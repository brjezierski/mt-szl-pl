<doc id="526674" url="https://pl.wikipedia.org/wiki?curid=526674" title="Brusienka">
Brusienka

Brusienka – rzeka wypływająca na skraju Roztocza Wschodniego, uchodząca do Wirowej, lewobrzeżnego dopływu Tanwi.
Brusienka ma źródła u podnóża wzgórza Brusno (385 m) na terenie nieistniejącej wsi Stare Brusno. Płynie przez miejscowości: Polanka Horyniecka (dawniej Deutschbach), Nowe Brusno, Rudka (wieś nie istnieje, została jedna rodzina), Chotylub, Nowe Sioło, Cieszanów i pomiędzy Niemstowem a Starym Lublińcem wpada do Wirowej, dopływu Tanwi. Rzeczkę charakteryzuje krystalicznie czysta woda oraz doskonale widoczne piaszczyste dno. Brusienka, podobnie jak inne rzeki roztoczańskie z powodu silnego zasilania podziemnego zamarza tylko przy bardzo niskich temperaturach. W samych źródłach widać kotłujący się piasek oraz zieloną przez cały rok roślinność wodną.
W swoim górnym, roztoczańskim biegu płynie głęboką, zalesioną doliną między wzgórzami Brusno (364,8 m n.p.m.) i Hrebcianka (330,6 m n.p.m.). Na obu wzgórzach zachowało się kilkanaście schronów bojowych z Linii Mołotowa. Pod szczytem wzgórza Brusno znajduje się największy kamieniołom na Roztoczu Wschodnim. Teren doliny zamieszkują licznie dzikie zwierzęta, m.in. bobry.
W Nowym Bruśnie zbudowano na rzeczce sztuczny zbiornik, pełniący funkcje przeciwpożarowe i retencyjne.

</doc>
<doc id="526676" url="https://pl.wikipedia.org/wiki?curid=526676" title="Samuel Józef Różycki">
Samuel Józef Różycki

Samuel Józef Różycki (ur. 19 czerwca 1781 roku w Zagorzycach, zm. 2 marca 1834 roku w Bernie) – generał brygady wojsk polskich, dowódca w powstaniu listopadowym, nadzwyczajny referendarz stanu Królestwa Kongresowego w 1830 roku, komisarz obwodu stopnickiego.
Życiorys.
Urodził się w starej rodzinie ziemiańskiej wyznania ewangelicko-reformowanego (kalwińskiego) jako syn Michała (podstolego czernihowskiego) i Anny Wołk-Łaniewskiej i daleki krewny Jana Henryka Dąbrowskiego. Rozpoczął studia prawnicze w Krakowie. 
W 1807 roku znalazł się w armii Księstwa Warszawskiego, brał udział w kampaniach napoleońskich: 1807, 1809, 1812-1813. Walczył pod Słupskiem, Gdańskiem, Smoleńskiem, Borodino, Woronowem, Lipskiem, Gabel. W 1813 roku dostał się do niewoli. Od 1815 roku w armii Królestwa Polskiego, służył w 8 pułku piechoty liniowej w stopniu podpułkownika, ale już w lutym 1816 roku złożył dymisję. Gospodarował w majątku Żurawniki. W 1818 roku był komisarzem Wydziału Wojennego Komisji Wojewódzkiej Województwa Krakowskiego, później komisarzem obwodu stopnickiego.
Był członkiem loży wolnomularskiej Przesąd Zwyciężony w 1810 roku. 
Działał w Wolnomularstwie Narodowym i Towarzystwie Patriotycznym. Walczył w powstaniu listopadowym. 13 czerwca 1831 roku zajął Kock, a potem walczył pod Drohiczynem, Łagowem, Skalbmierzem. Po upadku powstania na emigracji we Francji. Był członkiem Towarzystwa Litewskiego i Ziem Ruskich w Paryżu w 1832 roku. Przyjaciel Adama Czartoryskiego, od 1833 roku przebywał w Szwajcarii w Bernie. Opublikował relację z powstania "Zdanie sprawy narodowi z czynności w roku 1831" (1832), kilka prac o charakterze autobiograficznym pozostawił w rękopisie. 
Z małżeństwa z Emilią Teklą z Szasterów (córką Antoniego, lekarza, profesora Uniwersytetu Jagiellońskiego) miał trzy córki, m.in. Annę, więzioną za działalność spiskową.
Odznaczenia.
Odznaczony m.in.:

</doc>
<doc id="526680" url="https://pl.wikipedia.org/wiki?curid=526680" title="Głos (tygodnik)">
Głos (tygodnik)

Głos – tygodnik społeczno-polityczny o profilu katolicko-narodowym, wydawany przez Antoniego Macierewicza.
Wydawany był spółkę Dziedzictwo Polskie. Redaktorem naczelnym był Antoni Macierewicz, sekretarzem redakcji Marcin Gugulski.
Pismo to było kontynuacją miesięcznika „Głos” – jednego z pierwszych pism podziemnych opozycji demokratycznej w PRL, którego pierwszy numer ukazał się w październiku 1977, a ostatni w grudniu 1981.
Na łamach tygodnika rysunki zamieszczał Julian Żebrowski.

</doc>
<doc id="526682" url="https://pl.wikipedia.org/wiki?curid=526682" title="Corydoras">
Corydoras

Corydoras – rodzaj słodkowodnych ryb sumokształtnych z rodziny kiryskowatych (Callichthyidae). Wiele gatunków to popularne ryby akwariowe.
Klasyfikacja.
Gatunki zaliczane do tego rodzaju:
Gatunkiem typowym jest "Corydoras geoffroy".

</doc>
<doc id="526687" url="https://pl.wikipedia.org/wiki?curid=526687" title="Kredyt Bank">
Kredyt Bank

Kredyt Bank S.A. (w latach 1997–1999 jako Kredyt Bank PBI S.A.) – dawny bank komercyjny z siedzibą w Warszawie, istniejący w latach 1990–2013. W 2012 roku był 7. największym bankiem w Polsce pod względem wartości aktywów, a 9. pod względem liczby placówek. 4 stycznia 2013 w wyniku fuzji z Bankiem Zachodnim WBK, bank przestał istnieć, a marka wycofana z rynku.
Historia.
XX wiek.
Powstał w 1990 jako jeden z pierwszych prywatnych banków w Polsce, założony przez Stanisława Pacuka. W 1992 rozpoczął się proces komputeryzacji banku oraz rozpoczęto wydawanie kart płatniczych, w standardzie VISA. Bank posiadał wówczas 11 oddziałów i biura centrali banku. W 1994 roku zadebiutował na Giełdzie Papierów Wartościowych w Warszawie. W 1996 bank przeniósł się do nowej centrali przy ul. Kasprzaka 2/8 w Warszawie, do budynku projektu Piotra Zaniewskiego. 
Lata 90. XX wieku to okres wzrostu banku poprzez przejęcia: Bank Ziemski w Warszawie (1993), Wrocław Bank, Powszechny Bank Handlowy Gecobank S.A. (1995), Bank Regionalny w Rybniku (1996), Bank Depozytowo-Powierniczy Glob (1996), Prosper Bank S.A. (1997), Polski Bank Inwestycyjny S.A. (PBI, 1997), Bank „AGROBANK” S.A. (1999). 
Po przejęciu PBI zmienił nazwę na "Kredyt Bank PBI", której używał do 1999, kiedy wrócił do poprzedniej nazwy. 
W 2001 roku belgijska Grupa KBC pozyskała w wyniku emisji ponad 50% akcji Kredyt Banku, w 2002 roku miała już ponad 75% akcji.
W jednej warszawskich placówek miał miejsce najbrutalniejszy w historii Polski napad na bank.
Współpraca w ramach grupy KBC.
W 2001 nawiązano współpracę i została podpisana umowa bancassurance z Wartą. W tym samym roku Żagiel S.A. stał się częścią Grupy Kredyt Banku (do roku 2009, kiedy to został sprzedany na rzecz grupy KBC). 
W 2003 z funkcji prezesa zrezygnował Stanisław Pacuk w wyniku nieporozumień z właścicielami. W tym samym roku bank przeniósł część centrali do biurowca Victoria Building projektu pracowni JEMS Architekci.
W 2005 Kredyt Bank, wraz z Grupą Warta zmieniły logo, które symbolizuje synergię między obiema firmami (i wzorowane jest na logo KBC jako wspólnego właściciela spółek). W 2011 roku w kampanii reklamowej Kredyt Banku „Finanse z zasadami” wzięli udział Wojciech Mann i Krzysztof Materna.
13 lipca 2011 grupa KBC poinformowała, że ma zamiar sprzedać posiadane 83% akcji banku, aby spełnić postanowienia planu restrukturyzacyjnego KBC Bank, który pod koniec 2009 roku został przedstawiony Komisji Europejskiej, w ramach jej zgody na wsparcie ze strony belgijskiego rządu w czasie ogólnoświatowego kryzysu.
Sprzedaż banku grupie Banco Santander i likwidacja.
28 lutego 2012 hiszpańska grupa Banco Santander, właściciel Banku Zachodniego WBK porozumiała się z KBC w sprawie sprzedaży Kredyt Banku (wraz z wybranymi innymi aktywami belgijskiego koncernu w Polsce), a nowy właściciel zdecydował się ogłosić połączenie obu banków w niedalekiej przyszłości.
4 stycznia 2013 nastąpił wpis do KRS na mocy którego Bank Zachodni WBK S.A. stał się następcą prawnym Kredyt Banku. We wrześniu 2013 roku zakończył się proces wycofywania marki „Kredyt Bank” z rynku – wszystkie placówki oznaczone tym logo zmieniły szyldy na Bank Zachodni WBK, strona internetowa została przekierowana na domenę tego banku, a zmianie uległ także wygląd serwisów transakcyjnych. W 2014 przeprowadzono fuzję operacyjną obu banków. Polegała ona m.in. na przeniesieniu danych z systemów informatycznych byłego Kredyt Banku do systemów BZWBK i przeniesieniu wszystkich procesów obsługi klientów do aplikacji używanych w banku przejmującym.

</doc>
<doc id="526690" url="https://pl.wikipedia.org/wiki?curid=526690" title="Lupanar">
Lupanar



</doc>
<doc id="526691" url="https://pl.wikipedia.org/wiki?curid=526691" title="Płock (ujednoznacznienie)">
Płock (ujednoznacznienie)



</doc>
<doc id="526692" url="https://pl.wikipedia.org/wiki?curid=526692" title="Ittihad FC">
Ittihad FC

Ittihad FC (ar. نادي الاتحاد ), saudyjski klub piłkarski z siedzibą w portowym mieście Dżudda, położonym nad Morzem Czerwonym, dziewięciokrotny mistrz kraju i dwukrotny zwycięzca Azjatyckiej Ligi Mistrzów (2004 i 2005), uczestnik drugiego Klubowego Pucharu Świata w 2005, podczas którego zajął 4. miejsce, po zwycięstwie 1:0 nad Al-Ahly Kair oraz porażce 2:3 z Deportivo Saprissa z Kostaryki. W sezonie 2006/2007 trenerem klubu był Francuz Bruno Metsu, który z reprezentacją Senegalu dotarł do ćwierćfinału Mistrzostw Świata 2002. Drużyna Al-Ittihad występuje w rozgrywkach Saudyjskiej Premier Ligi.

</doc>
<doc id="526696" url="https://pl.wikipedia.org/wiki?curid=526696" title="Marynata">
Marynata

Marynaty – duża grupa przetworów owocowych i warzywnych utrwalonych wskutek dodania kwasów organicznych bez wcześniejszej fermentacji oraz dodatku aromatycznych przypraw. Jako zalewa najczęściej stosowany jest kwas octowy, rzadziej cytrynowy, jabłkowy, winny. Maksymalna kwasowość marynat wynosi 2%. Marynaty najczęściej są pasteryzowane, ponieważ zawartość kwasów nie jest wystarczająca do utrwalenia produktu.
Podział marynat.
Ze względu na kwasowość marynaty dzieli się na:
Marynaty owocowe.
Marynaty owocowe przygotowuje się ze śliwek, wiśni, czereśni, gruszek i innych owoców. Jako przyprawę dodaje się: liść laurowy, goździki, cynamon, ziele angielskie, pieprz czarny, imbir.
Marynaty warzywne.
Marynaty warzywne przygotowywane są z: ogórków całych, krajanych (pikle), młodych niewyrośniętych ogórków (korniszony), buraków ćwikłowych, chrzanu, dyni, zielonych pomidorów. Jako przyprawę dodaje się: liść laurowy, goździki, cynamon, ziele angielskie, pieprz czarny, imbir, a także cebulę, korzenie chrzanu, liście czarnej porzeczki, czosnek, estragon, paprykę, nać pietruszki i selera, nasiona kminku, kopru, kminku i inne.
Marynowanie mięsa.
Marynatą zalewa się produkty przeznaczone do obróbki cieplnej takie jak mięsa lub warzywa, co ma na celu przeniknięcie aromatów przypraw do zamarynowanej żywności i poprawienie jej walorów smakowych. Marynowanie mięsa powoduje, że staje się ono bardziej soczyste. Aby spowolnić rozwój bakterii, marynowanie powinno zachodzić w chłodnym środowisku (w lodówce).

</doc>
<doc id="526697" url="https://pl.wikipedia.org/wiki?curid=526697" title="Pęd roślinny">
Pęd roślinny



</doc>
<doc id="526698" url="https://pl.wikipedia.org/wiki?curid=526698" title="Gabriel Marcel">
Gabriel Marcel

Gabriel Honoré Marcel (ur. 7 grudnia 1889 w Paryżu, zm. 8 października 1973 tamże) – francuski filozof, myśliciel religijny, wykładowca, dramaturg, krytyk literacki. Współtwórca i jeden z głównych przedstawicieli egzystencjalizmu chrześcijańskiego.
Życiorys.
Pochodził z rodziny indyferentnej religijnie. Jego ojciec, początkowo katolik, stał się agnostykiem. Zajmował wysoką pozycję społeczną. Przez jakiś czas był francuskim posłem w Szwecji, a następnie dyrektorem Biblioteki Narodowej i Muzeum Narodowego. Pochodząca z rodziny żydowskiej matka zmarła, gdy Marcel miał cztery lata, a jego wychowaniem zajęła się nawrócona na protestantyzm ciotka, druga żona ojca, kobieta o zdecydowanych przekonaniach moralnych.
Wysoka pozycja społeczna jego ojca dała mu szerokie możliwości kształcenia i podróżowania. Mając osiem lat, Marcel spędził rok z ojcem w Sztokholmie. Po powrocie do Paryża został posłany do prestiżowego liceum Carnota. Mimo niezwykłych zdolności, czuł niechęć do systemu wychowawczego, któremu podlegał. Uciekał przed nim w świat muzyki i wyobraźni, co zaowocowało bardzo wcześnie pisaniem sztuk teatralnych. Po ukończeniu nauki w liceum udał się na Sorbonę, gdzie w 1910 roku otrzymał agrégation z filozofii. Poszukując zaginionych żołnierzy, doświadczał boleśnie tragedii wojennej. Doświadczenie zdobyte podczas pracy we francuskim Czerwonym Krzyżu podczas I wojny światowej, gdzie pracował jako niezdolny do walki z powodu wątłego zdrowia, utwierdziło go w przekonaniu, że abstrakcyjna filozofia jest odległa od konkretnej ludzkiej egzystencji. Już w roku 1914 opublikował artykuł pod tytułem "Existence et objectivité", w którym przedstawił istotne tezy swej filozofii. Również w 1914 roku powstała pierwsza część "Dziennika metafizycznego", który zostanie opublikowany w całości w roku 1927. Stanowi on główne dzieło autora, tak różnorodne i wielowątkowe, że nie w sposób ująć go w schemat czy system. Jest ono fundamentem jego myśli, nieustannie kontynuowane i rozwijane przez całe jego życie. Po wojnie Marcel przez kilka lat uczył filozofii w rozmaitych liceach, lecz przeważnie był człowiekiem wolnego zawodu. Był pisarzem publikującym dzieła filozoficzne oraz sztuki. Działał jako krytyk literacki, dramatyczny i muzyczny. „Jego filozoficzne refleksje zwykle poprzedza jakaś sztuka teatralna [ale to nie] teatr jest u niego wyrazem filozofii, ale filozofia wyrazem treści teatralnych”. Czterdziesty rok życia staje się dla niego momentem przełomowym. W Testamencie filozoficznym z roku 1968 wyznał:
"Przez długie lata musiałem (…) pozostawać w paradoksalnej sytuacji tego, kto bardzo głęboko wierzy w wiarę innych, ale kto nie może powiedzieć w sumieniu, że jest to jego wiara."
23 marca 1929 roku przyjął więc chrzest w Kościele Katolickim, który kończy pewien etap jego życia. Trudnym doświadczeniem które zmusiło go do wzmożonych poszukiwań stała się dla niego kolejna wojna. Jego filozoficzne zmagania z tego okresu znaczą takie dzieła, jak: druga część wspomnianego "Dziennika metafizycznego"; "Być i mieć" z roku 1935; "Od sprzeciwu do wezwania" wydane w roku 1940 i, w cztery lata później, "Homo viator". Pewna próba syntezy jego myśli i jednocześnie stanowiąca jej szczyt znajduje się w "Tajemnicy bytu" z roku 1951. Jego twórczość doczekała się uznania. Nie można chociażby nie wspomnieć o mniejszych pracach autora, które nie doczekały się polskiego tłumaczenia. Są to wydane po wojnie, "Homo viator": "Człowiek problematyczny" z 1955 roku oraz "Obecność i nieśmiertelność" z roku 1959. W międzyczasie jego troska zwrócona ku diagnozie współczesności zaowocowała pracami takimi, jak: "Ludzie przeciwko człowieczeństwu" i "Zmierzch mądrości". Wśród wielu rozpraw i artykułów na szczególną uwagę zasługuje słynny dodatek do dramatu "Rozbity świat" pod tytułem "Pozycja" i konkretne przybliżenia metafizyki, oraz "Dar i wolność". Został nagrodzony przez Akademię Francuską Wielką Nagrodą Literacką, jak również Nagrodą Goethego, a w roku 1958 został nagrodzony Narodową Nagrodą Literacką. W latach 1949 do 1950 wygłaszał wykłady Giffordowskie w Aberdeen. Był członkiem Instytutu Francji. Zmarł 8 października 1973 roku w Paryżu.
Historyczny kontekst filozofii Gabriela Marcela.
Filozofia egzystencjalna.
Filozofia egzystencjalna to styl filozoficzny ujmujący człowieka jako egzystencję, bądź w szerszym sensie prąd kulturowo-społeczny powiązany z postawą egzystencjalną, którą wyrażała m.in. literatura piękna. Mimo że filozofia egzystencjalna przybierała również charakter ruchu kulturowego, to swoje podstawowe znaczenie znalazła w filozofii. Stanowiła reakcję na kartezjański racjonalizm, panlogizm Hegla, pozytywizm, a także scjentyzm i naturalizm. Na filozofię egzystencjalną wpływały również zjawiska kulturowe, takie jak m.in. instytucjonalizm, formalizm, stechnicyzowana kultura masowa, a także kryzys wartości i sensu po dwóch wojnach światowych. Egzystencjalizm nawiązuje do szeroko pojętego antropocentryzmu, przybliżając byt ludzki jako skończony i konkretny. Widzi go jako jednostkę moralną, a w swej istocie tragiczną i paradoksalną. W ten sposób nawiązuje do myśli Sokratesa, stoicyzmu, B. Pascala, myśli romantycznej, a także do takich myślicieli, jak m.in. F. Nietzsche, H. Bergson oraz szkoły fenomenologicznej. Ze źródeł pozafilozoficznych na uwagę zasługują niektóre księgi biblijne i pisma Augustyna z Hippony. Swój wpływ na egzystencjalizm wywarła również teologia protestancka. Kierkegaard używa go w kontekście idealizmu Hegla i teologii luterańskiej. Egzystencjalizm chrześcijański wystąpił w kontekście teologii prawosławnej w twórczości N. Bierdiajewa i L. Szestowa, a w kontekście katolickim u G. Marcela. Egzystencjalizm swoistą postać przyjmuje w myśli K. Jaspersa, M. Heideggera czy J.P. Sartre’a. Przedstawicielami tego nurtu są ponadto: N. Abbagnano, E. Mounier, O. Bollnow, M. de Unamuno, P. Wust. Cechy charakterystyczne filozofii egzystencjalnej to: asystemowość, negatywność, subiektywizm, niedefiniowalność, autentyzm egzystencji itp. Po II wojnie światowej, ten egzystencjalny nurt społeczno-kulturowy wywarł wpływ na kształt nowego humanizmu, etyki, a także teologii, psychologii, filozofii społecznej, prawa oraz teorii literatury.
Próba klasyfikacji.
„Użyłem określenia egzystencjalizm, ale rzecz jasna w sposób prowizoryczny i z zamiarem natychmiastowego nieposługiwania się nim”. W świetle tych słów Gabriela Marcela, wypowiedzianych w Wiedniu w 1968 roku, można mieć wątpliwości, odnajdując tego autora w encyklopedii pod hasłem „egzystencjalizm”. Choć lepiej to określenie odrzucić, jak czynił to sam Marcel, to jednak bardzo często spotkamy się z tego typu klasyfikacją. F. Copleston zauważył, że czynił to nawet J.P. Sartre w swoim wykładzie zatytułowanym "Egzystencjalizm jest humanizmem", w którym dokonał klasyfikacji egzystencjalizmu na chrześcijański i ateistyczny. Z kolei S. Kowalczyk powiedział o panoramie nurtów egzystencjalizmu. W innym miejscu Marcel dobitnie protestuje przeciwko „żałosnemu nieporozumieniu, które spowodowało okropne słowo egzystencjalizm”. W poszukiwaniu własnej „etykiety” zgadza się ostatecznie na określenie neosokratyzm, ewentualnie sokratyzm chrześcijański.
Tymczasem niekiedy określano go jako empirystę, biorąc pod uwagę fakt, że w swoich analizach wychodzi od doświadczenia, oraz że jego analizy nie mają charakteru czysto dedukcyjnego. Powiązanie empiryzmu z redukcyjną analizą D. Hume’a sprawia, że stosowanie tego terminu do francuskiego myśliciela byłoby nieuprawnione. Mimo że Marcel rozwija coś w rodzaju analizy fenomenologicznej, to określenie go jako fenomenologa byłoby również niewłaściwe. Nie był uczniem E. Husserla ani żadnego innego fenomenologa. Jego filozofia nie mieści się w ramach żadnej dotychczasowej szkoły. W polskiej literaturze spotykamy konsekwentne określanie go jako chrześcijańskiego egzystencjalisty.
Kontekst filozoficzny.
Analiza wszystkich podstawowych kategorii filozoficznych Gabriela Marcela, takich, jak m.in. nadzieja, nie może przebiegać w oderwaniu od charakterystycznego kontekstu zwłaszcza równoległych kierunków filozoficznych. Jego biografia ukazuje wyraźnie, że religijna filozofia Marcela kształtowała się od samego początku w polemice z różnymi odmianami europejskiego racjonalizmu. Już na wydziale filozoficznym Sorbony, na który wstąpił w roku 1906, spotkał się z silnym frontem idealizmu w postaciach I. Kanta, J.G. Fichtego, G.W.F. Hegla oraz L. Brunschvicga. W dwa lata później słuchał wykładów H. Bergsona w Collège de France. W ostatnich latach na Sorbonie znajdował się pod wpływem lektur F.W.J. Schellinga i Coleridge'a. Zetknął się również z angielskim idealizmem dzięki lekturze neoheglisty F.H. Bradleya. Dalsze lata przyniosły spotkanie z filozofią J. Royce’a, co zaowocowało wydaniem książki, oraz E. Hockinga, co z kolei skieruje go ku spirytualistycznemu i mistycznemu realizmowi. Zauważa się również w refleksji filozoficznej Marcela nawiązanie do „wielkiej tradycji sokratejsko-augustyńsko-pascalowskiej” oraz do duńskiego myśliciela S. Kierkegaarda. Ciekawe jest natomiast to, że choć wdawał się w dość żywą polemikę ze współczesnymi mu egzystencjalistami, jak Heidegger, Jaspers, czy szczególnie Sartre, to jego refleksja jest generalnie wolna od ich wpływów. „Nie ma miejsca w sartrowskim świecie myśli na wiarę, nadzieję czy miłość”. Marcel zainicjował współczesny mu egzystencjalizm i nie można temu zaprzeczyć, ponieważ M. Heidegger, K. Jaspers i J.P. Sartre opublikowali swoje dzieła później.
Ogólne przedstawienie zarzutów Marcela kierowanych pod adresem krytykowanych filozofii jest ważne dla właściwego zrozumienia refleksji filozofa nad fenomenem nadziei, którą będą warunkować tak istotne momenty jak m.in. doświadczenie, pojęcie relacji, transcendencji, bycia itd. Zrozumienie aparatu pojęciowego Marcela jest możliwe jedynie w kontekście omawianych przez niego kierunków myślowych.
Refleksja Marcela zrodziła się jako reakcja na dziewiętnastowieczne systemy idealistyczne. I tak dla idealizmu absolutnego rzeczywistość jest utożsamiona z myślą, która w ten sposób staje się pewnym absolutem. Nie istnieje nic, co by było w stosunku do niej transcendentne bądź przeciwstawne. Przeciwnie, to myśl jest wszystkiemu immanentna i stanowi podmiot, wieczną substancję w postaci myślącego „ja”. Tylko ta myśl jest absolutną prawdą skończoności. Również tylko w swojej prawdzie, wszystko to, co skończone, w ogóle jest. W tym momencie dochodzimy do sedna problemu. Owa myśl, „wchłaniając” skończoność, jako jej prawda, musi się z nią utożsamić, co całkowicie przekreśla możliwość transcendencji Absolutu, odrębność jednostkową rzeczy skończonych, a szczególnie ludzkiego doświadczenia. Myśl – Absolut, czyli Bóg, stanowi zatem sumę skończoności. Z kolei indywidualna osoba, wraz ze swoim doświadczeniem, zostaje umieszczona obok innych rzeczy skończonych i „wchłonięta” przez Absolut. Skoro absolutna prawda stanowi jedyną realną rzeczywistość, to wszystko to, co skończone staje w randze pozoru i iluzji. Rodzi się zatem pytanie o sposób, w jaki prawda może zawierać w sobie złudzenie. Jednocześnie można pójść w drugą stronę i podjąć dramatyczną próbę wyprowadzenia tego, co skończone, z tego, co nieskończone. Marcel wyklucza możliwość takiego przejścia, dostrzegając dwie niepokonalne przeszkody: ze strony nieskończoności jest to negacja istnienia skończoności, a ze strony skończoności jest to niemożliwość poznania nieskończoności. W przeciwieństwie do francuskiego myśliciela, takie próby podjęli B. Spinoza i G.W. Leibniz, lecz wyniki ich osiągnięć nie były zadowalająco uargumentowane. Z kolei J.G. Fichtemu udało się na pozór logicznie wyprowadzić „ja” skończone z nieskończonego, lecz nie potrafił wyjaśnić, dlaczego „ja” skończone jest takie, jakie jest. Doszedł więc do wniosku, że nie jesteśmy w stanie pomyśleć w sposób racjonalnie zadowalający związku pomiędzy Bogiem, jako tym, co nieskończone, a tym co skończone – szczególnie ludzkim bytem, a co za tym idzie, doświadczeniem. Może więc odpowiedzi na wszelkie rodzące się pytania dostarczy nam scjentyzm?
Filozofia scjentystyczna, zwłaszcza ta w wydaniu L. Brunschvicga, odrzuca myśl o wynikaniu kategorii z dialektycznego procesu, w które ujmujemy rzeczywistość. Léon Brunschvicg odrzucał idealistyczny racjonalizm oraz empiryzm na rzecz scjentyzmu. Znajduje to wyraz w jego poglądach, z których kilka jest, dla tej pracy, szczególnie interesujących. Mianowicie jedyną rzeczywistością, a co za tym idzie i jedyną prawdą, jest wyłącznie to, co podlega prawom naukowym i co może zostać zweryfikowane przez wiele umysłów. Takie rozumienie prawdy leży u podstaw wspólnoty międzyludzkiej, której sens oddaje właściwie rozumiana religia rozumu. Zależność jest tu ścisła. Postęp rozumu oznacza równolegle postęp w religii.
"Harmonia gnozeologiczna jest także wzajemną miłością ludzi, miłością racjonalną, która jest właściwą religii racjonalnej".
Ta racjonalna religia ma za swój przedmiot Boga, lecz nie osobowego, a przeciwnie – stanowiącego raczej jakiś abstrakcyjny ideał. Kulminacyjnym momentem scjentyzmu Brunschvicga jest postawienie alternatywy: wierzyć albo sprawdzać. Spotkanie z tą „alternatywą nie do przyjęcia”, znalazło się, jak wyznaje Marcel, u źródeł rozwoju całej jego myśli.
Metodologia.
Metoda filozofowania.
Stanisław Kowalczyk napisał, że „G. Marcel jest przeciwnikiem filozofii uprawianej akademicko, pojętej jako system, ustabilizowanej w swym charakterze”. Dlatego radykalnie sprzeciwiał się wszelkim „izmom”, systemom petryfikującym ludzką myśl i odchodzącym od rzeczywistości. Dokonał rozróżnienia na dwa typy filozofowania: statyczny i dynamiczny. Pierwszy typ określił jako „myśl pomyślaną”, co oznacza, systematyczną i abstrakcyjną filozofię, która trwa w przeżytych formułach. Dlatego opowiedział się za filozofią konkretną, „filozofią myśli myślącej”, która uwzględnia konkretne sytuacje człowieka, podejmuje zagadnienia integralnie związane z życiem ludzkim, i jedynie podprowadza do odpowiedzi, a nie daje gotowych i chwilowych rozwiązań.
„Filozofia konkretna” Marcela stała się w ten sposób filozofią ludzkiej egzystencji. Punktem wyjścia jego filozofii jest fundamentalny fakt ludzkiej egzystencji, ale nie pojęty przedmiotowo w ramach systemu, lecz jako świadome istnienie człowieka zaangażowanego w swe życie. W związku z tym analizował różne stany ludzkiej egzystencji w relacji do życia jak: wolność, wiarę, nadzieję, miłość, wierność, działanie itp. Centralnym przedmiotem zainteresowania filozofii uczynił osobę ludzką.
Filozofia Marcela odwołuje się do doświadczenia, które stanowi jej punkt wyjścia. Stanowi ono jedną z głównych kategorii filozoficznych, wiązanych przede wszystkim z empirystami brytyjskimi, lecz francuski filozof bronił się przed zawężaniem doświadczenia do percepcji zmysłowej. Miał raczej na myśli fenomenologiczny opis sytuacji umożliwiających człowiekowi kontakt ze światem. Zresztą sam powiedział:
W ten sposób uciekałem się stale do metody fenomenologicznej, nie zawdzięczając zresztą nic Husserlowi.
Takie pojmowanie doświadczenia miało wpływ na jego koncepcję człowieka. Marcel „określa go jako wędrowca – homo viator, ustawicznie zdążającego do pełni człowieczeństwa i partycypującego w trudach życia”. Opisuje relacyjny wymiar osoby ludzkiej.
„Drugi człowiek jest (…) tym, na którym ja powinienem się oprzeć, aby stawać się sobą. Drugi jest więc dla mnie darem, a nie – jak to jest u Sartre’a – zagrożeniem”.
Podkreśla wagę aktualnej sytuacji historycznej i socjalnej, która sprawia, że filozofia jest nieustannym procesem, różnym od „zamkniętych” schematów. To sprawia, że określa się jako „chrześcijański sokratyk”, który rozumie filozofię jako „myśl pytającą”. To określa charakter jego refleksji, która uciekając się do niemalże poetyckiego dyskursu, broniła się od określenia bytu jako idei, lecz podkreślała raczej sam akt i jego realność. Było to powodem wprowadzania przez niego istotnych rozróżnień, m.in. na istnienie i posiadanie, problem i tajemnicę, pomiędzy którymi zachodzą różnice nie tylko fenomenologiczne, ale również ontologiczne. Ignorowanie tych różnic może prowadzić do katastrofalnych skutków.
Zasadniczy sposób filozofowania Marcela stanowi tzw. „refleksja druga”, „refleksja drugiego stopnia”, „refleksja odzyskująca”, która wyraźnie odróżnia się od „refleksji pierwszej”. „Refleksja druga” jest właściwym narzędziem namysłu filozoficznego nad rzeczywistością. „Ona odzyskuje rzeczywistość, sens bycia, przywraca tajemnicy jej znaczenie”, napisał A. Latoń. Jest to typ poznania podmiotowego i bezpośredniego zjawisk realizujących się w bycie indywidualnego człowieka, jak i zjawisk zachodzących pomiędzy poszczególnymi ludźmi.
Wiara, nadzieja i miłość, jak również wolność, świadectwo, posiadają w interpretacji Gabriela Marcela wydźwięk ontyczny, zogniskowany na ludzkiej egzystencji. Stąd też stanowią czynnik rozwojowy człowieka, pogłębiają jego byt umożliwiając doświadczenie transcendencji włączonej, z samej natury, w samo centrum ludzkiej egzystencji.
Literacki język dyskursu filozoficznego Gabriela Marcela.
Myśl Gabriela Marcela jest trudna w odbiorze, gdyż odznacza się giętkością i subtelnością poruszając się wśród niełatwych zagadnień. Jego refleksję, mało precyzyjną pojęciowo, nie do końca dbającą o logiczną poprawność, można by nazwać wręcz filozofią literacką. Bliski jest mu poetycki rodzaj wyrazu, szczególnie dramat, poprzez który przedstawia scenę współczesnych mu doświadczeń życiowych. Sam autor twierdził, że w pewnych przypadkach pierwszeństwo należy dać „wizji dramatycznej”.
W dziełach Marcela jest widoczny wysiłek, by nie tworzyć neologizmów, lecz wykorzystać maksymalne bogactwo języka potocznego. Owocuje to nieraz wieloznacznością stosowanych terminów i pojęć. Marcel nie rezygnuje z tej pozornej wieloznaczności, gdyż oznacza ona nie tyle rezygnację z braku precyzji, lecz bardziej z bogactwa fenomenów, które stara się analizować. Marcel nie chce systematyzować doświadczenia ludzkiego za pomocą terminów technicznych. Zamiast tego ucieka się do języka metafory, przykładu i porównań. Uważa, że język filozofii klasycznej, z aparaturą pojęciową, przejętą głównie od Arystotelesa, nie nadawał się do adekwatnego ujęcia i wyrażenia bogactwa doświadczanej rzeczywistości wewnętrznej.
Dzieła Marcela nie mają charakteru dyskursu filozoficznego. Sam autor, wykorzystując bogatą szatę językową, nie starał się jednocześnie uzgadniać ze sobą znaczeń poszczególnych terminów. Jedynie "Tajemnica bytu", jego późne i fundamentalne dzieło, stanowi wykład o charakterze częściowo dialektycznym i systematycznym. Marcel zastrzega jednak, że naraża to na „niebezpieczeństwo dosyć głębokiej zmiany charakteru samych prawd”, oraz w innym miejscu, że mimo tego
te pojęcia będą (…) wymagały w dalszym ciągu uściślenia i szczegółowego opracowania.
Dlatego też zrozumienie myśli chrześcijańskiego sokratyka opiera się na szczegółowej egzegezie jego tekstów, wraz z uwzględnieniem ich szerokiego kontekstu, jak chociażby sztuki teatralne autora.
Pojęcia charakterystyczne dla filozofii nadziei Gabriela Marcela.
Aby podjąć szczegółową analizę filozofii nadziei Gabriela Marcela, trzeba najpierw zapoznać się z kilkoma pojęciami, które stanowią klucz do zrozumienia nietypowego dyskursu filozoficznego. Marcel, podejmując problematykę nadziei w "Homo viator", posługiwał się wątkami, które znane są jako rozróżnienia. Są to rozróżnienia między posiadaniem i istnieniem, problemem i tajemnicą, opinią i wiarą oraz ciekawością i niepokojem. Na zakończenie została poruszona kwestia roli próby w doświadczeniu procesu nadziei oraz problematyka bycia i jego odniesienie do transcendencji.
Dialektyka istnienia i posiadania.
„W gruncie rzeczy wszystko sprowadza się do różnicy między tym, co się ma, a tym, czym się jest”. Takie stwierdzenie Gabriela Marcela ma przybliżyć nam zagadnienie istnienia, ukazując jego swoistą dialektykę. Fenomen istnienia stara się ukazać poprzez fenomenologiczną analizę przeciwnego stanu – posiadania. Rozróżnienie to, „samo w sobie konieczne i ważne, pomiędzy mieć i być, pomiędzy tym, co się posiada, a tym, czym się jest”, zakorzenia się w centrum jego filozofii. To, co posiadamy podlega konkretnemu osądowi, pozwala się bardziej lub mniej obiektywnie określić, ująć w system pojęć. Istnienia w taki konkretny sposób nie jesteśmy w stanie określić. Jakakolwiek próba ujęcia istnienia w pojęcia już zmienia perspektywę i stawia istnienie w kategorii czegoś, co posiadamy. Nawet podejmując próbę charakteryzowania istnienia dokonujemy, nieuprawnionego w filozofii konkretu, abstrahowania od siebie jako takiego i usytuowaniu się na zewnątrz. Istnienie wymyka się próbie określenia, ale poprzez ukazanie jego dialektyki, jego jednostkowości i konkretności, można się zbliżyć do zrozumienia istnienia.
Posiadanie ujawnia się tam, gdzie mamy do czynienia z pewnym porządkiem, który pozwala na przeciwstawienie tego, co wewnątrz, temu, co na zewnątrz. To, co posiadamy jest w stosunku do nas zewnętrzne i stanowi byt od nas niezależny do pewnych granic, do pewnego stopnia. Dobrym przykładem jest myśl. Z jednej strony niezależna i zmienna, a z drugiej strony stanowiąca głęboko i integralnie o ludzkiej osobie. Posiadać można to, czym można rozporządzać, również w pewnych granicach. Posiadać zatem znaczy „posiadać dla siebie, zachować dla siebie, ukrywać”. Posiadanie wyraża się również w pragnieniach. Pragnąć to posiadać to, czego się nie ma. Pragnienie ukazuje sprzeczność, którą rodzi cierpienie. Gdy miejsce komunii wypełnia pragnienie posiadania i panowania, wtedy istnienie zostaje zdegradowane do sfery posiadania. „Współczesny człowiek jest opanowany manią posiadania, gdy tymczasem istotą ludzkiej egzystencji jest współistnienie oraz uczestnictwo”, zauważył Kowalczyk. Dzieje się tak, gdy człowiek posiada tylko rzeczy całkowicie zewnętrzne. Wynika z tego, że posiadanie jest tylko namiastką istnienia. Miejsce jakości zajmuje ilość, nieskończoności – skończoność. Tragizm posiadania ujawnia się w tragizmie grzechu, stopniowego staczania się w niebyt. Wolność człowieka polega na możliwości przekształcania swojego istnienia w posiadanie. Szczytem tego stanu jest samobójstwo. W nim w pełni traktujemy istnienie jako posiadanie.
Przechodzenie od posiadania do istnienia dokonuje się dzięki twórczości i miłości. Aktywność wobec rzeczy starających się nas ograniczyć sprawia, że posiadanie ulega sublimacji i zbliża się bardziej ku istnieniu. W miłości z kolei odkrywamy istnienie w kimś drugim.
„W istnieniu jesteśmy zatopieni bez reszty”, stwierdził Józef Tischner. Nasza myśl mówi o istnieniu, jest modalnością istnienia – ona może abstrahować od siebie jako od istnienia. Z istnieniem wiążą nas emocje, zbliżają nas do bytu, do istnienia. To wskazuje na złożoność obrazu. Stwierdzenie, że byt jest wcześniejszy od własności, to obraz uproszczony. „Człowiek” – napisał A. Latoń – „jednak posiada siebie, gdy daje siebie, gdyż z natury jest osobowym bytem relacyjnym”.
Rozróżnienie na problem i tajemnicę.
W ścisłym związku z rozróżnieniem, między istnieniem i posiadaniem, pozostaje drugie rozróżnienie, między problemem i tajemnicą. „Dystynkcja ta została trwale zasymilowana przez współczesną myśl filozoficzną”. Tajemnica leży na linii „być”, z kolei problem zjawia się na poziomie „mieć”. Sam termin „tajemnica” może wprowadzać w błąd. Termin ten nie oznacza tego, co niepoznawalne. „Do rzędu tajemnic należą pytania dotyczące: wolności, zła, istnienia Boga itp.”. Tego rozróżnienia domaga się metoda konkretnej filozofii Marcela.
Metoda tego rodzaju filozofowania sprowadza się nie tyle do wyjaśnienia jakiegoś problemu, ale zmierza do uczestnictwa w tajemnicy. „Coś, co się znajduje w sferze tajemnicy podważa bezwzględny prymat rozumu, pojętego jako myślenie operacyjno-kalkulacyjne”. „Tajemnica nie jest ograniczeniem rozumu, lecz znakiem jego otwarcia (…). Gdy rozum rozumie siebie, odkrywa, że jego natura urzeczywistnia się w wierze w przyświadczeniu tajemnicy”, napisał S. Wszołek. Marcel, dokonując wprowadzenia tego rozróżnienia we współczesną filozofię, ma na myśli szerszy kontekst, gdyż owo rozróżnienie kryje w sobie również krytykę pewnych koncepcji filozofowania.
Jakie zatem są charakterystyczne rysy problemu, a jakie tajemnicy? Próbę wyjaśnienia tego znamiennego dla współczesnej filozofii rozróżnienia odnaleźć można w "Od sprzeciwu do wezwania". Problem jawi się jako coś zewnętrznego. W przeciwieństwie do tego tajemnica ma charakter wewnętrzny. „Tajemnica nie jest wytworem naszych umysłów (…) lecz sensem jeszcze nie zrozumianym do końca”. Cały problem znajduje się poza podmiotem, tymczasem tajemnica głęboko angażuje. Cały problem daje się ująć, streścić, usystematyzować w celu znalezienia ewentualnych rozwiązań. „Problem posiada charakter czysto teoretyczny, wyłącznie intelektualno-poznawczy, nie dotyczy bezpośrednio człowieka”. Z kolei traktowanie tajemnicy jako przedmiotu rozwiązania przysparza niemałe trudności, gdyż zatraca się w tajemnicy wyraźne rozróżnienie tego, co zewnętrzne, z tym, co wewnętrzne. Rozróżnienie tajemnicy i problemu ma podłoże nie tylko fenomenologiczne, lecz bardziej ontologiczne. Tajemnica to „problem”, który staje ponad sobą samym. Jest nią „tajemnica bycia, zwłaszcza naszego bycia w świecie”.
Opinia i wiara jako dwa stopnie poznania.
Dokładna analiza refleksji filozoficznej Gabriela Marcela wskazuje, że francuski filozof ukazywał opinię i wiarę jako dwa przeciwstawne zjawiska. Opinia odnosi się do tego, co nie zostało do końca poznane. Opinia pozwala na ukrycie swojej niewiedzy. Z natury jest powierzchowna i nie odnosi się do głębi rzeczywistości. Opinia pozwala na łatwe wyrażanie sądów, opinii, dotyczących osób lub rzeczy. Są one tym łatwiejsze, im mniejszy związek łączy człowieka z rzeczą. Opinia zawsze zakłada dystans i jest zewnętrzna. O tym, co mnie wewnętrznie dotyczy i angażuje, nie mogę mieć opinii. Zaangażowanie i opinia z natury się wykluczają.
Wiara stanowi przeciwieństwo opinii. Integralną częścią wiary jest osobiste zaangażowanie. Podmiot zaangażowany tkwi wewnątrz. Dlatego akt wiary mobilizuje, jest najbardziej osobisty. Wierzyć, to nie tyle coś komuś zawierzyć, ale to zawierzyć samego siebie. Marcel napisał, że „wiara wtedy jest najsilniejsza i najbardziej żywa, gdy angażuje całkowicie i bez reszty wszystkie możliwości naszego bytu”. Zawierzam siebie komuś, kto jest dla mnie wiarygodny, mimo to, moja wiara może zostać zawiedziona. Jedynie w odniesieniu do Boga jest to wiara niezawodna.
W rzeczywistości te dwie postawy nigdy nie są od siebie oddzielone. Mogą stanowić skrajności, lecz nigdy nie są od siebie odseparowane. Należy je pojmować integralnie, zawsze mniej lub bardziej, złączone ze sobą. Z natury wiara jednak przekracza opinię, gdy zakłada w sobie coś bezwarunkowego. Człowiek po części wierzy, a po części ma opinie. „Opinia” – skomentował A. Posiad – „nie angażuje człowieka, ale gdy kocha on, jest już zaangażowany”. Miłość toruje drogę wierze, to całkowite przystanie na byt, całkowite zawierzenie. Z kolei istota nastawiona egoistycznie, zapatrzona w siebie posiada tylko opinie i przekonania.
Rola ciekawości i niepokoju w poznaniu filozoficznym.
Ciekawość i niepokój to dwa pojęcia związane z poznaniem filozoficznym. Jest to kolejne, istotne dla filozofii Marcela, rozróżnienie. Przejście od ciekawości do niepokoju przebiega analogicznie do przejścia od problemu do tajemnicy.
Ciekawość jest postawą człowieka niezaangażowanego w przedmiot swojego zainteresowania. Ciekawość zakłada jedynie chęć lepszego poznania przedmiotu. Dzieje się to na płaszczyźnie pojęciowej i abstrakcyjnej, aby uniknąć powiązania ze swoją egzystencją. Przedmiot ciekawości leży zatem na linii problemu, jest całkowicie przede mną. Jest to poznanie statyczne.
Z kolei niepokój wkracza na poziom tajemnicy. Jest on nierozdzielnie związany z przedmiotem, który angażuje do tego stopnia, że zmienia to stosunek do przedmiotu. Już nie jest on zewnętrzny, całkowicie przede mną, lecz należy integralnie do mnie samego i do mojej struktury. Zaangażowanie w przedmiot sięga takiego stopnia, że staje się on częścią mojego „ja” i tajemnicy mojego istnienia. Sama tajemnica istnienia napełnia niepokojem. To sprawia, że niepokój zaczyna przerastać moje „ja” przez rodzące się pragnienie komunii, wspólnoty. Na gruncie niepokoju rozpoczyna się wszelkie metafizyczne poszukiwanie. Niepokój stanowi genezę wszelkiej refleksji. To on sprawia, że człowiek szuka sensu swojego istnienia, że reflektuje nad swoją ludzką kondycją oraz kondycją otaczającego go zewsząd świata. Niepokój sprawia, że stara się on znaleźć siebie w tym świecie w sposób bardzo dynamiczny, konkretny, a nie poprzez oderwane od konkretnego istnienia „systemy-schematy” świata.
Rola próby w procesie nadziei.
Pojęcie próby towarzyszy nieustannie refleksji filozoficznej Gabriela Marcela. Próba odgrywa kluczową rolę w doświadczeniu procesu nadziei. „Nadzieja mieści się dokładnie w ramach próby i nie tylko się z nią łączy, lecz stanowi prawdziwą odpowiedź bytu na tę próbę”, stwierdził Marcel. Idea próby wiąże się z poddawaniem czegoś próbie czasu. Jej celem jest przede wszystkim stwierdzenie realności poddanego próbie przedmiotu. Czas odsłania wartość tego, co zostało poddane próbie. Próba, według Marcela, dotyczy „ja”, a nie kogoś innego. Prowadzi do napięcia między tym, co realne i teraźniejsze, a tym, co tylko wyobrażone. Efektem próby jest jakiś sąd, który stanowi punkt wyjścia, czy to dla rozpoczęcia procesu nadziei, czy też do popadnięcia w pokusę rozpaczy. W horyzoncie próby istotne jest poczucie wolności. Sąd wygłoszony przez „ja”, w sytuacji próby, nie determinuje sposobu rozwiązania sytuacji. Można obrać postawę trwania w sytuacji próby lub dążyć do wybawienia. Próba stanowi wyzwanie. „Gdy mnie czeka próba – napisał Marcel – to znaczy coś, co wydaje mi się na pierwszy rzut oka nie do przeżycia”. Próba stanowi więc pewną granicę, którą stanowi to, co jest. Próba nie wybiega w przyszłość i nie stanowi o jej przebiegu. Sytuacja próby rodzi potrzebę wyzwolenia z niewoli, które może się dokonać, pod pewnymi warunkami, w procesie nadziei.
Wymóg transcendencji jako pragnienie przekraczania siebie.
Jednym z kluczowych pojęć w refleksji filozoficznej Gabriela Marcela jest transcendencja, transcendowanie. Wymóg transcendencji, jak stwierdził Marcel, stanowił nić przewodnią jego poszukiwań. „Na czym właściwie polega (…) wymóg transcendencji?” – zapytał Marcel na kartach "Tajemnicy bytu". Wymóg transcendencji uzyskuje swoje najbardziej fundamentalne znaczenie jako brak satysfakcji. Doświadcza się go jako niezadowolenie. W człowieku istnieje ambicja, aby przekraczać to, co zastane. Ale nie każde zaspokajanie aspiracji jest transcendowaniem. Aspiracja do powiększenia swojego stanu majątkowego jest czysto zewnętrzna. Transcendowanie dotyka płaszczyzny wewnętrznej. Stanowi odpowiedź na pochodzący z wnętrza apel, który mówi: „możesz się zmienić, możesz stać się innym, przeobrazić”. Dlatego dla człowieka charakterystyczne nie jest sum, ale sursum. Wymóg transcendencji domaga się pewnej twórczości, ale Marcel zaznaczył, że „tworzenie nie zależy ode mnie, nawet jeżeli pragnę twórczości”. Twórczość jest wynikiem relacji z Transcendensem. Marcel „przyjmuje możliwość prawomocnego doświadczenia Transcendensu”. Wiąże się to ze specyficznym dla Marcela, pojęciem doświadczenia. Jest ono nie tyle wchodzeniem w siebie, ile bardziej wychodzeniem z siebie. Dlatego, dla Marcela, egzystencję stanowi w pierwszym rzędzie sam podmiot. Wymóg transcendencji nie może być rozumiany jako potrzeba przekraczania doświadczenia, ponieważ poza doświadczeniem nic nie istnieje. Wymóg transcendencji jest tak ukierunkowany przez myśl Marcela, by doświadczyć tego, co transcendentne i stanowić z nim jedno. Takie rozumienie transcendencji może się wydawać z pozoru paradoksalne. Dlatego Marcel wyróżnił trzy możliwości użycia słowa transcendowanie, które wiążą się z zerwaniem dotychczasowego szablonu. Potrzeba, zdaniem Marcela, „rehabilitacji kantowskiej rzeczy samej w sobie, (…) rehabilitacji idei receptywności [oraz] (…) rehabilitacji twórczej wyobraźni”. Tak rozumiana transcendencja nie jest rzeczywistością znajdującą się całkowicie poza. W ten sposób podlega doświadczeniu. Transcendencja przekracza, ale i obejmuje podmiot. Wymóg transcendencji jest gwarantem tego, co niezniszczalne. Zawsze pozostaje pewnym, ponad które nie podlega żadnej rachubie, które obejmuje, ale którego nie można objąć. Najbardziej można go doświadczyć w procesie nadziei.
Wymóg ontologiczny jako postawa pragnienia bycia.
„Nie prosiłem, żeby się urodzić, i jakim prawem zmusza się mnie do istnienia” – w tym pytaniu Gabriel Marcel zawarł istotę współczesnego nihilizmu. Pokusa nihilizmu towarzyszy człowiekowi konfrontującemu się nieustannie ze zdradą, próbą i znikomością istnienia. Dlatego nihilizm często znajduje swój wyraz w postawie skrajnego pesymizmu. „Niczego nie ma”, tak brzmi, według Marcela, główna teza nihilizmu. To stwierdzenie ma charakter aksjologiczny. Określa w sposób skrajny wartość istnienia. To postawa całkowitego braku satysfakcji z faktu egzystencji. Marcel przeciwstawia tej postawie postawę pragnienia bycia lub dokładniej wymogu ontologicznego. Wymóg ontologiczny „jest pragnieniem sensu i prawdy dla ludzkiej egzystencji w świecie”. To pragnienie rzeczywistości nasyconej wartościami. Tak rozumiana rzeczywistość domaga się również uczestnictwa, a nie tylko dokonanego z dystansu poznania. Wymóg ontologiczny przeciwstawia nihilistycznej pustce rzeczywistości pewną pełnię, przejawiającą się w takich aktach jak, między innymi: szczęście, miłość i natchnienie. Pełnia rzeczywistości jest nieobojętna na wartości umożliwiając spełnienie oczekiwań. To oczekiwanie na spełnienie jednak nie wybiega w przyszłość. Polega ono raczej na kontemplacji teraźniejszości i uzyskaniu z nią więzi. Wymóg ontologiczny wiąże się z doświadczeniem miłości. „Dlatego wymóg ontologiczny to (…) wymóg absolutnej, ale nieodłącznej od prawdy miłości ponad wszelkimi możliwymi zdradami i ponad śmiercią” napisał K. Tarnowski. Pełnię charakteryzuje to, co niezniszczalne, wieczne i trwałe. Profetyczna pewność nieśmiertelności, którą Marcel ujął w stwierdzeniu „ty nie umrzesz”, stanowi sam rdzeń nadziei.
Gabriel Marcel napisał, że: „gdy w fudze pojawia się nowy głos (…) nie można się zadowolić stwierdzeniem, że przyłącza się on do istniejących już wcześniej głosów; przekształca on w pewnym sensie koloryt całości”. To porównanie odnosi do swoich rozważań i metody przywoływania metafor. Myśl Marcela niezwykle subtelnie wystrzega się pułapek werbalizmu i abstrakcyjnych porównań. Specyficzny dla siebie dyskurs buduje Marcel w oparciu o żmudnie precyzowane metafory i sytuacje będące podstawą doświadczenia, tak sytuacji próby, jak i procesu nadziei. To właśnie doświadczenie, „w najwyższym stopniu nasycenia”, stanie się punktem wyjścia dla szerokiego i wielowątkowego rozważania o wierze, nadziei i miłości.

</doc>
<doc id="526701" url="https://pl.wikipedia.org/wiki?curid=526701" title="Gene Tierney">
Gene Tierney

Gene Tierney, właściwie "Gene Eliza Tierney" (ur. 19 listopada 1920 w Brooklynie, Nowy Jork, zm. 6 listopada 1991 w Houston, Teksas) – amerykańska aktorka filmowa i teatralna. Zdobyła uznanie tytułową rolą w filmie "Laura" oraz rolą Ellen Berent Harland w filmie noir "Zostaw ją niebiosom".
Życiorys.
Młodość.
Gene Eliza Tierney urodziła się 19 listopada 1920 roku na Brooklynie, w Nowym Jorku. Była drugim dzieckiem brokera ubezpieczeniowego Howarda Sherwooda Tierneya (1894–1961) i Belle Lavinii Taylor (zm. 1978), nauczycielki gimnastyki. Imię otrzymała na cześć wuja, który zmarł w wieku 17 lat, w wyniku powikłań cukrzycowych. Miała starszego brata, Howarda Sherwooda „Butcha” Tierneya Jr. (1919–1990) i młodszą siostrę Patricię „Pat” Tierney (1926–2014). Rodzina Tierney wyprowadziła się na farmę w Green Farms w stanie Connecticut, a pod koniec lat 20. przeniosła się do nowo wybudowanej rezydencji. Howard Tierney zarabiał 150 tys. dolarów rocznie, dzięki czemu rodzina mogła sobie pozwolić na zatrudnienie licznej służby czy zakup łodzi oraz trzech samochodów. Gene miała niemiecką opiekunkę, Louise, z którą była bardzo związana. Edukację rozpoczęła podobnie jak jej matka, w St. Margaret's School. W okresie szkolnym występowała w przedstawieniach teatralnych m.in. w klasyku "Little Women". W wieku 15 lat podjęła decyzję o kontynuowaniu edukacji w żeńskiej szkole Brilanmont School w Szwajcarii. Zdobyła gruntowne wykształcenie, biegle posługiwała się językiem francuskim, jeździła konno, a także realizowała się artystycznie i poetycko. Na zaproszenie koleżanek szkolnych odwiedziła Wielką Brytanie i Norwegię. w 1937 r. zwiedzała także inne europejskie kraje. W 1938 roku powróciła do USA. W czasie rodzinnych wakacji w Kalifornii, dzięki krewnemu pracującemu w Warner Bros., odwiedziła plan filmowy, na którym poznała Bette Davis. Reżyser Anatole Litvak, będąc pod wrażeniem urody Tierney, zasugerował jej, że powinna zostać aktorką. Po pozytywnym przejściu zdjęć próbnych przedstawiciele studia filmowego zaproponowali 150 dolarów tygodniowo Tierney. Jednakże ojciec nie wyraził zgody na angaż córki ze względu na młody wiek i brak tzw. society debut. Dnia 24 września 1938 roku Tierney zadebiutowała przed społecznością w Fairfeld Country Club w Connecticut i wówczas otrzymała zgodę ojca na rozpoczęcie kariery filmowej.
W następnym roku zadebiutowała na deskach Broadwayu. Wkrótce otrzymała propozycje ról filmowych i podpisała kontrakt. Pierwszym filmem z jej udziałem był "Powrót Franka Jamesa" (The Return of Frank James, 1940). W 1946 roku otrzymała jedyną nominację do Oscara za "Zostaw ją niebiosom" (Leave Her to Heaven, 1945).
Największe uznanie zyskała za tytułową rolę w filmie Otto Premingera "Laura" z 1944. Lata 40. i początek lat 50. były dla niej pasmem sukcesów zawodowych. Z powodu problemów w życiu osobistym jej kariera załamała się.
Życie prywatne.
W czasie pobytu w Szwajcarii zaprzyjaźniła się z Marią Seiber, córką Marleny Dietrich.

</doc>
<doc id="526702" url="https://pl.wikipedia.org/wiki?curid=526702" title="Doktorzy honoris causa Uniwersytetu Marii Curie-Skłodowskiej">
Doktorzy honoris causa Uniwersytetu Marii Curie-Skłodowskiej



</doc>
<doc id="526705" url="https://pl.wikipedia.org/wiki?curid=526705" title="Dolce &amp; Gabbana">
Dolce &amp; Gabbana

Dolce &amp; Gabbana S.r.l. () – włoski luksusowy dom mody, założony przez Domenico Dolce i Stefano Gabbana w 1985 roku w Legnano.
Ubrania Dolce &amp; Gabbana noszą m.in. Victoria Beckham, Madonna, Conor McGregor oraz Johnny Depp. Firma produkuje także kosmetyki i perfumy. Sygnowana logo D&amp;G tańsza, młodzieżowa linia oraz Dolce &amp; Gabbana reprezentująca stroje ekskluzywne. Wynikiem współpracy z Motorolą jest telefon Motorola V3i Dolce&amp;Gabbana a z Sony Ericsson – Jalou(F100) Dolce&amp;Gabbana Edition.

</doc>
<doc id="526706" url="https://pl.wikipedia.org/wiki?curid=526706" title="Język henochiański">
Język henochiański



</doc>
<doc id="526707" url="https://pl.wikipedia.org/wiki?curid=526707" title="Obrona Marshalla">
Obrona Marshalla

Obrona Marshalla – wariant nieprzyjętego gambitu hetmańskiego, oznaczony kodem ECO D06 i powstający po posunięciach:
Znany był od połowy XIX wieku, jednak wiązany jest z osobą Franka Marshalla, który zastosował go – bez sukcesu – przeciw Alechinowi w 1925 roku. Idea obrony jest częściowo taka jak w obronach: skandynawskiej, Alechina i Grünfelda: pozwolić przeciwnikowi na zbudowanie silnego centrum pionowego, a następnie je zaatakować. Jednak w obronie skandynawskiej czarne mają lepszy układ pionów, w obronie Alechina mogą kontratakować centrum białych pionem d, a w obronie Grünfelda korzystnie wymienić skoczka na polu c3. Potwierdza to praktyka: wybranie przez białe najlepszej kontynuacji 3.c:d5 powoduje, że czarne uzyskują słabe rezultaty, znacznie gorsze niż w wymienionych debiutach.

</doc>
<doc id="526708" url="https://pl.wikipedia.org/wiki?curid=526708" title="Bank Handlowy w Warszawie">
Bank Handlowy w Warszawie

Bank Handlowy w Warszawie SA (BHW) – bank komercyjny z siedzibą w Warszawie, działający od 2007 pod marką Citi Handlowy (poprzednio: "CitiBank Handlowy, Bank Handlowy w Warszawie, Handlobank"). Jest 9. największym bankiem w Polsce pod względem wartości aktywów, a 18. pod względem liczby placówek.
Historia.
Został założony w 1870 przez grupę osób wywodzących się z burżuazji finansowej, ziemiaństwa i inteligencji. Inicjatorem był finansista Leopold Kronenberg (1812–1878). Jest jednym z najstarszych banków w Polsce i w Europie. Pierwszym prezesem banku był Józef Zamoyski. Już w 1872 bank posiadał filie i oddziały w Petersburgu, Moskwie, Berlinie, Gdańsku ("Commerzbank in Warschau"), Szczecinie i Łodzi oraz przedstawicielstwa we Włocławku, Płocku, Grójcu, Guzowie, Lublinie i Rawie Mazowieckiej. W następnych latach oddziały otwierano w kolejnych miastach, w tym Łodzi i Sosnowcu (1895), Częstochowie (1897), Lublinie (1898) i Kaliszu (1898). W pierwszych latach XX wieku był największym prywatnym bankiem na ziemiach polskich i jednym z niewielu prowadzących obsługę finansową handlu z Rosją i Europą Zachodnią. W okresie tym obroty banku wahały się na poziomie 2 mld rubli, co było sumą większą od ówczesnego budżetu Imperium Rosyjskiego. Bank wniósł znaczący wkład w budowę sieci kolejowej i ważnych zakładów przemysłowych na terenie Królestwa Polskiego.
Bank nie przerwał swojej działalności w okresie obu wojen światowych jedynie ograniczając działalność. W czasie II wojny światowej oddziały banku na terenach włączonych do Rzeszy zostały zlikwidowane, zaś te na terenie Generalnego Gubernatorstwa działały pod ścisłą kontrolą władz okupacyjnych.
Reaktywowany w 1945, początkowo obsługiwał prywatne przedsiębiorstwa przemysłowe i handlowe oraz niektóre spółdzielnie. Jako jeden z trzech banków uniknął po wojnie formalnej nacjonalizacji. Poddany został jednak kontroli rządowego komisarza, a państwo przejęło znaczącą liczbę akcji. W okresie istnienia Polskiej Rzeczypospolitej Ludowej był jednym z dwóch banków (obok Pekao S.A.), działających w formie spółki akcyjnej. Po 1945 został głównym polskim korespondentem banków zagranicznych, a w 1964 uzyskał oficjalnie monopol na obsługę transakcji polskiego handlu zagranicznego. Spowodowało to w konsekwencji zbudowanie największej spośród ówczesnych polskich instytucji finansowych sieci banków korespondentów, otwarcie oddziału w Londynie, przedstawicielstw zagranicznych w Nowym Jorku (do 2000), Moskwie (do 2000), Belgradzie, Rzymie, Kijowie (1998–2000) i Berlinie (do 1999) oraz spółki zależnej w Wiedniu (Centro Internationale Handelsbank AG), Luksemburgu (Bank Handlowy International SA) i Frankfurcie (MHB Mitteleuropäische Handelsbank AG, 1973–2002).
W 1970 bank przejął zadania zlikwidowanego Banku Inwestycyjnego w zakresie aktywów związanych z procesami finansowania inwestycji przedsiębiorstw handlu zagranicznego.
W 1978 centrala banku została przeniesiona do nowo wybudowanego wieżowca Intraco II, którego bank był jednym z inwestorów.
Po 1989 bank stracił uprzywilejowaną pozycję w handlu zagranicznym i zaczął przekształcać się stopniowo w bank handlowy.
W okresie przemian ustrojowych bank odegrał istotną rolę w skandalu Funduszu Obsługi Zadłużenia Zagranicznego. Znaczna część operacji walutowych FOZZ prowadzona była właśnie za pośrednictwem Banku Handlowego. Podczas kontroli przeprowadzonej w banku przez NIK w latach 1991–1992 stwierdzono liczne nieprawidłowości ujawnione w protokole pokontrolnym "Działalność dewizowa Banku Handlowego", którego autorem była inspektor Halina Ładomirska. W raporcie wykazano, że w okresie kontroli bank prowadził działalność dewizową na szkodę polskiej gospodarki i oszacowano straty w ciągu tych dwóch lat na 5–10 mld dolarów.
W 1997 rozpoczęto proces prywatyzacji banku. Wówczas rząd nie wybrał dla banku strategicznego akcjonariusza. Bank Handlowy planował połączenie z BRE Bankiem, jednak do tej fuzji nie doszło, została ona zablokowana przez PZU, więc rozpoczęto prywatyzację według koncepcji akcjonariatu rozproszonego. Trwała ona do 2000 roku, kiedy nastąpił zakup banku przez globalną grupę kapitałową Citigroup. Odbył się on w dwóch wezwaniach znaczącej większości akcji Banku oraz zgoda Komisji Nadzoru Bankowego na przekroczenie przez podmioty wchodzące w skład Citigroup 75% kapitału akcyjnego Banku.
W 2001 miała miejsce fuzja Banku Handlowego w Warszawie S.A. oraz Citibank (Poland) SA. Oznaczała też ona likwidację detalicznej marki "Handlobank", a dwa lata później wprowadzono markę handlową "Citibank Handlowy." W 2007 roku nastąpiła kolejna zmiana marki handlowej, na "Citi Handlowy."
Po połączeniu z Citibank (Poland) bank przeniósł siedzibę centrali do Pałacu Jabłonowskich w Warszawie, odbudowanej przez amerykański bank wspólnie z Bankiem Rozwoju Eksportu (dziś mBank).
Akcjonariat.
Od czerwca 1997 Bank Handlowy jest spółką notowaną na warszawskiej Giełdzie Papierów Wartościowych, od kwietnia 2011 do marca 2014 wchodził w skład WIG20. Aktualnie największym akcjonariuszem jest Citibank Overseas Investment Corporation (COIC) (od 14 sierpnia 2007 75% akcji oraz 75% głosów na WZA), pozostałe 25% akcji znajduje się w rękach akcjonariuszy posiadających mniej niż 5% akcji.
Siedziby centrali banku.
Pierwszą siedzibą banku był Pałac Mostowskich w Warszawie, gdzie wynajmowano mu pomieszczenia, w 1871 bank przeniósł się na ulicę Długą hip. 542, a następnie na ul. Mazowiecką. W 1874 oddano do użytku własny budynek banku projektu Leandro Marconiego na rogu współczesnych ulic Traugutta i Czackiego (wówczas Berga i Włodzimierzowskiej), w którym do dziś znajduje się jeden z jego oddziałów.
W latach 1945–1949 rolę tymczasowej siedziby pełnił gmach łódzkiego oddziału przy ul. Piotrkowskiej 74. W 1950 centrala powróciła do odbudowanego gmachu przy ul. Traugutta 7/9 w Warszawie. W 1979 przeniesiono ją do wieżowca Intraco II (dziś Chałubińskiego 8) przy ul. Chałubińskiego 8, gdzie mieściła się do 2005.
Główna siedziba banku znajduje się obecnie w Pałacu Jabłonowskich przy ul. Senatorskiej 16, ale jednostki organizacyjne centrali banku zlokalizowane są także w kilku lokalizacjach w Warszawie i Olsztynie.

</doc>
<doc id="526710" url="https://pl.wikipedia.org/wiki?curid=526710" title="Irena Curie">
Irena Curie



</doc>
<doc id="526712" url="https://pl.wikipedia.org/wiki?curid=526712" title="Citibank Handlowy">
Citibank Handlowy



</doc>
<doc id="526714" url="https://pl.wikipedia.org/wiki?curid=526714" title="Klara Raptusiewiczówna">
Klara Raptusiewiczówna

Klara Raptusiewiczówna – postać literacka "Zemsty" Aleksandra Fredry. 
Sierota, zostaje pod opieką Cześnika. Formalnie zamożna panna, zdana całkowicie na łaskę stryja, nie może dysponować swoim majątkiem aż do zamążpójścia. Spokrewniona z jednym ze zmarłych mężów Podstoliny, która opiekuje się jej majątkiem. Klara to osoba młoda, szlachetna, uczciwa i honorowa. Skłonna walczyć o swoje szczęście, ale bez narażania na szwank czci panieńskiej. Szczerze zakochana w Wacławie Milczku, szczodra, nie dba o majątek. Prototypem Klary była Zofia Skotnicka, wychowanica Jana Skotnickiego, który w komedii hrabiego Fredry jest Rejentem Milczkiem.
W ekranizacji "Zemsty" z 2002, w reżyserii Andrzeja Wajdy, w rolę Klary wcieliła się Agata Buzek, zaś w wersji z 1956 postać tę grała Beata Tyszkiewicz.

</doc>
<doc id="526715" url="https://pl.wikipedia.org/wiki?curid=526715" title="Bank Śląski S.A.">
Bank Śląski S.A.



</doc>
<doc id="526717" url="https://pl.wikipedia.org/wiki?curid=526717" title="Bank Śląski">
Bank Śląski



</doc>
<doc id="526720" url="https://pl.wikipedia.org/wiki?curid=526720" title="Obóz Tarrafal">
Obóz Tarrafal

Obóz Tarrafal – portugalski obóz koncentracyjny założony na wyspie Santiago w archipelagu Wysp Zielonego Przylądka. Znany był jako "Campo da Morte Lenta" - "Obóz Powolnej Śmierci".
Historia.
Obóz powstał w czasach dyktatury Salazara (1936). Początkowo przetrzymywano w nim głównie uczestników antyreżimowych rebelii w Marinha Grande (18 stycznia 1934) i marynarzy uczestniczących w buncie na okrętach wojennych (8 września 1936); trafiali tam również inni przeciwnicy systemu. W Tarrafal zginęło przynajmniej 32 więźniów.
Obóz zamknięto w 1956 roku, a w 1962 roku ponownie otwarto jako "Campo de Trabalho de Chão Bom" - tym razem osadzano w nim afrykańskich przywódców niepodległościowych (z Angoli, Gwinei Bissau i Zielonego Przylądka). Potem funkcjonował tam ośrodek szkolenia wojskowego, a od 2000 roku mieści się tam Muzeum Oporu. W 2018 roku odwiedziło je 9000 osób. Republika stara się o wpisanie go na listę światowego dziedzictwa. 

</doc>
<doc id="526735" url="https://pl.wikipedia.org/wiki?curid=526735" title="Ludność Łodzi">
Ludność Łodzi

Liczba mieszkańców Łodzi
Wraz z rozwojem przemysłu w mieście, rozwijała się także liczba mieszkańców Łodzi. Z małej osady jeszcze na początku XIX wieku, Łódź stała się w 1850 roku, drugim po Warszawie miastem, pod względem liczby mieszkańców w Królestwie Polskim. W przeciągu stulecia liczba ludności zwiększyła się w Łodzi 600-krotnie, z niecałego tysiąca w 1815 do 600 tys. w 1915 roku. Tak szybki wzrost demograficzny w XIX wieku, jest nieporównywalny w skali całej Europy. Inne miasta w tym czasie powiększały się dziesięciokrotnie, najwyżej szesnastokrotnie.
Według corocznego zestawienia GUS-u m.in. wszystkich miast Polski, Łódź jest trzecim miastem w kraju pod względem liczby ludności (685 285 osób – stan na 31.12.2018 r.) i czwartym pod względem powierzchni (293 km²).
Rozwój demograficzny Łodzi.
Poniższa tabelka przedstawia rozwój demograficzny Łodzi w latach 1534–2018.

</doc>
<doc id="526737" url="https://pl.wikipedia.org/wiki?curid=526737" title="Paedocypris">
Paedocypris

Paedocypris – rodzaj słodkowodnych ryb z rodziny karpiowatych (Cyprinidae), obejmujący gatunki opisane naukowo w latach 2006 i 2008, zaliczane do najmniejszych kręgowców świata.
Występowanie.
Azja Południowo-Wschodnia.
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Paedocypris progenetica".

</doc>
<doc id="526742" url="https://pl.wikipedia.org/wiki?curid=526742" title="Skrzydło (oddział lotnictwa)">
Skrzydło (oddział lotnictwa)

Skrzydło () – oddział wojsk lotniczych występujący w organizacji sił powietrznych szeregu państw.
Pierwsze skrzydła zorganizowane zostały w Królewskich Siłach Powietrznych, w czasie II wojny światowej. Wiosną 1941, według wzorów brytyjskich, utworzone zostało 1 Polskie Skrzydło Myśliwskie. W skład brytyjskiego skrzydła wchodziło od 2 do 5 dywizjonów. W lotnictwie myśliwskim dowódca skrzydła posiadał etatowy stopień "wing commandera" (podpułkownika), natomiast w lotnictwie bombowym – "group captain" (pułkownika).
Skrzydło, zazwyczaj występujące w składzie trzech dywizjonów liczących razem 36 samolotów, mogło wykonywać samodzielnie zadania nad terenem przeciwnika, na przykład w osłonie własnych bombowców i jednostek morskich. Dowództwo skrzydła spełniało funkcje taktyczne, a pod względem operacyjnym podporządkowane było dowódcy brytyjskiej grupy lotniczej. Natomiast pod względem administracyjnym i zaopatrzeniowym podlegało dowódcy stacji (bazy) lotniczej, na której stacjonowały podległe mu dywizjony.
W Siłach Powietrznych Stanów Zjednoczonych skrzydło dzieli się na grupy, a te z kolei na eskadry.
W okresie zimnej wojny w siłach powietrznych RFN skrzydło liczyło 36 samolotów i składało się z trzech grup: lotniczej, technicznej i lotniskowej. Grupę lotniczą tworzyły dwie eskadry. W każdej z nich występowały cztery klucze, każdy złożony z dwóch par samolotów.
&lt;br&gt;Skrzydło lotnicze Stanów Zjednoczonych składało się z trzech do sześciu eskadr bojowych, które posiadały zwykle po cztery klucze, przy czym w każdym z nich były trzy pary samolotów.

</doc>
<doc id="526746" url="https://pl.wikipedia.org/wiki?curid=526746" title="Oddech Cheyne’a-Stokesa">
Oddech Cheyne’a-Stokesa

Oddech Cheyne’a-Stokesa (oddech periodyczny) – patologiczny tor oddychania, polegający na występowaniu bezdechów trwających kilkanaście sekund, po których pojawia się oddech, który jest coraz szybszy i głębszy, następnie po osiągnięciu maksimum – ulega stopniowemu zwolnieniu i spłyceniu, aż do kolejnego epizodu bezdechu. Jest związany z niewydolnością ośrodka oddechowego.
Ośrodek oddechowy jest wrażliwy na stężenie dwutlenku węgla. W momencie wystąpienia bezdechu wzrasta jego stężenie, co powoduje jego pobudzenie i pojawienie się coraz szybszego i głębokiego oddychania. Po zmniejszeniu stężenia dwutlenku węgla we krwi zmniejsza się pobudzenie ośrodka oddechowego, co powoduje spowolnienie oddechu aż do jego zatrzymania, co powoduje znów narastanie stężenia CO2 i powoduje rozpoczęcie następnego cyklu oddychania.
Występuje w niewydolności krążenia, obustronnych uszkodzeniach ośrodkowego układu nerwowego powyżej poziomu mostu, w zatruciach opiatami i barbituranami.
Objaw opisał jako pierwszy John Cheyne w 1818, a następnie William Stokes w 1854 roku.

</doc>
<doc id="526748" url="https://pl.wikipedia.org/wiki?curid=526748" title="Imprezy kulturalne w Krakowie">
Imprezy kulturalne w Krakowie

Imprezy kulturalne w Krakowie – Kraków to miasto, gdzie odbywają się przez cały rok okazjonalne imprezy i cykliczne wydarzenia związane z kulturą.
Do umieszczenia w kalendarzu.
Celtyckie Lato jest największą imprezą celtycką w Polsce. Organizatorami są Szkoła Tańca Irlandzkiego ISTA i Nowohuckie Centrum Kultury. W czasie tej uroczystości odbywa się letnia szkoła tańca irlandzkiego, szkockiego i bretońskiego, której towarzyszą liczne prezentacje i wystawy. Finałową atrakcją imprezy jest Scena Otwarta – dwudniowy koncert, w ramach którego odbywają się pokazy zespołów tańca irlandzkiego i szkockiego w Polski i ze świata.
Jest to impreza dotycząca recyklingu, promuje go jako ekologiczne wykorzystywanie zasobów Ziemi. W tym czasie odbywa się budowa konstrukcji z surowców wtórnych oraz zbiórka tych surowców. Festiwal ten odbywa się na Krakowskich Błoniach.

</doc>
<doc id="526749" url="https://pl.wikipedia.org/wiki?curid=526749" title="Pieczęć stanowa Ohio">
Pieczęć stanowa Ohio

Wielka Pieczęć Stanu Ohio przedstawia snop pszenicy, symbolizujący rolnictwo i bogactwo stanu. Obok siedemnaście strzał (motyw wzięty z awersu godła USA) upamiętnia, że Ohio było siedemnastym stanem przyjętym do Unii. Po prawej (heraldycznie) stronie, rzeka Scioto. Dalej góra Logan w hrabstwie Ross, widoczna z Adeńskiego Stanowego Pomnika Historycznego ("Adena State Memorial"). Wschodzące słońce ma trzynaście promieni jak trzynaście pierwszych kolonii.

</doc>
<doc id="526751" url="https://pl.wikipedia.org/wiki?curid=526751" title="II mechanik">
II mechanik

II mechanik (II oficer mechanik) - stanowisko oficerskie w dziale maszynowym na statku handlowym, zastępca starszego mechanika. Funkcję II mechanika zalicza się do stanowisk na poziomie zarządzania, niezbędnych dla zapewnienia bezpieczeństwa żeglugi. W zależności od specyfiki statku może być zatrudniony w systemie wachtowym (nowe statki o nielicznych załogach maszynowych) jak i dniówkowym. W tym ostatnim przypadku kieruje pracą całej załogi maszynowej na dejmance.
Ze względu na moc silników głównych stopień kwalifikacji II mechanika określają odpowiednie dyplomy morskie:

</doc>
<doc id="526754" url="https://pl.wikipedia.org/wiki?curid=526754" title="Atsugi">
Atsugi

 – miasto w Japonii, w prefekturze Kanagawa, na wyspie Honsiu. Atsugi jest jednym z .
Położenie.
Miasto leży w centrum prefektury Kanagawa. Graniczy z Hiratsuką, Ebiną, Zamą, Sagamiharą, Samukawą, Iseharą i Hadano.
Główne przemysły to:
Populacja.
Zmiany w populacji Atsugi w latach 1970–2015:

</doc>
<doc id="526756" url="https://pl.wikipedia.org/wiki?curid=526756" title="Łódzkie parki">
Łódzkie parki



</doc>
<doc id="526758" url="https://pl.wikipedia.org/wiki?curid=526758" title="Afshan Azad">
Afshan Azad

Afshan Azad (ur. 12 lutego 1988 w Manchesterze) – brytyjska aktorka bangladeskiego pochodzenia.
Uczyła się w Xaverian College, zdawała tam egzaminy z biologii, chemii i angielskiego.
Zadebiutowała w filmie „Harry Potter i Czara Ognia” (2005) jako odtwórczyni roli Padmy Patil, partnerki Rona na balu bożonarodzeniowym.
Życie prywatne.
Ma trzech braci. Jest muzułmanką.

</doc>
<doc id="526759" url="https://pl.wikipedia.org/wiki?curid=526759" title="Magistrala komunikacyjna">
Magistrala komunikacyjna

Magistrala komunikacyjna, magistrala (ang. "bus") – zespół linii przenoszących sygnały oraz układów wejścia-wyjścia służących do przesyłania sygnałów między połączonymi urządzeniami w systemach mikroprocesorowych.
W magistrali można wyróżnić trzy podstawowe rodzaje szyn:
Niektórymi liniami magistrali mogą być przesyłane dane z różnych szyn, a w magistrali szeregowej wszystkie dane przesyłane są jedną linią.
Ze względu na typ prowadzonej transmisji magistrale można podzielić na:
Ze względu na sposób transmisji można wyróżnić magistrale:
Magistrala jest elementem, dzięki któremu system komputerowy staje się jedną całością. Szerokość magistrali, a dokładniej liczba równoległych ścieżek szyny danych, określa ile bitów danych może ona przesłać za jednym razem – w jednym takcie zegara.

</doc>
<doc id="526761" url="https://pl.wikipedia.org/wiki?curid=526761" title="Okręg Alūksne">
Okręg Alūksne

Okręg Alūksne (łot. "Alūksnes rajons") – okręg w północno-wschodniej Łotwie, 202 km od stolicy Rygi, istniejący do reformy administracyjnej w 2009. 
Okręg graniczył z Estonią i Rosją oraz z okręgami: Valka, Gulbene i Balvi. Stolicą okręgu było Alūksne.
Demografia (2002).
Według narodowości
Według płci
Według wieku

</doc>
<doc id="526766" url="https://pl.wikipedia.org/wiki?curid=526766" title="Ektopia">
Ektopia

Ektopia (łac. "ectopia", z gr. , przemieszczenie) – występowanie narządu lub tkanki w miejscu innym niż fizjologiczne.
Przykłady ektopii:

</doc>
<doc id="526767" url="https://pl.wikipedia.org/wiki?curid=526767" title="Szczyt Stalina">
Szczyt Stalina



</doc>
<doc id="526771" url="https://pl.wikipedia.org/wiki?curid=526771" title="WEP">
WEP



</doc>
<doc id="526773" url="https://pl.wikipedia.org/wiki?curid=526773" title="Konkurs Piosenki Eurowizji 2007">
Konkurs Piosenki Eurowizji 2007

52. Konkurs Piosenki Eurowizji został zorganizowany 10 i 12 maja 2007 w Hartwall Areena w Helsinkach przez fińskiego nadawcę publicznego Yleisradio (Yle). Koncerty konkursowe poprowadzili osobowość fińskiej telewizji Jaana Pelkonen, fiński muzyk i aktor Mikko Leppilampi, a także Krisse Salminen, która w finale gościnnie przeprowadzała wywiady za kulisami (w tzw. "green roomie").
Finał konkursu wygrała Marija Šerifović, reprezentantka Serbii z piosenką „Molitva” autorstwa Vladimira Graića i Saša Miloševića Mare’a, za którą otrzymała łącznie 268 punktów.
Przebieg konkursu.
Dzięki zwycięstwu zespołu Lordi, reprezentanta Finlandii w 51. Konkursie Piosenki Eurowizji w 2006, prawo do organizacji konkursu w 2007 otrzymała fińska telewizja Yle.
Oficjalnym sponsorem konkursu został międzynarodowy operator telekomunikacyjny TeliaSonera oraz producent implantów dentystycznych Nobel Biocare. Koszt organizacji konkursu wyniósł telewizję Yleisradio ok. 14 milionów euro, z czego ok. 4 miliony zapewnił fiński rząd.
Za reżyserię koncertów odpowiadał Rami Lindholm z Yle.
Lokalizacja.
Konkurs odbył się w hali Hartwall w Helsinkach, stolicy Finlandii. 
Oprócz Helsinek, do organizacji konkursu zgłosiły się jeszcze dwa miasta – Espoo (drugie największe miasto w Finlandii), i Turku.
Losowanie półfinałów.
12 marca 2007 w Finland House odbyło się losowanie kolejności występów podczas półfinału i finału Konkursu Piosenki Eurowizji. Podczas ceremonii po raz pierwszy wprowadzono tzw. "dzikie karty", dzięki którym pierwszych pięciu półfinalistów oraz trzem finalistów miało możliwość wyboru numeru startowego podczas koncertu. Z tego prawa skorzystały: Austria, Andora, Słowenia, Turcja, Łotwa (półfinały) i Armenia, Ukraina i Niemcy (finały). Tego samego dnia ustalono także kolejność podawania punktów w finałowej prezentacji głosów.
Kraje uczestniczące.
Powracający artyści.
Podczas 52. Konkursu Piosenki Eurowizji wzięło udział kilku artystów, którzy reprezentowali swój kraj w poprzednich latach. Reprezentant Islandii – Eiríkur Hauksson – uczestniczył w konkursach w 1986 (jako członek zespołu ICY) oraz 1991 (jako członek norweskiego zespołu Just 4 Fun). Cypryjska artystka Evridiki dwukrotnie wystąpiła w barwach swojego kraju: w 1992 i 1994, holenderska reprezentantka Edsilia Rombley wystartowała wcześniej w konkursie w 1998, a macedońska wokalistka Karolina Goczewa – w 2002.
Wyniki.
Półfinał.
Legenda:
Finał.
Legenda:

</doc>
<doc id="526776" url="https://pl.wikipedia.org/wiki?curid=526776" title="Warto rozmawiać">
Warto rozmawiać

Warto rozmawiać – cykliczny, publicystyczny program telewizyjny (talk show) emitowany w TVP od 19 kwietnia 2004 do 22 lutego 2011 i ponownie od marca 2016. W latach 2004–2009 program emitowany był na antenie TVP2, następnie w latach 2009–2011 i 2016-2018 w TVP1 (zmiana anteny z TVP2 na TVP1 nastąpiła na przełomie listopada i grudnia 2009). Od 27 sierpnia 2018 do 9 marca 2020 emitowany był na antenie TVP Info, a od 22 czerwca 2020 do 19 kwietnia 2021 na antenie TVP3.
Program produkowała spółka producencka "Picaresque". Reżyserem oraz jednym z głównych producentów był Maciej Pawlicki, a prowadzącym Jan Pospieszalski. W audycjach pod dyskusję poddawane były aktualne i nierzadko trudne oraz kontrowersyjne tematy z życia społecznego w Polsce. Pojawiały się też programy obejmujące szerszą problematykę – np. wojnę w Czeczenii i sytuację uchodźców, który dotarli do Polski.
W 2006 program był nominowany do nagród telewizyjnych Telekamery 2006.
Zdjęcie programu z anteny.
W grudniu 2010 dyrektor TVP1 Iwona Schymalla poinformowała producentów programu o zdjęciu "Warto rozmawiać" z wiosennej ramówki TVP1. 22 lutego 2011 po 255. odcinku emisja programu została zawieszona. 3 marca 2011 zarząd TVP podjął decyzję o powrocie programu "Warto rozmawiać" na antenę telewizyjną, jednak ostatecznie dyrektor Iwona Schymalla, wskazując jako przyczynę powody polityczne, postanowiła o niedopuszczeniu "Warto rozmawiać" do emisji.
Po ośmiu miesiącach przerwy w nadawaniu, tj. 26 października 2011, Zarząd TVP podjął decyzję o podpisaniu z Janem Pospieszalskim umowy na realizację nowego programu. Od 10 listopada 2011 na antenie TVP Info ukazywał się cykl audycji pt. "" nawiązujący formułą do "Warto rozmawiać".
Powrót programu.
28 stycznia 2016 TVP ogłosiła, że "Warto rozmawiać" wróci na antenę w marcu tego roku. Premierowy odcinek wyemitowano 1 marca 2016.
Od 10 marca 2020 nastąpiła przerwa w emisji programu w celu dostosowania ramówki TVP Info do sytuacji wywołanej przez epidemię koronawirusa (początkowo do końca marca). Jednak ze względu na rozwój epidemii, przerwa przedłużyła się aż do czerwca, a ostatecznie program został przeniesiony na antenę TVP3. Po raz pierwszy program na tym kanale wyemitowano 22 czerwca 2020.
Kontrowersje.
13 kwietnia 2021 posłanka Prawa i Sprawiedliwości Joanna Lichocka stwierdziła, że jej zdaniem w odcinku z dnia poprzedniego prowadzący podważył obowiązek zasłaniania ust i nosa wprowadzony w Polsce z powodu pandemii koronawirusa i ogłosiła, że będzie chciała zażądać wyjaśnień od ówczesnego prezesa Telewizji Polskiej, Jacka Kurskiego, a następnie zapowiedziała, że złoży w Sejmie projekt stanowiska Rady Mediów Narodowych w tej sprawie. 19 kwietnia, na pięć minut przed zaplanowanym czasem emisji, transmisja programu została odwołana, a prowadzący został poinformowany, że zostanie on w tym dniu nagrany, a wyemitowany w późniejszym czasie. 20 kwietnia 2021 Komisja Etyki Telewizji Polskiej opublikowała komunikat, w którym stwierdziła, że w programie wyemitowanym 12 kwietnia zostały naruszone „Zasady Etyki dziennikarskiej obowiązujące w Telewizji Polskiej”.

</doc>
<doc id="526781" url="https://pl.wikipedia.org/wiki?curid=526781" title="Manfred Mann">
Manfred Mann

Manfred Mann – brytyjski zespół muzyczny działający w latach 60. XX wieku, którego twórcą był Manfred Lubowitz.
Manfred Mann.
Manfred Lubowitz (ps. "Manfred Mann"), twórca grupy, założył ją w 1962 ze swoim przyjacielem, perkusistą Mikiem Huggem. Wokalistą i gwiazdą zespołu we wczesnych jego latach był Paul Jones. Basistą był Tom McGuinness, a gitarzystą i saksofonistą Mike Vickers.
Największymi przebojami Manfred Mann były:
Kiedy Paul Jones opuścił zespół w roku 1966 zastąpił go Mike d’Abo. Mike Vickers również opuścił grupę, obowiązki gitarzysty przejął wówczas McGuinness, a do grupy dołączył basista Klaus Voormann.
Z d’Abo jako wokalistą nagrali nowe przeboje:
Zespół Manfred Mann rozwiązał się w 1969.
The Manfreds.
W latach 90. część muzyków dawnego Manfred Mann założyła zespół The Manfreds (bez Manfreda Lubowitza).

</doc>
<doc id="526782" url="https://pl.wikipedia.org/wiki?curid=526782" title="Aminoaciduria">
Aminoaciduria

Aminoaciduria – obecność aminokwasów w moczu. W warunkach prawidłowych aminokwasy występują w moczu w niewielkiej ilości, natomiast zwiększenie ich poziomu jest objawem patologicznym.
Całkowita ilość aminokwasów wydalanych w ciągu doby z moczem u ludzi zdrowych nie zależy od stosowanej diety i wynosi 4–8 mmol. Dieta może jednak wpływać na wydalanie poszczególnych aminokwasów i na przykład spożywanie dużej ilości mięsa zwiększa w moczu stężenie histydyny i metylohistydyny.
Zwiększone stężenie aminokwasów w moczu może pojawiać się fizjologicznie w ciąży.
Patologiczne, zwiększone wydalanie z moczem aminokwasów może występować w:

</doc>
<doc id="526784" url="https://pl.wikipedia.org/wiki?curid=526784" title="Funt Świętej Heleny">
Funt Świętej Heleny

Funt Świętej Heleny (kod ISO 4217: SHP) – oficjalna waluta kolonii Wyspa Świętej Heleny, Wyspa Wniebowstąpienia i Tristan da Cunha. 1 Funt = 100 pensów.
Kraj ten, jako terytorium zamorskie Wielkiej Brytanii emituje swoją walutę sztywno związaną z brytyjskim funtem szterlingiem według przelicznika 1:1.
W obiegu znajdują się:

</doc>
<doc id="526787" url="https://pl.wikipedia.org/wiki?curid=526787" title="Paedocypris progenetica">
Paedocypris progenetica

Paedocypris progenetica – gatunek słodkowodnej ryby z rodziny karpiowatych (Cyprinidae), zaliczany do najmniejszych kręgowców świata, gatunek typowy rodzaju "Paedocypris". 
Występowanie.
Sumatra i Bintan.
Opis.
Najmniejsza znaleziona dojrzała płciowo ryba tego gatunku była płci żeńskiej i miała długość 7,9 mm. Samce osiągają długość około 10 mm. Zwierzęta te po osiągnięciu dojrzałości płciowej wykazują wiele cech stadium larwalnego. Są niemal przezroczyste, mają szczątkowy kręgosłup. Szczątkowo rozwinięta czaszka umożliwia swobodny wgląd ku odsłoniętemu mózgowiu, co umożliwia również spostrzeżenie kręgosłupa. Do cech osobników dorosłych zalicza się wszystkie typowe cechy charakterystyczne dla dojrzałości płciowej. Samice produkują dojrzałe jaja. Samce mają silnie odmienione, w porównaniu do wielkości ciała, duże i umięśnione płetwy brzuszne oraz skostniałą płytkę przed pasem miednicowym.
Środowisko.
Występowanie "Paedocypris progenetic" jest ograniczone i obejmuje środowisko wysp malezyjskich Sumatra i Bintan wraz z ich rzadkimi, utrzymującymi czarne wody bagnami torfowymi rejonów lesistych. Drzewa tych lasów utrzymują swe korzenie w głębokich na metr, miękkich torfowych warstwach, ponad którymi wytwarza się woda o odczynie silnie kwaśnym. Ryby te preferują leżące głębiej, sięgające dna, powoli płynące oraz chłodnawe warstwy wodne o wartości pH 3, co odpowiada stukrotnej koncentracji kwasu w normalnej wodzie deszczowej lub w occie.
Gatunek ten żywi się planktonem o wielkości 60–500 µm. Samice noszą około 50–60 jajeczek w różnych stadiach dojrzałości. Dojrzałe jajeczka mają średnicę 0,3 mm. Jednoczesne występowanie dojrzałych i niedojrzałych jajeczek wskazuje na indywidualne dla każdego jajeczka jego składanie.
Systematyka.
Wraz z niedawno odkrytym na wyspie Sarawak i niewiele większym gatunkiem "Paedocypris micromegethes", "Paedocypris progenetica" kształtuje nowy rodzaj ryb karpiowatych.
Historia odkrycia.
Gatunek ten odkryto po raz pierwszy oraz zidentyfikowano w roku 1996 przy inwentaryzacji fauny Azji na zlecenie Uniwersytetu Singapuru przez Maurice'a Kottelata i Tan Heok Hui z Raffles Museum of Biodiversity Research w Singapurze. Osteologia została zbadana przez Ralfa Britza z Natural History Museum w Londynie. Do autorów oryginalnego opisu należał też Kai-Erik Witte.
Zagrożenia.
Połacie lasów i terenów bagnistych Indonezji i Malezji zostały zdziesiątkowane przez rozwój rolnictwa. Do tego dochodzą trudne do ugaszenia pożary lasów. Te zniszczenia środowiska tychże zwierząt zagrażają przeżyciu nie tylko tego gatunku, ale również możliwości przeprowadzenia dalszych badań.
Najmniejsza ryba świata?
Do niedawna za najmniejszą rybę (i jednocześnie najmniejszego kręgowca) świata uważano "Schindleria brevipinguis". Obecnie kwestia ta wydaje się nie być rozstrzygnięta. Według informacji opublikowanych w "New Scientist" jeszcze mniejsze są "Paedocypris progenetica" i "Photocorynus spiniceps".

</doc>
<doc id="526788" url="https://pl.wikipedia.org/wiki?curid=526788" title="Queen Rocks">
Queen Rocks

Queen Rocks – album kompilacyjny brytyjskiej grupy Queen z 1997.
Album jest kolekcją utworów o hardrockowym brzmieniu, z całego okresu działalności zespołu. Zawiera też jeden nowy utwór, „No-One But You”, który pierwotnie był przeznaczony na solowy Briana Maya "Another World" (1998), ostatecznie jednak, nagrany we współpracy z pozostałymi przy życiu członkami Queen, Rogerem Taylorem i Johnem Deaconem, trafił na album "Queen Rocks".

</doc>
<doc id="526789" url="https://pl.wikipedia.org/wiki?curid=526789" title="Rząd tymczasowy Republiki Francuskiej">
Rząd tymczasowy Republiki Francuskiej



</doc>
<doc id="526793" url="https://pl.wikipedia.org/wiki?curid=526793" title="Liczba Bestii">
Liczba Bestii

Liczba Bestii – pojęcie odnoszące się do jednej z postaci 13 rozdziału Apokalipsy św. Jana – pierwszej z Bestii, popularnie utożsamianej z Szatanem lub Antychrystem. Jest ono zwykle kojarzone z liczbą 666, choć w niektórych wersjach tekstu wartość ta wynosi 616, 646 lub 665. Bywa ona zapisywana również jako „FFF” („F” jest szóstą literą alfabetu łacińskiego).
Tekst grecki za Kodeksem Aleksandryjskim: 
Pochodzenie.
Zarówno we wczesnym chrześcijaństwie, jak i dziś Liczba Bestii była utożsamiana z dwiema liczbami: 666 i rzadziej 616. Wiąże się to z istnieniem 2 wersji tej liczby w Apokalipsie 13,18. Większość źródeł (w tym Kodeks Aleksandryjski) podaje bowiem , co w greckim systemie numerycznym oznacza 666. Niektóre manuskrypty (formula_1, Kodeks Efrema) podają jednak (616). Prawdopodobnie rozbieżność powstała stosunkowo wcześnie w wyniku błędu kopisty.
Minuskuł 2344 (Gregory-Aland) przekazuje liczbę 665, starołaciński "Codex Ardmachanus" przekazuje liczbę 646.
Interpretacja.
Liczbę tę interpretowano i interpretuje się na różne sposoby. 666 to w teologiach większości wyznań chrześcijańskich zaprzeczenie boskiej doskonałości (w tradycji judaistycznej 777 jest „boskim” numerem pełni i doskonałości), a także wypaczenie Trójcy Świętej (oznaczanej 333 – potrójna, czyli święta doskonałość).
Interpretacja przez gematrię.
Istnieje szereg interpretacji numerologicznych, zwykle czerpiących z gematrii. Najczęstsza interpretacja utożsamia Bestię z Neronem (i czasem całym Cesarstwem rzymskim), choć z czasem pojawiły się i takie kojarzące ją np. z urzędem papieskim, ogólnoświatowym systemem politycznym.
Neron.
„Neron Caesar” w transliteracji z greki, napisany po hebrajsku נרון קסר (wym. "neron kesar"), zawiera spółgłoski rdzenne NRWN QSR. Odpowiednie litery alfabetu hebrajskiego wyrażają liczby według gematrii:
formula_2
Inne teksty z wartością 616, dawały alternatywny tytuł Nerona po aramejsku, będący transliteracją z łaciny: נרו קסר „Nrw Ksr”.
formula_3
 proponował rozwiązanie bazujące na znaczeniu liczbowym liczby 616 w j. greckim:
Kαίσαρ Θεός (z gr. „cesarz bóg”) = 616 (20+1+10+200+1+100+9+5+70+200).
Według niego 616 była starszą sekretną liczbą, którą Żydzi oznaczyli kult cesarza. Wskazywał na liczne starożytne graffiti, znalezione na terenie greckojęzycznego świata, np. w Pompejach i Pergamonie, dowodząc, że gematria była popularna i szeroko rozpowszechniona w starożytności.
Papiestwo.
Tytuł „VICARIUS FILII DEI” (z łacińskiego „Wikariusz Syna Boga”) – jest to fraza użyta w „Donacji Konstantyna” na określenie świętego Piotra.
formula_4
Fraza ta jest kojarzona z papieżem, choć oficjalny jego tytuł, o identycznym znaczeniu, jest nieco inny: "Vicarius Iesu Christi", co nie daje w sumie 666.

</doc>
<doc id="526800" url="https://pl.wikipedia.org/wiki?curid=526800" title="Mechanik wachtowy">
Mechanik wachtowy

Mechanik wachtowy (oficer mechanik wachtowy) – stanowisko oficerskie w dziale maszynowym na statku handlowym. Funkcję II mechanika zalicza się do stanowisk na poziomie zarządzania, natomiast funkcję mechanika wachtowego zalicza się do stanowisk na poziomie operacyjnym, niezbędnych dla zapewnienia bezpieczeństwa żeglugi.
Ze względu na moc silników głównych stopień kwalifikacji mechanika wachtowego określają odpowiednie dyplomy morskie:
Dyplomy te odpowiadają dawnym w kolejności jak wyżej:

</doc>
<doc id="526807" url="https://pl.wikipedia.org/wiki?curid=526807" title="Proces moskiewski">
Proces moskiewski



</doc>
<doc id="526808" url="https://pl.wikipedia.org/wiki?curid=526808" title="Karabin Vaime SSR">
Karabin Vaime SSR

Vaime Silenced Sniper Rifle (SSR) (z ang. "wytłumiony karabin wyborowy") – fiński karabin wyborowy wyposażony w integralny tłumik dźwięku. Karabin produkowany jest w wersjach kalibru 7,62 (Mark 1) i 5,56 mm (Mark 3).
Opis.
Vaime SSR jest bronią powtarzalną, z zamkiem suwliwo-obrotowym, czterotaktowym.
Lufa samonośna, otoczona integralnym tłumikiem dźwięku.
Zasilanie z magazynka o pojemności 5 naboi.
Osada wykonana z tworzywa sztucznego. Z przodu łoża może być montowany dwójnóg.

</doc>
<doc id="526810" url="https://pl.wikipedia.org/wiki?curid=526810" title="Vaime SSR">
Vaime SSR



</doc>
<doc id="526812" url="https://pl.wikipedia.org/wiki?curid=526812" title="Mamert Dłuski">
Mamert Dłuski

Mamert Dłuski (ur. 1788, zm. 29 grudnia 1843 w Gräfenbergu) – generał brygady, właściciel wsi Dziebędów.
Od 1809 w armii Księstwa Warszawskiego. Walczył w kampaniach napoleońskich 1809, 1812-1813 pod Tarnopolem, Mińskiem, Borysowem, Gabel, Lipskiem, Hanau. Od 1815 w armii Królestwa Polskiego jednak w 1818 podał się do dymisji i osiadł w Kaliskiem.
W powstaniu listopadowym 1831 walczył w Kaliskiem, potem został dowódcą 1 Pułku Jazdy Kaliskiej. Walczył pod Grochowem i Wawrem. Uczestniczył w operacji pod Liwem, a potem walczył w obronie Warszawy. Wraz z korpusem Rybińskiego przedostał się do Prus.
Był członkiem loży wolnomularskiej Bracia Zjednoczeni w pierwszym stopniu rytu („uczeń”). 

</doc>
<doc id="526813" url="https://pl.wikipedia.org/wiki?curid=526813" title="Pola Lifszyc">
Pola Lifszyc

Pola Lifszyc (ur. 19?? - 1942?) – polska Żydówka, postać rzeczywista wzmiankowana w książce Hanny Krall "Zdążyć przed Panem Bogiem". Marek Edelman porównuje jej śmierć ze śmiercią Janusza Korczaka i czyni z niej jednostkową męczennicę getta warszawskiego, dzięki czemu stała się powszechnie znanym symbolem dramatu mieszkańców getta.
Życiorys.
W getcie prowadziła teatrzyk SKIF-u (młodzieżowej organizacji żydowskiej partii robotniczej Bund) przy ulicy Krochmalnej, gdzie dwa razy w tygodniu organizowała przedstawienia dla najuboższych dzieci. Mimo tego iż została wyciągnięta z transportu na rampę kolejową warszawskiego getta nazajutrz jak mówi Marek Edelman:
"„Pola wpadła do domu, zobaczyła, że nie ma matki - matkę pędzili już na Umschlagplatz w kolumnie, to Pola pobiegła za tą kolumną sama, goniła tłum od Leszna do Stawek - narzeczony podwiózł ją jeszcze rykszą, żeby mogła ich dopędzić- zdążyła. W ostatniej chwili wmieszała się w tłum, żeby jeszcze móc wejść z matką do wagonu…, a Pola Lifszyc - która poszła ze swoją matką? Kto wie o Poli Lifszyc? A przecież to ona, Pola, mogła przejść na aryjską stronę, bo była młoda, ładna, niepodobna do Żydówki i miała sto razy większe szanse”".

</doc>
<doc id="526814" url="https://pl.wikipedia.org/wiki?curid=526814" title="Gary Neville">
Gary Neville

Gary Alexander Neville (ur. 18 lutego 1975 w Bury) – angielski trener i piłkarz, który występował na pozycji obrońcy. Wieloletni zawodnik Manchesteru United. W latach 2012-2016 asystent selekcjonera Roy Hodgsona w reprezentacji Anglii.
Karierę zaczynał w swoim rodzinnym Bury, ale w 1991 roku trafił wraz ze swoim bratem Philem do szkółki Manchesteru United. Swój profesjonalny kontrakt z "Czerwonymi Diabłami" podpisał w 1993 roku. Pierwszym jego sukcesem było zwycięstwo w FA Youth Cup. W United zadebiutował w meczu Pucharu UEFA z rosyjskim Torpedo Moskwa w 1992 roku.
W sezonie 1994/1995 prawy obrońca klubu – Paul Parker doznał kontuzji i Neville stał się podstawowym graczem zespołu.
Gdy w następnym sezonie wraz z drużyną wywalczył dublet (mistrzostwo kraju i Puchar Anglii), zainteresował się nim ówczesny selekcjoner reprezentacji Anglii Terry Venables i powołał go na Mistrzostwa Europy 1996, gdzie zagrał w prawie wszystkich meczach – w półfinale pauzował za kartki.
Kolejny wielki turniej w karierze Neville'a to Mistrzostwa Świata 1998 we Francji. Zagrał tam w trzech z czterech spotkań.
W sezonie 1998/1999 zagrał we wszystkich meczach Manchesteru United w całym sezonie. Wywalczył również potrójną koronę (mistrzostwo Anglii, Pucharu kraju i puchar Ligi Mistrzów po zwycięstwie w finale nad Bayernem Monachium).
W kolejnym mundialu w 2002 roku nie zagrał z powodu kontuzji kości śródstopia.
W następnych sezonach był dalej podstawowym obrońcą United a po odejściu Roya Keane'a został kapitanem zespołu. Znalazł się także w kadrze na mundial w Niemczech w 2006 roku.
W sezonach 2007/2008, 2008/2009 i 2009/2010 miał wiele kontuzji i z tego powodu nie był podstawowym piłkarzem United.
Po wielu problemach zdrowotnych najpierw oddał opaskę kapitana, a 2 lutego 2011 oficjalnie zakończył karierę klubową.
2 grudnia 2015 roku został trenerem hiszpańskiego klubu Valencia CF, a jego asystentem był jego brat, Phil Neville. 30 marca 2016 roku został zwolniony z tej funkcji.
Życie osobiste.
W czerwcu 2007 poślubił Emmę Hadfield.

</doc>
<doc id="526820" url="https://pl.wikipedia.org/wiki?curid=526820" title="Andrew Yao">
Andrew Yao

Andrew Yao (, ur. 24 grudnia 1946 w Szanghaju, Chiny) – informatyk pochodzenia chińskiego, laureat nagrody Turinga.
Życiorys.
Urodził się w Szanghaju, ale jego rodzina wyjechała stamtąd do Hongkongu, a następnie na Tajwan. W 1967 roku uzyskał B.Sc. z fizyki na Narodowym Uniwersytecie Tajwańskim. Kontynuował studia na Uniwersytecie Harvarda, gdzie uzyskał stopień A.M w 1969 roku oraz doktorat w 1972. Jego promotorem był Sheldon Glashow. W 1975 roku uzyskał Ph.D. w zakresie informatyki na University of Illinois at Urbana-Champaign, promotorem jego pracy, zatytułowanej "A Study of Concrete Computational Complexity" był Chung Laung Liu.
Po rocznym stażu na Wydziale Matematyki w Massachusetts Institute of Technology, rozpoczął pracę na Wydziale Informatyki Stanford University. W 1981 roku wyjechał na University of California, Berkeley, aby po roku wrócić na Stanford University jako profesor. W 1986 roku przeniósł się na Princeton University, gdzie objął katedrę Inżynierii i Nauk Stosowanych. W 2004 roku objął stanowisko profesora oraz dyrektora Instytutu Informatyki Teoretycznej na Uniwersytecie Tsinghua w Pekinie. W 2005 roku został także profesorem na Chinese University of Hong Kong.
W 2000 roku został uhonorowany nagrodą Turinga za wkład w rozwój teorii obliczeń, a w szczególności teorii generatorów liczb pseudolosowych, kryptografii i złożoności komunikacyjnej.
Jego żona Frances Yao, jest również informatykiem i współpracownikiem męża.

</doc>
<doc id="526823" url="https://pl.wikipedia.org/wiki?curid=526823" title="3 x tak">
3 x tak



</doc>
<doc id="526826" url="https://pl.wikipedia.org/wiki?curid=526826" title="Pentti Eelis Eskola">
Pentti Eelis Eskola

Pentti Eelis Eskola (ur. 8 stycznia 1883 w Lellainen w Finlandii, zm. 6 grudnia 1964 w Helsinkach) – fiński petrograf, geolog. 
Życiorys.
Studiował chemię na uniwersytecie w Helsińskach, w 1921 wyjechał do Waszyngtonu, gdzie pracował w laboratorium geofizycznym w "Carnegie Institution in Washington". W 1924 powrócił na Uniwersytet Helsiński, gdzie przez blisko 30 lat był profesorem. Badał głównie skały metamorficzne. Uznawany jest za jednego z twórców nowoczesnej petrografii skał metamorficznych. Napisał pierwszy podręcznik dotyczący petrografii tych skał.

</doc>
<doc id="526832" url="https://pl.wikipedia.org/wiki?curid=526832" title="Hana-bi">
Hana-bi

 – japoński dramat kryminalny z 1997 r., w reżyserii i wedle scenariusza Takeshiego Kitano. Uznawany za jedną z najlepszych prac tego twórcy, otrzymał Złotego Lwa na 54. Międzynarodowym Festiwalu Filmowym w Wenecji (1997). W roli głównej wystąpił sam Kitano, a ponadto w obsadzie znaleźli się m.in. Kayoko Kishimoto oraz Ren Ōsugi. Ścieżkę dźwiękową skomponował Joe Hisaishi.
Tytuł filmu „"Hana-bi"”, w dosłownym tłumaczeniu oznacza fajerwerki. Słowo to składa się z dwóch znaków japońskich: "hana" (kwiat) oraz "hi" (ogień, tu: w udźwięcznieniu "bi"). W tytule i treści filmu ukryta jest jednak symbolika i poetycki charakter: kwiatu jako tworzenia i ognia jako zniszczenia. Z tego też powodu tytuł filmu w języku japońskim został zapisany pismem fonetycznym (はなび), a nie znakami kanji (花火), a w piśmie łacińskim ma postać zapisaną wielkimi literami: „HANA-BI”.
Fabuła.
Policjant Nishi (Takeshi Kitano) nie może się odnaleźć po śmierci swojej córki. Jego żona, Miyuki (Kayoko Kishimoto), choruje na białaczkę. Podczas kolejnej akcji jego partner i przyjaciel, detektyw Horibe (Ren Ōsugi), zostaje postrzelony i w wyniku odniesionych ran sparaliżowany. Wkrótce sprawca ginie, lecz zostaje to opłacone śmiercią kolejnego policjanta, Tanaki (Makoto Ashikawa).
Zmuszonego poruszać się na wózku Horibe opuszcza rodzina. Ukojenia chce szukać w malarstwie, ale go na to nie stać. Zrozpaczony podejmuje próbę samobójstwa, nieudaną.
Świat Nishiego zawalił się. Dręczony poczuciem winy rzuca pracę w policji, pomaga wdowie po Tanace, finansuje kosztowne hobby Horibego, organizuje wspólną wycieczkę sobie i swojej żonie. Szukając pieniędzy, zadłuża się u yakuzy, a w końcu napada na bank.
Charakter filmu.
Kitano nakręcił "Hana-bi", używając wszystkich charakterystycznych dla siebie technik. Nieobca jest przemoc. Kamera często nieruchoma, ujęcia długie. Akcja rozwija się powoli, ale nieliniowo; obrazy dopracowane, ale oszczędne. Dialogi pojawiają się rzadko, głównie na początku filmu. Grająca żonę Nishiego, Kayoko Kishimoto, wygłasza zaledwie dwie linijki tekstu.
Symbole.
Film jest pełen symboliki, charakterystycznej dla sztuki japońskiej. Można ją odnaleźć na przykład w scenach, które z „zachodniego” punktu widzenia są niepotrzebne lub niezrozumiałe. Długie ujęcie ryb wyskakujących z wody, jest metaforą nienaturalnych zmian. Rzut na obraz przedstawiający cztery aniołki, z których tylko chowający twarz ma aureolę. Układanka z drewnianych klocków, którą wspólnie zajmuje się para małżonków, zostaje rozwiązana dopiero w finałowej scenie. I wreszcie kwiaty, którym, mimo że martwe, Miyuki daje wody.
Nishi, chcąc jak najlepiej dla swoich bliskich, zmuszony jest krzywdzić innych. Sporo jest zatem drobiazgów, symbolizujących usprawiedliwienie go, jak choćby wspomniany anioł. Przykładem jest też kamień zawinięty w białe płótno, którym Nishi rozprawia się ze ścigającymi go bandytami.
Nieprzypadkowo też para jedzie przez góry (śnieg w kulturze japońskiej symbolizuje śmierć), a cała wycieczka kończy się nad morzem.
Horibe.
Zaskakująco dobrze w całą opowieść, szczególnie od momentu, gdy zajął się malarstwem, wpisana jest postać kalekiego Horibe. Malując, wydaje się on narratorem – tak ogólnie wydarzeń, jak i wewnętrznych przeżyć Nishiego. Gdy główny bohater przed napadem na bank, przerabia taksówkę na radiowóz, Horibe usprawiedliwia go, malując kwiaty. Gdy para małżonków zatrzymuje się w górach, na obrazach pojawia się śnieg i krew.
Nagrody.
Film zdobył wiele nagród, tak w rodzimej Japonii, jak i poza jej granicami. Wśród najważniejszych można wymienić:
Pełną listę nagród można znaleźć w imdb.com.

</doc>
<doc id="526840" url="https://pl.wikipedia.org/wiki?curid=526840" title="In the Middle of Nowhere">
In the Middle of Nowhere

In the Middle of Nowhere – czwarty album niemieckiego zespołu Modern Talking wydany w 1986 roku przez zachodnioniemiecką wytwórnię Hansa International. Album zawiera dwa międzynarodowe przeboje:
Lista utworów.
LP (Hansa 206 818) (BMG) rok 1986

</doc>
<doc id="526841" url="https://pl.wikipedia.org/wiki?curid=526841" title="Pomnik Lizykratesa">
Pomnik Lizykratesa

Pomnik Lizykratesa – monument wzniesiony dla upamiętnienia zwycięstwa chóru Lizykratesa podczas Wielkich Dionizjów w 335/334 p.n.e. Znajduje się w Atenach po wschodniej stronie Akropolu, przy wiodącej z Agory do Teatru Dionizosa tzw. Ulicy Trójnogów, wzdłuż której w starożytności wznoszono budowle służące ekspozycji brązowych trójnogów, wręczanych jako nagroda zwycięzcom w agonie tragicznym. Jest to jedyny pomnik chorega zachowany do czasów współczesnych w dość dobrym stanie.
Pomnik ustawiony jest na wysokim, prostopadłościennym cokole wzniesionym z bloków granitowych, wyłożonym u góry płytami z marmuru hymetyckiego. Ma formę posadowionego na trzystopniowej podstawie tolosu, pustego w środku, z sześcioma kolumnami w porządku korynckim (jest to najstarszy znany przykład użycia porządku korynckiego w fasadzie budowli). Do jego budowy użyto białego marmuru pentelickiego. U góry znajduje się trójdzielny architraw i fryz zdobiony reliefem przedstawiającym historię z mitu o Dionizosie porwanym przez piratów. Całość pokrywa wypukły dach wykonany z jednego bloku marmurowego, zwieńczony akantem, na którym dawniej umieszczony był brązowy trójnóg.
W czasach nowożytnych monument nazywany był „Latarnią Demostenesa” i „Latarnią Diogenesa”. W 1669 roku stał się własnością pobliskiego konwentu kapucynów, którzy zaadaptowali puste wnętrze budowli na bibliotekę. Pomnik przetrwał zniszczenie klasztoru podczas wojny o niepodległość Grecji i w drugiej połowie XIX wieku został poddany restauracji.

</doc>
<doc id="526845" url="https://pl.wikipedia.org/wiki?curid=526845" title="Paedocypris micromegethes">
Paedocypris micromegethes

Paedocypris micromegethes – gatunek słodkowodnej ryby z rodziny karpiowatych (Cyprinidae), zaliczany do najmniejszych kręgowców świata. Dorosłe osobniki osiągają długość 9,6–11,6 mm. Epitet gatunkowy "micromegethes" pochodzi z greki i oznacza "małego rozmiaru".
Występowanie.
Wolno płynące, zacienione strumienie w lasach Malezji.

</doc>
<doc id="526852" url="https://pl.wikipedia.org/wiki?curid=526852" title="Carassius gibelio">
Carassius gibelio



</doc>
<doc id="526853" url="https://pl.wikipedia.org/wiki?curid=526853" title="Makroangiopatia">
Makroangiopatia

Makroangiopatia – termin medyczny służący do określenia zmian w naczyniach krwionośnych o dużym i średnim kalibrze u osób chorych na cukrzycę.
Proces uszkodzenia naczyń wiąże się z współistnieniem przewlekłej hiperglikemii, hiperinsulinemii, insulinooporności, hiperlipidemii, stresu oksydacyjnego, trombofilii cukrzycowej, i przewlekłego stanu zapalnego.
Postacie kliniczne makroangiopatii:

</doc>
<doc id="526855" url="https://pl.wikipedia.org/wiki?curid=526855" title="Orchis morio">
Orchis morio



</doc>
<doc id="526856" url="https://pl.wikipedia.org/wiki?curid=526856" title="Piramida troficzna">
Piramida troficzna



</doc>
<doc id="526858" url="https://pl.wikipedia.org/wiki?curid=526858" title="Gnu (ujednoznacznienie)">
Gnu (ujednoznacznienie)



</doc>
<doc id="526861" url="https://pl.wikipedia.org/wiki?curid=526861" title="Ashley Scott">
Ashley Scott

Ashley Scott (ur. 13 lipca 1977 w Metairie) – amerykańska aktorka i modelka.

</doc>
<doc id="526862" url="https://pl.wikipedia.org/wiki?curid=526862" title="Super tata">
Super tata

Super Tata (ang. "Big Daddy") – amerykański film komediowy z 1999 roku.
Fabuła.
Film opowiada o nieodpowiedzialnym trzydziestolatku, którego przyjaciel i współlokator wyleciał do Azji. Pewnego dnia do drzwi mężczyzny puka chłopiec i podaje się za syna nieobecnego kolegi głównego bohatera. Postać grana przez Adama Sandlera postanawia się nim zaopiekować. Po pewnym czasie chłopiec zaczyna rozrabiać w mieszkaniu.
Produkcja.
Zdjęcia do filmu kręcono w Nowym Jorku i Yonkers. Okres zdjęciowy trwał od 24 września do 21 grudnia 1998 roku.
Odbiór.
Film "Super tata" spotkał się z mieszaną reakcją krytyków. W serwisie Rotten Tomatoes, 40% z 92 recenzji filmu są mieszane (średnia ocen wyniosła 4,9 na 10). Na portalu Metacritic średnia ocen z 26 recenzji wyniosła 41 punktów na 100.

</doc>
<doc id="526863" url="https://pl.wikipedia.org/wiki?curid=526863" title="Rhodeus sericeus">
Rhodeus sericeus



</doc>
<doc id="526864" url="https://pl.wikipedia.org/wiki?curid=526864" title="Ciągliwość">
Ciągliwość

Ciągliwość – właściwość mechaniczna materiału, jakościowo określana podatność na odkształcenie trwałe bez naruszenia spójności materiału. Badana poprzez próbę udarności.

</doc>
<doc id="526865" url="https://pl.wikipedia.org/wiki?curid=526865" title="Mikroangiopatia">
Mikroangiopatia

Mikroangiopatia – termin medyczny służący do określenia zmian zachodzących w przebiegu cukrzycy w naczyniach krwionośnych o średnicy poniżej 100 μm (naczynia włosowate, drobne tętnice i żyły).
Proces uszkodzenia naczyń wiąże się z nadmierną kumulacją sorbitolu, powstawania produktów zaawansowanej glikacji (AGEs, advanced glycation endproducts), aktywacji kinazy białkowej C oraz stresu oksydacyjnego.
Postacie kliniczne mikroangiopatii:

</doc>
<doc id="526866" url="https://pl.wikipedia.org/wiki?curid=526866" title="Kiryski">
Kiryski



</doc>
<doc id="526867" url="https://pl.wikipedia.org/wiki?curid=526867" title="Most Adama">
Most Adama

Most Adama (sanskryt रामसेतु "Rāmasetu", dosłownie „Most Ramy”; "Adam palam", ) – archipelag wysepek, raf i mielizn łączący Półwysep Indyjski z Cejlonem. 
Charakterystyka.
Most ma długość 48 km i oddziela zatokę Mannar na południowym zachodzie od cieśniny Palk na północnym wschodzie. W żadnym miejscu głębokość mielizn nie przekracza 1 metra, co znacznie utrudnia żeglugę. Próby pogłębienia szlaku żeglownego podejmowano od 1838, ale nigdy nie zakończyły się sukcesem. Dowody geologiczne wskazują, że Most Adama stanowi pozostałość lądowego połączenia istniejącego dawniej pomiędzy Półwyspem Indyjskim a Cejlonem.
Zgodnie z tradycją most jest pozostałością wielkiej grobli usypanej przez Ramę (lub zwierzęta z jego armii), bohatera hinduistycznego eposu Ramajana, by umożliwić przejście jego armii z Indii na Sri Lankę gdzie znajdowała się jego uprowadzona żona Sita. Zgodnie z muzułmańską legendą Adam przeszedł tędy by dotrzeć do Góry Adama na Cejlonie, na szczycie której stał na jednej nodze przez 1000 lat.
Kontrowersje.
W Indiach toczy się ożywiona debata wokół koncepcji zakładającej, że Most Adama jest dziełem rąk ludzkich. Wybuchła ona w obliczu planowanego przez rząd indyjski projektu przekopania kanału żeglownego (Sethusamudram Shipping Canal Project) i nakłada się na konflikty między rządem centralnym a zamieszkującą południowe Indie ludnością tamilską.
W oparciu o wzmiankę o budowie mostu w hinduskiej Ramajanie, kosmologia hinduistyczna datuje to wydarzenie w epoce Treta Juga, czyli drugiej części Maha Jugi, która trwała 1 296 000 lat. Zwolennicy tej koncepcji powołują się na badania archeologiczne, które rzekomo datują pierwsze ślady bytności człowieka na tym terenie ok. 1,75 mln lat temu, oraz na opinię NASA, zgodnie z którą Most Adama wydaje się być „dziełem człowieka”, ze względu na "unikatowe krzywizny" oraz jego "strukturę". Zgodnie ze współczesną wiedzą naukową, najwcześniejsze fale migracji "Homo sapiens" dotarły do południowej Azji między 70 a 50 tys. lat temu.
NASA dystansuje się od twierdzeń, jakoby zdjęcia satelitarne wykonane przez Agencję potwierdzały, iż Most Adama jest pozostałością budowli stworzonej przez człowieka. W oficjalnym oświadczeniu urzędnicy NASA potwierdzili, że jest to naturalnego pochodzenia łańcuch wysepek i płycizn.

</doc>
<doc id="526868" url="https://pl.wikipedia.org/wiki?curid=526868" title="Środa Wlkp.">
Środa Wlkp.



</doc>
<doc id="526871" url="https://pl.wikipedia.org/wiki?curid=526871" title="Karima Adebibe">
Karima Adebibe

Karima Adebibe (ur. 14 lutego 1985 w Londynie) – angielska modelka.
Jest w połowie Marokanką (ojciec), po części Irlandką (matka) oraz Greczynką. Do siódmego roku życia mieszkała w Maroku, po czym wraz z rodzicami ponownie przeprowadziła się do Londynu. W 2004 roku wystąpiła w filmie pt. Obcy kontra Predator ("AVP: Alien Vs. Predator"), a w 2007 w jego kontynuacji.
W lutym 2006 została wybrana spośród tysiąca modelek w drodze wieloetapowego castingu zorganizowanego przez firmę Eidos na oficjalną przedstawicielkę Lary Croft. Karima jest siódmą z kolei modelką wcielającą się w postać tej wirtualnej bohaterki. Jej poprzedniczkami były: Lucy Clarkson, Rhona Mitra, Nell McAndrew, Jill de Jong, Lara Weller i Angelina Jolie w filmowych adaptacjach Tomb Raidera.
W dniach 2–3 czerwca 2006 roku Karima gościła w Polsce, promując siódmą z kolei odsłonę przygód Lary Croft wydanej na komputery PC oraz konsole.

</doc>
<doc id="526874" url="https://pl.wikipedia.org/wiki?curid=526874" title="Milo Đukanović">
Milo Đukanović

Milo Đukanović, cyr. Мило Ђукановић (wym. ; ur. 15 lutego 1962 w Nikšiciu) – czarnogórski polityk i ekonomista, czterokrotnie premier Czarnogóry (1991–1998, 2003–2006, 2008–2010, 2012–2016), stojący łącznie na czele sześciu gabinetów, w latach 1998–2002 i od 2018 prezydent Czarnogóry, od 1998 przewodniczący Demokratycznej Partii Socjalistów Czarnogóry (DPS).
Życiorys.
W wieku 15 lat wstąpił do komunistycznej młodzieżówki, a po osiągnięciu pełnoletniości został członkiem Związku Komunistów Czarnogóry (SKCG), wchodzącego w skład Związku Komunistów Jugosławii. W młodości uprawiał koszykówkę (w 2011 powołany na prezesa czarnogórskiej federacji w tej dziedzinie). W 1984 ukończył studia ekonomiczne na Uniwersytecie Czarnogóry. Nie pracował w wyuczonym zawodzie, był zatrudniony w jako etatowy działacz partyjny, stając się bliskim współpracownikiem Momira Bulatovicia. W drugiej połowie lat 80. wchodził w skład prezydiów młodzieżówek (jugosłowiańskiej i czarnogórskiej), awansował też do komitetu centralnego Związku Komunistów Jugosławii.
W pierwszych pluralistycznych wyborach w 1990 komuniści odnieśli w Czarnogórze zdecydowane zwycięstwo, zyskując ponad 80 miejsc w 125-osobowym parlamencie. W lutym 1991 Milo Đukanović został pierwszym premierem Czarnogóry. Dołączył do powołanej przez Momira Bulatovicia (którego wybrano na prezydenta Czarnogóry) postkomunistycznej Demokratycznej Partii Socjalistów Czarnogóry, powstałej z przekształcenia SKCG. Od 1992 do 1993 był jednocześnie ministrem obrony. W 1994 objął funkcję wiceprzewodniczącego swojego ugrupowania. Już w pierwszej połowie lat 90. pojawiły się spory między nim a prezydentem, głównie dotyczące zakresu współpracy i poparcia dla serbskiego przywódcy Slobodana Miloševicia, którego bliskim stronnikiem był Momir Bulatović. Milo Đukanović w prowadzonej polityce starał się normalizować stosunki z państwami zachodnimi celem uzyskania pomocy gospodarczej. Z drugiej strony opowiadał się za pozostaniem Czarnogóry w ramach Federalnej Republiki Jugosławii, jednocześnie otwarcie żądając równego statusu tego kraju i Serbii.
W 1997 doszło do rozłamu w DPS, w rezultacie w wyborach prezydenckich w tym samym roku premier wystartował przeciwko dotychczasowemu prezydentowi. W drugiej turze głosowania Milo Đukanović zwyciężył z wynikiem 50,8% głosów. Urząd prezydenta objął w styczniu 1998, w kolejnym miesiącu formalnie zakończył pełnienie funkcji premiera. Również w 1998 ostatecznie przejął przywództwo w swoim ugrupowaniu. Na czele państwa stał do listopada 2002, nie ubiegał się o reelekcję.
W styczniu 2003 powrócił na stanowisko premiera, zajmując je do listopada 2006. W międzyczasie stał się orędownikiem niepodległości Czarnogóry, kierował ruchem politycznym zmierzającym do niezależności państwa. W maju 2006 nurt niepodległościowy zwyciężył w referendum, we wrześniu koalicja kierowana przez lidera socjalistów wygrała wybory parlamentarne. W listopadzie ustąpił jednak z funkcji premiera i p.o. ministra obrony (którym był przez kilka miesięcy w tym samym roku). Objął natomiast mandat deputowanego do Zgromadzenia Czarnogóry, który wykonywał do 2008 (wybierany później na posła w kolejnych wyborach w 2009, 2012 i 2016).
Po raz trzeci urząd premiera sprawował od lutego 2008 do grudnia 2010. Prezydent Filip Vujanović powołał go w miejsce Željka Šturanovicia, który ustąpił z uwagi na stan zdrowia. Działał na rzecz akcesji Czarnogóry do NATO i Unii Europejskiej. Zrezygnował ze stanowiska w miesiącu, w którym państwo to uzyskało oficjalny status kandydata do UE.
Po raz czwarty stanął na czele rządu w grudniu 2012. W 2015 w kraju zaczęło dochodzić do wspieranych przez opozycję protestów, których uczestnicy zarzucali premierowi korupcję i domagali się jego odejścia. W listopadzie 2016 nowym premierem został Duško Marković (również z DPS).
W 2018 wystartował ponownie w wyborach prezydenckich, wygrywając w pierwszej turze z wynikiem 53,9% głosów. Urząd prezydenta objął w maju 2018, powracając do pełnienia tej funkcji po blisko szesnastu latach. W 2020 stanowiąca zaplecze polityczne prezydenta DPS i jej koalicjanci utracili większość w parlamencie na rzecz sojuszu trzech ugrupowań opozycyjnych.
Milo Đukanović został kandydatem w wyborach prezydenckich w 2023; w pierwszej turze zajął pierwsze miejsce z wynikiem 35,4% głosów.
Życie prywatne.
Żonaty z Lidiją (prawniczką), ma syna Blaža.

</doc>
<doc id="526875" url="https://pl.wikipedia.org/wiki?curid=526875" title="Zespół Alströma">
Zespół Alströma

Zespół Alströma (ang. Alström syndrome, ALMS) – choroba genetyczna o sposobie dziedziczenia autosomalnym recesywnym, charakteryzująca się cukrzycą typu 2, retinopatią barwnikową, głuchotą, otyłością i hipogonadyzmem. Pierwsze objawy zespołu pojawiają się bezpośrednio po urodzeniu; później ujawniają się zaburzenia widzenia i głuchota. Przyczyną choroby jest mutacja w genie "ALMS1" w "locus" 2p13. Zespół opisał szwedzki psychiatra Carl Henry Alström ze współpracownikami w 1959 roku.
Linki zewnętrzne.
 

</doc>
<doc id="526876" url="https://pl.wikipedia.org/wiki?curid=526876" title="Power line communication">
Power line communication

Komunikacja elektroenergetyczną siecią rozdzielczą (ang. "power line communication", PLC) – zbiór technologii umożliwiających transmisję danych przez sieć elektroenergetyczną (według PN-EN 50090-1 "transmisję liniami zasilającymi"). Ze względu na równoczesny i różnokierunkowy rozwój technologii używane są często równoważne nazwy:
Technologia oparta jest na przesyłaniu równolegle z napięciem zasilającym o częstotliwości 50 (lub 60) Hz sygnału z danymi o wiele wyższej częstotliwości (od kilku kiloherców do kilkudziesięciu megaherców). Wykorzystuje to sposób podejścia do sieci elektroenergetycznej i domowej instalacji elektrycznej jako naturalnego medium transmisji sygnału alternatywnego dla mediów takich jak sieć telekomunikacyjna, sieć radiowa itp. Sprawia to, że rozwiązanie to jest atrakcyjne finansowo, ponieważ wykorzystuje już istniejącą infrastrukturę sieci zasilających.
Cele transmisji liniami zasilającymi:
Rozwiązania tej technologii dają użytkownikom możliwości m.in. w dziedzinie dostęp do Internetu w budynkach, w których brak jest odpowiedniej instalacji dedykowanej dla sieci komputerowej, ale istnieje instalacja elektryczna. Spotykają się one jednak z krytyką ze strony krótkofalowców, gdyż często stają się źródłem fali radiowych i powodują zakłócenia (sieci energetyczne nie są projektowane pod kątem przesyłania sygnałów o dużych częstotliwościach), ale mimo to zgodnie z prawem nie są traktowane jako urządzenia radiowe.
Topologia.
Elektrownia wysyła prąd liniami wysokiego napięcia do stacji transformatorowych, a następnie jest przesyłany do mniejszych stacji, skąd wychodzi już jako prąd o napięciu 230 V, 50 Hz używany w domach. Przy tych transformatorach dodawany jest sygnał PLC. Użytkownik końcowy podpina modem do gniazdka zasilającego a następnie łączy go z komputerem złączem np: Ethernet, USB.
ETSI TS 101 867 gwarantuje większą prędkość od poprzednika dzięki znacznemu powiększeniu pasma transmisyjnego. W przypadku transmisji od baz nadawczych zewnętrznych jest to około 1,6-10 MHz do 10-30 MHz wewnątrz budynków.
Protokoły transmisyjne.
Wykorzystanie technik modulacji sygnałów liniowych pozwala na skuteczny przekaz pojedynczych elementów składających się na dane użytkownika. Jednak kompleksowa realizacja wymiany informacji możliwa jest pod warunkiem dysponowania efektywnym protokołem realizującym funkcje wyższych warstw standardowego modelu odniesienia. Większość rozwiązań tego typu to oryginalne opracowania producentów oferujących własne rozwiązania, zaś ich opatentowane wersje stają się z czasem sieciowymi standardami faktycznymi. 
Lista najczęściej spotykanych na rynku rozwiązań tej klasy obejmuje:

</doc>
<doc id="526877" url="https://pl.wikipedia.org/wiki?curid=526877" title="Grand Prix Czech na żużlu">
Grand Prix Czech na żużlu

Grand Prix Czech – zawody z cyklu żużlowego Grand Prix.
O Wielką Nagrodę Czech żużlowcy rywalizują od sezonu 1997. W cyklu impreza ta zajęła miejsce Grand Prix Włoch. Przez pierwsze cztery sezony (do 2000) GP Czech było pierwszą eliminacją i otwierało sezon.
Zawody na Stadionie Markéta odbyły się jak dotąd (2022) 28 razy, co stawia Pragę na pierwszym miejscu wśród miast, w których rozgrywane było Grand Prix.
W 1999 zawody wygrał Tomasz Gollob (jako pierwszy Polak, powtórzył to osiągnięcie 11 lat później). Rozpoczął tym samym swój najlepszy (aż do 2010) sezon, kiedy to dopiero w ostatniej eliminacji stracił pierwsze miejsce w klasyfikacji generalnej i zdobył srebrny medal IMŚ.
W 2007 na podium stanęło dwóch Polaków: Jarosław Hampel i Rune Holta (Norweg startujący pod polską flagą). Był to pierwszy taki przypadek (w historii 95 dotąd rozegranych turniejów), by na podium stało dwóch zawodników z polskimi flagami. W Pradze, dwóch Polaków stawało na podium jeszcze czterokrotnie: w latach 2010 i 2011 (w obu przypadkach byli to Hampel i Gollob), w 2015 i Maciej Janowski oraz Patryk Dudek z Januszem Kołodziejem w sezonie 2019.
Najwięcej rund GP Czech z rzędu (3) wygrywali Jason Crump w latach 2002–2004 i Tai Woffinden w latach 2013–2015.
Grand Prix Czech najwięcej razy (6 – stan na 2021 rok) zdobywali Polacy – po dwa razy padło ono łupem Bartosza Zmarzlika i Tomasza Golloba, po jednym razie zwyciężali Janusz Kołodziej i Maciej Janowski. Łącznie aż ośmiu Polaków stało tu na podium.

</doc>
<doc id="526878" url="https://pl.wikipedia.org/wiki?curid=526878" title="Daniel Burbank">
Daniel Burbank

Daniel Christopher Burbank (ur. 27 lipca 1961 w Manchesterze w stanie Connecticut) – amerykański astronauta, pilot wojskowy, inżynier, komandor United States Coast Guard.
Wykształcenie i praca zawodowa.
Burbank wylatał na śmigłowcach (głównie Straży Wybrzeża) ponad 3500 godzin, z czego ponad 1800 w 300 misjach poszukiwawczych i ratunkowych.
Kariera astronauty.
Misja STS-106 (Atlantis F-22).
8 września 2000 wystartował w kosmos na pokładzie wahadłowca Atlantis. Pełnił funkcję trzeciego specjalisty misji (MS-3). Dowódcą wyprawy był Terrence Wilcutt, a pilotem – Scott Altman. W skład załogi wchodzili również: Edward Lu (MS-1), Richard Mastracchio (MS-2), Jurij Malenczenko (MS-4) i Borys Morukow (MS-5). Głównym zadaniem misji było dostarczenie na pokład Międzynarodowej Stacji Kosmicznej wyposażenia i zapasów niezbędnych do przyjęcia pierwszej stałej załogi stacji oraz przegląd nowego modułu Zwiezda. 10 września wahadłowiec połączył się ze stacją i astronauci przeszli na jej pokład. Następnego dnia Edward Lu i Jurij Malenczenko przez ponad sześć godzin pracowali w otwartym kosmosie. W tym czasie astronauci m.in. rozwinęli pomiędzy modułami Zwiezda i Zarja zestawy kabli energetycznych, systemu sterowania bateriami słonecznymi oraz systemu telewizji wewnętrznej. Ponadto zainstalowali na powierzchni modułu Zwiezda dwumetrowy wysięgnik, na którym umieścili magnetometr wchodzący w skład systemu orientacji. Załoga dokonała również rozładunku wyposażenia (blisko 3 tony) dostarczonego za pomocą statku towarowego Progress M1-3 oraz wymieniła część wadliwych akumulatorów paneli słonecznych i zainstalowała nowe w obu modułach stacji. Przed odcumowaniem od Międzynarodowej Stacji Kosmicznej Progress został zapełniony zużytymi elementami i odpadkami. W module Zwiezda zainstalowano oraz uruchomiono łazienkę, toaletę, kuchnię, bieżnię i komputer. Załoga przeprowadziła także pełną kontrolę wszystkich systemów pokładowych stacji. Podczas misji kilkakrotnie zwiększano wysokość orbity kompleksu – w sumie o ponad 22 km.
18 września 2000 wahadłowiec Atlantis odłączył się od ISS. Po dwóch dniach samodzielnego lotu, 20 września pomyślnie wylądował na pasie Centrum Kosmicznego im. Johna F. Kennedy'ego.

</doc>
<doc id="526882" url="https://pl.wikipedia.org/wiki?curid=526882" title="FAO">
FAO



</doc>
<doc id="526884" url="https://pl.wikipedia.org/wiki?curid=526884" title="Hyperkaliemia">
Hyperkaliemia



</doc>
<doc id="526885" url="https://pl.wikipedia.org/wiki?curid=526885" title="Karol Fourier">
Karol Fourier



</doc>
<doc id="526886" url="https://pl.wikipedia.org/wiki?curid=526886" title="Cewa">
Cewa



</doc>
<doc id="526892" url="https://pl.wikipedia.org/wiki?curid=526892" title="Republika Missisipi">
Republika Missisipi

Terminem Republiki Missisipi (ang. Republic of Mississippi) przyjęło określać się krótki czas, kiedy stan Missisipi był "de facto" niezależnym państwem. Działo się to, kiedy Missisipi wystąpiło z Unii po wyborze Abrahama Lincolna na prezydenta (jako drugi po Karolinie Południowej). Stan wstąpił do Skonfederowanych Stanów Ameryki dopiero po ich utworzeniu miesiąc później. Tak też w tym czasie, po zerwaniu z Unią, stan musiał egzystować jako samodzielny organizm.
Należy podkreślić, że według pojęć prawa międzynarodowego Republika nie była państwem "de iure", bowiem nie zostały spełnione wszystkie warunki niepodległości.

</doc>
<doc id="526894" url="https://pl.wikipedia.org/wiki?curid=526894" title="Cewa nerwowa">
Cewa nerwowa

Cewa nerwowa, cewka nerwowa – zawiązek układu nerwowego powstający ponad zawiązkiem struny grzbietowej, wzdłuż linii środkowej zarodków strunowców w procesie neurulacji. Zapadające się do wnętrza gastruli komórki grzbietowej ektodermy tworzą rynienkę, a następnie ślepo zakończoną z obu końców rurkowatą strukturę stopniowo przykrywaną ektodermą. U wyżej uorganizowanych strunowców cewka nerwowa rozwija się w mózgowie i rdzeń kręgowy.

</doc>
<doc id="526896" url="https://pl.wikipedia.org/wiki?curid=526896" title="Wazokonstrykcja">
Wazokonstrykcja

Wazokonstrykcja – termin oznaczający skurcz mięśni gładkich w ścianie naczyń krwionośnych, czyli zwężenie światła naczyń. Konsekwencją jest zwiększenie ciśnienia krwi. 
Zjawisko wazokonstrykcji wykorzystuje się w praktyce klinicznej do podniesienia ciśnienia tętniczego lub zmniejszenia miejscowego przepływu krwi.
Skurcz naczyń krwionośnych zewnętrznych powłok organizmu jest również typową reakcją zwierząt stałocieplnych na zimno. Pozwala on zredukować utratę ciepła przez skórę.
Stale podniesione ciśnienie krwi (czyli nadciśnienie tętnicze) jest zjawiskiem patologicznym i może być konsekwencją nadmiernej wrażliwości ścian naczyń krwionośnych na czynniki stymulujące wazokonstrykcję. 

</doc>
<doc id="526899" url="https://pl.wikipedia.org/wiki?curid=526899" title="Park im. ks. bp. Michała Klepacza">
Park im. ks. bp. Michała Klepacza

Park im. ks. bp. Michała Klepacza (dawniej Park. im. St. Worcella) – znajduje się w południowo-zachodniej części śródmieścia Łodzi, pomiędzy ulicą Wólczańską, Skorupki i al. Politechniki, na terenie dzielnicy Polesie (tuż obok hali sportowej oraz pawilonu Międzynarodowych Targów Łódzkich). Powierzchnia parku wynosi 3,3 ha. Park od 2017 r. jest własnością Politechniki Łódzkiej. W 2019 został ogrodzony i włączony do kampusu B Politechniki.
Opis parku.
Teren parku jest równy, płaski, nieco pochylony w kierunku zachodnim i południowym (195–193 m n.p.m.). Obecnie nie ma tu żadnych wód powierzchniowych, w przeszłości, przed założeniem parku, były doły z wodą i rowy odprowadzające wody powierzchniowe śladem pradawnego strumyka do niedalekiego Jasienia.
W parku znajduje się około 230 drzew o obwodach pni powyżej 15 cm i co najmniej 130 krzewów. 24 spośród rosnących drzew zostało uznanych za pomniki przyrody, wśród nich XIX-wieczny dąb Fabrykant z potężnymi, rozłożystymi konarami (obwód pnia 455 cm, rozpiętość korony ponad 30 m) – rzadko spotykane drzewo takich kształtów i rozmiarów. Status pomników przyrody posiadają również topole, w tym najstarsze w Polsce topole carskie i topola późna z 1904 r., a także inne dęby, kasztanowce, lipa, buk, wiąz i klon. Różnorodność biologiczna parku jest dość duża. Obecnie rośnie w nim 70 taksonów (gatunków i odmian), w tym 46 drzew i krzewów.
W parku rosną m.in. klon jawor, klon jesionolistny, klon zwyczajny, wiąz górski, wiąz szypułkowy, jesion wyniosły, jesion pensylwański, lipa drobnolistna, lipa krymska, dąb szypułkowy, brzoza brodawkowata, grab pospolity, topola osika, topola berlińska odm. 'Petrowskiana', topola kanadyjska odm. 'Serotina' kasztanowiec zwyczajny, jarząb pospolity, grusza pospolita, śliwa wiśniowa, robinia akacjowa, świerk kłujący, sosna czarna, sosna limba, jodła kalifornijska, modrzew europejski i osobliwość dendrologiczna Łodzi – dwa okazy cyprisika nutkajskiego i trzy cyprisika Lawsona.
Szczególną osobliwością parku jest cebulica syberyjska, która wczesną wiosną (od marca do kwietnia) pokrywa trawniki łanami lazurowoniebieskich kwiatków. Jest to jedyne miejsce w Polsce spośród miejskich parków, z tak dużym skupiskiem tych roślin. Wśród łanu cebulicy rośnie też inna roślina, o kwiatach niebieskich, lecz nieco bledszych – śnieżnik lśniący. Nieznana jest data zasadzenia roślin, wiadomo, że rosną w tym miejscu dłużej niż od 1945 r.
W parku znajdują się dwie zabytkowe wille: Reinholda Richtera (obecnie budynek rektoratu Politechniki Łódzkiej) i Józefa Richtera (obecnie biura administracji rektorskiej). Od strony północnej sąsiaduje z parkiem hala sportowa, wybudowana w latach 1948–1957 oraz pawilon wystawowy Międzynarodowych Targów Łódzkich. Od strony wschodniej znajduje się Wyższe Seminarium Duchowne. W 2019 r. park został ogrodzony i włączony w obszar kampusu B Politechniki Łódzkiej. Park jest dostępny publicznie w godzinach 6:00-22:00.
Historia parku.
Historia parku Klepacza wiąże się z dziejami rodu Richterów, łódzkich fabrykantów, którzy w drugiej połowie XIX w. stali się właścicielami części gruntów przeznaczonych na rozbudowę przemysłu, położonych w południowej części miasta wzdłuż ul. Wólczańskiej, Pańskiej (dziś al. Politechniki) i doliny rzeki Jasień.
Wybudowane na przełomie XIX i XX w. reprezentacyjne siedziby przemysłowców zostały otoczone ogrodami ozdobnymi, które dziś tworzą park. Za datę jego powstania przyjmuje się rok 1904 – datę umieszczoną na ozdobnej bramie wjazdowej do rezydencji Rheinholda Richtera od strony ul. Skorupki. Z tego okresu pochodzą także ostatnie pomnikowe topole odmian 'Petrowskiana' i 'Serotina', które tworzyły niegdyś szpaler wzdłuż starego ogrodzenia parku. Ogrody powstały na terenie poleśnym, na placach po części pustych, po części zabudowanych.
Po wyzwoleniu Łodzi w 1945 r. ogród został parkiem publicznym i otrzymał imię Stanisława Worcella, podobnie jak sąsiednia ulica.
Pierwotnie ogrody były otoczone ogrodzeniem, które zlikwidowano w 1960 r., łącząc ogrody w jeden park. W kolejnych latach przebudowano układ alejek, stopniowo wyposażając park w niezbędne urządzenia, konserwując zieleń i uzupełniając nasadzenia.
W 1983 r. park został wpisany do rejestru zabytków (nr A/292 z 20.12.1983). W 1990 i 1993 r. 24 drzewa uznano za pomniki przyrody.
W 1994 r. park Worcella otrzymał nowego patrona. Rada Miejska nadała mu imię księdza biskupa Michała Klepacza.
Pod dębem „Fabrykant”, 15 czerwca 2007 roku, nastąpiło przekazanie całego parku w użytkowanie Politechnice Łódzkiej. Udało się to po dwóch latach starań. Zapewniono, że teren zostanie ogrodzony oraz będzie zamykany na noc. Zagwarantowano także, że pozostanie nadal dostępny dla mieszkańców. Uczelnia od tego czasu starała się pozyskać park na własność od miasta. W 2017 doszło do ostatecznego przekazania parku Politechnice aktem notarialnym. W 2019 Politechnika ogrodziła park jednocześnie demontując parkan między parkiem i swoim kampusem B.

</doc>
<doc id="526910" url="https://pl.wikipedia.org/wiki?curid=526910" title="XMM-Newton">
XMM-Newton

XMM-Newton (od ) – satelita naukowy Europejskiej Agencji Kosmicznej służący do obserwacji Wszechświata w ultrafiolecie i promieniowaniu rentgenowskim.
Satelita został nazwany na cześć wybitnego fizyka Isaaca Newtona; pierwotna nazwa brzmiała: "High Throughput X-ray Spectroscopy Mission".
Wystrzelony 10 grudnia 1999 roku na pokładzie rakiety nośnej Ariane 5, z kosmodromu Kourou w Gujanie Francuskiej. XMM-Newton został umieszczony na 48-godzinnej orbicie eliptycznej o bardzo dużej ekscentryczności i nachyleniu 40° (w apogeum sonda znajdowała się w odległości 114 000 km od Ziemi, natomiast w perygeum jedynie ok. 7000 km). Parametry orbity są zmienne (perygeum zmieniało się w zakresie pomiędzy 6000 a 22 000, a apogeum pomiędzy 99 000 a 115 000), jednak okres obiegu Ziemi cały czas wynosi 48 godzin.
Kosmiczne obserwatorium ważyło podczas startu 3800 kg, ma długość 10 m i rozpiętość 16 m (z rozłożonymi panelami baterii słonecznych). Posiada trzy teleskopy promieniowania rentgenowskiego, skonstruowane przez włoską firmę Media Lario, z których każdy zawiera 58 koncentrycznych luster (typu Wolter I). Łączna powierzchnia zbierająca promienie X wynosi 4300 cm². Trzy kamery EPIC ("European Photon Imaging Cameras") są czułe na energię z zakresu od 0,2 keV do 12 keV. Inne instrumenty pomiarowe to: dwa spektrometry (czułość poniżej ~2 keV), teleskop Ritchey’a-Chretiena optyczny/ultrafioletowy o średnicy 30 cm.
Misja została zaproponowana w roku 1984 i przyjęta w 1985; zespół projektowy został powołany w roku 1993, a prace rozwojowe ruszyły w 1996. Satelita został zbudowany i przetestowany w okresie od marca 1997 do września 1999. Początkowo, czas trwania misji został ustalony na dwa lata, ale później był kilkukrotnie przedłużany, i obecnie ESA zakłada, że misja XMM potrwa do końca 2016 roku. Obserwacje są kierowane i archiwizowane w ośrodku European Space Astronomy Centre (VILSPA) w Villafranca del Castillo w Hiszpanii. Przetwarzanie i zbieranie danych odbywa się także w XMM-Newton Survey Science Centre na Uniwersytecie Leicester (Anglia).
XMM-Newton jest częścią programu Horizon 2000.

</doc>
<doc id="526915" url="https://pl.wikipedia.org/wiki?curid=526915" title="Abd ar-Razzak as-Sausa">
Abd ar-Razzak as-Sausa

Abd ar-Razzak as-Sausa - polityk libijski. Od 7 października 1990 do 18 listopada 1992 Sekretarz Generalny Powszechnego Kongresu Ludowego – formalna głowa państwa Libii.

</doc>
<doc id="526916" url="https://pl.wikipedia.org/wiki?curid=526916" title="Miftah al-Usta Umar">
Miftah al-Usta Umar

Miftah al-Usta Umar (ur. 1935, zm. 22 marca 2010), polityk libijski.
Od 15 lutego 1984 do 7 października 1990 sekretarz generalny Powszechnego Kongresu Ludowego – formalna głowa państwa Libii.

</doc>
<doc id="526917" url="https://pl.wikipedia.org/wiki?curid=526917" title="Manuel Blum">
Manuel Blum

Manuel Blum (ur. 26 kwietnia 1938 w Caracas, Wenezuela) – wenezuelski informatyk, laureat nagrody Turinga w 1995 roku za wkład w rozwój teorii złożoności obliczeniowej oraz jej zastosowań w kryptografii i weryfikacji formalnej.

</doc>
<doc id="526925" url="https://pl.wikipedia.org/wiki?curid=526925" title="Euonymus">
Euonymus



</doc>
<doc id="526930" url="https://pl.wikipedia.org/wiki?curid=526930" title="HomePlug">
HomePlug

HomePlug – jedna z technologii PLC, umożliwiających transmisję danych przez sieć elektroenergetyczną. Tworzona przez organizację HomePlug Powerline Alliance, zrzeszającą wiele firm powiązanych z telekomunikacją i produkcją komputerów oraz innych sprzętów AGD.
Charakterystyka technologii.
HomePlug wyróżnia przede wszystkim to, że działa w obrębie jednego mieszkania i w zamierzeniu pomysłodawców ma umożliwić łatwe połączenie wszystkich sprzętów takich jak komputer, telewizor, kino domowe itp. w jedną sieć, bez dodatkowego okablowania i wtyczek. Aby to osiągnąć wszystkie urządzenia musiałyby jednak działać w tym samym systemie lub posiadać odpowiedni adapter.
Standard.
Warstwy sieci.
Specyfikacja HomePlug obejmuje dwie warstwy - fizycznej oraz dostępu do medium (MAC).
W warstwie fizycznej definiowane są techniki modulacji i kodowania danych oraz określona jest specyfikacja formatów przesyłanych ramek danych. Do modulacji używana jest technika OFDM polegająca na tym, że pasmo częstotliwości przesyłowych jest dzielone na wiele mniejszych pasm częstotliwości nośnych, które są względem siebie ortogonalne (nie kolidują ze sobą). W tej technologii ma to szczególne znaczenie, ponieważ na wielu częstotliwościach mogą tu występować duże zakłócenia. Częstotliwości na których występują zbyt duże szumy, są blokowane w czasie początkowej adaptacji łączących się urządzeń i adaptacja taka jest powtarzana co kilka sekund. W specyfikacji HomePlug 1.0 wykorzystywane są 84 częstotliwości nośne w paśmie od 4,5 do 21 MHz.
Dla warstwy MAC używany jest stosunkowo stary i dobrze zdefiniowany protokół komunikacyjny - CSMA/CD (wielodostępu ze śledzeniem stanu dostępności medium transmisyjnego oraz wykrywaniem kolizji).
Bezpieczeństwo.
Jak w każdym systemie transmisji danych istotne jest tutaj zabezpieczenie przed wykradzeniem danych. W technologii HomePlug realizowane jest to dzięki zastosowaniu szyfrowania 56-bitowym kluczem. Dodatkowo, dwie stacje nadające z różnymi kluczami nie będą mogły zestawić połączenia, co umożliwia stworzenie odrębnych sieci wirtualnych.
Wydajność.
Obecnie obowiązuje specyfikacja HomePlug 1.0, pozwala ona na przesyłanie danych z prędkością do 14 Mbit/s. Pojawiły się także urządzenia w standardzie HomePlug AV, który jest zgodny z poprzednim, a jednocześnie umożliwia przesyłanie z prędkością do 200 Mbit/s. Umożliwia to korzystanie z technologii takich jak HDTV (telewizja wysokiej rozdzielczości), czy VoIP (przesyłanie głosu za pomocą łączy internetowych).
Znane zastosowania.
HomePlug udostępnia swoim klientom także Orange, oferując ją pod nazwą LivePlug. Każdy klient, jeśli nie ma innych możliwości połączenia swych urządzeń w sieć lokalną, może zaopatrzyć się w salonach sprzedaży w odpowiednie urządzenia produkowane dla Telekomunikacji przez firmę Sagem.

</doc>
<doc id="526931" url="https://pl.wikipedia.org/wiki?curid=526931" title="Yoko Kanno">
Yoko Kanno



</doc>
<doc id="526932" url="https://pl.wikipedia.org/wiki?curid=526932" title="Jądro (algebra)">
Jądro (algebra)

Jądro – dla danej struktury algebraicznej homomorficzny przeciwobraz elementu neutralnego. Dla danego homomorfizmu formula_1 jego jądro oznacza się zwykle formula_2 (od ).
Homomorfizm grupowy.
Niech formula_3 będzie homomorfizmem grup. W teorii grup jądrem homomorfizmu formula_1 nazywamy podgrupę formula_5 gdzie formula_6 jest elementem neutralnym działania w grupie formula_7
Homomorfizm formula_3 jest przekształceniem różnowartościowym (monomorfizmem) wtedy i tylko wtedy, gdy formula_9
Homomorfizm pierścieni.
Niech formula_10 będzie homomorfizmem pierścieni. W teorii pierścieni jądrem homomorfizmu formula_1 nazywa się podzbiór formula_12 gdzie formula_13 oznacza element neutralny w grupie addytywnej pierścienia formula_14
Przekształcenie liniowe.
Niech formula_15 będzie przekształceniem liniowym (homomorfizmem przestrzeni liniowych) między przestrzeniami liniowymi nad ciałem formula_16 W algebrze liniowej jądrem przekształcenia liniowego formula_1 nazywany jest przeciwobraz wektora zerowego, czyli podzbiór

</doc>
<doc id="526933" url="https://pl.wikipedia.org/wiki?curid=526933" title="Sparyt">
Sparyt

Sparyt – rodzaj spoiwa węglanowych skał osadowych (np. wapieni), utworzonego przez widoczne makroskopowo kryształy węglanów (głównie kalcytu) o rozmiarach od kilku setnych milimetra do kilku milimetrów. Oświetlone spoiwo sparytowe na przełamie skały daje efekt „iskrzenia”, z powodu odbijania się światła od ścian kryształów.
Sparyt może krystalizować w sposób:

</doc>
<doc id="526935" url="https://pl.wikipedia.org/wiki?curid=526935" title="Homeplug">
Homeplug



</doc>
<doc id="526938" url="https://pl.wikipedia.org/wiki?curid=526938" title="Program Constellation">
Program Constellation

Program Constellation (ang. "Constellation Program") – przerwany program amerykańskich załogowych lotów kosmicznych. Celem programu był powrót człowieka na Księżyc oraz stworzenie nowego systemu transportu ludzi na Międzynarodową Stację Kosmiczną.
NASA rozpoczęła budowę statku kosmicznego Orion, który miał umożliwić loty na Księżyc. Pierwszy lot załogowy planowany był na 2014 lub 2015 r.
Wstęp.
14 grudnia 1972 roku o godzinie 22:54:37 czasu GMT załoga ostatniego lądownika programu Apollo – Eugene Cernan i Harrison Schmitt – wzbiła się z powierzchni Księżyca. Dziś wiemy, że wraz z nimi ludzkość opuściła Srebrny Glob na niemal pół wieku.
Program Constellation narodził się w roku 2004. Impulsem do jego opracowania było styczniowe przemówienie prezydenta George′a Busha, w którym – podobnie jak uczynił to wcześniej prezydent John F. Kennedy – nakreślił wyzwanie do NASA. Były nimi: powrót na Księżyc i budowa stałej bazy księżycowej oraz załogowa misja na Marsa.
Prace rozpoczęły się z impetem, powstały projekty nowych rakiet nośnych Ares, statku kosmicznego Orion i nowego lądownika księżycowego. Rozpoczął się też program sond księżycowych, które miały przetrzeć szlaki dla przyszłych astronautów.
Kiedy w 2010 r. prezydent Barack Obama odwołał program, wzbudziło to protesty amerykańskich astronautów z Neilem Armstrongiem na czele. Jednak już w kwietniu 2010 roku prezydent naszkicował zarysy nowego programu kosmicznego – SLS, którego cele okazały się bardzo zbliżone do programu Constellation.
Początek programu.
Prezydent George Bush 14 stycznia 2004 roku naszkicował nowe wyzwanie dla NASA. Istnieją przypuszczenia, że przemówienie zostało napisane całe lata wcześniej. Przyczyną, dla której zostało wygłoszone właśnie na początku 2004, mogły być ustalenia, dotyczące katastrofy Columbii (katastrofa nastąpiła 1 lutego 2003), sugerujące dobitnie, że flota wahadłowców po prostu się starzeje, oraz fakt, że nie stworzono żadnej alternatywy dla promów kosmicznych. Miesiąc później administrator NASA Sean O’Keefe opublikował dokument o nazwie „Wizja eksploracji kosmosu”, nadając tym samym słowom prezydenta kształt projektu. O' Keefe powołał do życia specjalny wydział – Exploration Systems Mission Directoriate (ESMD), którego zadaniem było określenie technik i systemów, niezbędnych, by urzeczywistnić postawione przed NASA cele. Emblemat ESMD, na którym umieszczono trzy globy, symbolizował zadania Agencji – podążanie z Ziemi ku Księżycowi, Marsowi i jeszcze dalej. Zaczęto sporządzać pierwsze studia, które skupiły się na wykorzystaniu rakiet nośnych Delta IV. W kwietniu 2005 administratorem NASA został Michael Griffin, który natychmiast zabrał się do pracy nad projektem. W ciągu sześciu miesięcy udało się zakończyć i przyjąć raport "Exploration Systems Architecture Study" (ESAS) – studium, dotyczące infrastruktury, jaką należało wykorzystać albo opracować, by powrócić na Księżyc i stworzyć podstawy dla dalszych działań, obejmujących załogową misję na Marsa. W założeniach program miał wykorzystać jak najwięcej już istniejących i sprawdzonych rozwiązań, by jak najefektowniej spożytkować ograniczony budżet, a jednocześnie zminimalizować ryzyko opóźnień i porażek. 30 grudnia 2005 roku plany NASA zostały zaaprobowane przez Kongres, który wyraził zgodę, by administrator „ustanowił program, którego celem jest powrót człowieka na Księżyc oraz późniejsza eksploracja Marsa i innych obiektów, włącznie z programem przygotowawczym, którego zadaniem będzie promocja eksploracji, nauki, biznesu i prymatu Stanów Zjednoczonych w kosmosie”.
Emblemat.
W emblemacie umieszczono dziesięć gwiazd, symbolizujących centra NASA i trzy planety, co nawiązywało do logo ESMD. Strzelający ku górze promień stanowił alegorię wizji dążenia ku gwiazdom.
Studia projektowe.
W ramach studium infrastruktury programu powstały studia projektowe ("Desing Reference Missions,"DRM), opisujące funkcjonowanie jej elementów. Trzy spośród nich były związane z misjami do ISS i dotyczyły transportu do stacji i z powrotem:
Trzy kolejna studia były związane z misjami księżycowymi i opisywały transport:
Ostatnie studium dotyczyło transportu załóg ładunku na powierzchnię Marsa i z powrotem w ramach półtorarocznych misji.
W 2006 NASA wybrała nazwy dla statków, oznaczonych wcześniej tylko skrótami: Orion dla CEV, Ares I dla CLV i Ares V dla CaLV.
Opis programu.
Program Constellation zakładał wybudowanie trzech modułów transportowych oraz rakiet potrzebnych do ich wyniesienia. Są to: Moduły Załogi i Serwisowy Orion (Orion Crew &amp; Service Modules, Orion CSM), Moduł Dostępu do Powierzchni Księżyca Altair (Lunar Surface Access Module, LSAM) oraz moduł napędowy (Earth Departure Stage, EDS). Do wystrzelenia tych modułów miały zostać użyte rakiety nośne Ares V (do wysłania EDS i Altair) oraz Ares I (dla statku Orion CSM).
Rakiety nośne Ares.
Nazwa rakiet – Ares – wywodzi się z mitologii greckiej i pochodzi od boga wojny, którego odpowiednikiem rzymskiej mitologii był Mars. NASA postanowiła nadać nowej generacji rakiet nośnych nazwę Ares ze względu na przewidywaną w programie Constellation eksplorację Marsa. Mimo że pierwszymi celami misji z udziałem rakiet Ares miała być Międzynarodowa Stacja Kosmiczna i Księżyc, to właśnie lot na Czerwoną Planetę miał stanowić punkt kulminacyjny programu. Rakieta Ares miała powstać w dwóch wersjach. Ares I (CLV) miał służyć do transportu załóg i stosunkowo lekkich ładunków do ISS i na niską orbitę okołoziemską, w przypadku misji, w których dochodziłoby do połączenia na orbicie wyniesionego statku z EDS rakiety Ares V. To właśnie napęd EDS umożliwiałby załodze dotarcie do Księżyca. Ares V (CaLV) stanowił w zamierzeniach większą i o wiele potężniejszą wersję rakiety, zdolną do wynoszenia na orbitę ciężkich ładunków. Projekt rakiet Ares opierał się w pewnym stopniu na konstrukcji promów kosmicznych, dlatego też określono je jako pojazdy wywodzące się z wahadłowców. W gruncie rzeczy były one jednak w równym stopniu „spokrewnione” z Saturnami V z programu Apollo. Wykorzystanie już sprawdzonych rozwiązań zmniejszało koszty projektów, a także ryzyko dla załóg.
Ares IV.
Projekt rakiety znany jest tylko z nieoficjalnych informacji. NASA nigdy nie wydała żadnego oficjalnego oświadczenia dotyczącego prac nad trzecią rakietą nośną. Ares IV miał składać się z pierwszego stopnia rakiety Ares V i górnego stopnia rakiety Ares I. Ares IV miał zastąpić rakiety Ares V w misjach księżycowych. W misjach takich mogłyby brać dwie rakiety Ares IV – jedna przeznaczona do transportu LSAM, druga do transportu statku Orion na orbitę okołoksiężycową. Celem projektu miało być wyeliminowanie potencjalnego niebezpieczeństwa, jakie wiązało z faktem, że paliwo w EDS rakiety Ares V musiało być utrzymywane w bardzo niskiej temperaturze. Mogło to spowodować poważne problemy w przypadku misji księżycowej, w której nastąpiłoby poważne opóźnienie startu rakiety Ares I. Gdyby start rakiety Ares V nastąpił zgodnie z planem, a start drugiej z jakiś przyczyn opóźnił się, paliwo w orbitującym już EDS mogłoby się po prostu „zagotować”, co oznaczałoby katastrofę dla całej misji.
Ares V Lite.
Oprócz projektu rakiety Ares IV, NASA rozważała też alternatywną wersję Rakiety Ares V – Ares V Lite. Rakieta miała mieć mniejsze rozmiary i zdolność do wynoszenia na niską orbitę 140 ton ładunku. Ares V Lite miał być wyposażony w te same silniki co Ares V. Celem projektu było zastąpienie nie tylko rakiety Ares V ale także Ares I. Jak można się domyślać, NASA zamierzała stworzyć projekt jednej rakiety, która mogłaby sprostać wszystkim zadaniom w ramach programu Constellation.
Statek załogowy Orion.
NASA nie po raz pierwszy odwołała się do nazwy Orion. Jedna z najjaśniejszych konstelacji na nocnym niebie pierwszy raz pojawiła się w dokumentach agencji w latach 60. i dała nazwę projektowi związanemu ze statkiem kosmicznym o napędzie nuklearnym (Project Orion), Także moduł księżycowy Apollo 16 nosił imię myśliwego z greckiej mitologii. Jasne gwiazdy konstelacji były od niepamiętnych czasów wykorzystywane w nawigacji. Logo statku odwołuje się do tego faktu. Trajektoria okrąża Ziemię, a następnie biegnie w przestrzeń, przecinając trzy gwiazdy, które symbolizują trzy cele programu: Księżyc, Mars i „jeszcze dalej”. Mimo że wygląd statku Orion wcale na to nie wskazuje, miał on stanowić odpowiednik promu kosmicznego (temu samemu celowi miały służyć odwołane wcześniej programy NASA X-38 i Orbital Space Plane). Po katastrofie Columbii stało się jasne, że już dawno należało rozpocząć prace nad statkiem, który będzie mógł zastąpić wahadłowce. „Wizja eksploracji kosmosu” poszerzyła zadania nowego pojazdu – miał on nie tylko transportować ładunki i załogi do ISS, ale także na Księżyc.
Moduł Księżycowy.
Prace nad modułem księżycowym miały rozpocząć się w 2011. Jednak do tego czasu zdążył on jedynie zyskać nową nazwę – Altair (najjaśniejsza gwiazda w konstelacji Orła oraz logo nawiązujące do misji Apollo 11 (którego głównym elementem był orzeł). Według nieoficjalnych informacji NASA rozważała wcześniej nazwę Artemis (od greckiej bogini Atremidy), która była brana pod uwagę także w przypadku rakiet nośnych, nazwanych ostatecznie Ares.
Program sond księżycowych.
Wizja nakreślona przez prezydenta Busha przewidywała, że powrót ludzi na Księżyc będzie poprzedzony programem sond księżycowych. Program ten otrzymał nazwę Lunar Precursor Robotic Program (LPRP), choć bywał również określany jako Robotic Lunar Exploration Program (RLEP). Zadaniem sond miało być „przetarcie szlaku dla ludzi” – zgromadzenie informacji niezbędnych dla przeprowadzenia misji załogowych przewidzianych przez program Constellation. Dotyczyło to możliwości wykorzystania występujących na Księżycu zasobów (w szczególności poszukiwania lodu) oraz całej gamy innych celów, w tym:
Zgromadzone doświadczenia miały być wykorzystane w procesie opracowania planów misji załogowych. W praktyce wobec odwołania programu w 2010 odbyło się kilka misji: Lunar Reconnaissance Orbiter (LRO) i Lunar Crater Obserwation and Sensing Satelite (LCROSS), Lunar Atmosphere and Dust Environment Explorer LADEE.
Odwołanie programu.
Program Constellation został odwołany przez prezydenta Baracka Obamę w 2010 (propozycja przerwania programu została sformułowana 1 lutego, a 11 października prezydent oficjalnie podpisał dokumenty). Jednak w międzyczasie (15 kwietnia) prezydent naszkicował wizję nowego programu kosmicznego, który przewiduje powstanie projektu nowej rakiety nośnej do roku 2015. Do roku 2025 ma nastąpić misja z lądowaniem na asteroidzie, a do 2030 – orbitalna misja marsjańska. 24 maja 2011 roku NASA ogłosiła, że konstrukcja statku Orion będzie rozwijana pod nową nazwą Orion Multi-Purpose Crew Vehicle (MPCV), czyli wielozadaniowy statek załogowy Orion.

</doc>
<doc id="526939" url="https://pl.wikipedia.org/wiki?curid=526939" title="Konfederacja Generalna Królestwa Polskiego">
Konfederacja Generalna Królestwa Polskiego

Konfederacja Generalna Królestwa Polskiego – skonfederowany nadzwyczajny Sejm Księstwa Warszawskiego, który w czerwcu 1812 roku formalnie przekształcił Księstwo Warszawskie w "Królestwo Polskie" i proklamował przyłączenie do niego „ziem zabranych”. Konfederacja Generalna była odpowiedzią na rozpoczęcie przez Napoleona wojny z Rosją, oficjalnie zwanej "drugą wojną polską". W lipcu 1812 roku formalnie przejęła ziemie litewsko-ruskie dawnej Rzeczypospolitej. W wyniku przegranej wojsk Napoleona oraz okupacji Księstwa Warszawskiego przez wojska rosyjskie (1813) działania Konfederacji w praktyce przestały obowiązywać.
Uchwałę w sprawie konfederacji podjęto 28 czerwca 1812 r. Tuż przed odczytaniem aktu konfederacji minister skarbu Tadeusz Matuszewicz miał powiedzieć: "Powstanie więc Polska, co mówię? Jest już Polska, a raczej nigdy ona być nie przestała."
Geneza.
Plan jej powstania wysunął Napoleon Bonaparte jeszcze 31 maja tegoż roku w Poznaniu po konsultacjach z Tadeuszem Matuszewiczem. Realizując to porozumienie, król Saksonii i książę warszawski Fryderyk August I dekretem z dnia 26 maja zrzekł się wszystkich swych kompetencji, z wyłączeniem zmian w sądownictwie oraz prawa do nominacji i zawieszania ministrów, na rzecz Rady Ministrów Księstwa Warszawskiego. W założeniach przywrócenie Królestwa Polskiego miało wspomóc siły koalicjantów w czasie wojny z Rosją. Wielka Armia, wkraczając na ziemie zabrane, występowała tym samym jako wyzwolicielka Polaków.
Organy.
Marszałkiem konfederacji został Adam Kazimierz Czartoryski, powołano organ wykonawczy – Radę Generalną Konfederacji (Generalność). Jej członkami zostali: bp Jan Klemens Gołaszewski, Kajetan Koźmian, Aleksander Linowski, Antoni Ostrowski, bp Karol Skórkowski, Fryderyk Skórzewski, Franciszek Wężyk, Stanisław Kostka Zamoyski, Marcin Badeni, Joachim Owidzki, Aleksander Linowski i Franciszek Łubieński. Sam akt jej zawiązania wpisano niezwłocznie do Metryki Koronnej, nawiązując tym samym do tradycji staropolskiej.
Do Konfederacji przystąpił również król saski i książę warszawski Fryderyk August I, który w ten sposób przyjmował tytuł króla Polski.
Działalność.
Konfederacja przywracała w zasadzie ustrój Rzeczypospolitej Obojga Narodów, w tym dawny herb – Orła i Pogoń – oraz barwy biało-karmazynowe (używane jeszcze przez konfederatów barskich). Fala entuzjazmu ogarnęła wówczas cały kraj; pospiesznie zbierane sejmiki szlacheckie ogłaszały jednomyślnie akces do konfederacji.
11 lipca Napoleon przyjął w Wilnie deputację Rady Generalnej pod przewodnictwem Józefa Wybickiego, która bezskutecznie zabiegała u cesarza o przywrócenie Królestwa Polskiego. Po 14 lipca 1812 roku konfederacja przejęła formalnie administrację nad terytoriami litewsko-ruskimi kontrolowanymi przez armie napoleońskie. Władzę w jej imieniu sprawowała Komisja Rządu Tymczasowego Wielkiego Księstwa Litewskiego.
Wobec okupacji Polski przez wojska rosyjskie 30 kwietnia 1813 roku konfederacja zaprzestała działalności.

</doc>
<doc id="526940" url="https://pl.wikipedia.org/wiki?curid=526940" title="Mytiszczi">
Mytiszczi

Mytiszczi () – miasto w Rosji, w obwodzie moskiewskim położone 19 km od Moskwy, centrum administracyjne rejonu mytiszczańskiego. Miasto znane jest z fabryki wagonów metra, które dostarczono m.in. dla metra warszawskiego. Latem 2013 otwarto pod miastem Federalny Cmentarz Wojskowy.
W mieście znajduje się stacja kolejowa Mytiszczi.

</doc>
<doc id="526941" url="https://pl.wikipedia.org/wiki?curid=526941" title="Sieć bezprzewodowa">
Sieć bezprzewodowa



</doc>
<doc id="526942" url="https://pl.wikipedia.org/wiki?curid=526942" title="Filar Leporowskiego">
Filar Leporowskiego

Filar Leporowskiego – wybitny filar w północnej ścianie Koziego Wierchu, opadający do Dolinki Koziej w polskich Tatrach .
Prowadzi nim słynna droga wspinaczkowa nazwana na cześć polskiego taternika przedwojennego – Jerzego Leporowskiego, który zginął przy próbie jej samotnego przejścia w 1928 roku.
Pierwsze przejścia:

</doc>
<doc id="526943" url="https://pl.wikipedia.org/wiki?curid=526943" title="Drop (SQL)">
Drop (SQL)

codice_1 – polecenie SQL do usuwania obiektów w systemie zarządzania relacyjną bazą danych. 
Składnia ogólna:
Poleceniem tym usuwane są różne typy obiektów w bazie danych m.in.
składnia SQL:
gdzie opcje RESTRICT lub CASCADE nie są obowiązkowe. Kiedy użyjemy opcji codice_2, wtedy jeśli tabela nie jest powiązana z definicją perspektywy i więzów spójności, to zostanie wykonane 
polecenie codice_3. W przeciwnym przypadku polecenie nie zostanie wykonane. Natomiast jeśli użyjemy opcji codice_4 to polecenie DROP na tabeli, wymusi skasowanie perspektyw powiązanych z tabelą kasowaną i wszystkich więzów spójności odnoszących się do tej tabeli. Domyślnie, jeśli nie podano opcji przy kasowaniu tabeli to polecenie wykonywane jest z niejawną opcją codice_2.
przykład:
Przykładowo jeśli chcemy usunąć tabelę o nazwie klienci to wydajemy instrukcję:
 DROP TABLE klienci;
W wyniku tego nastąpi usunięcie tabeli klienci z bazy danych.
składnia SQL:
składnia SQL:

</doc>
<doc id="526946" url="https://pl.wikipedia.org/wiki?curid=526946" title="Park nad Jasieniem w Łodzi">
Park nad Jasieniem w Łodzi

Park nad Jasieniem – łódzki park położony pomiędzy ulicą Śmigłego-Rydza, Tymienieckiego i osiedlem Zbiorcza. Powierzchnia 13,0 ha.
Park od północy rozciąga się od ul. Śmigłego-Rydza do granic dawnego kompleksu fabrycznego "Anilana", ograniczony torami kolejowymi (w ciągu ostatnich lat sukcesywnie rozkradanymi i obecnie nieistniejącymi), a od południa ograniczony jest stawem i rzeką Jasień oraz ulicą Tymienieckiego.
Tereny te należały niegdyś do biskupstwa włocławskiego, w 1823 roku przeszły na własność miasta, które następnie (w 1824) przekazało w wieczystą dzierżawę osadnikowi pochodzącemu z Saksonii – Krystianowi Fryderykowi Wendischowi obszar rozciągający się wzdłuż ul. Emilii (obecnie Tymienieckiego) od ul. Widzewskiej (obecnie ul. Kilińskiego) aż do granic Widzewa czyli do wysokości ul. Konstytucyjnej. Obszar posiadeł wodno-fabrycznych obejmował cztery młyny leżące nad Jasieniem: Księży Młyn, Lamus, Araszt oraz Wójtowski Młyn, ten ostatni na terenie dzisiejszego parku. Po śmierci Wendischa tereny przeszły w ręce zgierskiego fabrykanta Karola Moesa, a następnie były własnością Teodora Krusche, który to w 1870 sprzedał cały teren wraz z fabryką Karolowi Scheiblerowi. Również teren obecnego parku należał do "królestwa Scheiblera", które obejmowało 1/6 powierzchni ówczesnej Łodzi. Park oraz tereny ogródków działkowych znajdujące się na południe od parku założone zostały na terenie folwarku Scheiblera. Pomimo oficjalnego zakazu przeznaczania gruntów miejskich na cele rolnicze, Scheibler założył folwark o powierzchni ponad 100 ha, w granicach Łodzi znalazły się łąki, pola uprawne, oraz zabudowania gospodarcze folwarku.
Park został utworzony w 1964 roku na łąkach, nieużytkach służących co najwyżej do zabaw i gry w piłkę okolicznym dzieciom. Już wtedy na południe od ul. Tymienieckiego (wówczas ul. 8 Marca) rozciągały się ogródki działkowe. W latach 60. XX wieku powstało osiedle mieszkaniowe "Zbiorcza" sąsiadujące z parkiem (na mapach z tamtego okresu park nazywany jest "parkiem przy Zbiorczej"), Na początku lat 70. XX w. park został oddzielony od reszty "królestwa Scheiblera" ulicą Promińskiego (obecnie Śmigłego-Rydza).
Pomimo różnego rodzaju prac wykonanych w ostatnim czasie w parku, jak budowa placu zabaw, boisk, "siłowni pod chmurką", czyszczenie stawu i remont budowli piętrzącej – park sprawia wrażenie dzikiego, co prawda jest bardzo przestronny i jasny (mieszkańcy okolicznych bloków mówią na niego "pole"), to nie ma w nim utwardzanych alejek jak w innych parkach. Spacerować można po wąskich, wydeptanych w trawie ścieżkach. Park dzięki (niekontrolowanemu i przez władze miasta niezamierzonemu) zniknięciu torów kolejowych (oddzielających park od osiedla) rozszerza się o ciągnący się wzdłuż bloków przy Zbiorczej pas zieleni z alejką. Bariera, jaką były tory, zniknęła i w kilku miejscach utworzyły się przejścia na północ, dzięki jednemu z nich park nad Jasieniem łączy się przesmykiem ze skwerem przy ul. Paryskiej.
Kolorem ciemnozielonym zaznaczone są na planie tereny zielone znajdujące się oficjalnie poza granicami parku, lecz łączące się z nim.

</doc>
<doc id="526947" url="https://pl.wikipedia.org/wiki?curid=526947" title="Żółtodzioby">
Żółtodzioby

Żółtodzioby (ang. "Half Baked") – film komediowy produkcji amerykańskiej z 1998 roku. 
Fabuła.
"Żółtodzioby" to historia czterech przyjaciół, którzy palą marihuanę. Pewnego dnia jeden z nich trafia do więzienia za "nakarmienie" policyjnego konia cukrzyka. Przyjaciele postanawiają go ratować. Wpadają na pomysł, by zacząć handlować marihuaną. 
Zdobywają towar z laboratorium badawczego, w którym pracuje jeden z nich. 
Okazuje się to świetnym sposobem na uzbieranie pieniędzy na kaucję, dopóki nie dowiaduje się o tym jeden z dilerów – Samson Simpson.

</doc>
<doc id="526948" url="https://pl.wikipedia.org/wiki?curid=526948" title="Ter">
Ter



</doc>
<doc id="526949" url="https://pl.wikipedia.org/wiki?curid=526949" title="Sabu">
Sabu

Ludzie:
Filmy:

</doc>
<doc id="526953" url="https://pl.wikipedia.org/wiki?curid=526953" title="Iggy Pop">
Iggy Pop

Iggy Pop, właśc. James Newell Osterberg Jr. (ur. 21 kwietnia 1947 w Muskegon) – amerykański muzyk, wokalista, autor tekstów, aktor filmowy.
Jeden z najważniejszych pionierów punk rocka i prekursor nowej fali. Nazwany został „ojcem chrzestnym punka” ("Godfather of punk").
W 1995 brytyjski magazyn „Mojo” umieścił pierwsze trzy albumy jego zespołu "The Stooges", "Fun House" i "Raw Power" na liście 100 najwybitniejszych albumów wszech czasów, z czego debiutancki album został sklasyfikowany na 79. miejscu tego zestawienia, drugi na 98, zaś trzeci na 16. miejscu. Na tej samej liście umieszczono również solowy album Iggy’ego zatytułowany "Lust For Life". Został sklasyfikowany na 44. miejscu.
Otrzymał francuski Order Sztuki i Literatury w stopniach oficera (2003) i komandora (2017).
W 2009 wokalista został sklasyfikowany na 17. miejscu listy 50 najlepszych heavymetalowych frontmanów wszech czasów według Roadrunner Records. W 2010 amerykański magazyn "Rolling Stone" sklasyfikował go wraz z zespołem The Stooges na 76. miejscu 100 najwybitniejszych artystów w historii muzyki.
W 2010 wraz z zespołem The Stooges został uhonorowany miejscem w Rock and Roll Hall of Fame.
W 2012 jego pierwszy album z zespołem The Stooges został sklasyfikowany na 185. miejscu 500 najlepszych albumów wszech czasów według „Rolling Stone”. Na tej samej liście znalazł się również album "Fun House" z 1970, który umieszczono na 191. miejscu.
Życiorys.
Wczesne lata.
Urodził się w Muskegon w stanie Michigan jako syn Louelli (z domu Christensen; 1917–1996) i Jamesa Newella Österberga Sr. (1921–2007), byłego nauczyciela języka angielskiego w szkole średniej i trenera baseballa w Fordson High School w Dearborn. Ma pochodzenie niemieckie, angielskie i irlandzkie po ojcu, a norweskie i duńskie po przodkach matki. Jego ojciec został adoptowany przez szwedzką rodzinę i przyjął nazwisko Österberg. Dorastał w Ypsilanti. W 1965 ukończył Pioneer High School w Ann Arbor. Uczęszczał do University of Michigan, jednak porzucił studia.
Kariera.
Na przełomie lat 60. i 70. XX wieku należał do The Stooges, grupy rockowej, w której był wokalistą i liderem. Zespół z powodu swoich koncertów zyskał złą sławę. Pop na scenie szokował publiczność dzikością swego zachowania, prowokacyjnymi odzywkami, samookaleczeniem, obnażaniem się. The Stooges, założony w 1967, dziś jest uznawany za jednego z pionierów punk rocka, jednak w okresie działalności nie odnosił wielkich sukcesów i rozpadł się w 1974, także z powodu kłopotów Popa z narkotykami.
Karierę solową Pop rozpoczął w 1977, dzięki wydatnej pomocy Davida Bowiego, producenta kilku jego płyt – "The Idiot" w marcu i "Lust For Life" we wrześniu. Nowe nagrania jak „China Girl” (w maju 1977) mogły zaskoczyć jego dotychczasowych fanów – Pop nie bał się ruszyć w spokojniejsze, na niektórych z późniejszych płyt wręcz popowe rejony. Jednak o tym, że muzyk nie zapomniał o swych korzeniach mogą świadczyć choćby płyty z przełomu tysiącleci: "Avenue B" i "Beat 'Em Up".
W 2003 The Stooges zostało reaktywowane w niemal oryginalnym składzie, oprócz basisty Mike’a Watta, który zastąpił zmarłego w 1975 Dave’a Alexandre’a. W tym składzie zespół w 2006 nagrał, a w 2007 wydał płytę "The Weirdness". 6 stycznia 2009 w wieku 60 lat zmarł na atak serca gitarzysta Ron Asheton. Po niemal rocznej przerwie w koncertowaniu, The Stooges postanowili powrócić do grania z Jamesem Williamsonem, który grał w zespole głównie w latach 1972-1974, kiedy to Ron Asheton grał na gitarze basowej. Stooges nagrało wtedy płytę "Raw Power" z takimi utworami jak "Search and Destroy", czy "Gimme Danger". Po powrocie Williamsona do składu, Stooges ogrywają głównie utwory z tej płyty, wzbogacone utworami z Metallic K.O. – gdzie też udzielał się Williamson – i kilkoma kawałkami z wcześniejszego okresu. W tym składzie w 2013 zespół wydał album "Ready to Die". W 2014, po nagłej śmierci perkusisty Scotta Ashetona (który zmarł podobnie jak jego brat na zawał), Iggy Pop na rok zawiesił koncertowanie.
W 2015 powrócił do koncertowania po Europie i obu Amerykach, tym razem solo z muzykami, z którymi występował podczas trasy promocyjnej do płyty "Blah Blah Blah". Pierwszy koncert w nowym składzie zagrał 27 czerwca w Holandii na festiwalu Down the Rabbit Hole.
13 listopada 2015 ukazała się płyta Kylie Minogue "Kylie Christmas" (wyd. Parlaphone/Warner Bros), na której wziął udział w nagraniu utworu „Christmas Wrapping”.
W 2016 powrócił z solową płytą "Post Pop Depression", nagraną z pokolenie młodszym Joshua Homme, znanym z zespołu Queens of the Stone Age. W Polsce spotkały go entuzjastyczne recenzje, zwrócono także uwagę na znakomitą formę koncertową niemal 69-letniego muzyka.
W 2019 opublikował album zatytułowany "Free". Wydawnictwo zawiera piosenki skomponowane głównie przez amerykańskiego muzyka jazzowego Lerona Thomasa, do trzech tekst napisał sam Pop. Na płycie znalazła się także przeróbka "We Are The People" Lou Reeda oraz utwór napisany do poematu Dylana Thomasa.
Grał też w filmach Jima Jarmuscha oraz "Arizona Dream" czy "Porachunki", do których komponował także muzykę i piosenki.
Życie prywatne.
Spotykał się z Diane Bishop (1960), Kathy Asheton (1968), Nico (1969), Sable Starr (1971), Lori Mattox (1972) i Bebe Buell (1973). W 1968 ożenił się z Wendy Weissberg, lecz 25 listopada 1969 ich ślub został anulowany. W latach 1984–1998 był żonaty z Suchi Asano. W listopadzie 2008 poślubił Ninę Alu.
Dyskografia.
Członkowie grupy Iggy’ego Popa
Nagrania solowe.
Albumy koncertowe
Składanki

</doc>
<doc id="526954" url="https://pl.wikipedia.org/wiki?curid=526954" title="James Newell Osterberg">
James Newell Osterberg



</doc>
<doc id="526957" url="https://pl.wikipedia.org/wiki?curid=526957" title="VOIP">
VOIP



</doc>
<doc id="526958" url="https://pl.wikipedia.org/wiki?curid=526958" title="Laurentius de Sent">
Laurentius de Sent



</doc>
<doc id="526959" url="https://pl.wikipedia.org/wiki?curid=526959" title="Strzemieszyce Małe">
Strzemieszyce Małe

Strzemieszyce Małe – dzielnica Dąbrowy Górniczej położona między Strzemieszycami Wielkimi a Łośniem. 1 stycznia 1973 włączone do miasta Strzemieszyce Wielkie. Do Dąbrowy Górniczej zostały przyłączone w 1975 roku. Oddalone o 10,8 km od centrum.
Powierzchnia zajmowana przez dzielnicę to 889 ha.
Były wsią biskupstwa krakowskiego w powiecie proszowickim w województwie krakowskim w końcu XVI wieku. 
Pochodzenie nazwy.
Nazwa Strzemieszyce Małe jest, podobnie jak nazwa Strzemieszyc Wielkich, nazwą patronimiczną, utworzoną od przydomku "Strzemiesz". Jako przysiółek Strzemieszyc Wielkich znane pod nazwą Strzemieszyce Małe ("Strmyeschycze minor") już w XV w.
Historia.
Pierwsze wiadomości o wsi pochodzą z XIV wieku, kiedy była ona własnością biskupów krakowskich. Według "Liber beneficiorum dioecesis Cracoviensis" Jana Długosza (1470-1480) Strzemieszyce Małe miały 18 łanów, karczmę i łany sołtysie dające dziesięcinę w wysokości 20 grzywien. Inwentarz dóbr kapituły krakowskiej z 1645 wymienia 28 gospodarzy oraz określa ich powinności pańszczyźniane.
Pierwsze wiadomości na temat górnictwa kruszcowego pochodzą z XVI w., kiedy wieś była terenem eksploatacji rud galeny i galmanu, wchodzącym w skład klucza sławkowskiego. W 1550 działała kopalnia na Kawiej Górze (między Kawą i Zakawiem), własność byłego żupnika sławkowskiego Jana Porębskiego. Równocześnie prowadzono eksploatację „na Strzemeskim” (dzisiejsze Zakawie) oraz w okolicach dzisiejszej Lipówki, gdzie działały dwie kopalnie. Jedną z nich była kopalnia „Lipie”, będąca w 1567 w posiadaniu Wacława Waczka. Druga usytuowana była na wschód od kopalni „Lipie” i była pierwotnie własnością Grzegorza Pabianka. 
Od 1790 były własnością rządową, później w gminie olkusko-siewierskiej. W 1890 liczyły 148 domów, z tego 97 w samej Małej Wsi, Annie i Kawie, 19 w kolonii Kazdębie, 23 w kolonii Zakawie i 9 w kolonii Lipówka. Łącznie zamieszkiwało w nich 1340 mieszkańców. Pierwotnie znajdowały się w parafii Sławków, po 1335 przejściowo w parafii Jaworzno, od 1675 do 1911 w parafii Gołonóg, potem w parafii Najświętszego Serca Pana Jezusa w Strzemieszycach Wielkich. Od 1957 parafia pod wezwaniem Matki Boskiej Szkaplerznej w Strzemieszycach Małych. Podjęto wtedy starania o wybudowanie kościoła, którego parafia pierwotnie nie miała. Znany jest list mieszkańców parafii w Strzemieszycach Małych, który wystosowali oni w 1961 do przewodniczącego Rady Państwa PRL Aleksandra Zawadzkiego z prośbą o pozwolenie na budowę kościoła. Zezwolenie udzielone zostało jednak dopiero w 1967. Kościół wybudowano w 1968. Jeszcze w XIX w. do Strzemieszyc Małych stopniowo przyłączano kolejne przysiółki: Lipówka, Anna, Wojciechowice, Świerczyna, Kawia Góra, Kazdębie, Zakawie. 
W XIX w. działały w Strzemieszycach Małych dwie rządowe kopalnie galmanu, podporządkowane Głównej Dyrekcji Górniczej i Dozorstwu Olkusko-Siewierskiemu (zwanemu później Zachodnim Okręgiem Górniczym). W 1820 założono kopalnię „Anna”, która była jedną z największych kopalń galmanu w okolicy. W okresie swego szczytowego rozwoju zatrudniała 200 robotników, w tym 50 górników. Zamknięta została prawdopodobnie w 1893 r., kiedy zanotowano jeszcze wydobycie w wysokości 144 ton. Druga ze strzemieszyckich kopalń galmanu, „Kawia Góra”, usytuowana na wschód od kopalni „Anna” rozpoczęła wydobycie w 1844 i zamknięta została w latach sześćdziesiątych XIX wieku. Wokół tych dwóch kopalń, oraz trzeciej - zlokalizowanej na terytorium Sławkowa - kopalni „Leonidas” powstały przysiółki Anna, Kawa i Zakawie. W XIX wieku pracował tutaj i mieszkał Józef Cieszkowski – późniejszy naczelny zawiadowca kopalń rządowych Zachodniego Okręgu Górniczego w Dąbrowie Górniczej. Dworek, w którym mieszkał Cieszkowski, nie zachował się do dzisiejszych czasów.
W 1820 r. powstała w Strzemieszycach Małych szkoła elementarna, która w 1934 r. przeniesiona została do nowego, istniejącego do dziś budynku. Funkcjonująca w nim Szkoła Podstawowa nr 19 w Dąbrowie Górniczej zamknięta została w 2000.
W czasie drugiej wojny światowej teren Strzemieszyc Małych objęty był działaniem kilku grup partyzanckich, z których jedną był oddział dowodzony przez Henryka Miltona (ps. Ordon). Głośnym echem odbiło się w okolicy zamordowanie 19 listopada 1943 r. w Strzemieszycach Małych niemieckiego żandarma Ernesta Bergmanna. W 1944 r. na miejscowych pastwiskach odbywało manewry wojsko niemieckie, zakwaterowane w budnku szkolnym. Armia Czerwona wyzwoliła Strzemieszyce Małe pod koniec stycznia 1945 r.
Do 1950 w gminie olkusko-siewierskiej, następnie gromada w gminie Strzemieszyce Wielkie (1950–1954) i sołectwo (do 1973). W 1973 sołectwo Strzemieszyce Małe wcielone zostało do miasta Strzemieszyce Wielkie. W 1975 razem ze Strzemieszycami Wielkimi wcielone do Dąbrowy Górniczej.

</doc>
<doc id="526960" url="https://pl.wikipedia.org/wiki?curid=526960" title="Korzeniec (Dąbrowa Górnicza)">
Korzeniec (Dąbrowa Górnicza)

Korzeniec - dzielnica Dąbrowy Górniczej położona na północ od centrum miasta, obejmująca ulice od Zielonej do Dziewiątego (Stary i Nowy Korzeniec). Przyłączona do Dąbrowy w 1923 r. 
Nazwa pochodzi od dużej ilości korzeni znajdywanych przy uprawie ziemi. Tereny bliżej Zielonej nazywane są również Kłodą, co dowodzi, że odnajdywano tam w ziemi drewniane kłody.
W pobliżu dzielnicy znajduje się również Park Zielona o pow. 12,0 ha, miejsce spacerów i wypoczynku. Tutaj też od kilku lat organizowane są masowe imprezy kulturalne miasta. Z drugiej strony dzielnicy, znajduje się zbiornik wodny Pogoria III.

</doc>
<doc id="526962" url="https://pl.wikipedia.org/wiki?curid=526962" title="Progres (statek kosmiczny)">
Progres (statek kosmiczny)



</doc>
<doc id="526964" url="https://pl.wikipedia.org/wiki?curid=526964" title="Prowincje zabrane">
Prowincje zabrane



</doc>
<doc id="526965" url="https://pl.wikipedia.org/wiki?curid=526965" title="Koszt długu">
Koszt długu

Koszt długu (), zwany też kosztem kapitału obcego (np. kredytu lub obligacji) – w ujęciu strumieniowym są to odsetki. Koszt kapitału obcego wyraża oczekiwaną stopę zwrotu w podokresie (zwykle roku) przez wierzycieli, skorygowaną o wartość tarczy podatkowej z tytułu wykorzystania kapitału obcego.
Koszt kapitału obcego jest kluczową (obok kosztu kapitału własnego) częścią składową średniego ważonego kosztu kapitału (WACC) wykorzystywanego jako współczynnik dyskontujący przy wycenie przedsiębiorstw.
Możemy wyrazić również koszt długu w ujęciu procentowym, który jest żądaną przez wierzycieli stopą zwrotu z tytułu ponoszenia przez wierzyciela ryzyka kredytowego (), tj. ryzyka związanego z terminowym otrzymywaniem odsetek i rat kapitałowych. W tym przypadku jest to koszt długu przed opodatkowaniem (koszt brutto kapitału obcego) – formula_1 Koszt długu po opodatkowaniu (ekonomiczny koszt długu, koszt netto kapitału obcego) – formula_2"ekon" – jest to koszt długu uwzględniający korzyści wynikające z tzw. tarczy podatkowej odsetkowej (T) i można go przedstawić za pomocą następującej formuły:
Odsetki od kapitału obcego stanowią w przedsiębiorstwie koszt finansowy powodujący zmniejszenie podstawy opodatkowania, a zatem zmniejszają podatek dochodowy i w konsekwencji koszt netto kapitału obcego (jest to tzw. osłona podatkowa lub tarcza podatkowa).

</doc>
<doc id="526966" url="https://pl.wikipedia.org/wiki?curid=526966" title="Karmaci">
Karmaci

Karmaci – jeden z prądów ismailizmu, uznającego Ismaila Ibn Dżafara za siódmego i ostatniego imama szyickiego. Nazwa wzięła się prawdopodobnie od słowa aramejskiego ‘karmat’, znaczącego ‘tajemny nauczyciel’. Ruch zaczął działać w południowym Iraku, gdzie aramejski był nadal w powszechnym użyciu. Karmaci określani są czasem jako 'bolszewicy islamu', ponieważ głosili równość wszystkich stanów i kast, czym zdobyli szerokie poparcie wśród najbiedniejszej części społeczeństwa. Ruch karmatów zapoczątkował Abd Allah Ibn Majmun al-Kaddah, syn okulisty (arab. ‘kaddah’) z Chuzistanu, wtajemniczony przez ojca w wiedzę ezoteryczną. Do realizacji swoich celów politycznych imam Abd Allah zorganizował rozległą sieć konspiracyjną. Zdaniem Bielawskiego karmatyzm starał się zadowolić każdą grupę opozycyjną w kalifacie: „dla szyitów był to spisek szyicki przeciw sunnitom, dla charydżytów przyjmował zabarwienie demokracji społecznej, dla perskich nacjonalistów był to spisek antyarabski, dla wolnomyślicieli – obietnica zupełnego liberalizmu”Wśród adeptów podważano wiarę w islam sunnicki na rzecz ślepego posłuszeństwa wobec imama, podczas gdy sam imam był sceptykiem w sprawach religii.
Hamdan Karmat i karmacki „pseudo-Mahdi”.
Idee karmatów usiłował jako pierwszy wcielić w życie chłop iracki Hamdan, zwany Karmatem, uczeń imama Abd Allada Ibn Majmuna. Około 890 Hamdan Karmat zbudował dla przywódców sekty siedzibę, zwaną Dar al-Hidżra, koło Al-Kufy. W 900 Zikrawajh ad-Dindani, jeden z przywódców ruchu, podburzył przeciw władzom w Bagdadzie szczep arabski Ulajs, koczujący na Pustyni Syryjskiej. Celem ruchu karmatów było obalenie kalifatu abbasydzkiego. Jeden z synów Zikrawajha, Al-Husajn o przydomku Sahib al-Chal (arab. ‘człowiek z pieprzykiem’) albo Sahib asz-Szama (arab. ‘człowiek ze znamieniem’), nadał sobie imię Ahmad oraz tytuły Al-Mahdi i amir al-muminin (arab. ‘książę wiernych’), sugerujące wyraźnie, że zamierza przejąć władzę po obaleniu kalifatu Abbasydów.
Pojawienie się Fatymidów.
Działalność karmatów wyprzedziła nieznacznie pojawienie się innej sekty ismailickiej, jeszcze bardziej od niej aktywnej, Ubajdytów, zwanych również Fatymidami. Oni również mieli swojego mahdiego, a w 928–929 przyjęli tytuł kalifacki.
Kaźń „pseudo-Mahdiego”.
Ruch karmatów objął swoją działalnością wywrotową południe Iraku, Syrię, Półwysep Arabski, a nawet część Iranu i Azji Środkowej. Tu jednak stanęła im w sposób zdecydowany na drodze dynastia Samanidów. Po śmierci kalifa Al-Mutadida (892–902) władzę objął jego syn, Al-Muktafi (902–908). W bitwie pod Hamą w 903 wojska rządowe rozbiły oddziały dowodzone przez samego „Człowieka ze znamieniem” – pseudo-Mahdiego – i wzięły go do niewoli. Stracono go wraz z przeszło 300 innymi jeńcami w Bagdadzie, kalecząc uprzednio haniebnie, a jego ciało wystawiono na widok publiczny przy jednej z bram miejskich.
Abu Tahir al-Dżannabi.
Ruch karmatów odrodził się z odłamu, który założył niejaki Abu Said al-Dżannabi, z Dżannaba w prowincji Faris, misjonarz karmacki w południowym Iranie, a od około 900 przywódca aktywnie działający na terenie Półwyspu Arabskiego oraz na południu Iraku. Ten odłam karmatów założył swą bazę w Al-Bahrajnie, wyspie na wodach Zatoki Perskiej. Po jego zabójstwie najbardziej wpływową postacią w ruchu stał się jeden z jego licznych synów, Abu Tahir Sulajman al-Dżannabi – postrach sunnitów irackich. Najbardziej zuchwałymi aktami z jego strony była napaść na pielgrzymów wracających z Mekki w 924 i uprowadzenie emira hamdanidzkiego Abu al-Hajdży Abd Allaha Ibn Hamdana (zwolniono go później po wydaniu karmatom spornych terytoriów), zuchwałe natarcie na Bagdad w 928 znad rzeki Zab, około 15 km od stolicy kalifatu, które udało się odeprzeć armii pod wodzą Munisa al-Muzaffara, oraz najazd na Mekkę w 930, ze zbezczeszczeniem haramu mekkańskiego, wymordowaniem ponad 1700 pielgrzymów, złupieniem Al-Kaby i słynnego czarnego kamienia. Nawet imam fatymidzki, Ubajd Allah al-Mahdi, potępił ten ostatni wyczyn Abu Tahira. Odtąd współpraca karmatów z Fatymidami ustała.
W 930 roku karmaci z Bahrajnu zdobyli Mekkę i wywieźli Czarny Kamień (zwrócili go dopiero w 950 lub 951). Zaniknęli prawdopodobnie pod koniec XI wieku.

</doc>
<doc id="526967" url="https://pl.wikipedia.org/wiki?curid=526967" title="Hiroyuki Tanaka">
Hiroyuki Tanaka

, pseudonim SABU (ur. 18 listopada 1964 w Wakayamie) – japoński reżyser, scenarzysta i aktor filmowy.
Życiorys.
Przygodę z kinem rozpoczął rolą w "Sorobanzuku" (1986) w reżyserii Yoshimitsu Mority. Początkowo był przez dziesięć lat związany z filmem wyłącznie jako aktor. W 1994 w "Zeiramu 2" po raz pierwszy wystąpił jako SABU, prawdopodobnie dla wyróżnienia się - nazwisko Tanaka ma w Japonii popularność porownywalną z polskim nazwiskiem Kowalski. Później pod swoim prawdziwym nazwiskiem występował w kinie sporadycznie i już wyłącznie jako aktor, np. w filmie "Postman Blues" (1997), który sam wyreżyserował jako SABU.
W 1996 obrazem "Dangan Runner" rozpoczął spełniać się również jako reżyser. Sławę przyniósł mu drugi film, zrobiony w rok później "Postman Blues". 
Sabu jest jednym z najbardziej cenionych współczesnych reżyserów japońskich. Nakręcił ok. 20 filmów, w tym m.in. "Monday" (2000), "Drive" (2002) czy "Shisso" (2005). Jego filmy "Podróż Chasuke" (2015) i "Pan Long" (2017) startowały w konkursie głównym na 65. i 67. MFF w Berlinie.
Charakterystyka filmów.
Tanakę w filmach interesuje wpływ przypadku na życie zwykłych ludzi. Los jest zawsze jednym z głównych bohaterów, nieprawdopodobne jego zrządzenia odpowiadają za zawiłość fabuł. Mierzący się z losem bohaterowie, często wydają się jedynie marionetkami w jego rękach. Przypadek układa historie, a wszelkie zdarzenia, mimo pozornego chaosu, wydają się ułożone i przesądzone.
Mimo to, los jest jakby tylko narratorem. Filmy Sabu poruszają problemy znacznie bardziej namacalne, bliższe człowiekowi. Mimo zawiłości i często nieuchwytności, Tanaka zawsze ostatecznie mówi wprost o czym jest jego konkretny film.
Techniki.
Już w pierwszej pracy Sabu, "Dangan runner", odnaleźć można wszystkie charakterystyczne techniki reżysera, które przyciągają do jego kina wciąż nowych fanów. Poważne problemy ukryte są zawsze pod płaszczem dobrego, ironicznego, czarnego humoru. Śmiech zresztą towarzyszy oglądającemu film Sabu często, wywołuje go nie tylko dialog, sytuacja czy gra aktora, ale nawet umiejętnie wykonane ujęcie. Fabuły konstruowane są drobiazgowo, choć nierzadko dopełnia je absurd, brak logiki. Akcja, jeśli nawet toczy się liniowo, zawsze zawiera zaskakujące zwroty. Wszystko to rozważnie okraszone kiczem.
Bohaterowie.
Charakterystyczni, często przerysowani, a nawet kiczowaci. Dużo mówią. Rozumując nierzadko w sposób nielogiczny dochodzą do ciekawych wniosków. Często mają powiązania, mniejsze lub większe, ze światem przestępczym. Cechy te kojarzą się z tradycją kina slapstick.
Tanaka ma swoich ulubionych aktorów. Główne role w pięciu pierwszych swoich obrazach powierzył temu samemu aktorowi - Shin’ichiemu Tsutsumi, który wcześniej znany był przede wszystkim z teatru. W większości filmów pojawia się też znany japoński aktor Ren Osugi, oraz Susumu Terajima, który czasem, notabene, również występuje pod pseudonimem Sabu.

</doc>
<doc id="526969" url="https://pl.wikipedia.org/wiki?curid=526969" title="Konrad Zollner von Rotenstein">
Konrad Zollner von Rotenstein



</doc>
<doc id="526970" url="https://pl.wikipedia.org/wiki?curid=526970" title="Konrad III Zollner von Rothstein">
Konrad III Zollner von Rothstein



</doc>
<doc id="526971" url="https://pl.wikipedia.org/wiki?curid=526971" title="Szaser">
Szaser



</doc>
<doc id="526972" url="https://pl.wikipedia.org/wiki?curid=526972" title="EEO">
EEO

EEO (ang. "Elliptical Earth Orbit") – eliptyczna orbita okołoziemska.
EEO wykorzystywane są głównie do zapewnienia łączności pomiędzy stacjami umieszczonymi na dużych szerokościach geograficznych (wykorzystywane m.in. w Kanadzie). Zmienna prędkość obiegu satelity jest wykorzystywana do realizacji zadań telekomunikacyjnych.

</doc>
<doc id="526975" url="https://pl.wikipedia.org/wiki?curid=526975" title="Styl dorycki">
Styl dorycki



</doc>
<doc id="526976" url="https://pl.wikipedia.org/wiki?curid=526976" title="Styl joński">
Styl joński



</doc>
<doc id="526977" url="https://pl.wikipedia.org/wiki?curid=526977" title="Styl koryncki">
Styl koryncki



</doc>
<doc id="526979" url="https://pl.wikipedia.org/wiki?curid=526979" title="Busan IPark">
Busan IPark

Busan IPark FC (Hangul: 부산 아이파크 FC) (w latach 1984-1995 Daewoo Royals, 1996-1999 Pusan Daewoo Royals, 2000-2001 Pusan Icons, 2002-2004 Busan Icons) – południowokoreański klub piłkarski, występujący w K League 1. Klub ma siedzibę w mieście Pusan.
Cztery razy wygrał mistrzostwo Korei Południowej (1984, 1987, 1991 i 1997). W 2004 wygrał Koreański FA Cup (główny puchar narodowy) a w 1987 Busan I'Park był mistrzem Azji.
Stadion.
Swoje domowe mecze klub rozgrywa na stadionie Pusan Asiad Stadium, który może pomieścić 24363 widzów.

</doc>
<doc id="526980" url="https://pl.wikipedia.org/wiki?curid=526980" title="Kaszpirowski">
Kaszpirowski



</doc>
<doc id="526981" url="https://pl.wikipedia.org/wiki?curid=526981" title="Rozprza (stacja kolejowa)">
Rozprza (stacja kolejowa)

Rozprza – stacja kolejowa w mieście Rozprza, w województwie łódzkim, w Polsce.
W roku 2017 stacja obsługiwała 10–19 pasażerów na dobę.

</doc>
<doc id="526982" url="https://pl.wikipedia.org/wiki?curid=526982" title="Ahn Jung-hwan">
Ahn Jung-hwan

Ahn Jung-hwan (kor. 안정환) (ur. 27 stycznia 1976 w Paju, prow. Kyŏnggi) – piłkarz koreański, występujący na pozycji napastnika, reprezentant Korei Południowej. Jest uważany za jednego z najlepszych piłkarzy azjatyckich swojej generacji.
Członek ekipy koreańskiej na Mistrzostwach Świata w 2002, 2006 i w 2010.
Kariera reprezentacyjna.
Początek.
Dla Korei Południowej zadebiutował 1997 roku w towarzyskim meczu z Chinami. Swoją pierwszą bramkę zdobył dwa lata później, podczas zawodów Korea Cup przeciwko reprezentacji Meksyku. Jego pierwszym ważniejszym turniejem były Mistrzostwa Ameryki Północnej w 2000 roku, gdzie Koreańczycy zostali zaproszeni na tę imprezę lecz nie osiągnęli nawet wyjścia z grupy. Przed Mistrzostwami Świata w swoim kraju Ahn pokazał dobrą formę w meczach towarzyskich, szczególnie w meczu ze Szkocją, kiedy to zdobył dwie bramki.
Mundial.
W 2002 roku Ahn został powołany na mundial w Korei i Japonii. W pierwszym swoim meczu Korea Południowa zwyciężyła z Polską 2-0 Ahn wszedł na boisku z ławki rezerwowych i dał dobrą zmianę napędzając ataki gospodarzy. W kolejnym meczu przeciwko Stanom Zjednoczonym także wszedł z ławki i zdobył wyrównującą bramkę po uderzeniu głową. Wykonał wtedy pamiętną celebrację łyżwiarza, nawiązującą do pojedynku między Amerykanina Apollo Ohno i Koreańczyka Kim Dong-sungiem podczas Igrzysk Olimpijskich które odbyły się w tym samym roku co Mundial. Mecz zakończył się remisem 1-1. Trzeci mecz był dużym wyzwaniem przed Koreą Południową, zmierzyli się z Portugalią, udało się wygrać 1-0. Korea Południowa awansując do kolejnej rundy, wychodząc z pierwszego miejsca musiała zmierzyć się z Włochami. Po golu Christiana Vieriego było 1-0. Mecz był bardzo zacięty, Ahn Jung-hwan grał od pierwszej minuty, od samego początku był bardzo zaangażowany, pomagając także w defensywie. Wkrótce sędzia przyznał rzut karny dla Korei Południowej i do jedenastki podszedł Ahn, jednak Gianluigi Buffon obronił strzał Koreańczyka. Pod koniec czasu podstawowego reprezentacja Korei wyrównała. Nastąpiła dogrywka, w 119 minucie nieoczekiwanie Ahn trafił do siatki pokonując w pojedynku główkowym Paolo Maldiniego. Koreański napastnik zagrał świetny mecz i został wybrany zawodnikiem meczu. W ćwierćfinale drużyna Guusa Hiddinka natrafiła na Hiszpanię, po zaciętym meczu 0-0 w karnych zwyciężyła Korea, Jung-hwan wykorzystał jedenastkę. W półfinale przeciwko Niemcom, Korea przegrała 0-1. W meczu o trzecie miejsce przeciwko Turcji, Ahn zagrał pełne 90 minut, Turcja zwyciężyła 3-2.
Ciąg dalszy.
Po Mistrzostwach Świata rozegrał kilka dobrych meczów towarzyskich, między innymi z mistrzem świata Brazylią. Zdobył bramkę i zaliczył asystę. W 2003 roku był w składzie kiedy to jego reprezentacja zdobyła Mistrzostwo wschodniej Azji.
Kolejnym ważnym pucharem dla Jung-hwana był Puchar Azji w 2004 roku. Zdobył on na tym turnieju dwie bramki, a Korea odpadła już po ćwierćfinale przeciwko Iranowi.
W 2006 roku został powołany na mundial w Niemczech. Korei nie udało się wyjść z grupy, zajmując trzecie miejsce w grupie i osiągając 4 punkty. Podczas pierwszego meczu Ahnowi udało się zdobyć piękną bramkę zza pola karnego, został on wybrany zawodnikiem meczu, a Korea zwyciężyła z Togo 2-1, drugi bardzo udany mecz Koreańczyków zakończony remisem z Francją 1-1, w którym wystąpił. Trzeci mecz przegrany ze Szwajcarią 0-2. Koreański napastnik został powołany na trzeci mundial w Republice Południowej Afryki, jednak nie zagrał nawet minuty. Po mundialu zakończył karierę reprezentacyjną.
Kariera klubowa.
Karierę rozpoczął w Busan Daewoo Royals 1998 roku. Podczas pierwszego sezonu rozegrał 17 meczów ligowych zdobywając 5 bramek, został wybrany do jedenastki sezonu. Kolejny sezon był jeszcze lepszy, po raz kolejny wybrany do jedenastki sezonu, a także na najlepszego gracza sezonu.
W 2000 roku został wypożyczony do włoskiego klubu AC Perugia. We Włoszech zdobył 5 bramek i 1 asystę, zaliczył kilka dobrych meczów jednak nie był to najlepiej wspominany czas dla Koreańczyka. W wywiadzie 2013 roku powiedział, że nie czuł się dobrze w tym klubie i był zastraszany przez kapitana Marco Materazziego. Po Mistrzostwach Świata kontrakt wypożyczenia w Perugii Ahna został anulowany. Właściciel klubu Luciano Gucci powiedział „Nie mam zamiaru płacić pensji komuś kto zrujnował włoską piłkę nożną”. Guus Hiddink, trener reprezentacji Korei uznał to za „dzieciną reakcję” spowodowaną golem Ahna. Chciał szukać szczęścia w innej europejskiej drużynie, ale jednak odszedł do japońskiego klubu Shimizu S-Pulse.
W Shimizu występował przez dwa sezony zdobywając 14 bramek. W 2004 roku został kupiony przez klub z Jokohamy i zaliczył jego najlepszy sezon w karierze, wygrywając J-League i zdobywając 12 bramek. Podczas gry w tym klubie miał okazaję grał z innym znanym wówczas koreańskim piłkarzem Yoo Sang-chulem. Po swoim pobycie w Japonii wrócił do Europy, rozegrał sezon w FC Metz i MSV Duisburg, lecz nie były to udane sezony koreańskiego piłkarza. Następnie grał w drużynach koreańskich, a od 2009 roku w chińskim klubie Dalian Shide. W tym klubie zakończył swoją karierę.
Styl gry.
Ahn grał na pozycji środkowego napastnika, jednak był uniwersalny. Mógł także grać na skrzydle czy jako środkowy ofensywny pomocnik. Charakteryzowała go dobra technika, znany z dobrego dryblingu, równowagi i energiczności. Potrafił dobrze wrzucać podkręcone piłki czy strzelać z dystansu. Często wykonywał rzuty wolne czy rzuty rożne. Dzięki swojemu świetnemu ustawieniu zdobywał wiele goli. Zdobywał gole z różnych pozycji, jak i z różnych części ciała. Zdobywał także bramki po uderzeniach głową, mimo niezbyt wysokiego wzrostu. Koreańczyk był zawodnikiem walecznym, grał dosyć ostro często zbierał żółte kartki.
Życie prywatne.
Ożenił się z byłą miss Korei Południowej Lee Hye-Won w roku 2001. Ahn jest czasem nazywany „Władcą Pierścienia” przez koreańskich fanów, ponieważ często po golu całował obrączkę swojej żony.

</doc>
<doc id="526983" url="https://pl.wikipedia.org/wiki?curid=526983" title="Oborniki Wielkopolskie (stacja kolejowa)">
Oborniki Wielkopolskie (stacja kolejowa)

Oborniki Wielkopolskie – stacja kolejowa w Obornikach, w województwie wielkopolskim, w Polsce, leżąca na linii kolejowej nr 354 Poznań POD – Piła Główna. Według klasyfikacji PKP ma kategorię dworca regionalnego.
W roku 2017 stacja obsługiwała 50–99 pasażerów na dobę.

</doc>
<doc id="526985" url="https://pl.wikipedia.org/wiki?curid=526985" title="Imphal">
Imphal

Imphal (hindi इंफाल, trb.: "Imphal", trl.: "Iṁphāl"; ang. "Imphal") - miasto w północno-wschodnich Indiach, stolica stanu Manipur, nad rzeką Manipur, na wysokości 760 metrów, w pobliżu granicy z Birmą. 
Siedziba rzymskokatolickiej archidiecezji Imphal. Węzeł komunikacyjny i centrum handlowy (tytoń, cukier i owoce). Miasto było oblegane II–VI 1944 r. w czasie inwazji japońskiej na Asam, przetrwało dzięki zrzutom powietrznym. Około 250 tys. mieszkańców.

</doc>
<doc id="526989" url="https://pl.wikipedia.org/wiki?curid=526989" title="Park im. Anny i Erazma Jerzmanowskich w Prokocimiu">
Park im. Anny i Erazma Jerzmanowskich w Prokocimiu

Zespół Pałacowo-Parkowy Anny i Erazma Jerzmanowskich w Prokocimiu – zespół znajdujący się w Krakowie w dzielnicy Bieżanów-Prokocim. Całość wpisana do rejestru zabytków pod nr rej.: A-639 w dniu 22 marca 1983.
Historia.
Zapewne to biskup krakowski Prokop założył około 1295 roku wieś Prokocim. W XVI wieku we wsi istniał folwark, a na terenie obecnego parku znajdowało się kilka sadzawek i sady. Obok dworu posadzono grupę dębów szypułkowych, z których jeden jeszcze kilkadziesiąt lat temu rósł w pobliżu obecnego pałacu (obecnie stoi zachowany częściowo jego pień). Kolejne dęby posadził ród książąt Zasławskich w poł. XVII wieku – dęby te są najstarszymi drzewami w obecnym parku.
W połowie XVIII wieku Prokocim stał się własnością rodziny Wodzickich. Pierwszy dziedzic Prokocimia z tej rodziny, ksiądz kanonik Michał Wodzicki zbudował na miejscu dawnego centralnego placu wsi (Nawsia) dwór z muru pruskiego, przy którym założył ogród w stylu włoskim, który należy traktować jako zaczątek obecnego parku. Do dworu od strony Krakowa wiodła aleja dojazdowa wysadzaną lipami Jeden z kolejnych właścicieli Prokocimia, bratanek Michała, Eliasz Wodzicki, około 1780 roku na miejscu wspomnianego dworu zbudował dla swojej żony nowy, murowany dwór, zwany niekiedy pałacem. W 1810 jego syn, Józef Wodzicki, założył przy nim park w stylu angielskim, a kilkanaście lat później na fundamentach starego pałacu zbudował zachowany do dzisiaj pałac w stylu klasycystycznym. W kolejnych latach dosadzano buki, jesiony, dęby, klony, topole i wytyczano alejki spacerowe. W 1891 Karol Knaus rozpoczął przebudowę pałacu na zlecenie hrabiego Józefa Grodzickiego w stylu eklektycznym, która to przebudowa trwała do 1895. Jest to jego jedno z najwybitniejszych dzieł, które przetrwało do dziś.
25 czerwca 1895 Józef Grodzicki sprzedał majątek Erazmowi Jerzmanowskiemu. Park otoczono ażurowym ceglanym murem. Zbudowano oranżerię, od rzeki Drwinki poprowadzono przez park strumień, który zasilał trzy stawy rybne. Parkowe alejki otrzymały malownicze mostki, a wśród klombów pojawiły się parkowe rzeźby. Po śmierci Erazma Jerzmanowskiego (zm. 7 lutego 1909) jego żona Anna w 1910 sprzedała majątek zakonowi Augustianów. Inicjatorem kupna i pierwszym administratorem był ks. Grzegorz Uth. Zbudowano kaplicę, adaptując do tego celu dawną dworską stajnię, poświęconą 13 lutego 1911, natomiast budynek dawnych czworaków zaadaptowano na potrzeby plebanii. W pałacu utworzono szkołę dla chłopców o nazwie "Nowa Szkoła". Jednym z jej nauczycieli i wychowawców był historyk literatury, późniejszy prof. UJ Stanisław Pigoń. 7 stycznia 1917 Augustianie utworzyli w Prokocimiu nową parafię. W czasie I wojny światowej w pałacu mieścił się austriacki sztab wojskowy Twierdzy Kraków, a w czasie II wojny pałac zajmowali Niemcy.
W 1950 zakon Augustianów w Polsce został rozwiązany a majątek przejął skarb państwa. W pałacu utworzono dom dziecka, który działał tutaj nieprzerwanie do 2003. Park pałacowy przekształcono w park miejski. W 1966 ówczesne władze postanowiły przebudować park, niestety ze szkodą dla jego urody. Strumyki zasypano, podobnie jak zbiorniki wodne, mostki rozebrano, a po stawach zostały jedynie zagłębienia w terenie. W latach 1966–1970 na miejscu największego stawu wybudowano stadion sportowy dla KS "Kolejarz" (obecnie KKS Prokocim).
W 1989 powstało "Towarzystwo Przyjaciół Prokocimia im. Anny i Erazma Jerzmanowskich", które zajmuje się rozpowszechnianiem wiedzy historycznej o Prokocimiu i stara się o ochronę dla zespołu parkowo-pałacowego. W 1991 park otrzymał imię Erazma Jerzmanowskiego. W 1993 Augustianie, którzy powrócili na Kazimierz do kościoła św. Katarzyny w 1989, odzyskali majątek w Prokocimiu. Od 1 stycznia 2001 ponownie odprawiają msze w parkowej kaplicy. W 2003 po likwidacji domu dziecka w pałacu otworzyli klasztor.
W 2002 w odnowę prokocimskich zabytków włączył się Społeczny Komitet Odnowy Zabytków Krakowa. W 2003 poddano renowacji zabytkową parkową wieżę ciśnień, pochodzącą z 1894, zbudowaną w stylu eklektycznym. Augustianie chcą doprowadzić zespół parkowo-pałacowy do dawnej świetności.
6 lutego 2010 roku prezydent Krakowa Jacek Majchrowski odsłonił w parku pomnik Erazma Jerzmanowskiego, a poświęcił Florian Kosek, proboszcz parafii Matki Bożej Dobrej Rady w Prokocimiu. Wykonawcą pomnika był Stefan Dousa.
W pierwszej i drugiej dekadzie XXI wieku park oczekiwał na inwentaryzację i odtworzenie w części zabytkowej drzewostanu. Wichura, jaka przeszła nad Prokocimiem w maju 1997, powywracała i powyrywała z korzeniami 12 zabytkowych drzew. Obecnie wśród drzew wyróżnić można 4 dęby szypułkowe, czerwonego buka, klonolistnego platana, które znalazły się na liście zabytków jako pomniki przyrody. Na nowych terenach przyłączonych do parku w 2002 posadzono buki czerwone, brzozy płaczące, wierzby mandżurskie i wiśnie japońskie. Powierzchnia parku według oszacowań Zarządu Zieleni Miejskiej z 2016 roku wynosi 5,56 ha, według innych źródeł 7 ha.
W Pałacu Jerzmanowskich swą siedzibę posiada krakowski oddział Polskiego Towarzystwa Miłośników Astronomii oraz Klub Astronomiczny "Regulus". Cyklicznie odbywają się tam wykłady popularnonaukowe poświęcone tej dziedzinie nauki.
W sierpniu 2019 roku park został zamknięty w związku z rozpoczęciem rewitalizacji. Modernizacja zabytkowego parku, prowadzona pod nadzorem konserwatorskim zakończyła się we wrześniu 2020 roku. 26 września park został otwarty. W oficjalnym otwarciu parku uczestniczył Prezydent Krakowa Jacek Majchrowski. W ramach remontu nasadzono łącznie 220 nowych drzew, m.in. lipy holenderskie, lipy drobnolistne, klony polne, jesiony wyniosłe, jarzęby szwedzkie, dęby szypułkowe, kasztanowce, wiązy, graby, buki, magnolie i grujecznik japoński. Wśród 8 tysięcy dosadzonych krzewów dominują cisy, berberysy, jaśminowce, hortensje, forsycje, derenie i ligustry. Uzupełniono również nasadzenia bylin w liczbie ponad 29 tysięcy – w formie swobodnych rabat oraz w formie specjalnej rabaty, zaznaczającej bieg dawnej młynówki. Wyremontowano nawierzchnie alejek parkowych, zamontowano nowe ogrodzenie parku, nowe oświetlenie, toaletę, wyremontowano również mostki nad Drwinką. Uzupełniono infrastrukturę w postaci placów zabaw dla dzieci oraz plenerową siłownię.
Jednym z głównych elementów nowej kompozycji parku stały się dwie fontanny. Jedną z nich jest okrągła fontanna wykonana jeszcze za czasów Jerzmanowskich. Drugą jest pochodząca z lat 60. fontanna projektu prof. Wiktora Zina, która początkowo została umieszczona na Rynku Głównym, z biegiem lat zdemontowana i schowana w magazynach, powróciła do przestrzeni publicznej w Parku Jerzmanowskich, po remoncie.

</doc>
<doc id="526993" url="https://pl.wikipedia.org/wiki?curid=526993" title="Bank Millennium">
Bank Millennium

Bank Millennium SA – bank komercyjny z siedzibą w Warszawie działający od 2003, wywodzący się z Banku Inicjatyw Gospodarczych SA. W 2021 r. był 7. bankiem w Polsce pod względem wartości aktywów.
Historia.
Bank Millennium jest ogólnopolskim, uniwersalnym bankiem oferującym swoje usługi wszystkim segmentom rynku poprzez sieć oddziałów, sieci indywidualnych doradców i bankowość elektroniczną. Jeden z pierwszych polskich banków komercyjnych oraz pierwszy bank notowany na Giełdzie Papierów Wartościowych w Warszawie. Pierwotnym wcieleniem dzisiejszego Banku Millennium był powstały w 1989 Bank Inicjatyw Gospodarczych. W 1997 doszło do fuzji BIG SA z Bankiem Gdańskim SA, w wyniku której powstał BIG Bank Gdański. W 1998 roku pojawiła się nazwa Millennium dla klientów detalicznych.
W 2003 bank obrał nazwę "Bank Millennium." Głównym akcjonariuszem został portugalski Banco Comercial Portugues (BCP). Obecnie BCP posiada 50,1% akcji Banku Millennium (stan na koniec 2021).
31 maja 2019 roku Bank Millennium S.A. przejął Euro Bank w wyniku nabycia ok. 99,79% akcji, które kupił od Société Générale. 10 września 2019 r. Komisja Nadzoru Finansowego udzieliła zezwolenia na połączenie banków. 1 października 2019 r., nastąpiła fuzja prawna i Bank Millennium oraz Euro Bank stały się jednym bankiem, a 11 listopada 2019 r. nastąpiła fuzja operacyjna obydwu banków.
Działalność.
Bank obsługuje klientów poprzez ogólnopolską sieć placówek, bankowość internetową, telefoniczną i mobilną. Posiada ofertę dla klientów indywidualnych, osób prowadzących działalność gospodarczą, a także małych, średnich i dużych firm.
Bank posiadał w roku 2020 ponad 2,6 miliona aktywnych Klientów indywidualnych. Bank w swojej strategii rozwoju stawia na nowoczesne kanały obsługi. Liczba klientów aktywnie korzystających z bankowości elektronicznej przekroczyła w 2020 roku 2 miliony, a z aplikacji mobilnej i mobilnego Millenetu 1,7 mln (+18% r/r).
Spółka akcyjna notowana od 1992 roku na Giełdzie Papierów Wartościowych w Warszawie. Akcje Banku uczestniczą w notowaniach indeksów WIG30 i Respect Index na GPW. Od czerwca 2017 roku akcje Banku weszły w skład w skład FTSE4Good Emerging Index skupiającego spółki które wyróżniają się w działaniach z zakresu ochrony środowiska, odpowiedzialności społecznej i ładu korporacyjnego.
Strategicznym inwestorem Banku Millennium jest portugalski Banco Comercial Portugues. Obecnie w posiadaniu Banco Comercial Portugues znajduje się 50,1% akcji.
Usługi elektroniczne.
Bank Millennium oferuje swoim klientom zintegrowaną platformę bankowości internetowej (Millenet), bankowości mobilnej, bankowości telefonicznej (TeleMillennium) i obsługi w placówkach. Ponadto, bank oferuje poniższe usługi cyfrowe:
Za pośrednictwem cyfrowych kanałów w 2020 r. realizowana była przeważająca część przelewów bankowych, założono 91% lokat terminowych, odnotowano również rekordowe wzrosty w płatnościach BLIK w stosunku do 2019 r.: 90% wzrost wszystkich dokonanych transakcji oraz 91% wzrost płatności e-commerce. W 2020 wartość pożyczek gotówkowych udzielonych przy wykorzystaniu kanałów elektronicznych stanowiła ok. 59% wszystkich udzielonych pożyczek.
Aktywność społeczna, CSR i Fundacja Banku Millennium.
We współpracy z instytucjami pozarządowymi i społecznymi, Bank Millennium realizuje programy wspierające rozwój kultury oraz edukację młodzieży. Bank prowadzi działalność sponsoringową głównie w odniesieniu do wspierania wydarzeń kulturalnych. Działalność ta stanowi od lat najważniejszą część działań społecznych Banku Millennium. Bank jest sponsorem tytularnym Millennium Against Gravity Film Festival. Działania, założonej w 1990 roku Fundacji Banku Millennium związane są z aktywnością z zakresu społecznej odpowiedzialności biznesu (CSR) Banku oraz chęcią stworzenia uniwersalnej platformy aktywności społecznej pracowników Grupy Banku Millennium. W 2017 roku Bank Millennium został uznany przez międzynarodowy magazyn branży finansowej „Euromoney” za Najlepszy Bank w Europie Środkowo-Wschodniej w kategorii Biznes społecznie odpowiedzialny.
Grupa Banku Millennium.
Do grupy Banku Millennium należą:
Władze Banku.
Zarząd
Rada Nadzorcza
Bank Millennium w liczbach.
Według własnych raportów, na koniec roku bilansowego 2020 podstawowe dane finansowe banku przedstawiały się następująco:

</doc>
<doc id="526995" url="https://pl.wikipedia.org/wiki?curid=526995" title="Bank Gospodarki Żywnościowej">
Bank Gospodarki Żywnościowej

Bank Gospodarki Żywnościowej – polski bank komercyjny z siedzibą w Warszawie, funkcjonujący pod tą nazwą od utworzenia w 1975 do 29 kwietnia 2015. Od 30 kwietnia 2015 do 30 marca 2019 funkcjonował pod nazwą Bank BGŻ BNP Paribas SA. Od 1 kwietnia 2019 nazwa banku brzmi BNP Paribas Bank Polska SA.
Historia.
Początki banku należy wiązać z Polskim Bankiem Rolnym, który powstał w 1919 r. w Warszawie (od 1921 – Państwowy Bank Rolny, od 1948 – Bank Rolny). Przedmiotem działalności banku było zaopatrywanie średnich i drobnych gospodarstw rolnych w kredyt krótkoterminowy, kredyt długoterminowy w listach zastawnych na kupno gruntu i inwestycje. W tym samym roku powstała centrala finansowa dla istniejących kas oszczędnościowo-pożyczkowych o nazwie Centralna Kasa Spółek Rolniczych w Warszawie.
W 1975 r. połączono Centralny Związek SOP i państwowy Bank Rolny, w wyniku czego powstał państwowo-spółdzielczy Bank Gospodarki Żywnościowej. Pierwszymi udziałowcami BGŻ były 1663 zrzeszone banki spółdzielcze, do których należało 46 proc. udziałów oraz Skarb Państwa – 54 proc. udziałów.
Ważnym momentem w historii banku był rok 1994, w którym został on przekształcony w spółkę akcyjną. Minister Finansów, w uzgodnieniu z prezesem Narodowego Banku Polskiego, nadał statut BGŻ SA oraz powołał pierwszy zarząd i radę nadzorczą. W tym samym roku BGŻ rozpoczął współpracę z Agencją Restrukturyzacji i Modernizacji Rolnictwa. Podpisano umowę w sprawie warunków i trybu przyznawania dopłat do oprocentowania kredytów udzielanych ze środków banku na realizację przedsięwzięć gospodarczych związanych z rozwojem rolnictwa i gospodarki żywnościowej, objętych programami branżowymi lub regionalnymi. Biuro Maklerskie BGŻ jako pierwsze biuro maklerskie w Polsce, uzyskało w 1994 zezwolenie Komisji Papierów Wartościowych na prowadzenie zawodowego doradztwa w zakresie obrotu papierami wartościowymi.
W 1997 r. powstało przedstawicielstwo BGŻ S.A. w Moskwie, stwarzając możliwość obsługi bankowej klientów banków na rynkach wschodnich.
W rankingu brytyjskiego miesięcznika „The Banker” za 1998 r., BGŻ SA zajął 443. miejsce wśród 1000 największych banków świata.
W 2001 r. bank wzbogacił swoją ofertę o możliwość korzystania z systemu bankowości elektronicznej. W 2011 Bank BGŻ uruchomił platformę BGŻOptima, oferującą rozwiązania oszczędnościowe, która była oddziałem banku BGŻ. Z platformy BGŻOptima korzystało na koniec I poł. 2014 r. ok. 158 tys. użytkowników.
Przeciętne zatrudnienie w 2013 r. dla banku wyniosło 5537,94 etatów.
Do listopada 2004 dominującym właścicielem banku był Skarb Państwa, którego udział w akcjonariacie wynosił ponad 69 procent. Pozostałe akcje należały do sektora bankowości spółdzielczej, w tym do banków: Banku Polskiej Spółdzielczości w Warszawie, Gospodarczego Banku Wielkopolski w Poznaniu i Mazowieckiego Banku Regionalnego w Warszawie. 6 grudnia 2004 dokonano zmian w księdze akcyjnej poprzez wpisanie nowych akcjonariuszy, tj. Rabobank International Holding B.V. (13,76%) oraz Europejski Bank Odbudowy i Rozwoju (15,00%).
3 stycznia 2005 udział Rabobank w akcjonariacie zwiększył się do 35,30% w wyniku dokonanego przez niego zakupu akcji należących dotąd do banków zrzeszających.
W 2006 r. Bank BGŻ wprowadził nowe logo oraz nową organizację oddziałów oraz i nowocześniejszy sposób sprzedaży produktów.
Na początku 2008 r. Rabobank nabył wszystkie akcje należące do Europejskiego Banku Odbudowy i Rozwoju, a 4 kwietnia 2008 przejął kontrolę nad BGŻ, uzyskując ponad 50% głosów na walnym zgromadzeniu.
Przed debiutem banku na Giełdzie Papierów Wartościowych w Warszawie udziałowcami byli: Rabobank (59,35%), Skarb Państwa (37,29%) oraz inne osoby fizyczne i prawne (3,36%). 27 maja był pierwszym dniem notowania akcji BGŻ na giełdzie. Skarb Państwa zmniejszył swój udział do 25,17% kapitału.
17 września 2012 Rabobank powiększył swój udział w kapitale zakładowym Banku BGŻ do 98,26%. 20 września 2012 Rabobank poinformował, że zamierza połączyć BGŻ z Rabobank Polska. 18 czerwca 2014 nastąpiło połączenie obu banków przez przeniesienie całości majątku Rabobank Polska na rzecz Banku BGŻ.
W następstwie podpisanego 5 grudnia 2013 porozumienia, we wrześniu 2014 BNP Paribas przejęło od Rabobanku kontrolę nad Bankiem BGŻ za pośrednictwem wezwania na sprzedaż akcji Banku BGŻ ogłoszonego przez BNP Paribas 25 sierpnia 2014. We wrześniu 2014 BNP Paribas oraz Rabobank podały, że Rabobank zapisał się na sprzedaż akcji Banku BGŻ stanowiących ponad 74% kapitału. W październiku 2014 r. BNP Paribas dokupił dodatkowe 14,39% udziałów w Banku BGŻ.
30 maja Walne Zgromadzenia Banku BGŻ oraz Rabobank Polska podjęły uchwały o połączeniu obu instytucji, a 10 października Zarządy Banku BGŻ i BNP Paribas Banku Polska uzgodniły i podpisały plan połączenia obu podmiotów. Połączenie polegało na przeniesieniu całego majątku BNP Paribas Banku Polska na Bank BGŻ. Jednocześnie nastąpiło podwyższenie kapitału Banku BGŻ, z kwoty 56 138 764 PLN do kwoty 84 238 318 PLN poprzez emisję 28 099 554 akcji (Akcje Połączeniowe) o wartości nominalnej 1 PLN każda.
Bank BGŻ wydał wyemitowane akcje dotychczasowym akcjonariuszom BNP Paribas Banku Polska. W zamian za 6 akcji BNP Paribas Banku Polska akcjonariusze tego banku otrzymali 5 Akcji Połączeniowych. 18 maja 2015 na giełdzie notowane zostały akcje połączonego banku.
Proces łączenia obu banków był następstwem przejęcia kontroli nad Bankiem BGŻ przez Grupę BNP Paribas w połowie września 2014. Udział połączonego banku w rynku wynosił ok. 4% i był on siódmym co do wielkości bankiem w Polsce pod względem wartości aktywów.
Fuzja prawna Banku Gospodarki Żywnościowej i BNP Paribas Bank Polska nastąpiła 30 kwietnia 2015 przez przeniesienie całości majątku spółki BNP Paribas Bank Polska S.A. na Bank BGŻ S.A. Po połączeniu bank funkcjonował pod nazwą Bank BGŻ BNP Paribas S.A.
W 2019 r. nastąpiła ostateczna likwidacja marki BGŻ i zastąpienie jej firmą "BNP Paribas Bank Polska".

</doc>
<doc id="526997" url="https://pl.wikipedia.org/wiki?curid=526997" title="Bank Ochrony Środowiska">
Bank Ochrony Środowiska

Bank Ochrony Środowiska S.A. – bank komercyjny z siedzibą w Warszawie. Istnieje od 1991 roku.
Instytucja finansowa oferująca m.in. kredyty na przedsięwzięcia proekologiczne, termomodernizację, na instalacje gazowe w obiektach użyteczności publicznej zlokalizowanych na terenach wiejskich, zakup sadzonek roślin na biomasę oraz na zakup i montaż urządzeń służących ochronie środowiska, na przykład oszczędności wody, energii elektrycznej, zagospodarowaniu odpadów czy uzdatnianiu wody i oczyszczaniu ścieków. Bank oferuje pomoc samorządom i przedsiębiorstwom w staraniu się o uzyskanie dofinansowania z funduszy pomocowych Unii Europejskiej.
Od 1997 jego akcje są notowane na rynku podstawowym Giełdy Papierów Wartościowych w Warszawie. Głównym akcjonariuszem Banku jest Narodowy Fundusz Ochrony Środowiska i Gospodarki Wodnej (58,05% ogólnej liczby głosów).
Od 5 maja 2014 prezesem banku był Dariusz Daniluk. 15 lutego 2016 zastąpił go pełniący obowiązki prezesa Sławomir Zawadzki, którego jednak po miesiącu zastąpił Stanisław Kluza, formalnie mianowany na stanowisko wiceprezesa pełniącego obowiązki prezesa. 7 grudnia 2016 Komisja Nadzoru Finansowego wyraziła zgodę na powołanie Stanisława Kluzy na stanowisko Prezesa Zarządu Banku Ochrony Środowiska.
Od 16 czerwca 2017 pełniącym obowiązki Prezesa Zarządu BOŚ był Bogusław Białowąs. 8 listopada 2017 Rada Nadzorcza Banku Ochrony Środowiska podjęła uchwałę o powołaniu Bogusława Białowąsa na stanowiska Prezesa Zarządu BOŚ. Funkcję tę pełnił do 17 czerwca 2020.
18 czerwca 2020 Rada Nadzorcza Banku Ochrony Środowiska oddelegowała swojego członka Emila Ślązaka na stanowisko pełniącego obowiązki Prezesa Zarządu BOŚ.
Dom Maklerski Banku Ochrony Środowiska.
W skład Grupy Kapitałowej Banku wchodzi Dom Maklerski BOŚ. W listopadzie 2009 r., DM BOŚ uruchomił platformę BossaFX do obsługi transakcji na rynku forex. W 2010 r. wprowadził także narzędzie bossaAPI umożliwiające komunikację zewnętrznego oprogramowania inwestora z serwisem transakcyjnym bossa.pl.

</doc>
<doc id="526998" url="https://pl.wikipedia.org/wiki?curid=526998" title="Baelo Claudia">
Baelo Claudia

Baelo Claudia – starożytne miasto rzymskie, położone w pobliżu dzisiejszej miejscowości Tarifa, w Hiszpanii, w regionie Andaluzja nad Atlantykiem.
Historia miasta.
Początki miasta sięgają II wieku p.n.e. i mają ścisły związek z rozwojem handlu z terenami Afryki Północnej (głównie z Tangerem w Maroku). Podstawowym źródłem dochodów miasta był w tym okresie handel garum, rybami i solą. Cesarz Klaudiusz w I wieku n.e. podniósł miasto do rangi "municypium". Jednak w II wieku miasto spustoszyła fala tsunami, a w następnym stuleciu kilkakrotnie padło ofiarą łupieżczych najazdów Maurów i Germanów. W VI wieku zostało ostatecznie opuszczone.
Stanowisko archeologiczne.
Ruiny Baelo Claudia stanowią najbardziej charakterystyczny przykład rzymskiej zabudowy urbanistycznej na Półwyspie Iberyjskim. Miasto otoczone jest murem obronnym z zachowaną bramą wjazdową. Do naszych czasów dotrwały też pozostałości budynków administracyjnych, forum, sądu, świątynia egipskiej bogini Izydy, a także Junony, Jowisza i Minerwy. Warto zauważyć, że każdy z bogów miał oddzielną świątynię, nie istniała tu - w odróżnieniu od większości miast rzymskich - jedna świątynia poświęcona najważniejszym bogom. Znajdują się tu też ruiny domów mieszkalnych, sklepów, fabryki garum, łaźni, teatru i rynku.

</doc>
<doc id="527000" url="https://pl.wikipedia.org/wiki?curid=527000" title="BOŚ">
BOŚ



</doc>
<doc id="527001" url="https://pl.wikipedia.org/wiki?curid=527001" title="BGŻ">
BGŻ



</doc>
<doc id="527006" url="https://pl.wikipedia.org/wiki?curid=527006" title="Zmydlanie">
Zmydlanie

Zmydlanie (saponifikacja) – reakcja chemiczna zasadowej hydrolizy estrów, w efekcie której powstają alkohole i sole kwasów tworzących dany ester. W węższym znaczeniu termin ten oznacza zasadową hydrolizę tłuszczów, czyli estrów glicerolu i wyższych kwasów tłuszczowych. W wyniku reakcji zmydlania tłuszczu prowadzonej w obecności NaOH powstaje glicerol i mydła sodowe.
Zmydlanie tłuszczów.
Głównymi substancjami wykorzystywanymi w zmydlaniu są tłuszcze zwierzęce i oleje roślinne. Te tłuste substancje, triestry nazywane triglicerydami, są mieszaninami składającymi się z różnych kwasów tłuszczowych. Triglicerydy mogą być przekształcone do mydeł w jedno- lub dwuetapowym procesie. W tradycyjnym, jednoetapowym procesie, trigliceryd jest traktowany silną zasadą (np. ługiem sodowym), który przyspiesza rozszczepienie wiązania estrowego i tworzy się sól kwasu tłuszczowego i glicerol (gliceryna). Metoda ta jest głównym procesem produkcji gliceryny na skalę przemysłową. W miarę potrzeby, mydła mogą być strącane poprzez wysalanie chlorkiem sodu (proces dwuetapowy). Liczba estrowa (lub l. zmydlania) jest ilością zasady potrzebną do zmydlenia próbki tłuszczu. Do wytwarzania mydeł triglicerydy są oczyszczane, ale saponifikacja obejmuje także hydrolizę zasadową zanieczyszczonych tłuszczów, w tym saponifikację pośmiertną (przeobrażenie tłuszczowo-woskowe), w której tłuszcz na zwłokach przekształca się w brunatną masę ("adipocere"). 
Mechanizm hydrolizy zasadowej.
Mechanizm, w którym estry ulegają rozszczepieniu polega na acylowej substytucji nukleofilowej. Anion wodorotlenkowy przyłącza się (atakuje) do grupy karbonylowej estru. Produktem reakcji jest ortoester:
Na tym etapie ortoester „ma wybór": reformowaniu karbonylu może towarzyszyć usunięcie wodorotlenku lub alkoholanu. Pierwszy „wybór" prowadzi do powrotu do stanu wyjściowego i jest nieproduktywny (wyjaśniając przy tym dlaczego saponifikacja jest reakcją równowagową). Z drugiej strony, usunięcie alkoholanu powoduje powstanie kwasu karboksylowego:
Alkoholan jest bardziej zasadowy niż sprzężona zasada kwasu karboksylowego, stąd transfer protonu jest szybki:

</doc>
<doc id="527011" url="https://pl.wikipedia.org/wiki?curid=527011" title="Liczba zmydlania">
Liczba zmydlania

Liczba zmydlania, "I"S - ilość mg wodorotlenku potasu potrzebna do zobojętnienia wolnych kwasów i zmydlenia estrów zawartych w 1 g substancji.
Liczba zmydlania jest sumą liczby kwasowej i estrowej.

</doc>
<doc id="527014" url="https://pl.wikipedia.org/wiki?curid=527014" title="Fredericton">
Fredericton

Fredericton – miasto w Kanadzie, stolica prowincji Nowy Brunszwik, nad rzeką Saint John. Ośrodek kulturalny, artystyczny i naukowy prowincji. Posiada dwa uniwersytety (UNB i St. Thomas University), kilka instytucji kulturalnych, corocznie odbywa się w nim festiwal "Harvest Jazz and Blues Festival". Miasto zamieszkuje 50 535 osób, a zespół miejski 85 688 osób (2006). Fredericton założono w 1785 roku, niespełna 3 lata później stało się stolicą prowincji.
Język angielski jest językiem ojczystym dla 86,3%, a język francuski dla 6,7% mieszkańców (2006).
W mieście rozwinęły się przemysły: włókienniczy, spożywczy, drzewny oraz obuwniczy.

</doc>
<doc id="527015" url="https://pl.wikipedia.org/wiki?curid=527015" title="Stephen Hadley">
Stephen Hadley

Stephen John Hadley (ur. 13 lutego 1947 w Toledo) – amerykański polityk konserwatywny.
Ukończył prawo na Uniwersytecie Cornella (1969), tytuł doktora prawa uzyskał na Uniwersytecie Yale. Pracował w firmach konsultingowych. Był członkiem konserwatywnych think tanków.
Zajmował wiele stanowisk w administracji amerykańskiej, poczynając od administracji Ronalda Reagana. Był asystentem sekretarza obrony ds. międzynarodowej polityki bezpieczeństwa (1989–1993), starszym doradcą George’a Walkera Busha w kampanii prezydenckiej (2000).
Od 22 stycznia 2001 był asystentem prezydenta i zastępcą Condoleezzy Rice, doradcy prezydenta ds. bezpieczeństwa narodowego. 26 stycznia 2006 zastąpił swoją szefową, która przeszła na stanowisko sekretarza stanu.
Zamieszany w aferę z "yellowcake" (rzekomych starań Iraku o pozyskanie broni jądrowej), zwaną "Niger uranium forgeries", 22 lipca 2003 złożył rezygnację z zajmowanego stanowiska (nieprzyjętą przez prezydenta). Niektórzy twierdzą, że wziął w ten sposób na siebie rolę kozła ofiarnego. Podejrzewano również, że był informatorem Boba Woodwarda w sprawie Plame (dekonspiracji agentki Centralnej Agencji Wywiadowczej, żony krytyka działań amerykańskich), ale w 2005 okazał się nim były zastępca sekretarza stanu, Richard Armitage.

</doc>
<doc id="527016" url="https://pl.wikipedia.org/wiki?curid=527016" title="Talk show">
Talk show



</doc>
<doc id="527020" url="https://pl.wikipedia.org/wiki?curid=527020" title="Polialkohole">
Polialkohole



</doc>
<doc id="527021" url="https://pl.wikipedia.org/wiki?curid=527021" title="Liczba zmydlenia">
Liczba zmydlenia



</doc>
<doc id="527024" url="https://pl.wikipedia.org/wiki?curid=527024" title="Agilent">
Agilent



</doc>
<doc id="527027" url="https://pl.wikipedia.org/wiki?curid=527027" title="Fonorama">
Fonorama

Fonorama – pierwsze we wschodniej Europie pismo dla kolekcjonerów płyt gramofonowych, ukazywało się drukiem w latach 1990–2001.
Od 2001 roku dostępne jest wyłącznie w postaci elektronicznej. Plonem działalności Fonoramy są m.in. pionierskie encyklopedie muzyczne „Rock’n’roll 1959-1973” (wyd. Rock Serwice) oraz multimedialny program „Rock w Polsce” (wyd. Optimus Pascal Multimedia). Siedziba redakcji mieści się w Krakowie, redaktorem naczelnym pisma był Wojciech Zając, a współpracowali z nim m.in. Marek Ćwikła, Artur Piskorz, Andrzej Robak, Jan Kawecki, Janusz Sadłowski.

</doc>
<doc id="527029" url="https://pl.wikipedia.org/wiki?curid=527029" title="Zasada sodowa">
Zasada sodowa



</doc>
<doc id="527030" url="https://pl.wikipedia.org/wiki?curid=527030" title="Ad hoc">
Ad hoc

Ad hoc (łac. „do tego”) – łaciński zwrot występujący w sformułowaniu: działanie "ad hoc". Działanie "ad hoc" oznacza działanie podejmowane doraźnie, dla zrealizowania określonego celu, tymczasowo.
W metodologii naukowej.
Hipoteza (teoria) "ad hoc" jest to hipoteza, która nie wynika wprost z obowiązującego paradygmatu. Postawiona jest w celu wyjaśnienia jakiegoś zjawiska, które zdaje się być niezgodne z uznanymi teoriami. Hipoteza taka nie stanowi spójnej teorii mogącej opisywać szerszą klasę zjawisk i przewidywać nowe zjawiska. Przykładem hipotezy "ad hoc" w fizyce była hipoteza Plancka o kwantowym charakterze promieniowania elektromagnetycznego sformułowana w celu uzyskania zgodności opisu promieniowania ciała doskonale czarnego z doświadczeniem. Po stworzeniu fizyki kwantowej hipoteza ta stała się jednym ze spójnych elementów tej teorii przestając być hipotezą "ad hoc".
W politologii.
Pojęciem tym określa się m.in. powołanie na czas oznaczony lub nieoznaczony instytucji lub organu jednoosobowego bądź kolegialnego, któremu wyznacza się do realizacji określone zadania zlecone przez organ powołujący (władze publiczne: sądowniczą, wykonawczą i ustawodawczą).
Przykładem organu powoływanego "ad hoc" jest Izba Procedury Sumarycznej w Międzynarodowym Trybunale Prawa Morza (judykatura), instytucja ministra zadaniowego, zwanym też ministrem bez teki (egzekutywa), czy komisje śledcze w Sejmie (legislatywa).
W informatyce.
Istnieją sieci komputerowe zwane sieciami "ad hoc".

</doc>
<doc id="527031" url="https://pl.wikipedia.org/wiki?curid=527031" title="Kamień kotłowniczy">
Kamień kotłowniczy



</doc>
<doc id="527036" url="https://pl.wikipedia.org/wiki?curid=527036" title="Jan Wincenty Mazurkiewicz">
Jan Wincenty Mazurkiewicz

Jan Wincenty Mazurkiewicz (ur. 1813, zm. 1887) – uczestnik polskich powstań, działacz emigracyjny. 
Walczył w powstaniu listopadowym. W 1839 założył Związek Narodu Polskiego, w 1853 współzakładał Koło Polskie w Paryżu. Był członkiem Komisji Wojskowej, wysyłającej w latach 1863-1864 ochotników do kraju. Należał także do komisji Zjednoczenia Emigracji. Uczestniczył w wojnie francusko-pruskiej.
Jan Wincenty Mazurkiewicz pochodził z obecnego województwa lubelskiego. Miał brata, który mieszkał w miejscowości Wilków nad Wisłą koło Kazimierza Dolnego (gdzie do dzisiaj zamieszkują jego potomkowie).

</doc>
<doc id="527038" url="https://pl.wikipedia.org/wiki?curid=527038" title="Li (mniejszość narodowa)">
Li (mniejszość narodowa)

Li () – jedna z 55 mniejszości narodowych uznawanych oficjalnie w ChRL. W 2000 populacja Li wynosiła 1 247 814 osób, z których 90% zamieszkiwało Hajnan. Pozostałe 10% jest rozrzucone na południowym wybrzeżu Chin.
Za czasów dynastii Sui mniejszość ta była znana pod nazwą "Liliao", a obecnie sama określa się jako lud "Hlai" lub "Sai".
Li cieszą się przychylnością władz w Pekinie, bo w czasie wojny domowej między Komunistyczną Partią Chin, a Kuomintangiem stanęli po stronie komunistów. Mniejszość bardzo ucierpiała zaś pod japońską okupacją (1937–45).
Li mają swój własny język hlai, zaliczany do grupy tajsko-kadajskiej. Pismo zyskali dopiero w 1957 roku, kiedy na potrzeby ich języka zaadaptowano alfabet łaciński. Większość przedstawicieli tej mniejszości potrafi mówić po chińsku.

</doc>
<doc id="527040" url="https://pl.wikipedia.org/wiki?curid=527040" title="Dundee (ujednoznacznienie)">
Dundee (ujednoznacznienie)

Miejscowości w Kanadzie.
Miejscowości w USA.
Gminy w USA:

</doc>
<doc id="527047" url="https://pl.wikipedia.org/wiki?curid=527047" title="Ablaut">
Ablaut



</doc>
<doc id="527049" url="https://pl.wikipedia.org/wiki?curid=527049" title="Richard Armitage">
Richard Armitage

Richard Lee Armitage (ur. 26 kwietnia 1945 w Bostonie) – amerykański polityk, konserwatysta.
Wykształcenie i służba w wojsku.
Ukończył United States Naval Academy (1967), następnie został skierowany do służby czynnej w United States Navy. Wziął udział w wojnie wietnamskiej, służąc na niszczycielu i doradzając wietnamskim wojskowym. W 1973 przeszedł ze służby liniowej do pracy administracyjnej w ataszacie wojskowym w Sajgonie.
Wczesna kariera polityczna.
W 1975 pracą w departamencie obrony rozpoczął pracę w administracji waszyngtońskiej. Pełnił wówczas służbę także w delegacji (w Iranie). Po powrocie do kraju pracował w sektorze prywatnym.
Ponownie zaangażował się w politykę, stając u boku konserwatystów: Boba Dole’a i Ronalda Reagana. Od 1981 do 1983 był zastępcą asystenta sekretarza obrony ds. Azji i Pacyfiku, a potem, do 1989 – pełnił funkcję jego asystenta.
W 1989 i 1991 był wysyłany z misjami zagranicznymi jako negocjator. Po 1993 ponownie wycofał się z polityki. Nie na długo, wkrótce bowiem zaangażował się w prace konserwatywnych ośrodków badawczych – był jednym z sygnatariuszy listu "Project for the New American Century" do prezydenta Billa Clintona (1998). Ponownie wciągnął się w wir bieżącej polityki, zostając członkiem zespołu doradców kandydata na prezydenta, George’a Walkera Busha.
Zastępca sekretarza stanu.
26 marca 2001 został 13. zastępcą sekretarza stanu, Colina Powella. Dymisję z urzędu złożył 16 listopada 2004, dzień po takim samym kroku swojego zwierzchnika. Funkcję sprawował jeszcze do 22 lutego 2005, kiedy urząd objął Robert Zoellick. Pomimo propozycji, nie objął żadnego innego stanowiska politycznego. W 2006 został członkiem zarządu koncernu naftowego ConocoPhillips.
Pomimo swojego wykształcenia i wojennej przeszłości (a może właśnie dlatego), wraz z Collinem Powellem tworzył trzon „stronnictwa gołębi” – przeciwników siłowego rozwiązania problemu Iraku. Jego udział w aferze Plame Wilson – „Plamegate” (dekonspiracji agentki CIA, żony krytyka działań amerykańskich), pozostaje do tej pory niejasny.

</doc>
<doc id="527053" url="https://pl.wikipedia.org/wiki?curid=527053" title="Tauryda">
Tauryda



</doc>
<doc id="527059" url="https://pl.wikipedia.org/wiki?curid=527059" title="Energia elektrostatyczna">
Energia elektrostatyczna

Energia elektrostatyczna – energia układu nieruchomych ładunków elektrycznych. Energia ta jest równoważna pracy jaką należy wykonać, aby utworzyć dany układ ładunków, przesuwając je do siebie z nieskończoności:
gdzie:
Energię elektrostatyczną pary ładunków wyraża się wzorem:
gdzie:
gdzie:
Pomijając własności niektórych materiałów które są nieliniowe lub ulegające polaryzacji elektrycznej energia elektrostatyczna spełnia warunki:

</doc>
<doc id="527060" url="https://pl.wikipedia.org/wiki?curid=527060" title="Gabriel Prowancjusz Władysławski">
Gabriel Prowancjusz Władysławski

Gabriel Prowancjusz Władysławski (ur. ok. 1570 - zm. 16 lipca lub 18 lipca 1631 w Chełmży) – prepozyt warszawski, scholastyk płocki, kanonik płockiej kapituły katedralnej, wychowawca dzieci króla Zygmunta III Wazy. Sekretarz królewski. Kanonik chełmiński i prałat kilku kapituł (m.in. krakowskiej). Twórca fundacji dla Uniwersytetu Krakowskiego.
Prowancjusz studiował na Akademii Krakowskiej, a Zygmunt III, planując powierzenie mu nauki synów, wysłał go na studia do Grazu, Rzymu, a potem do Francji. Nobilitacja i nadanie nazwiska Władysławski (na cześć królewicza Władysława) nastąpiło w 1609 roku.
W latach 1639–1643 zbudowano w Krakowie, z funduszy ofiarowanych przez Gabriela Władysławskiego, Kolegium, obecnie siedzibę Colegium Medicum.
Pochowany w kościele katedralnym w Chełmży. Poświęcone mu epitafium znajduje się w kościele parafialnym w Tarczynie. Jego nazwisko spotykane w różnych wersjach: "Prewancy", "Prewanca", "Praevantius", "Provancius", "Prowancjusz", "Prewancjusz", "Provanci", "Prowański", "Przemiankowicz".

</doc>
<doc id="527062" url="https://pl.wikipedia.org/wiki?curid=527062" title="Wady cewy nerwowej">
Wady cewy nerwowej

Wady cewy nerwowej - grupa wrodzonych wad rozwojowych ośrodkowego układu nerwowego, które powstają podczas rozwoju płodowego. 
Wady układu nerwowego związane z tworzeniem się i zamykaniem cewy nerwowej nazywane są dysrafiami i powstają w pierwszych 4 tygodniach rozwoju zarodka. 
W prawidłowo przebiegającej ciąży do zamknięcia cewy nerwowej dochodzi do 30. dnia po zapłodnieniu. Jeśli jakieś czynniki spowodują zaburzenie tego procesu dochodzi do wystąpienia wad cewy nerwowej.
Należą do nich m.in.:
Zostało naukowo udowodnione, że podawanie kwasu foliowego kobietom w okresie przedkoncepcyjnym i pierwszych 12. tygodniach ciąży obniża o 70% liczbę występujących wad cewy nerwowej. Ten związek przyczynowo-skutkowy odkrył francuski genetyk Jérôme Lejeune.
Jednym z częstszych czynników indukujących wady cewy nerwowej są leki, szczególnie leki przeciwpadaczkowe (np. kwas walproinowy).
W Polsce od 1997 roku prowadzono Program Pierwotnej Profilaktyki Wad Cewy Nerwowej, który ma na celu upowszechnienie spożycia kwasu foliowego w dawce 0,4 mg przez wszystkie kobiety w wieku rozrodczym, które mogą zajść w ciążę jako profilaktyka wad cewy nerwowej.

</doc>
<doc id="527064" url="https://pl.wikipedia.org/wiki?curid=527064" title="Zbigniew Kiernikowski">
Zbigniew Kiernikowski

Zbigniew Kiernikowski (ur. 2 lipca 1946 w Szamarzewie) – polski duchowny rzymskokatolicki, profesor nauk teologicznych, biskup diecezjalny siedlecki w latach 2002–2014, delegat apostolski ds. obrządku bizantyńsko-słowiańskiego w latach 2007–2014, biskup diecezjalny legnicki w latach 2014–2021, od 2021 biskup senior diecezji legnickiej.
Życiorys.
Urodził się 2 lipca 1946 w Szamarzewie. W latach 1960–1964 uczęszczał do Liceum Ogólnokształcącego we Wrześni, gdzie złożył egzamin dojrzałości. W latach 1964–1965 studiował na Politechnice Poznańskiej, zaliczając pierwszy rok. W latach 1965–1971 odbył studia w Wyższym Seminarium Duchownym w Gnieźnie. Święceń prezbiteratu udzielił mu 6 czerwca 1971 w kościele parafialnym w Sokolnikach Jan Czerniak, biskup pomocniczy gnieźnieński. Od 1972 studiował w Papieskim Instytucie Biblijnym w Rzymie. W 1976 uzyskał licencjat, a w 1981 obronił pracę doktorską. Doktorat z nauk biblijnych uzyskał w 1983. Obydwa stopnie nostryfikował w 2000 na Uniwersytecie Kardynała Stefana Wyszyńskiego w Warszawie. Na tym samym uniwersytecie w 2001 na podstawie rozprawy "Eucharystia i jedność" uzyskał stopień doktora habilitowanego nauk teologicznych w zakresie biblistyki. W 2012 otrzymał tytuł naukowy profesora nauk teologicznych.
W latach 1971–1972 pracował jako wikariusz w parafii w Trzemesznie. W 1981 był wikariuszem parafii katedralnej w Gnieźnie. Związał się z Ruchem Światło-Życie i Drogą Neokatechumenalną. Był postulatorem watykańskiego etapu procesu beatyfikacyjnego ks. Jerzego Popiełuszki.
W 1981 został zatrudniony w Prymasowskim Wyższym Seminarium Duchownym w Gnieźnie. Był wykładowcą homiletyki i przedmiotów biblijnych. Ponadto w latach 1981–1982 pełnił funkcję prefekta studiów, a w latach 1982–1986 wicerektora. Przedmioty biblijne wykładał również w Wyższym Seminarium Duchownym Zgromadzenia Księży Ducha Świętego w Bydgoszczy w latach 1982–1986 i w Prymasowskim Instytucie Kultury Chrześcijańskiej w Gnieźnie i Bydgoszczy w latach 1983–1986. Prowadził też kursy biblijne w ramach formacji kapłanów i sióstr zakonnych. W 1986 ponownie udał się do Rzymu, gdzie objął funkcję wicerektora, a w 1987 rektora Papieskiego Instytutu Polskiego. W latach 1987–2002 prowadził wykłady z teologii biblijnej i misjologii na Papieskim Uniwersytecie Urbaniańskim, a w latach 1991–2005 teologię biblijną i etykę na Papieskim Uniwersytecie Świętego Tomasza z Akwinu. W 2001 został zatrudniony na Wydziale Teologicznym Uniwersytetu Mikołaja Kopernika w Toruniu. W 2003 otrzymał nominację na profesora nadzwyczajnego. W 2002 został wykładowcą Wyższego Seminarium Duchownego w Siedlcach. W latach 2003–2006 prowadził zajęcia zlecone z zakresu literatury i biblistyki w Instytucie Filologii Polskiej Akademii Podlaskiej w Siedlcach.
W 1989 został członkiem Stowarzyszenia Evangelium und Kultur. e.V., mającego na celu promocję nauk biblijnych. W 1993 objął funkcję prezesa stowarzyszenia. W 2004 został członkiem Stowarzyszenia Biblistów Polskich. Przyczynił się do wydania "Katechizmu siedleckiego". Został członkiem rad naukowych czasopism „Teologia i człowiek” i „Teologiczne Studia Siedleckie”.
28 marca 2002 papież Jan Paweł II mianował go biskupem diecezjalnym diecezji siedleckiej. Święcenia biskupie otrzymał 20 maja 2002 w bazylice św. Piotra w Rzymie. Udzielił mu ich kardynał Angelo Sodano, sekretarz Stanu Stolicy Apostolskiej, w asyście Henryka Muszyńskiego, arcybiskupa metropolity gnieźnieńskiego, i Jana Mazura, emerytowanego biskupa diecezjalnego siedleckiego. 25 maja 2002 kanonicznie przejął diecezję, a 7 czerwca 2002 odbył ingres do katedry siedleckiej. Jako dewizę biskupią przyjął słowa „"Evangelio oboedientia – Eucharistia"” ("Posłuszeństwo Ewangelii – Eucharystia"). W latach 2007–2014 sprawował urząd delegata apostolskiego ds. obrządku bizantyńsko-słowiańskiego.
Decyzją papieża Franciszka 16 kwietnia 2014 został przeniesiony na urząd biskupa diecezjalnego diecezji legnickiej. Diecezję przejął kanonicznie 27 czerwca 2014, natomiast 28 czerwca 2014 odbył ingres do katedry Świętych Apostołów Piotra i Pawła w Legnicy. 28 czerwca 2021 archidiecezja lubelska poinformowała o przeprowadzeniu przez Stolicę Apostolską dochodzenia, w oparciu o motu proprio "Vos estis lux mundi", dotyczącego sygnalizowanych jego zaniedbań w prowadzeniu sprawy nadużycia seksualnego wobec osoby małoletniej przez podległego mu kapłana diecezji siedleckiej. W następstwie dochodzenia, zważając również na trudności w zarządzaniu diecezją, złożył rezygnację ze sprawowania urzędu biskupa diecezjalnego legnickiego, którą tego dnia przyjął papież Franciszek. Wcześniej poinformował, że rezygnację złożył ze względu na nieodległe osiągnięcie wieku emerytalnego. Do 29 czerwca 2021, kiedy diecezję kanonicznie przejął jego następca, Andrzej Siemieniewski, zarządzał nią jako administrator.
W Konferencji Episkopatu Polski objął funkcję przewodniczącego Zespołu ds. Kontaktów z Konferencją Episkopatu Francji. Został także członkiem Komisji Duchowieństwa, Komisji Duszpasterstwa i Ogólnopolskiego Komitetu Organizacyjnego Obchodów 1050. Rocznicy Chrztu Polski w 2016 roku. Dwukrotnie, w 2005 i 2008, brał udział w Synodzie Biskupów w Rzymie. W 2013 konsekrował biskupa pomocniczego siedleckiego Piotra Sawczuka.
Odznaczenia.
Postanowieniem prezydenta RP Lecha Kaczyńskiego z 23 marca 2009 został odznaczony Krzyżem Kawalerskim Orderu Odrodzenia Polski.

</doc>
<doc id="527065" url="https://pl.wikipedia.org/wiki?curid=527065" title="Jaskinia Raptawicka">
Jaskinia Raptawicka

Jaskinia Raptawicka – jaskinia w Dolinie Kościeliskiej w Tatrach. Wraz z Jaskinią Mylną i Jaskinią Obłazkową stanowi system Jaskiń Pawlikowskiego. Ścieżka prowadząca do niej jest w odległości 4,4 km od Kir, 100 m powyżej Skały Pisanej, w Raptawickiej Turni, po zachodniej stronie doliny. Otwór jaskini, położony ok. 180 m powyżej koryta Kościeliskiego Potoku (1146 m n.p.m.), widoczny jest z drogi prowadzącej dnem doliny. Jaskinię można zwiedzać samodzielnie, bez przewodnika. Wewnątrz panuje niska temperatura.
__SPIS__
Opis.
Główny wejściowy otwór ma średnicę ok. 3 m. Prowadzi od niego zejście pionowym 4-metrowym progiem po stalowej drabinie do głównej komory. Jest to pojedyncza, duża sala o wysokości 10–15 m i rozmiarach 10 × 40 m. W jej stropie znajdują się otwory dwóch małych studzienek. Od sali prowadzi kilka bocznych korytarzy.
Na końcu korytarza odchodzącego w lewo (Lewy Korytarz) jest lejkowate zagłębienie stanowiące połączenie z Jaskinią Mylną. Przejście zostało zasypane w trosce o bezpieczeństwo turystów. W prawo od połączenia z Mylną jest szczelina prowadząca do Dolnej Komory.
Idąc korytarzem w prawo (Prawy Korytarz) od sali (w bok odchodzi szeroki i wysoki korytarz do Dolnej Komory), dochodzi się do obszernego chodnika (16 m wysokości i od 9 do 5 m szerokości) prowadzącego do studzienki (4 m głębokości). Trawersując ją, można dojść do następnej studzienki (4,5 m głębokości), na której dnie jest Sala pod Zawaliskiem. Z sali prowadzą trzy ślepe korytarze. Nie schodząc do studzienki, a idąc dalej, dochodzi się do następnej studzienki, na której dnie znajduje się korytarz kończący się zawaliskiem.
Dolna Komora. Idąc boczną odnogą Prawego Korytarza, dochodzi się do Dolnej Komory. Jest to największa sala w jaskini. Ma nieregularny kształt o wymiarach 15 × 20 m i wysokość miejscami do 10 m. Jej dno pokrywają różnych rozmiarów wanty. Od sali prowadzi kilka korytarzy. W lewo obszerny korytarz łączy Dolną Komorę z Lewym Korytarzem przy połączeniu z Jaskinią Mylną. W zachodniej ścianie jest niskie wejście do Partii Zachodnich. Jest to szereg korytarzyków prowadzących do niedużej salki, a także do Korytarza z Kotłami Wirowymi.
Partie Przystropowe stanowią szereg korytarzy długości 71 metrów, do których wejście znajduje się w stropie prawego korytarza u jego początku. Jest to najwyższy punkt jaskini.
Przyroda.
Górna część jaskini powstała w wyniku zapadnięcia się leżących poniżej komór. Dolna ma odmienny charakter. Ściany są gładkie, a kociołki wirowe w stropie świadczą o przepływie wody pod ciśnieniem. Dno pokryte jest skałami wapiennymi, otoczakami i namuliskiem, w którym znaleziono szczątki zwierząt z plejstocenu.
Jaskinię zamieszkują nietoperze.
Historia odkryć.
Jaskinia znana była od dawna. Po raz pierwszy opisał ją Jan Gwalbert Pawlikowski w 1887 roku.
W 1938 r. dentysta z Zakopanego, usiłując popełnić samobójstwo, zamurował się w końcowym korytarzyku; zrezygnował jednak, a na pamiątkę wmurował w ścianę obraz Matki Boskiej, wykuł napis i pozostawił lichtarz ze świeczką.
W latach 2013 i 2014 F. Filar wraz z M. Parczewskim w trakcie wykonywanych na potrzeby TPN pomiarów odkryli i udokumentowali nowe partie jaskini. Część z nich prawdopodobnie była znana wcześniej, lecz nie była zmierzona. W wyniku tych odkryć i pomiarów długość jaskini została określona na 536 m. Wcześniej posługiwano się wartością 150 m, wynikającą z planów Stefana Zwolińskiego i Kazimierza Kowalskiego z 1943 i 1952 r. Nowe plany obejmują m.in. wcześniej nieopisywane Partie Przystropowe.
W lutym 2015 roku połączono koniec Lewego Korytarza Jaskini Raptawickiej z korytarzykiem nad Kominem Połączeniowym w Jaskini Mylnej.

</doc>
<doc id="527074" url="https://pl.wikipedia.org/wiki?curid=527074" title="Agregacja (statystyka)">
Agregacja (statystyka)

Agregacja danych polega na wyliczeniu jednej lub wielu statystyk, takich jak średnia arytmetyczna (najczęstszy przypadek), minimum, maksimum itp., dla grup obserwacji wyznaczonych przez kategorie zmiennych grupujących. W wyniku tej procedury powstaje nowa macierz danych, w której jedna obserwacja odpowiada jednej kategorii zmiennej grupującej, a wartości zmiennych są zastąpione wyliczonymi wartościami przyjętej statystyki dla poszczególnych grup. 

</doc>
<doc id="527075" url="https://pl.wikipedia.org/wiki?curid=527075" title="Agregacja (programowanie obiektowe)">
Agregacja (programowanie obiektowe)

Agregacja (inaczej zawieranie się, gromadzenie) – sytuacja, w której tworzy się nową klasę, używając klas już istniejących (często nazywa się to „tworzeniem obiektu składowego”). Nowa klasa może być zbudowana z dowolnej liczby obiektów (obiekty te mogą być dowolnych typów) i w dowolnej kombinacji, by uzyskać żądany efekt. Agregacja jest często określana jako relacja typu „zawiera” np. „samochód zawiera silnik” – gdzie „samochód” i „silnik” są klasami, oraz klasa „samochód” zawiera w sobie obiekt (czasami referencję czy wskaźnik) typu „silnik”.
Agregacja jest często przedstawiana w opozycji do dziedziczenia, które polega na uszczegóławianiu typu ogólnego w celu utworzenia typu szczególnego. Agregacja nie tworzy podtypu, lecz nowy typ.
Na diagramach UML agregację oznacza się pustym rombem.
Kompozycja.
Szczególnym przypadkiem agregacji jest kompozycja, która oznacza składanie się obiektu z obiektów składowych, które nie mogą istnieć bez obiektu głównego. Kompozycja jest relacją typu „posiada”. 
Kompozycja oznacza, że dana część może należeć tylko do jednej całości. Oznacza również, że część nie może istnieć bez całości, a usunięcie całości powoduje automatyczne usunięcie wszystkich jej części, związanych z nią związkiem kompozycji.
Na diagramach UML kompozycję oznacza się wypełnionym rombem.

</doc>
<doc id="527076" url="https://pl.wikipedia.org/wiki?curid=527076" title="Agregacja (inżynieria procesowa)">
Agregacja (inżynieria procesowa)

Agregacja w przemyśle to proces kontrolowanego zlepiania proszków, który prowadzi do ich granulacji.

</doc>
<doc id="527077" url="https://pl.wikipedia.org/wiki?curid=527077" title="Dolina Litworowa (Tatry Wysokie)">
Dolina Litworowa (Tatry Wysokie)

Dolina Litworowa (słow. "Litvorová dolina", niem. "Litvorovytal", węg. "Litvorovy-völgy") – niewielka tatrzańska dolinka (ok. 1,0 km długości) położona na wysokości ok. 1600–2100 m n.p.m. w Tatrach Wysokich na terenie Słowacji. Jest jedną z górnych pięter Doliny Białej Wody ("Bielovodská dolina"). Nazwa jej pochodzi od rosnącego w Tatrach litworu.
Dolina Litworowa graniczy:
W Dolinie Litworowej na wysokości ok. 1860 m, znajduje się Litworowy Staw ("Litvorové pleso") o powierzchni ok. 1,7 ha i 18,0 m głębokości. Od północno-zachodniej strony zamknięty on jest ryglem skalnym oraz regularnym, półkulistym wałem moreny czołowej. Obok niego przebiega znakowany szlak turystyczny prowadzący przez Dolinę Świstową na przełęcz Rohatkę oraz jego odgałęzienie przez Kocioł pod Polskim Grzebieniem na przełęcz Polski Grzebień. Wody Litworowego Stawu zasilają Litworowy Potok ("Litvorový potok") łączący się z Kaczym Potokiem ("Zelený potok", "Kačací potok") poniżej wodospadu zwanego Kaczą Siklawą ("Hviezdoslavov vodopád").

</doc>
<doc id="527078" url="https://pl.wikipedia.org/wiki?curid=527078" title="Agregacja">
Agregacja

Agregacja oznacza proces łączenia części w większą całość.
Ten termin jest stosowany w:

</doc>
<doc id="527082" url="https://pl.wikipedia.org/wiki?curid=527082" title="Grand Prix Australii">
Grand Prix Australii



</doc>
<doc id="527083" url="https://pl.wikipedia.org/wiki?curid=527083" title="Grand Prix Bahrajnu">
Grand Prix Bahrajnu



</doc>
<doc id="527084" url="https://pl.wikipedia.org/wiki?curid=527084" title="Grand Prix Belgii">
Grand Prix Belgii



</doc>
<doc id="527085" url="https://pl.wikipedia.org/wiki?curid=527085" title="Grand Prix Brazylii">
Grand Prix Brazylii



</doc>
<doc id="527086" url="https://pl.wikipedia.org/wiki?curid=527086" title="Grand Prix Chin">
Grand Prix Chin



</doc>
<doc id="527087" url="https://pl.wikipedia.org/wiki?curid=527087" title="Marsjanie atakują">
Marsjanie atakują



</doc>
<doc id="527089" url="https://pl.wikipedia.org/wiki?curid=527089" title="Grand Prix Czech">
Grand Prix Czech



</doc>
<doc id="527090" url="https://pl.wikipedia.org/wiki?curid=527090" title="Grand Prix Europy">
Grand Prix Europy



</doc>
<doc id="527091" url="https://pl.wikipedia.org/wiki?curid=527091" title="Grand Prix Francji">
Grand Prix Francji



</doc>
<doc id="527092" url="https://pl.wikipedia.org/wiki?curid=527092" title="Grand Prix Hiszpanii">
Grand Prix Hiszpanii



</doc>
<doc id="527093" url="https://pl.wikipedia.org/wiki?curid=527093" title="Grand Prix Japonii">
Grand Prix Japonii



</doc>
<doc id="527094" url="https://pl.wikipedia.org/wiki?curid=527094" title="Grand Prix Kanady">
Grand Prix Kanady



</doc>
<doc id="527096" url="https://pl.wikipedia.org/wiki?curid=527096" title="Grand Prix Malezji">
Grand Prix Malezji



</doc>
<doc id="527097" url="https://pl.wikipedia.org/wiki?curid=527097" title="Grand Prix Monako">
Grand Prix Monako



</doc>
<doc id="527098" url="https://pl.wikipedia.org/wiki?curid=527098" title="Grand Prix Niemiec">
Grand Prix Niemiec



</doc>
<doc id="527099" url="https://pl.wikipedia.org/wiki?curid=527099" title="Institutio religionis christianae">
Institutio religionis christianae

Institutio religionis christianae lub Institutio Christianae religionis nunc uere demum suo titulo respondens (fr. L’Institution de la religion chrétienne, pol. Istota (Ustanowienie lub Nauka) religii chrześcijańskiej) – traktat teologiczny, napisany przez Jana Kalwina w 1536.
Historia powstania dzieła.
Arcydzieło to wyszło spod pióra Kalwina niczym „Minerva, która w pełnym rynsztunku wyskoczyła z głowy Jowisza”. Usunęło ono w cień wcześniejsze podręczniki teologii protestanckiej: Melanchthona "Loci Communes", a także komentarz o prawdziwej i fałszywej religii Zwingliego "Kommentar über die wahre und die falsche Religion". Kalwin wielokrotnie uzupełniał i poprawiał to dzieło, jednak jego zasadnicza treść pozostała niezmienna – w kolejnych wersjach dzieła nigdy nie zmienił swoich zasadniczych tez.
Dzieło to poprzedza obszerna dedykacja do króla Francji Franciszka I, w której autor broni prześladowanych francuskich protestantów ("hugenotów"). Kalwin kilkakrotnie poprawiał i rozszerzał łacińskie wydania swego dzieła – (w latach 1539, 1543, 1550), a ostatnie wydanie, znacznie poszerzone i poprawione, o objętości blisko pięciokrotnie większej od pierwotnej edycji, ukazało się w 1559 roku. W 1541 roku dzieło to ukazało się w języku francuskim. Autorem tej edycji był sam Kalwin, który także nadzorował wydanie trzech dalszych francuskich edycji. .
Polskie tłumaczenia.
Pierwsza część Instytucji na bazie wydania łacińskiego z 1563 roku pt. "„O zwierzchności świeckiej, porządne, według sznuru Pisma Świętego opisanie. Zaraz o pożytkach i powinnościach urzędu jej. Z łacinskiego wiernie przetłumaczone”" (XX rozdział IV Księgi) ukazała się w 1599 roku i była dedykowana Andrzejowi Szafrańcowi z Pieskowej Skały. Ani miejsce wydania ani tłumacz nie są znani – prof. Wojciech Kriegseisen wskazuje na Grzegorza z Żarnowca (1528–1621) jako potencjalnego tłumacza.
W 1626 roku w Lubczu ukazało się tłumaczenie Piotra Siestrzencewicza ostatniej części IV księgo pt. "„Nauka o sakramenciech świętych Nowego testamentu. Wzięta z czwartych ksiąg Instytucji nabożeństwa krześcijańskiego Jana Kalwina, y na polskie wiernie przetłumaczone”" i dedykowane księciu Januszowi Radziwiłłowi. Przekład ten jest niezwykle rzadki i do dziś zachowały się zaledwie trzy egzemplarze.
Po II wojnie światowej zaczęły się ukazywać sporadycznie przekłady fragmentów niektórych jego dzieł i listów, jednak do tej pory nie wydano ani jednego kompletnego dzieła czy komentarza Kalwina w języku polskim.
W 2009 roku Wydawnictwo Naukowe Semper wydało ponownie „O Zwierzchności świeckiej” z opracowaniem i wstępem prof. Wojciecha Kriegseisena.
W 2017 roku, w książce Rafała Marcina Leszczyńskiego pt. "Jan Kalwin. Studia nad myślą Reformatora," w aneksie, s. 183–219 + 220–222 ukazał się przekład Rafała Leszczyńskiego sr ks. 4, r. 19. Wyd. Jednota, .
W 2020 roku Towarzystwo Upowszechniania Myśli Reformowanej „HORN” wydało pierwszą, a w grudniu 2021 roku drugą księgę, w planach jest wydanie pozostałych dwóch. W pracach nad tłumaczeniem wzięli udział: dr Janusz Kucharczyk, dr Rafał Leszczyński (częściowo), Przemysław Gola (częściowo – „List do Króla”) Piotr Wietrzykowski oraz Alina Lotz (różnice w stosunku do wersji francuskiej).
Treść dzieła.
Ostatnie wydanie tego dzieła z 1559 roku liczy 80 rozdziałów w 4 księgach. Książka przedstawia podstawowe doktryny ówczesnego kalwinizmu:

</doc>
<doc id="527100" url="https://pl.wikipedia.org/wiki?curid=527100" title="Grand Prix Pacyfiku">
Grand Prix Pacyfiku



</doc>
<doc id="527101" url="https://pl.wikipedia.org/wiki?curid=527101" title="Grand Prix Stanów Zjednoczonych">
Grand Prix Stanów Zjednoczonych



</doc>
<doc id="527102" url="https://pl.wikipedia.org/wiki?curid=527102" title="Grand Prix San Marino">
Grand Prix San Marino



</doc>
<doc id="527103" url="https://pl.wikipedia.org/wiki?curid=527103" title="Grand Prix Turcji">
Grand Prix Turcji



</doc>
<doc id="527104" url="https://pl.wikipedia.org/wiki?curid=527104" title="Grand Prix Wielkiej Brytanii">
Grand Prix Wielkiej Brytanii



</doc>
<doc id="527105" url="https://pl.wikipedia.org/wiki?curid=527105" title="Grand Prix Włoch">
Grand Prix Włoch



</doc>
<doc id="527106" url="https://pl.wikipedia.org/wiki?curid=527106" title="Yūji Naka">
Yūji Naka

 – projektant gier komputerowych, programista, były szef Sonic Team, grupy programistów/projektantów firmy Sega i obecny szef PROPE.
Jest nazywany „ojcem” słynnego w świecie gier wideo bohatera Sonic the Hedgehog. To on zaprogramował pierwszą grę z serii "Sonic the Hedgehog". Jest również współautorem innych znanych gier, jak np.: "NiGHTS Into Dreams" czy "Phantasy Star Online". Należy do niewielu japońskich twórców gier, którzy potrafią płynnie mówić po angielsku.

</doc>
<doc id="527107" url="https://pl.wikipedia.org/wiki?curid=527107" title="Grand Prix Węgier">
Grand Prix Węgier



</doc>
<doc id="527109" url="https://pl.wikipedia.org/wiki?curid=527109" title="Wiłkowiszki">
Wiłkowiszki



</doc>
<doc id="527110" url="https://pl.wikipedia.org/wiki?curid=527110" title="Jon wodorowęglanowy">
Jon wodorowęglanowy



</doc>
<doc id="527112" url="https://pl.wikipedia.org/wiki?curid=527112" title="Dezyderat">
Dezyderat

Dezyderat ( „pragnienie”) – rodzaj aktu prawnego zawierającego oficjalnie wystosowywane postulaty lub życzenia kierowane przez jedną instytucję do drugiej. 
W Sejmie Rzeczypospolitej Polskiej dezyderaty są tworzone przez komisje sejmowe w określonych sprawach i mogą być skierowane do Rady Ministrów lub poszczególnych jej członków, Prezesa NIK, Prezesa NBP, Prokuratora Generalnego lub Głównego Inspektora Pracy – (art. 159 ust. 1 regulaminu Sejmu RP). Adresat nie ma prawnego obowiązku wykonania postulatów zawartych w dezyderacie, ale musi zająć wobec nich stanowisko w ciągu 30 dni od dnia otrzymania dezyderatu, chyba że Marszałek Sejmu Rzeczypospolitej Polskiej ustali inny termin.
Odpowiedź rozpatruje komisja. W razie nieotrzymania odpowiedzi w terminie lub uznania otrzymanej odpowiedzi za niezadowalającą, komisja może ponowić dezyderat, przedłożyć Marszałkowi Sejmu RP wniosek o zwrócenie odpowiedzi jako niezadowalającej lub przedłożyć Sejmowi RP projekt odpowiedniej uchwały lub rezolucji. 
Dezyderat nie jest wiążący.

</doc>
<doc id="527115" url="https://pl.wikipedia.org/wiki?curid=527115" title="Portamento">
Portamento

Portamento – oznaczenie płynnego przejścia od jednego dźwięku do drugiego z wykorzystaniem wszystkich pośrednich wysokości dźwięku. W odróżnieniu od glissanda ma charakter ciągły, a nie stopniowy, z wykorzystaniem skali muzycznej. Nie należy mylić z portato, które oznacza zupełnie inną artykulację dźwięku. 
Na instrumentach strunowych z gryfem efekt ten uzyskuje się poprzez przesunięcie palcem po strunie na gryfie podczas wydobywania dźwięku; jeżeli gryf posiada progi, struna nie jest do nich dociskana. Portamento jest możliwe do wykonania również na puzonie suwakowym i w śpiewie, a w pewnym ograniczonym zakresie na instrumentach dętych drewnianych takich jak np. saksofon lub klarnet.

</doc>
<doc id="527116" url="https://pl.wikipedia.org/wiki?curid=527116" title="Vilkaviškis">
Vilkaviškis



</doc>
<doc id="527119" url="https://pl.wikipedia.org/wiki?curid=527119" title="Mercedes-Benz Welt">
Mercedes-Benz Welt

Mercedes-Benz Welt – muzeum historii motoryzacji marki Mercedes-Benz otwarte 19 maja 2006 roku.
Kompleks muzeum wyposażony w restaurację oraz sklep z pamiątkami i centrum sprzedaży został zaprojektowany przez Holendra Bena van Berkela. Budynek o wysokości 47,5 m liczy 9 kondygnacji i 16,500 m² powierzchni wystawienniczej oraz sąsiaduje z fabryką marki, winnicą oraz stadionem.
Eksponaty.
Ponad 1500 eksponatów (w tym 160 pojazdów) ustawionych jest na dwóch szlakach, które poświęcone są 125-letniej historii marki. W Muzeum znajdują się m.in. modele używane przez najważniejsze osobistości na świecie (m.in. papamobile Jana Pawła II).
Eksponaty:
Zwiedzanie.
Muzeum zwiedzać można od wtorku do niedzieli w godzinach od 9.00 do 18.00. Oferowane jest m.in. zwiedzanie z elektronicznym przewodnikiem.

</doc>
<doc id="527121" url="https://pl.wikipedia.org/wiki?curid=527121" title="Claude Adrien Helvétius">
Claude Adrien Helvétius

Claude Adrien Helvétius, "Helwecjusz" (ur. 26 lutego 1715 w Paryżu, zm. 26 października 1771 w Paryżu) – francuski filozof i literat, jeden z twórców Wielkiej Encyklopedii Francuskiej.
Życiorys.
Pochodził z naturalizowanej we Francji rodziny lekarzy noszących nazwisko Schweitzer (zlatynizowana forma Schweitzer to właśnie Helvétius). Jego dziad, Johann Friedrich Schweitzer (1630–1709) rozpowszechnił stosowanie ipekakuany jako środka odkrztuśnego, ojciec zaś był lekarzem Marii Leszczyńskiej, przyszłej królowej Francji. Młody Helwecjusz przysposabiał się do zawodu finansisty, w wolnych chwilach parając się poezją. W wieku 23 lat, za protekcją królowej przyznano mu urząd generalnego dzierżawcy dóbr królewskich, przynoszący znaczne dochody. Mieszkał w Château de Voré (Collines des Perches, Loir-et-Cher) oraz w Paryżu w domu przy rue Sainte-Anne. Zabezpieczony od strony materialnej, mógł w pełni oddawać się uciechom życia, równie wiele energii poświęcał jednak sprawom ducha.
Pochowany jest w Kościele Saint Roch w Paryżu.
Poglądy.
Skłaniał się ku poglądom materialistycznym i sensualizmowi, jedynym zaś motorem ludzkich działań miał być jego zdaniem egoizm, czyli interes własny jednostki. Natura człowieka jest hedonistyczna.
Helwecjusz powtarzał za Lockiem, że umysł nie ma żadnych idei wrodzonych, a całe poznanie pochodzi wyłącznie z doświadczenia i poprzez zmysły, szczególną zaś rolę przypisywał wychowaniu.
Podstawy swojej filozofii wyłożył w opublikowanej w roku 1758 książce "O umyśle" ("De l'esprit"). W kręgach libertyńskich i oświeceniowych została ona przyjęta z uznaniem, spotkała się natomiast z ostrym sprzeciwem ze strony Kościoła katolickiego i dworu. Helvétius był egalitarystą, wierzącym, ze każdy ma te same biologiczne zdolności do uczenia się, kosmopolitą i utylitarystą. Helvétius zwalczał monteskiuszowską tezę o związku między klimatem a charakterem narodowym. Helvétius nie wierzył w absolutne dobro, lecz w dobro warunkowane kulturowo i uważał, podobnie jak Hobbes, że człowiek jest z natury egoistą, i jeśli np. dokonuje ofiary z siebie, to tylko dlatego, że wykalkulował, iż radość niebiańska mu to wynagrodzi z nawiązką.
Powszechnie krytykowany, z czasem przeprosił za niektóre ze spostrzeżeń. Jego książka została publicznie spalona, co wzbudziło pewne zainteresowanie. W 1764 roku odwiedził Anglię, a rok później Prusy (na osobiste zaproszenie Fryderyka II). Po powrocie żył spokojnie w swych dobrach.
Myśl Helvétiusa wywarła wpływ na takich myślicieli jak: Cesare Beccaria, John Stuart Mill, Jeremy Bentham i Karol Marks. Z jego poglądami polemizowali m.in. Johann Georg Hamann i Isaiah Berlin.

</doc>
<doc id="527123" url="https://pl.wikipedia.org/wiki?curid=527123" title="Helwecjusz">
Helwecjusz



</doc>
<doc id="527127" url="https://pl.wikipedia.org/wiki?curid=527127" title="Ruś Włodzimiersko-Suzdalska">
Ruś Włodzimiersko-Suzdalska

Ruś Włodzimiersko-Suzdalska (ros. "Владимиро-Су́здальская Русь"), znana również pod nazwą Ruś Zaleska (Zalesie, ros. "Залесье, Залесская земля") – kraina historyczna w środkowej Rosji, położona w międzyrzeczu Oki i Wołgi. Wspólna nazwa zbiorcza ruskich organizmów politycznych: ziemi rostowskiej (IX-XI wiek), Księstwa Rostowsko-Suzdalskiego (XI-XII wiek), Księstwa Włodzimiersko-Suzdalskiego (XII-XIII wiek) i Wielkiego Księstwa Włodzimierskiego (XIII-XIV wiek). 
Od północy graniczy z Rusią Nowogrodzką, Twerską i tzw. "Rosyjską Północą", od zachodu ze Smoleńszczyzną i Rusią Wierchowską, od południa z Muromszczyzną, Riazańszczyzną, ewentualnie Zadońszczyzną, od wschodu z Bułgarią Nadwołżańską, ziemią wiacką, Mordowią, Maryjczykami, Udmurucją i Permem. Głównymi ośrodkami politycznymi Rusi Włodzimiersko-Suzdalskiej były kolejno: Rostów (ok. 862-1125), Suzdal (1125-1157) i Włodzimierz (1157-1389). 
Ruś Włodzimiersko-Suzdalska odegrała przodującą rolę w formowaniu się państwowości rosyjskiej. Na jej terytorium znajduje się tzw. Złoty Pierścień Rosji - grupa kilkunastu miast o wyjątkowym znaczeniu kulturowym. Po zniszczeniu Kijowa przez Tatarów w roku 1299 oraz przeniesieniu siedziby głowy ruskiego prawosławia do Włodzimierza nad Klaźmą, region ten stał się głównym centrem politycznym i religijnym Rusi. W XIV wieku Wielkie Księstwo Włodzimierskie zostało zjednoczone na drodze unii realnej z Wielkim Księstwem Moskiewskim.
Ruś Włodzimiersko-Suzdalska jest subregionem Rusi Północno-Wschodniej, regionu historycznego, do którego obok Rusi Włodzimiersko-Suzdalskiej zalicza się także Ruś Riazańsko-Muromską, Smoleńską i Wierchowską. Ruś Północno-Wschodnia jest z kolei częścią Wielkorusi, obejmującej wszystkie rosyjskie terytoria dawnej Rusi Kijowskiej.
Nazewnictwo.
Nazwa „Ruś Włodzimiersko-Suzdalska” pochodzi od nazw miast Włodzimierza i Suzdalu, będących głównymi ośrodkami politycznymi i kulturowymi regionu od XII do końca XIV wieku. 
W ruskich latopisach oraz dokumentach cerkiewnych i państwowych kraina określana bywa wyłącznie jako: ziemia rostowska, ziemia suzdalska lub Wielkie Księstwo Włodzimierskie. W nowogrodzkich latopisach spotyka się niekiedy dodatkowo nazwę ziemia niżowa. 
Po wcieleniu całej Rusi Włodzimiersko-Suzdalskiej do Wielkiego Księstwa Moskiewskiego, część tej krainy sporadycznie była nazywana również Rusią Zaleską (Zalesiem). Po raz pierwszy tego terminu użyto pod koniec XIV wieku w "Zadońszczyźnie", a po raz drugi i ostatni w "Spisie ruskich miast" na początku XV wieku. Termin w obu tych źródłach został użyty w odmiennych kontekstach i różnym znaczeniu. W "Spisie miast ruskich" autor nazywa Zalesiem Ruś Włodzimiersko-Suzdalską łącznie z Pskowem i Nowogrodem Wielkim, ale już bez Tweru. Przypuszcza się, że autor "Spisu ruskich miast" mógł pochodzić z Kijowa i w ten sposób nazywać całą Ruś znajdującą się za rozległymi lasami briańskimi (patrząc z perspektywy osoby przebywającej w Kijowie) z wyjątkiem Księstwa Twerskiego. Kolejne przykłady użycia nazwy „Zalesie” pochodzą dopiero z XIX i XX wieku. Obecnie rosyjski termin „Zalesie” bywa utożsamiany wyłącznie z okolicami położonymi na wschód od Moskwy: Peresławiem Zaleskim, Włodzimierzem, Suzdalem, Rostowem, Ugliczem, Jurjewem Polskim, Bogolubowem, Jarosławiem i Kostromą.
Historia.
Początkowo stanowiła dzielnicę Rusi Kijowskiej jako ziemia rostowska a następnie Księstwo Rostowsko-Suzdalskie. W 1157 roku Andrzej Bogolubski przeniósł stolicę z Suzdala do Włodzimierza. Do największenia znaczenia księstwa doszło w czasach panowania wielkiego księcia włodzimierskiego Wsiewołoda Wielkie Gniazdo (1176-1212). W 1238 roku Ruś Włodzimiersko-Suzdalska została spustoszona przez Mongołów, którzy zwyciężyli wojska Jerzego Wsiewołodowicza. Sam książę zginął w walce, a kraj uznał zwierzchnictwo Tatarów. W XIII-XIV wieku wielcy książęta włodzimierscy stali się najpotężniejszymi władcami na Rusi północno-wschodniej. W 1328 roku wielki książę włodzimierski Iwan Kalita przeniósł swoją siedzibę do Moskwy, gdzie też 2 lata wcześniej przeniósł swoją siedzibę zwierzchnik prawosławia na Rusi, metropolita Piotr. Wielcy książęta moskiewscy od 1340 roku byli zarówno książętami włodzimierskimi i najpierw obejmowali władzę we Włodzimierzu. W drugiej połowie XIV wieku państwo zostało ostatecznie zjednoczone z Wielkim Księstwem Moskiewskim.

</doc>
<doc id="527128" url="https://pl.wikipedia.org/wiki?curid=527128" title="Apollo 13 (film)">
Apollo 13 (film)

Apollo 13 – amerykański film katastroficzny z 1995 roku opisujący lot misji Apollo 13 na Księżyc.
W 2002 r. film został wydany powtórnie w zmodyfikowanej wersji jako film IMAX.
Nagrody i nominacje.
1996 Oscary

</doc>
<doc id="527129" url="https://pl.wikipedia.org/wiki?curid=527129" title="Niels-Kristian Iversen">
Niels-Kristian Iversen

Niels-Kristian Trochmann Iversen (ur. 20 czerwca 1982 w Esbjergu) – duński żużlowiec.
Kariera sportowa.
Karierę żużlową rozpoczął w 1999. Dotychczasowymi największymi osiągnięciami drużynowymi Iversena są złote medale (2006, 2008, 2012, 2014), srebrne medale (2007, 2010, 2013) oraz brązowe medale (2004 i 2005) Drużynowego Pucharu Świata z reprezentacją Danii, a także 2 brązowe medale Klubowego Pucharu Europy: w 2004 ze słoweńskim zespołem AMTK Ljubljana, a w 2010 z Falubazem Zielona Góra. Indywidualnie największy juniorski sukces odniósł zdobywając srebrny medal mistrzostw Europy juniorów w 2000. W 2006 był stałym uczestnikiem cyklu Grand Prix IMŚ, wyłaniającego mistrza świata w sporcie żużlowym, a także zdobył mistrzostwo Elite League z Peterborough Panthers. Dzięki zwycięstwu w Vojens w Finale Eliminacji do GP w 2008 był stałym uczestnikiem cyklu, który zakończył na 12 miejscu. Po zajęciu 3 miejsca w GP Challenge w chorwackim Gorican został stałym uczestnikiem turnieju na rok 2013. 2 czerwca 2013 w walijskim Cardiff pierwszy raz stanął na podium turnieju o mistrzostwo świata. 3 sierpnia 2013 wygrał we włoskim Terenzano swój pierwszy turniej Grand Prix.
W lidze polskiej występował w ekstraligowym Falubazie Zielona Góra. W 2008 został brązowym medalistą Indywidualnych Mistrzostw Danii oraz zdobył, również brązowy, medal Speedway Ekstraligi razem z drużyną z Myszką Mickey na plastronach. W 2009 zdobył wraz z drużyną Falubazu Zielona Góra złoty medal DMP. Rok później zdobył z tą samą drużyną srebrny medal. Po sezonie 2010 zmienił klub na Stal Gorzów Wlkp., z którym wywalczył brązowy medal DMP. W sezonie 2011 został także srebrnym medalistą Indywidualnych Mistrzostw Danii. W tym samym roku Z drużyną Indianerny Kumla osiągnął wicemistrzostwo Szwecji. Sezon 2012 był przełomem w karierze zawodnika. Wywalczył awans do Grand Prix, został Indywidualnym Mistrzem Danii, z drużyną z Esbjerg osiągnął Drużynowe Mistrzostwo Danii, z drużyną narodową – mistrzostwo świata, a z drużyną z Gorzowa – wicemistrzostwo kraju. Duńczyk sezon 2012 w polskiej ekstralidze zakończył jako 2. co do skuteczności zawodnik ligi ze średnią 2,365. Sezon 2013 był jeszcze bardziej udany niż poprzedni i zakończył on go ze średnią 2,51. 26 maja 2013 roku podczas meczu Bydgoszczy z gorzowską Stalą uzbierał tzw. oczko – czyli 21 punktów meczowych. W lipcu 2013 został Wicemistrzem Świata z ekipą Danii. W tym samym sezonie obronił tytuł Indywidualnego Mistrza Danii. W 2014 z drużyną Stali Gorzów Iversen zdobył złoto.

</doc>
<doc id="527131" url="https://pl.wikipedia.org/wiki?curid=527131" title="Układ bodźco-przewodzący serca">
Układ bodźco-przewodzący serca



</doc>
<doc id="527132" url="https://pl.wikipedia.org/wiki?curid=527132" title="Niels K. Iversen">
Niels K. Iversen



</doc>
<doc id="527135" url="https://pl.wikipedia.org/wiki?curid=527135" title="Sycylijczyk (powieść)">
Sycylijczyk (powieść)

Sycylijczyk (ang. "The Sicilian") – książka amerykańskiego pisarza pochodzenia włoskiego, Maria Puzo, która ukazała się po raz pierwszy w 1984 w Stanach Zjednoczonych. W książce pojawia się Michael Corleone, jeden z głównych bohaterów Ojca chrzestnego, najsłynniejszej powieści Mario Puzo.
Opis.
Wydarzenia mają miejsce w 1950 roku, pod koniec dwuletniego pobytu Michaela Corleone na Sycylii. Jest to historia legendarnego sycylijskiego bandyty Salvatore Guiliano i jego potyczek z lokalnym "Capo di tutti Capi", Don Croce Malo. Vito Corleone powierzył Michaelowi misję eskortowania Guiliano do Ameryki.
Książka jest oparta na prawdziwej historii sycylijskiego bandyty Salvatore Giuliano (autor zmienił tylko kolejność liter w nazwisku).
Bohaterowie.
W książce przedstawiono kilka postaci, które mają znaczący wpływ na historię. Część z nich jest oparta na prawdziwych osobach.
Adaptacja filmowa.
W 1987 roku został nakręcony film na podstawie powieści "Sycylijczyk". Reżyserem filmu był Michael Cimino, a rolę Salvatore Guiliano zagrał Christopher Lambert. jednakże z powodu praw autorskich w filmie nie pojawiają się Michael Corleone oraz Peter Clemenza.

</doc>
<doc id="527136" url="https://pl.wikipedia.org/wiki?curid=527136" title="Rynek konkurencyjny">
Rynek konkurencyjny



</doc>
<doc id="527137" url="https://pl.wikipedia.org/wiki?curid=527137" title="Kolonizacja józefińska">
Kolonizacja józefińska

Kolonizacja józefińska () – planowa akcja osadnicza, prowadzona przez cesarza Józefa II w końcu XVIII w., głównie w Galicji ("Zabór austriacki"). Koloniści józefińscy zasilili społeczność mniejszości niemieckiej Galicji.
Wcześniejsze kolonizacje.
Już wcześniej w XVIII wieku władcy habsburscy starali się kolonizować oderwane od imperium osmańskiego obszary Węgier, Banatu czy Baczki.
Pierwszą nowożytną niemiecko-protestancką kolonią na terenie przyszłej Galicji powstałą w połowie XVIII wieku były Zaleszczyki. Zorganizowaną akcję kolonizacyjną w dobrach rządowych monarchii austro-węgierskiej zainicjowała Maria Teresa. Wydany przez nią patent kolonizacyjny z października 1774 r. dopuszczał tylko kolonizację rzemieślniczą w miastach. Część pierwsza patentu zapraszała "postronnych wiary katolickiej i greckiej, unickiej, kupców, w sztukach biegłych rękodzielników i rzemieślników" do osiedlania się w galicyjskich miastach bez żadnych ograniczeń a część druga dotyczyła protestantów i wyznaczała im cztery miasta, w których mogli się osiedlać. Były to: Lwów, Jarosław, Zamość (który odpadł w 1809), Zaleszczyki. Dodatkowo do podobnej kolonizacji rzemieślniczej przewidziano Kazimierz (który jednak odpadł jeszcze w 1774) i Brody, które najpierw należało odkupić od rąk prywatnych. Warunki, stawiane osadnikom miały zapobiec protestom galicyjskich katolików przeciwko sprowadzaniu protestanckich osadników-rolników; częściowo wynikały także z niechęci cesarzowej do protestantów. Patent zapewniał kolonistom jedynie zwolnienie z opłat cechowych i podatków przez okres 6 lat i przyniósł niewielkie efekty.
Kolonizacja józefińska.
Gorącym zwolennikiem kolonizacji był syn cesarzowej, Józef II, który po śmierci matki objął tron. Podpisany przez niego w dniu 17 września 1781 r. patent cesarski – wzorujący się na rozwiązaniach kolonizacyjnych Fryderyka Wielkiego – rozpoczął kolonizację na szeroką skalę. Dokument ten, dopuszczał – oprócz osadnictwa miejskiego – także kolonizację rolniczą. Dodatkowy patent z 11 listopada 1781 dopuścił także osadnictwo protestantów.
Oficjalnym celem akcji miało być "przyjście krajowi z pomocą w podniesieniu stanu gospodarki". Jako tereny dla przyszłych osadników przeznaczono głównie folwarki dóbr kameralnych (dawne królewszczyzny) i ziemie zlikwidowanych klasztorów.
Osady lokowano obok istniejących wsi, z wytyczeniem odrębnego układu urbanistycznego, często w układzie zabudowy łańcuchowej (tzw. łańcuchówka) lub w obrębie istniejących wsi (w grupach nie mniejszych, niż 6 rodzin), poszerzając ich zabudowę poprzez wytyczenie nowej lub przedłużenie istniejącej ulicy.
Największy napływ kolonistów zanotowano w latach 1783–1784. Akcję zakończono w roku 1789, pozwalając jednak mieszkającym już osadnikom niemieckim na tworzenie nowych osad. Ocenia się, że liczba osadników wyniosła ok. 14400 osób (ponad 3200 rodzin). Powstało 120 czysto niemieckich osad i 55 mieszanych, z czego państwo założyło bezpośrednio 127 kolonii (pozostałe powstały jako prywatne), z czego większość w Galicji Wschodniej, a znacząco mniej w Galicji Zachodniej. W okresie tym powstało również miasto Podgórze. Samodzielnymi gminami zostawały kolonie, w których osiadło przynajmniej 20 rodzin. Pośród kolonistów, których pochodzenie zanotowano największy odsetek stanowiły osoby z Palatynatu – ponad jedną trzecią. Starano się osadników grupować przede wszystkim według ich wyznania. Największą grupę stanowili protestanci, przede wszystkim luteranie (około 47%), w mniejszym stopniu kalwini (ok. 13%), a w najmniejszym mennonici (poniżej 1%), których w 1790 zaczęto wbrew ich woli traktować jak luteranów, a samodzielny zbór założyli dopiero w 1909 (Chrześcijańsko-mennonicka Gmina Kiernica-Lwów). Luteranie i kalwini zakładali nowe zbory na mocy patentu tolerancyjnego, a do zarządzania nimi pod koniec 1803 powstała superintendentura lwowska (diecezja). Osadnicy katoliccy (stanowiący ok. 39%) nie stawiali nowych kościołów (choć początkowo planowano je w Königsau, Kaisersdorf i Wiesenberg) a podlegali najbliższej parafii katolickiej. W kilku miejscach próbowano również osiedlać ludość żydowską (tubylczą), lecz takie kolonie szybko zanikły. W dobrach sandomierskich powstały również kolonie podobne do niemieckich, lecz na gorszej ziemi, zasiedlone przez około 750 rodzin polskich.
Szacunkowy koszt akcji kolonizacyjnej wyniósł około 3 000 000 złotych reńskich, czyli ponad 900 złr. na jedną rodzinę kolonistów. Kolonizacja nie przebiegła zgodnie z założeniami jej inicjatorów. Starano się o rzemieślników i profesjonalistów, natomiast zdecydowaną większość stanowili rolnicy. Chciano przyciągnąć osadników majętnych, tymczasem przybyli osadnicy stosunkowo biedni i polegający na pomocy państwowej.
Lista osad.
Poniżej przedstawione zostały wybrane kolonie józefińskie. W nawiasie podano niemiecką nazwę miejscowości, następnie rok założenia kolonii oraz jej charakter wyznaniowy w momencie jej założenia. Nazwa polska, to nazwa wsi, na której gruntach lokowano osadę, a w przypadku nowych osad – nazwa, jaką nosiła po wyjeździe niemieckich osadników.
Galicja Zachodnia.
Osady w dobrach starosądeckich.
Kolonie w ziemi sądeckiej zakładane były w dobrach kameralnych starosądeckich, były niewielkie, nigdzie nie wytworzyły niezależnej zabudowy. Nowe fragmenty niektórych wsi otrzymały tutaj przedrostek „Deutsch” (np. Deutsch-Gaboń, Deutsch-Gołkowice), w innych przypadkach polskie nazwy wsi tłumaczono na język niemiecki (np. Biegonice = Laufendorf, Podrzecze = Unterbach) a niekiedy nadawano im nazwy niezwiązane z nazwą polską.
Lista osad rolniczych:
Osady w dobrach niepołomickich.
Kolonie w pobliżu Bochni zakładano w dobrach kameralnych niepołomickich.
Lista osad rolniczych:
Osady w dobrach sandomierskich i leżajskich.
Osady w widle rzek Wisły i Sanu tworzone były w dobrach kameralnych sandomierskich i leżajskich. Osady w okolicach Mielca tworzyły ponadto nieformalną "Wspólnotę Kolonijną Padew" ("Koloniegemeinde Padew").
Jednym z wybitnych przedstawicieli osadników niemieckich z Tuszowa Małego był Jan Sehn (1909-1965), profesor nadzwyczajny UJ, pełnomocnik Ministra Sprawiedliwości do ścigania zbrodniarzy hitlerowskich.
Lista osad rolniczych w dobrach sandomierskich:
Osady w dobrach kameralnych leżajskich:
Galicja Wschodnia.
Osady w dobrach lubaczowskich.
W dobrach kameralnych lubaczowskich powstawały również kolonie rzemieślnicze. Część tych osad leży dziś po stronie polskiej, a część po ukraińskiej.
Osady w dobrach dobromilskich.
Osady w rejonie Ustrzyk Dolnych (dobromilskie dobra kameralne) były dość duże, liczyły nawet ok. 200 osób (np. Falkenberg, Bandrów). Niemal wszystkie otrzymały swoje niemieckie nazwy. Wyjątkiem był Bandrów, gdzie niemiecka część otrzymała nazwę Bandrów-Kolonia (jednakże w roku 1792 sąd szlachecki we Lwowie utworzył odrębną jednostkę administracyjną, którą nazwano "Deutsch Bandrow"), a część zamieszkaną przez dawnych mieszkańców (Rusinów) nazywało się odtąd Bandrów Narodowy (urzędowa nazwa brzmiała "Bandrow Nationale"), zdecydowana większość osadników z powiatu sanockiego pochodziła z obszaru Palatynatu z okolic dolin rzeki Nahe i Glan, ludność ta mówiła dialektem szwabskim, pozostali pochodzili z Austrii i Czech. Potomkowie dawnych osadników odwiedzają nadal rodzinne strony, publikowane są wydawnictwa okolicznościowe. Jednym z najwybitniejszych przedstawicieli dawnych osadników niemieckich ziemi sanockiej jest prof. Adam Fastnacht. Formą zabudowy wsi był system frankoński, tzw. łańcuchówka, stosowana powszechnie w południowych Niemczech.
Lista osad:
Bukowina.
Kolonizacja Bukowiny na mocy patentu józefińskiego odbyła się w latach 1782–1787. W porównaniu do Galicji była ograniczona. Do 1787 w dziewięciu miejscowościach osiedliło się około 75 rodzin.
Lista osad na Bukowinie:

</doc>
<doc id="527138" url="https://pl.wikipedia.org/wiki?curid=527138" title="Układ bodźcotwórczy i przewodzący serca">
Układ bodźcotwórczy i przewodzący serca



</doc>
<doc id="527139" url="https://pl.wikipedia.org/wiki?curid=527139" title="Logical Link Control">
Logical Link Control

LLC, Logical Link Control – wyższa podwarstwa warstwy łącza danych w modelu OSI według rodziny standardów IEEE 802. Warstwa LLC jest identyczna dla różnych fizycznych mediów wymiany danych (jak np. ethernet, token ring, WLAN).
Podwarstwa LLC jest przede wszystkim odpowiedzialna za:
LLC określa więc, które mechanizmy będą używane do kontroli transmisji, a które do przesyłania danych.
LLC opisuje sposoby komunikacji pomiędzy mediami. Wyróżniamy 3 typy:
Protokół używany w podwarstwie LLC w sieciach IEEE 802 oraz niektórych niezgodnych z IEEE 802 (np. FDDI) jest określony przez standard IEEE 802.2.
Niektóre protokoły niezgodne z IEEE 802 wykazują charakterystyczny rozdział pomiędzy podwarstwami MAC i LLC. HDLC określa zarówno funkcje MAC (tworzenie ramek z pakietów), jak i LLC (kontrola przepływu, wykrywanie i retransmisja zgubionych pakietów), natomiast niektóre protokoły takie jak Cisco HDLC (cHDLC) mogą używać ramkowania pakietów znanego z HDLC oraz własnego protokołu LLC.

</doc>
<doc id="527140" url="https://pl.wikipedia.org/wiki?curid=527140" title="Jennifer Lien">
Jennifer Lien

Jennifer Ann Lien (ur. 24 sierpnia 1974 w Palos Heights, Illinois) – amerykańska aktorka.

</doc>
<doc id="527141" url="https://pl.wikipedia.org/wiki?curid=527141" title="Rozmaitość riemannowska">
Rozmaitość riemannowska

Rozmaitość riemannowska (przestrzeń Riemanna) – rzeczywista rozmaitość różniczkowa formula_1 wymiaru formula_2 w której zdefiniowana jest odległość (metryka) pomiędzy punktami w następujący sposób:
(1) jeżeli wprowadzi się w rozmaitości formula_1 układ współrzędnych krzywoliniowych, tak że każdy punkt rozmaitości ma określone współrzędne formula_4 to długość infinitezymalnego wektora formula_5 łączącego dany punkt formula_6 z infinitezymalnie blisko położonym innym punktem rozmaitości zadana jest wzorem
gdzie współczynniki formula_8 stanowią współrzędne tensora metrycznego. Przy tym żąda się, by tensor metryczny był dodatnio określony "w całej przestrzeni" – oznacza to, że infinitezymalne przemieszczenie formula_9 musi być liczbą dodatnią w każdym miejscu rozmaitości – analogicznie jak w przestrzeni euklidesowej.
Warunek dodatniej określoności oznacza matematycznie, że wszystkie minory główne liczone wzdłuż przekątnej macierzy tensora powinny być dodatnie, począwszy od wyznacznika tensora, tj. np.
(2) Tensor metryczny formula_12 pozwala obliczać długości krzywych w rozmaitości (patrz niżej).
(3) Metrykę (odległość) formula_13 pomiędzy dowolnymi punktami formula_13 rozmaitości definiuje się jako długość "najkrótszej" krzywej zawartej w formula_1 i łączącej te punkty.
Krzywa ta jest linią geodezyjną, gdy jednak punkty formula_13 są infinitezymalnie odległe, tj. formula_17 to geodezyjna redukuje się do odcinka prostej euklidesowej – metryka jest wtedy równa długości elementu liniowego formula_18
Rozmaitość riemannowska jest więc przestrzenią metryczną, z metryką zdefiniowaną w oparciu o różniczkowe elementy liniowe formula_19 których współczynniki formula_12 są elementami tensora metrycznego.
(4) Tensor metryczny formula_12 pozwala obliczać inne wielkości geometryczne na rozmaitości: krzywizny, pola powierzchni, objętości (krzywych, powierzchni, przestrzeni), kąty, gradienty czy dywergencje funkcji, rotacje pól wektorowych, a także zapisywać równania obiektów geometrycznych, np. krzywych, powierzchni itp. zawartych w rozmaitości. W ten sposób definiuje się geometrię na rozmaitości.
Nazwa rozmaitości pochodzi od Bernharda Riemanna.
Uwaga:
Jeżeli zamiast warunku dodatniej określoności tensora metrycznego nałoży się mniej wymagający warunek, by tensor był niezdegenerowany, to uzyskuje się w ogólnym przypadku rozmaitości pseudoriemannowskie. Albert Einstein użył teorii pseudorozmaitości Riemanna w sformułowaniu ogólnej teorii względności.
Wprowadzenie.
W 1827 roku Carl Friedrich Gauss udowodnił swoje twierdzenie wyborne ("theorema egregium"), dotyczące powierzchni dwuwymiarowych. Twierdzenie to mówi, że własności geometryczne powierzchni, jak np. krzywizna powierzchni, kąty między krzywymi, pola powierzchni mogą być całkowicie określone za pomocą współrzędnych krzywoliniowych, zdefiniowanych na tej powierzchni, bez konieczności odwoływania się do przestrzeni trójwymiarowej, w której powierzchnia jest zanurzona.
Bernhard Riemann rozszerzył teorię Gaussa do przestrzeni wielowymiarowych, nazywanych rozmaitościami. Zrobił to w sposób wewnętrzny dla rozmaitości, bez umieszczania jej w przestrzeni posiadającej więcej wymiarów.
Podstawowe pojęcia.
Przestrzeń styczna do rozmaitości w punkcie.
Każdemu punktowi formula_22 rozmaitości można przypisać przestrzeń styczną formula_23 (przestrzeń euklidesową o wymiarze równym wymiarowi rozmaitości, o bazie utworzonej z wektorów stycznych do rozmaitości w punkcie formula_24). Każda przestrzeń styczna może zostać przekształcona w przestrzeń unitarną, jeżeli zdefiniuje się w niej iloczyn skalarny wektorów.
Wiązka styczna rozmaitości. Wiązka styczna unitarna..
Zbiór przestrzeni stycznych do rozmaitości formula_1 w poszczególnych jej punktach nazywa się wiązką styczną rozmaitości.
Zbiór przestrzeni stycznych unitarnych do rozmaitości formula_1 w poszczególnych jej punktach nazywa się wiązką styczną unitarną rozmaitości.
Norma wektorów na rozmaitości.
W każdej przestrzeni stycznej formula_23 rozmaitości formula_1 można ustalić definicję długość wektorów – w ten sposób każda przestrzeń styczna staje się przestrzenią unormowaną.
Norma wektora formula_29 zaczepionego w punkcie formula_6 zadana jest wzorem
gdzie:
Celowe jest wprowadzenie normy zdefiniowanej w ten sam sposób wszystkich przestrzeniach stycznych. W takim wypadku mówi się, że norma została wprowadzona na wiązce stycznej formula_37 rozmaitości formula_38
Krzywa w rozmaitości.
Równanie parametryczne krzywej.
Niech formula_39 będzie krzywą regularną, zadaną równaniami parametrycznymi
gdzie formula_41 – parametr krzywej. Zamiast symboli formula_42 będziemy tu używać tradycyjnego zapisu równań krzywych z użyciem symbolu formula_43 tj. równanie krzywej ma w tej symbolice postać
Np. równanie okręgu na płaszczyźnie
(a) we współrzędnych kartezjańskich ma postać
(b) we współrzędnych biegunowych ma postać
Wektory styczne do krzywej.
Dla każdej liczby formula_49 można znaleźć wektory styczne
znajdujące się w przestrzeniach stycznych formula_51 rozmaitości w punktach formula_52 krzywej. Wektor styczny ma więc współrzędne
Długość wektora stycznego.
Długość wektora stycznego liczy się zgodnie ze wzorem na normę, tj.
Długość krzywej na rozmaitości.
Jeżeli parametr formula_41 oznaczałby czas, to wielkość formula_56 byłaby wartością wektora prędkości poruszania się ciała po krzywej w czasie formula_57 Wtedy wielkość formula_58 oznaczałaby infinitezymalne przemieszczenie punktu wzdłuż krzywej w tym czasie. Długość drogi przebytego przez ciało wzdłuż krzywej formula_52 w czasie formula_60 byłaby całką z poszczególnych odcinków formula_61 czyli
W ogólności formula_41 może oznaczać dowolny parametr, niekoniecznie czas. Długość krzywej nie zależy bowiem od sposobu jej parametryzacji.
Różniczkowalność krzywej formula_52 dla formula_49 gwarantuje, że formula_56 przyjmuje skończone wartości, a to oznacza, że całka formula_67 istnieje.
Zapisując normę formula_56 w jawnej postaci, mamy wzór na długość krzywej
przy czym w powyższym wzorze trzeba sumować po powtarzających się wskaźnikach formula_70 (zgodnie z konwencją sumacyjną Einsteina; konwencję tą stosuje się także we wzorach poniżej).
Odległość punktów na rozmaitości.
W każdej rozmaitości reimannowskiej spójnej można wprowadzić pojęcie odległości.
Definicja:
Odległością punktów formula_71 rozmaitości formula_1 jest długość najkrótszej spośród krzywych formula_73 zawartych w rozmaitości, ciągłych i różniczkowalnych, łączących punkty formula_74 czyli
gdzie:
Dowodzi się, że najkrótszymi liniami w rozmaitości riemannowskiej zupełnej są linie geodezyjne (patrz niżej). Rozmaitość riemannowska, w której zdefiniowano pojęcie odległości, staje się przestrzenią metryczną.
Linie geodezyjne na rozmaitości.
Rozmaitość riemannowska jest w ogólności zakrzywiona. Jeżeli rozmaitość jest przestrzenią zupełną, to najkrótszymi liniami, łączącymi dwa punkty, są linie geodezyjne – linie te są odpowiednikami linii prostych w przestrzeni Euklidesa. Linia geodezyjna formula_79 gdzie formula_41 – parametr definiujący krzywą, spełnia równanie różniczkowe:
gdzie formula_82 formula_83 – symbole Christoffela, które wyrażają się przez tensor metryczny wzorami
Powyższe wzory można zapisać w bardziej zwartej postaci:
gdzie wprowadzono oznaczenia:
Uwaga:
Jeżeli rozmaitość nie jest zupełna, to linie geodezyjne mogą nie istnieć.
Np. dla płaszczyzny, z której usunięto punkt formula_94 odległość między punktami formula_95 oraz formula_96 wynosi 2, ale nie istnieje linia geodezyjna, łącząca te punkty i należąca do rozmaitości, gdyż obliczając infimum uzyskuje się linię prostą w formula_97 przechodzącą przez usunięty z omawianej rozmaitości punkt formula_98 Mimo tego odległość w rozmaitości między punktami formula_95 oraz formula_96 wynosi 3, tyle ile w rozmaitości bez usuniętego punktu formula_98
Kąt między wektorami.
Kąt formula_102 pomiędzy dwoma wektorami formula_103 oraz formula_104 stycznymi do rozmaitości w punkcie formula_105 dany jest jako iloraz iloczynu skalarnego wektorów przez iloczyn długości tych wektorów, tj.
czyli
W zakrzywionej przestrzeni wektory należą do przestrzeni stycznej formula_23 do rozmaitości.
Rozmaitość riemannowska – podsumowanie.
W ramach podsumowania zestawiono tu najważniejsze idee dotyczące rozmaitości riemannowskich.
(1) Pojęcie rozmaitości riemannowskiej wychodzi zdecydowanie poza pojęcie przestrzeni liniowej (wektorowej): rozmaitość riemannowska w ogólności nie jest przestrzenią liniową. Dlatego np. punktów rozmaitości nie można traktować jakby były wektorami (jak to można robić w przestrzeni euklidesowej).
(2) Ponadto: wektory styczne do krzywych leżących w rozmaitości nie należą do rozmaitości (np. sfera). Dlatego wprowadza się pojęcie przestrzeni stycznej do rozmaitości – przestrzeń styczna jest przestrzenią wektorową, którą tworzą wektory styczne do krzywych rozmaitości.
Standardową bazę przestrzeni stycznej stanowią wektory styczne do linii współrzędnych krzywoliniowych
gdzie formula_110 formula_111 jest wektorem wodzącym punktu na rozmaitości opisanym przez współrzędne kartezjańskie przestrzeni euklidesowej, w której zanurzona jest rozmaitość.
(Przykłady obliczeń podano w: Tensor metryczny lub Współrzędne krzywoliniowe).
(3) Następnie można zdefiniować iloczyn skalarny wektorów, a dalej tensor metryczny, którego współrzędne są równe iloczynom skalarnym wektorów stycznych, tj.
(alternatywnie: definiuje się różniczkowy element liniowy, którego współczynniki są równe współrzędnym tensora metrycznego; wtedy nie trzeba odwoływać się do przestrzeni euklidesowej).
(4) Dzięki temu można w dalszej kolejności zdefiniować metrykę na rozmaitości, wyznaczoną przez długości krzywych geodezyjnych, łączących punkty rozmaitości. Tensor metryczny pozwala zdefiniować też inne wielkości geometryczne. Stąd jego fundamentalne znaczenie.
(5) Rozmaitość riemannowska sprowadza się do przestrzeni liniowej (euklidesowej), gdy tensor metryczny staje się diagonalny w całej przestrzeni. Wtedy metryka riemannowska staje się metryką euklidesową, krzywe geodezyjne stają się prostymi euklidesowymi.
Zobacz też.
Inne

</doc>
<doc id="527143" url="https://pl.wikipedia.org/wiki?curid=527143" title="Philippe Nicolet">
Philippe Nicolet

Philippe Nicolet, (ur. 4 stycznia 1953 w Lozannie) - szwajcarski reżyser filmów dokumentalnych i fabularnych, dziennikarz i autor scenariuszy.
W latach 1994-1999 był pierwszym głównym redaktorem lokalnej telewizji w Lozannie. Następnie we współpracy z Fundacją Jean Monnet, której przewodniczącym był Henri Rieben, zaangażował się w projekt śledzący historię współpracy między Szwajcarią a Unią Europejską. Poza licznymi reportażami nakręconymi w ponad pięćdziesięciu krajach, zyskał rozgłos także dzięki setkom wywiadów przeprowadzonych z politykami, naukowcami i artystami.

</doc>
<doc id="527146" url="https://pl.wikipedia.org/wiki?curid=527146" title="Johan Kriek">
Johan Kriek

Johan Christian Kriek (ur. 5 kwietnia 1958 w Pongoli) – południowoafrykański tenisista, od 1982 obywatel amerykański, zwycięzca Australian Open 1981 i Australian Open 1982.
Kariera tenisowa.
Jako nastolatek był mistrzem RPA szkół w kilku konkurencjach lekkoatletycznych. W 1977 był dziesiątą rakietą kraju, w 1978 debiutował w gronie zawodowców i w klasyfikacji ATP znalazł się w czołowej trzydziestce na świecie. Przeniósł się w tymże roku na stałe do USA i w sierpniu 1982 przyjął obywatelstwo amerykańskie. Pierwsze turniejowe zwycięstwo w cyklu Grand Prix odniósł w 1979 w Sarasocie.
Największe sukcesy odniósł w turnieju wielkoszlemowym Australian Open. Wykorzystując nieobecność wielu rywali Kriek wygrał turniej w 1981, pokonując w finale Steve’a Dentona w czterech setach. Tytuł obronił w 1982, po finale z tym samym przeciwnikiem. Był ponadto w półfinale w 1984 oraz w ćwierćfinałach w 1983 i 1985. Tak skuteczny na australijskiej trawie, nie powtórzył sukcesów na Wimbledonie, gdzie dwa razy był ćwierćfinalistą (1981, 1982). W 1986 doszedł do półfinału French Open, w 1980 do półfinału US Open. Na ćwierćfinałach starty w US Open kończył w 1978 i 1979.
Wygrał łącznie 14 turniejów singlowych i 8 deblowych, na koncie miał zwycięstwa m.in. nad Vitasem Gerulaitisem i Johnem McEnroe. We wrześniu 1984 zajmował 7. miejsce w rankingu światowym gry pojedynczej, w sierpniu 1988 – 12. pozycję w rankingu gry podwójnej. Zarobił na korcie ponad 2 miliony dolarów. Praworęczny tenisista, znany był z dynamiki na korcie i dobrej gry wolejowej.

</doc>
<doc id="527147" url="https://pl.wikipedia.org/wiki?curid=527147" title="Drużynowe mistrzostwa Wielkiej Brytanii na żużlu">
Drużynowe mistrzostwa Wielkiej Brytanii na żużlu

Brytyjska liga żużlowa – najstarsza i jedna z najsilniejszych lig żużlowych na świecie. Rozgrywki prowadzone są na torach klasycznych. Historia ligi sięga okresu sprzed II wojny światowej, była to pierwsza regularna liga żużlowa na świecie. Jej początek datuje się na rok 1929, kiedy to powstały dwie ligi równoległe Southern League i Northern League. Pierwszymi mistrzami obu lig były drużyny odpowiednio: Stamford Bridge i Leeds. W 1932 powstała na bazie dwóch lig Brytyjska Liga Żużlowa. Od 2017 liga dzieli się na dwie profesjonalne klasy rozgrywkowe: "SGB Premiership" i "SGB Championship", a także amatorską/półprofesjonalną "National Development League""."
Liga rozgrywana jest systemem kołowym, każda drużyna spotyka się z każdą inną czterokrotnie w ciągu sezonu - dwukrotnie na własnym torze i dwukrotnie na wyjeździe. Oprócz rozgrywek o mistrzostwo danej ligi, prowadzone są też odrębne rozgrywki o puchar ligi (British Elite League Knockout Cup, indywidualne mistrzostwa ligi oraz mistrzostwa ligi par. Kluby najwyższej ligi co roku przed rozpoczęciem zmagań o Mistrzostwo Wielkiej Brytanii rozgrywają turniej o Tarczę Petera Cravena (Peter Craven's Shield). Drużyny podzielone są na trzy grupy (po trzy drużyny). Do finału awansują zwycięzcy grup. Wszystkie mecze rozgrywane są formułą trójmeczu.
Tabela biegowa, podobnie jak w lidze polskiej, składa się z 15 wyścigów, odmienna jest jednak rozpiska zawodników w poszczególnych biegach. Trenerzy (promotorzy) drużyn mają szerokie możliwości stosowania zmian oraz rezerw taktycznych. W składach drużyn może występować dowolna liczba zawodników obcokrajowych, startować musi jeden zawodnik młodzieżowy, tzw. "Rising Star". Najlepszy zawodnik danej drużyny według średniej meczowej musi startować pod numerem 1.
Triumfatorzy.
Lista klubów, które stawały na podium w lidze brytyjskiej na przestrzeni lat:

</doc>
<doc id="527149" url="https://pl.wikipedia.org/wiki?curid=527149" title="Kondensator stratny">
Kondensator stratny



</doc>
<doc id="527152" url="https://pl.wikipedia.org/wiki?curid=527152" title="Antyferromagnetyzm">
Antyferromagnetyzm

Antyferromagnetyzm – właściwość magnetyczna materiału; zjawisko polegające na antyrównoległym uporządkowaniu elementarnych momentów magnetycznych w podsieciach sieci krystalicznej. Typowym przykładem pierwiastka o silnych właściwościach magnetycznych jest mangan. Antyferromagnetyzm występuje np. w CuO (znajdujących się w większości badanych nadprzewodników wysokotemperaturowych), CuMnAs oraz w MnTe.
Antyferromagnetyzm to szczególny przypadek ferrimagnetyzmu. Sieć antyferromagnetyku może być rozpatrywana jako wiele podsieci, z których w każdej momenty magnetyczne mają identyczny kierunek, ale przeciwne zwroty (np. dla antyferromagnetyka II rodzaju o sieci przestrzennie centrowanej (bcc) można wyróżnić 4 różne sieci o uporządkowaniu ferromagnetycznym – czyli dwie prostopadłe do siebie podsieci o uporządkowaniu antyferromagnetycznym). Wypadkowy moment magnetyczny (a zatem i namagnesowanie) całej sieci jest zerowy.
Modyfikacja tego uporządkowania może jednak doprowadzić do wytworzenia spontanicznego namagnesowania całej sieci (taki efekt może być spowodowany zanieczyszczeniami lub wzajemnymi nachyleniami spinów, powodującymi, że nie będą równoległe do siebie). Minerały takie nazywamy "niedoskonałymi antyferromagnetykami" lub "antyferrimagnetykami". Przykładem antyferrimagnetyka jest rozpowszechniony w przyrodzie minerał żelaza – hematyt.
Zjawisko antyferromagnetyzmu jest zależne od temperatury. Powyżej temperatury Néela uporządkowanie antyferromagnetyczne ulega zniszczeniu, a substancja przyjmuje właściwości paramagnetyczne. Jest ona inna dla każdego materiału.
Wyprowadzenie temperatury Néela (model Weissa).
Podstawą matematycznego opisu antyferromagnetyka jest rozpatrywanie jego namagnesowania jako sumę namagnesowań podsieci, złożonych z momentów magnetycznych w tym samym kierunku i z tym samym zwrotem. Każde z nich jest źródłem indukcji pola magnetycznego – odpowiednio formula_1 oraz formula_2 co wyraża się wzorami:
gdzie:
Dla każdej z podsieci, namagnesowanie dane jest wzorem:
gdzie:
Skoro namagnesowania podsieci są sobie co do wartości równe, to: formula_14 zatem: formula_15
W celu rozwiązania tego równania stosujemy układ równań: formula_16 który po wykorzystaniu przybliżenia funkcji Brillouina, daje temperaturę graniczną (Néela):
powyżej której faza antyferromagnetyczna zanika, a materiał staje się paramagnetykiem.
Podatność magnetyczna antyferromagnetyka.
Podatność magnetyczna antyferromagnetyków zależy od wielkości zewnętrznego pola magnetycznego oraz od jego kierunku. Przy relacji prostopadłej między wektorem Néela formula_18 a indukcją pola magnetycznego formula_19 (słabe pole), poniżej temperatury Néela podatność magnetyczna jest anizotropowa.
Również poniżej temperatury Néela, dla odpowiedniej wartości pola magnetycznego ustawionego równolegle do wektora Néela następuje spin-flop.

</doc>
<doc id="527154" url="https://pl.wikipedia.org/wiki?curid=527154" title="Julio Iglesias">
Julio Iglesias

Julio Iglesias, właśc. Julio José Iglesias de la Cueva (ur. 23 września 1943 w Madrycie) – hiszpański piosenkarz i kompozytor. 
Nakład ze sprzedaży jego wydawnictw muzycznych przekroczył 200–300 milionów na całym świecie. On sam otrzymał łącznie około 2600 złotych i platynowych płyt. Według Sony Music jest jednym z 10 najlepiej sprzedających się artystów muzyki w historii.
W trakcie swojej działalności muzycznej wydał ponad 77 albumów. Śpiewa najczęściej po hiszpańsku, ale także po francusku, angielsku, włosku, niemiecku, portugalsku, nagrał też kilka utworów po katalońsku. Jest odnotowany w "Księdze rekordów Guinnessa" jako artysta, który nagrał najwięcej płyt w największej liczbie języków.
Początki jego międzynarodowej sławy sięgają lat 70. XX wieku, kiedy zyskał popularność jako wykonawca romantycznych ballad, które w połączeniu z jego własną aparycją i wyglądem dżentelmena, dało mu niebywały sukces. Dotychczas zagrał w przybliżeniu około 5000 koncertów.
Przez pewien czas grał w piłkę nożną na pozycji bramkarza w drużynie Realu Madryt.
Życiorys.
Dzieciństwo i młodość.
Jest najstarszym synem Dr. Julio Iglesiasa Pugi (pochodzącego z Galicji) oraz Marii del Rosario de la Cueva y Perignat (pochodzącej ze szlacheckiej rodziny pochodzenia żydowskiego). Jego wuj, który był ambasadorem Hiszpanii w Londynie, tytułowany był mianem markiza.
W latach 1956–1959, będąc studentem prawa w Madrycie, przez krótki czas był bramkarzem w młodzieżowej drużynie Realu Madryt. Wskutek wypadku samochodowego, któremu uległ 22 września 1963, musiał zrezygnować z kariery sportowej. Pomimo diagnoz mówiących, że nie będzie mógł chodzić, powoli zaczął wracać do zdrowia. Aby rozwijać sprawność własnych rąk, zaczął grać na gitarze. Kiedy wyzdrowiał, powrócił na studia. W tym czasie przebywał w Anglii, gdzie pobierał lekcje języka angielskiego, początkowo w Ramsgate, a później w szkole językowej w Cambridge.
Na pytanie, jak wyobraża sobie własne życie, gdyby nie wypadek, odpowiada: 
Kariera.
Początki i pierwsze albumy.
W 1968 wygrał międzynarodowy festiwal piosenki hiszpańskojęzycznej w Benidormie, po czym podpisał kontrakt z filią wytwórni Columbia specjalizującej się w wydawaniu artystów śpiewających po hiszpańsku. W 1970 z debiutanckim singlem „Gwendolyne” reprezentował Hiszpanię w 15. Konkursie Piosenki Eurowizji. 21 marca wystąpił w finale konkursu organizowanym w Amsterdamie i zajął czwarte miejsce w finale. W tym samym roku wystąpił z koncertem na festiwalu "Midem" oraz na innych festiwalach we Francji, Luksemburgu, Niemczech czy w japońskiej Osace. W ciągu 30 dni zagrał 41 koncertów w 41 różnych miastach.
Ważniejsze albumy nagrane w tamtym czasie to: "A Flor de Piel" (z 1974, zawierający przebój „Manuela”), "El Amor" (1975), oraz "Soy" (1978). W tym okresie śpiewał także po francusku, nagrał wówczas m.in. piosenkę „Je n'ai pas changé”.
1978–1990: Szczyt kariery.
W 1978 podpisał kontrakt z wytwórnią CBS International, dodając kolejne języki do swojego repertuaru: angielski, portugalski oraz niemiecki. W 1981 wydał album, zatytułowany "De Niña a Mujer" (1981), z którego pochodził jego pierwszy anglojęzyczny przebój, cover piosenki „Begin the Beguine” Cole Portera pochodzącej z musicalu "Jubilee". Singel zajął pierwsze miejsce na angielskiej liście przebojów, a sporym powodzeniem cieszyła się wydana w tamtym czasie kolekcja przebojów zatytułowana "Julio" (1983).
W 1984 wydał kolejny album "1100 Bel Air Place", który ugruntował jego ogromny sukces, także na rynku anglojęzycznym. Sam album sprzedał się w liczbie trzech milionów sztuk w samych Stanach Zjednoczonych. Pierwszym singlem z tego albumu był „To All the Girls I've Loved Before”, nagrany w duecie z Willie Nelsonem. Singiel zajął piąte miejsce na amerykańskiej liście przebojów Billboard Hot 100. Piosenka doczekała się m.in. polskiej wersji językowej, którą nagrał duet Smoleń–Krawczyk. Z płyty "1100 Bel Air Place" pochodził także kolejny znany utwór „All of You”, nagrany w duecie z Dianą Ross.
W połowie lat 80. ojciec Iglesiasa został porwany, znaleziono go dwa tygodnie później bez uszczerbku na zdrowiu. Wydarzenie zdecydowało o przeprowadzce piosenkarza do Miami. W 1988 odebrał nagrodę Grammy za najlepszy album latynoamerykański – "Un Hombre Solo" z 1987. Następnie nagrał duet ze Steviem Wonderem „My Love”, zamieszczony na albumie "Non Stop" (1988).
Lata 90..
W latach 90. powrócił do swojego pierwotnego stylu muzycznego opartego na melodiach pochodzących z kultury hiszpańskiej w albumie "Tango" (1996), który jako kolejny otrzymał nominację do nagrody Grammy. W tym samym roku za płytę otrzymał nagrodę World Music Award w Monako, pokonując m.in. swojego syna, Enrique. Wydarzenie skomentował w następujący sposób:
Od 2000.
Nazwisko Iglesiasa wróciło na nagłówki gazet w październiku 2003, kiedy niespodziewanie trzykrotnie pocałował prowadzącą program w argentyńskiej telewizji Susanę Giménez. W tym samym roku wydał album „Divorcio”. Już w pierwszym po premierze albumu sprzedało się 350 000 kopii w samej tylko Hiszpanii; tym samym album szybko osiągnął pozycję numer #1 na listach przebojów w Hiszpanii, Portugalii, Francji, Włoszech oraz Rosji.
Na przełomie 2003 i 2004 odbył 10-miesięczną światową trasę koncertową. W jej trakcie odwiedził wiele krajów w Europie, Azji, Ameryce Północnej, Ameryce Południowej, a także w Afryce. Ponad połowa ze wszystkich koncertów została wyprzedana po kilku dniach od rozpoczęcia sprzedaży. W grudniu 2004 wraz ze swoją życiową partnerką oraz czwórką dzieci nagrał kolędę "Cicha noc". Nagranie dostępne było jedynie na jego stronie internetowej, zaś płyta kompaktowa z piosenką była dołączana do kartek świątecznych rozdawanych przez Iglesiasa wśród znajomych oraz fanów na całym świecie. W 2008 wraz z rodziną kolejny raz zdecydował się na nagrania świąteczne, tym razem wspólnie zaśpiewali utwór „The Little Drummer Boy” po hiszpańsku oraz po angielsku i, tak jak poprzednio, dołączyli do kart świątecznych.
We wrześniu 2006 wydał anglojęzyczny album, zatytułowany "Romantic Classics". Na płycie znalazły się jego covery piosenek, takich jak m.in.: „I Want to Know What Love Is”, „Careless Whisper” czy „Right Here Waiting”. Album był najwyższym debiutem Iglesiasa na amerykańskiej liście przebojów Billboard, zajmując 31. miejsce na liście w USA, 21. miejsce w Kanadzie, 10. miejsce w Australii oraz czołowe miejsca w wielu innych krajach Europy i Azji.
We wrześniu tego samego roku powrócił do studia nagraniowego, gdzie zarejestrował swoje piosenki w języku indonezyjskim oraz języku filipńskim pochodzące z albumu „Romantic Classics”, które to nagrania miały wspomóc sprzedaż tego albumu na rynkach azjatyckich. Nagrał także duet wraz z filipińską gwiazdą Anggun w utworze śpiewanym po angielsku i filipińsku utwór zatytułowany „All of You”. Mocno promował swój album „Romantic Classics” pod koniec 2006 oraz w całym 2007 poprzez występy w popularnych programach telewizyjnych w Stanach Zjednoczonych. Wystąpił też w programie "Dancing with the Stars", w którym zaśpiewał piosenki „I Want to Know What Love Is”, „Good Morning America”, „The View”, „Fox and Friends” oraz „Martha Stewart”. W 2008 skupił się na promocji albumu w Europie, Afryce oraz Ameryce Południowej.
Życie osobiste.
W latach 70. pozostawał w związku z filipińską modelką, a później dziennikarką Isabel Preysler. Wspólnie mieli troje dzieci: córkę Isabel Iglesias (ur. 3 września 1971 w Cascais) oraz synów Julio José (ur. 25 lutego 1973 w Madrycie) i Enrique (ur. 8 maja 1975 w Madrycie). Para rozwiodła się w 1978.
Od 1990 Iglesias jest w związku z byłą holenderską modelką Mirandą Rijnsburger (ur. 5 października 1965). 26 sierpnia 2010 pobrali się. Mają pięcioro dzieci: synów Miguela Alejandro (ur. 7 września 1997), Rodrigo (ur. 3 kwietnia 1999) i Guillermo (ur. 5 maja 2007), oraz córki-bliźniaczki, Victorię i Cristinę (ur. 1 maja 2001).
W czerwcu 2001 ukończył studia na madryckim uniwersytecie. W ten sposób wypełnił obietnicę, którą złożył swojemu ojcu 35 lat wcześniej, kiedy porzucił studia dla kariery muzycznej.
Jest znany także z dużych inwestycji w Dominikanie w mieście Punta Cana, które jest najczęściej odwiedzanym miejscem przez turystów. Tam też spędza najwięcej czasu, kiedy nie jest w trasie koncertowej.
W 2006 jego posiadłość na Florydzie została wystawiona na sprzedaż za cenę 28 milionów dolarów, czyniąc ja jedną z dziesięciu najdroższych posiadłości na południu USA w 2006 według magazynu „Forbes”.
Magazyn „Maxim” umieścił go na 4. pozycji listy „Żyjących legend seksu”.

</doc>
<doc id="527155" url="https://pl.wikipedia.org/wiki?curid=527155" title="Mineralne Wody">
Mineralne Wody

Mineralne Wody () – miasto w Rosji, w Kraju Stawropolskim, na przedgórzu Wielkiego Kaukazu, w dolinie Kumy. Około 73 tys. mieszkańców (2021).
Transport.
Niedaleko miasta znajduje się port lotniczy Mineralne Wody. 

</doc>
<doc id="527158" url="https://pl.wikipedia.org/wiki?curid=527158" title="Nowoszachtyńsk">
Nowoszachtyńsk

Nowoszachtyńsk () – miasto w południowej Rosji, w obwodzie rostowskim. Miasto zamieszkuje ok. 106,5 tys. mieszkańców (2020).
Historia.
Pierwsza wzmianka o eksploatowaniu węgla pochodzi z 1696.
Od 1840 do 1910 na miejscu obecnego miasta powstało miasteczko węglowe, a w 1910 roku połączone w jedną: kopalnie „Neswetaj”. W tym czasie przedsiębiorcy są zintensyfikowani budową małych kopalni węgla kamiennego. W 1913, wraz z kopalnią w Paramonowa Mikołaja, syna Rostowskiego milionera, produkcja węgla znacznie się zwiększyła. On założył pierwsze pięć dużych kopalni, zbudował linię kolejową Neswetaj – Górna, zbudowany z kamienia pierwsze 48 baraków dla robotników i 4 schroniska dla administracji.
31 stycznia 1939 dekretem Prezydium Rady Najwyższej ZSRR przypisana osadzie status miasta. Data ta uważana jest za dzień powstania miasta Nowoszachtyńsk.
W latach sześćdziesiątych, siedemdziesiątych w Nowoszatyńsku oddano do użytku zakłady przetwórstwa węgla, firmy budowlane, zakłady górnicze, mleczarnie, piekarnie oraz fabryki odzieży.
W latach osiemdziesiątych i dziewięćdziesiątych latach XX wieku, w mieście zamknięto wszystkie kopalnie, przestaje działać mleczarnia, przestają istnieć wszystkie kina w mieście.

</doc>
<doc id="527164" url="https://pl.wikipedia.org/wiki?curid=527164" title="Kamieńsk Szachtyński">
Kamieńsk Szachtyński

Kamieńsk Szachtyński ( – Kamiensk-Szạchtinskij) – miasto w południowej Rosji, w obwodzie rostowskim, nad Dońcem. Około 87,1 tys. mieszkańców (2021).
Opis.
Burmistrz miasta – Oleg Kajudin.
Miasto ma również 2 wsie: Fabryka i Lihowskoj, które podlegają jego administracji. Miasto jest położone w północno-wschodniej krawędzi pasma Donieckiego, przy brzegu Dońca (prawy dopływ Donu), 145 km na północny wschód od Rostowa. Stacja kolejowa "Kamienskaja" leży na linii Liski – Millerowo – Rostów kolei Północno-kaukaskiej. Skrzyżowanie dróg, w tym federalnej autostrady M4 Moskwa – Rostów nad Donem i drogi Wołgograd – Kiszyniów. W mieście funkcjonuje wiele mostów drogowych i kolejowych przez Doniec.
Z Kamieńska Szachtyńskiego pochodzi Uljana Donskowa, rosyjska gimnastyczka artystyczna, złota medalistka olimpijska, 4-krotna mistrzyni świata, 5-krotna mistrzyni Europy.
Geologia.
W pobliżu miasta znajdują się dwa kratery uderzeniowe z eocenu, nazwane Kamieńsk i Gusiew. Oba są pogrzebane pod późniejszymi osadami i niewidoczne na powierzchni.

</doc>
<doc id="527165" url="https://pl.wikipedia.org/wiki?curid=527165" title="Proch błyskowy">
Proch błyskowy



</doc>
<doc id="527168" url="https://pl.wikipedia.org/wiki?curid=527168" title="Mari (bogini)">
Mari (bogini)

Mari (być może także Maiti lub Matxi) – najważniejsze bóstwo w mitologii Basków, bogini przyrody, żona boga Sugaara. 
Według badaczy wierzeń baskijskich Mari była personifikacją wielkości i majestatu gór, władczynią duchów i demonów, piorunów i błyskawic, ale mogła też wywodzić się od czczonych przez starsze ludy śródziemnomorskie bogiń przyrody i płodności; jako dowód podaje się rdzeń "ma" występujący tak w jej imionach, jak i w imionach innych bogiń płodności, wśród nich rzymskiej Mai.
Na skutek chrystianizacji zaczęto ją utożsamiać z Najświętszą Maryją Panną.
Imię.
Istnieją teorie, że imię Mari jest zniekształceniem imienia Maryi, jednak większość badaczy odrzuca je, twierdząc, że imię Mari jest starsze niż chrystianizacja Baskonii.
Postacie.
Mari umiała przybierać różne postaci, a jej wygląd zależał najczęściej od tego, gdzie w danej chwili przebywała. Często wyobrażano ją sobie jako ptaka - zwykle kruka lub sępa, ale w niektórych rejonach także jako węża lub jedno ze zwierząt domowych (byk, koń). Potrafiła też przybrać postać drzewa, zwłaszcza dębu, który był dla Basków drzewem świętym, zjawiska atmosferycznego (chmura, tęcza, powiew wiatru), ognistej kuli lub ognistego ptaka.
Poza podziemiami potrafiła też zmienić się w człowieka. Najczęściej stawała się wtedy młodą, piękną i elegancką kobietą, czasem z aureolą, chociaż zdarzały się też wyobrażenia jej jako chłopki lub kobiety z kozimi kopytami. Ta ostatnia cecha może być jednak nie rodzimą cechą z baskijskiej mitologii, a pozostałością po czasach intensywnej chrystianizacji, gdy pogańskie bóstwa starano się utożsamiać ze złem i Szatanem.
Odosobniony był sposób postrzegania Mari w rejonie wioski Arbizu w Nawarze, gdzie opisywano ją jako groźnego, nieprzychylnego ludziom i istotom nadprzyrodzonym demona. Z kolei Muruguanie i w Amezkecie w prowincji Gipuzkoa Mari uważano za wiedźmę, która opętywała kobiety.
Życie.
Mari mieszkała w podziemiach, za swoje domy uważała wszystkie jaskinie w Baskonii. Stąd też nadawano jej dodatkowe imiona, by odróżnić od ogólnej istoty bogini jej konkretne, lokalne wcielenia - na przykład w Ataun nazywano ją "Mari Munduku" ("z jaskini Mundu").
Wszystkie jej siedziby były urządzone z wielkim przepychem, z meblami i przedmiotami codziennego użytku wykonanymi ze złota i kamieni szlachetnych. Każda siedziba w pewnym stopniu różniła się umeblowaniem od pozostałych, na przykład w Otsabio Mari miała trzymać złoty posąg byka.
Przemieszaczając się, najczęściej korzystała z podziemnych tuneli, ale umiała też przeskakiwać z jednego szczytu górskiego na inny, a także latać, przyjmując postać ptaka, ognistej kuli lub płonącego sierpa. Według przekazów z okolic Arbizu, Mari czasem leciała tak nisko, że wzniecała pożary lasów. Istnieją też przekazy o Mari latającej pod postacią kobiety lub wiezionej po niebie wozem zaprzęgniętym w konie albo woły.
Stosunek do ludzi.
Mari nie była boginią opiekującą się ludźmi, ale była życzliwa tym, którzy w nią wierzyli i znajdowali się w ciężkiej sytuacji. By pomóc biednym i potrzebującym, zamieniała węgiel w złoto, a strudzonym podróżnikom pomagała przebyć najtrudniejsze odcinki drogi. Potrafiła też karać ludzi łamiących główne zasady baskijskiej moralności - nie kłam, nie kradnij, nie bądź wyniosły, nie przechwalaj się, dotrzymuj danego słowa, bądź solidarny, szanuj bliźnich. Szczególny gniew budzili w niej kłamcy oraz chciwcy, którzy ośmielili się ukraść cokolwiek z jej siedzib.
Kult.
Mari nie grała w baskijskiej mitologii takiej roli jak Zeus w mitologii greckiej czy Jowisz w rzymskiej. Nie wznoszono jej świątyń, nie miała też własnych kapłanów. Czczono ją tylko w razie potrzeby, na przykład dla wybłagania opadów deszczu. Wtedy przed jej jaskiniami organizowano rytuały taneczne, ofiarowywano barany lub monety.

</doc>
<doc id="527169" url="https://pl.wikipedia.org/wiki?curid=527169" title="KRS-One">
KRS-One

KRS-One, właściwie Lawrence Krishna Parker (ur. 20 sierpnia 1965 w Nowym Jorku) – amerykański raper i producent muzyczny. Jego pseudonim jest akronimem "Knowledge Reigns Supreme Over Nearly Everyone" (Wiedza Panuje Niepodzielnie Niemal Nad Wszystkimi).
Wczesne lata.
Urodził się w 1965 roku na Brooklynie w Nowym Jorku. Dorastał na Południowym Bronksie. Jako nastolatek Parker żył na ulicy, gdzie poznał krysznaitów. Często z nimi przebywał, między innymi razem z nimi rozdawał jedzenie bezdomnym. Z tego powodu nadano mu przydomek "Krisna" (Kryszna, które zdrobniono do "Kris"). Jako writer "Krisna" podpisywał się KRS. Z czasem wielu zaczęło powielać jego tag, więc do swojego przydomka dodał "ONE", aby odróżnić się od reszty a także zaznaczyć, że jest niepowtarzalny; stąd wziął się KRS-One, przydomek, który później stał się akronimem: "Knowledge Reigns Supreme Over Nearly Everyone" (Wiedza Panuje Niepodzielnie Niemal Nad Wszystkimi).
Boogie Down Productions.
W 1986 wraz z Dj'em Scott La Rock założył grupę Boogie Down Productions. Boogie Down w nowojorskim slangu oznacza Bronx. Nazwę grupy przetłumaczyć można jako "Produkcje (z) Bronxu". Pierwszy album BDP "Criminal Minded" został wydany w 1987 roku. Płyta składa się z ciężkich, opartych na reggae i rocku beatów Scotta La Rock, oraz rozbudowanych rymów KRS. Tematyka tego albumu dotyczy życia na ulicy i kultury hip-hop. Scott LaRock został zamordowany wkrótce po wydaniu "Criminal Minded". Śmierć DJ-a stała się punktem zwrotnym w twórczości KRS-One. Na następnej płycie "By All Means Necessary" (Nazwa i okładka ablumu nawiązują do Malcolma X) KRS rapuje głównie o sprawach społeczno politycznych.
Styl.
KRS-One znany jest przede wszystkim jako Nauczyciel (The Teacha). Sposób w jaki przekazuje swoje teksty zbliżony jest do kazania, lub do wykładu na uczelni. Tematy poruszane przez KRS-ONE dotykają przeróżnej tematyki. Można wymienić tu na przykład: kondycję kultury hip-hop ("MC's Act Like They Dont Know"), przemoc we wspólnocie czarnych w USA ("Squash All Beef"), tożsamość ("House Niggas"), historia Afryki oraz Afro-amerykanów, wegetarianizm ("My Philosophy", "Beef"), brutalność policji, ulica ("Bo, Bo, Bo"), system edukacji ("You Must Learn"), cenzura, więźniowie polityczni ("Free Mumia"), komercja, religia ("The Truth"), graffiti ("Out For Fame"), prawda, rasizm, seksizm oraz wieczność. Wielokrotnie wykładał na uczelniach w USA. KRS uważany jest także za jednego z prekursorów gatunku gangsta rap z racji pierwszej płyty Boogie Down Productions "Criminal Minded". Jest aktywny na scenie od lat osiemdziesiątych. Cały czas podkreśla, że jest wierny podziemiu. Nie osiągnął sukcesu komercyjnego z jednej strony, z drugiej natomiast ma oddanych fanów na całym świecie oraz szacunek artystów udzielających się w mainstreamie i tych, którzy tworzą w tak zwanym podziemiu.
Dyskografia.
Ponadto ukazało się wydawnictwo zatytułowane "The Power of Future", na które składa się siedem lekcji magii (m.in. medytacja, rekonstrukcja tożsamości, zmysły astralne).

</doc>
<doc id="527172" url="https://pl.wikipedia.org/wiki?curid=527172" title="Achtubinsk">
Achtubinsk

Achtubinsk (ros. Ахту́бинск) – miasto w Rosji, w obwodzie astrachańskim, nad Achtubą. 42 642 mieszkańców (2008). Miejscowość założono w 1956 r., tego samego roku nadano prawa miejskie.
W mieście rozwinął się przemysł spożywczy oraz materiałów budowlanych. W Achtubinsku remontuje się statki.
Miasto powstało z połączenia 3 wsi i osiedla wojskowego.
Od 2013 r. siedziba eparchii achtubińskiej.
Znajduje się tu też dyrekcja Rezerwatu przyrody „Bogdinsko-Baskunczakskiego”.

</doc>
<doc id="527196" url="https://pl.wikipedia.org/wiki?curid=527196" title="Święty Jacek">
Święty Jacek



</doc>
<doc id="527197" url="https://pl.wikipedia.org/wiki?curid=527197" title="Sugaar">
Sugaar

Sugaar (także Sugoi, Suarra) – w mitologii Basków boska istota zazwyczaj utożsamiana z Maju, małżonkiem Mari, chociaż według niektórych źródeł miał być mężem ognistego węża-smoka Herensugue. Uważany za władcę lamiakii (bask. l.mn., Mianownik: "lamiak", pochodzenie prawdopodobnie od greckich lamii).
Jego imię znaczy "Wąż-Samiec" (od "suge" – "wąż"). Kojarzony z bóstwem atmosferycznym: w postaci ognistego sierpa na niebie, zapowiadał burzę.

</doc>
<doc id="527201" url="https://pl.wikipedia.org/wiki?curid=527201" title="Hogzilla">
Hogzilla

Hogzilla – bardzo duży dzik upolowany 17 czerwca 2004 w Alapaha, hrabstwo Berrien w stanie Georgia w USA.
Dzik został zastrzelony przez myśliwego Chrisa Griffina. Dzik został sfotografowany, a zdjęcia opublikowano w gazetach. Nadano mu nazwę Hogzilla, stanowiącą połączenie słów "hog" (ang. "wieprz") oraz Godzilla – potwora z japońskich filmów i komiksów fantastyczno-naukowych. Dzik stał się obiektem niesamowitych historii i plotek. Mówiono, że miał 3,6 m długości i ważył 455 kg. Informacje o jego bardzo dużej masie (chociaż nie tak dużej, jak twierdzono na początku) zostały sprawdzone przez grupę naukowców National Geographic w listopadzie 2004, kiedy to dokonano ekshumacji dzika. Badania kodu DNA wykazały, że był świniodzikiem. Naukowcy ocenili masę Hogzilli (dzik był w stanie rozkładu) na 363 kilogramy, a długość ciała na 2,4 metra.

</doc>
<doc id="527204" url="https://pl.wikipedia.org/wiki?curid=527204" title="Państwo hetyckie">
Państwo hetyckie



</doc>
<doc id="527206" url="https://pl.wikipedia.org/wiki?curid=527206" title="Batajsk">
Batajsk

Batajsk (ros. "Батайск") – miasto w europejskiej części Rosji, w obwodzie rostowskim. Około 127,9 tys. mieszkańców.
Latem 1942 r. miała tu miejsce pięciodniowa bitwa pomiędzy III Rzeszą a ZSRR, zakończona zwycięstwem Niemców.
W mieście rozwinął się przemysł spożywczy, materiałów budowniczych, obuwniczy oraz kolejowy.

</doc>
<doc id="527208" url="https://pl.wikipedia.org/wiki?curid=527208" title="Paul Baran (informatyk)">
Paul Baran (informatyk)

Paul Baran (ur. 29 kwietnia 1926 w Grodnie, zm. 26 marca 2011 w Palo Alto) – amerykański informatyk żydowskiego pochodzenia, twórca idei komutacji pakietów, będącej podstawą działania m.in. Internetu.
Życiorys.
Urodził się 29 kwietnia 1926 r. w Grodnie, na terytorium II Rzeczypospolitej, w rodzinie żydowskiej, której przodkowie pochodzili z Sidry. Jego rodzina w 1928 r. przeprowadziła się do USA, uciekając przed kryzysem ekonomicznym. Początkowo sprowadzili się do Bostonu, a potem do Filadelfii, gdzie jego ojciec miał sklep spożywczy. Baran najpierw dzięki stypendium kształcił się jako inżynier elektryk w Drexel University i ukończył studia w 1949 roku.
Po studiach zaczął pracę w Eckert-Mauchly Computer Corporation, gdzie zajmował się pierwszymi komputerami komercyjnymi. W 1955 r. ożenił się z Evelyn Murphy i wraz z nią przeprowadził się do Los Angeles, gdzie zatrudnił się w Hughes Aircraft przy pracy nad systemami radarowymi. Równocześnie studiował wieczorowo i w 1959 r. otrzymał tytuł Master of Science w dziedzinie inżynierii na Uniwersytecie Kalifornijskim w Los Angeles, po czym rozpoczął w tym samym roku pracę dla RAND Corporation, będącej ośrodkiem badawczym amerykańskiego lotnictwa.
Na zlecenie Amerykańskich Sił Zbrojnych firma RAND realizowała projekt wytrzymałych, rozproszonych (nie gwiaździstych) sieci cyfrowych transmisji danych, zdolnych przetrwać przewidywaną wówczas III wojnę światową. W 1962 r. opublikował 12-tomową pracę, będącą projektem owej sieci. Koncepcja ta została wdrożona w latach 60. przez Departament Obrony Stanów Zjednoczonych jako ARPANET. Początkowo sieć połączyła cztery uczelnie. Pierwszy pakiet danych został wysłany 29 października 1969 r. o godz. 10:30. W 1968 r. Baran odszedł z RAND i założył Institute for the Future, dwa lata później został nieformalnym konsultantem Centrum ARPANET w DARPA.
W 1972 r. Baran założył firmę CableData Associate, która miała udzielać konsultacji w zakresie ARPANET. W tym samym roku zasugerował podzielenie sieci ARPANET na wojskowy Milnet i cywilny Internet. Fizyczny podział sieci ARPANET na Milnet i Internet nastąpił dopiero w 1980 roku.
Był autorem 150 publikacji naukowych i ok. 35 patentów, opracował koncepcje, które przyczyniły się do powstania modemów DSL, bankomatów i zdalnego odczytu liczników energii. Był także właścicielem operatora pierwszej szeroko dostępnej sieci bezprzewodowej w USA. Jednakże nigdy nie pozwalał nazywać się "ojcem internetu".
Zmarł 26 marca 2011 r. w swoim domu w Palo Alto w Kalifornii na chorobę nowotworową płuc, cztery lata po śmierci żony.

</doc>
<doc id="527211" url="https://pl.wikipedia.org/wiki?curid=527211" title="Durch den Monsun">
Durch den Monsun

Durch den Monsun – drugi singel grupy Tokio Hotel, wydany 15 sierpnia 2005.

</doc>
<doc id="527212" url="https://pl.wikipedia.org/wiki?curid=527212" title="Państwo akadyjskie">
Państwo akadyjskie



</doc>
<doc id="527213" url="https://pl.wikipedia.org/wiki?curid=527213" title="Zielenogorsk (Petersburg)">
Zielenogorsk (Petersburg)

Zielenogorsk (ros. Зеленогорск, fiń. "Terijoki") – miasto w Rosji, w rejonie kurortowym Petersburga, nad Zatoką Fińską. Około 12,1 tys. mieszkańców. Do 13 marca 1940 miasto leżało w granicach Finlandii, w granicach ZSRR od zakończenia wojny zimowej.

</doc>
<doc id="527215" url="https://pl.wikipedia.org/wiki?curid=527215" title="Żeleznogorsk (obwód kurski)">
Żeleznogorsk (obwód kurski)

Żeleznogorsk () – miasto (szczególnego znaczenia dla rejonu żeleznogorskiego (od 1962 roku)) w Rosji, w obwodzie kurskim. Od 1965 roku jest centrum administracyjnym żeleznogorskiego rejonu, w którego skład jednak nie wchodzi – jest samodzielną jednostką administracyjną (okręgiem miejskim) obwodu.
Geografia.
Miasto położone jest w dorzeczu rzeki "Swapa", przy szosie Moskwa–Kijów.
Demografia.
W 2020 roku miasto liczyło 100 446 mieszkańców.

</doc>
<doc id="527221" url="https://pl.wikipedia.org/wiki?curid=527221" title="Wnukowo">
Wnukowo

Wnukowo () – rejon Moskwy wchodzący w skład Zachodniego Okręgu Administracyjnego. Dawna podmoskiewska osada leżąca na południowy zachód od centrum, włączona w skład Moskwy w 1950 roku. Powodem formalnego przyłączenia do Moskwy (jako administracyjnej eksklawy położonej daleko poza obwodnicą Moskwy MKAD wyznaczającą granice miasta) była lokalizacja w tym rejonie portu lotniczego Wnukowo. Od rozszerzenia miasta w 2012 nie jest już eksklawą Moskwy, pozostaje jednak eksklawą okręgu.

</doc>
<doc id="527226" url="https://pl.wikipedia.org/wiki?curid=527226" title="Pernštejn">
Pernštejn

Pernštejn – średniowieczny zamek na terenie miejscowości Nedvědice w Czechach, w kraju południowomorawskim; jeden z najlepiej zachowanych zamków w Czechach.
Od XIII wieku (pierwsza wzmianka o zamku pochodzi z roku 1285) była to siedziba rodu Pernštejnów (Pernsteinów). Do XVI wieku gotycki zamek był wielokrotnie przebudowywany, w późniejszych wiekach nie dokonywano już większych zmian i dzisiejszy wygląd zamku odpowiada jego postaci z tego okresu.

</doc>
<doc id="527228" url="https://pl.wikipedia.org/wiki?curid=527228" title="Naszacowice">
Naszacowice

Naszacowice ("Naszczowice"; w 2. poł. XX wieku okresowo również "Naszęcowice") – wieś w Polsce położona w województwie małopolskim, w powiecie nowosądeckim, w gminie Podegrodzie. Jest jedną z najstarszych miejscowości w Małopolsce. Graniczy z gminami Stary Sącz i Łącko.
Położenie.
Naszacowice położone są w Kotlinie Sądeckiej, na lewym brzegu Dunajca, u ujścia rzeki Słomki i Jastrzębika. Leży na wysokości od 300 do 450 m n.p.m. Zajmuje 3,90 km² (6,0% powierzchni gminy). Graniczy z: Podegrodziem, Juraszową, Rogami, Olszanką, Kadcza, Gołkowicami Dolnymi. Przez południową część wsi przebiega obwodnica Podegrodzia, w ciągu drogi wojewódzkiej nr 969 (Stary Sącz – Nowy Targ).
Toponimika nazwy.
Nazwa pochodzi od jej założyciela "Nosacza", co wyklucza tezę wiążącą nazwę wsi z Sączem. Mówiła ona, że Naszacowice to osada na dawnym Sączu, czyli "Naszącowice". Najstarsze zapisy nazwy pochodzą z 1233 i 1292 i brzmi ona: "Nossaczouicy". Dokumenty z 1353 podają nazwę "de Naszocowice". Jan Długosz w „"Liber beneficiorum dioecesis Cracoviensis"” zapisuje nazwę na dwa sposoby: " Nossaczowycze" i "Noszaczowycze". Spis miejscowości z 1794 podaje dwie nazwy: "Naszacowice" i "Naschatowitz Colonia".
Historia.
Na przełomie VIII i IX w. istniał tu duży gród warowny o powierzchni ok. 15 ha, który pełnił rolę centrum w tym regionie. W Naszacowicach znajdują się resztki grodziska z epoki łużyckiej i z okresu wczesnego średniowiecza. W IX–XI wieku pełniło ono rolę centrum osadniczego dla Kotliny Sądeckiej i było ważnym punktem strażniczym na szlaku handlowym biegnącym wzdłuż Dunajca.
Wieś, ulokowana 1293 na prawie magdeburskim, należała przed rozbiorami Polski do zakonu klarysek ze Starego Sącza.
W XVI w. Naszacowice były własnością Jana Wierzbięty (herbu Janina).
W 1789 w ramach akcji kolonizacyjnej cesarza Józefa II osiedliło się tu 8 rodzin niemieckich.
Wiosną 1941, w Naszacowicach, powstał oddział Batalionów Chłopskich, którym dowodził Józef Krzyżak ps. „Potok”. Teren działania oddziału obejmował gminy Podegrodzie i Stary Sącz. Licząca około 20 partyzantów jednostka przeprowadziła kilkadziesiąt akcji bojowych i dywersyjno-sabotażowych.
W latach 1975–1998 miejscowość administracyjnie należała do województwa nowosądeckiego.
Wierni Kościoła rzymskokatolickiego należą do parafii w Podegrodziu.
Edukacja.
We wsi znajduje się filia Gminnego Ośrodka Kultury w Podegrodziu, która prowadzi m.in. punkt biblioteczny.
Sport.
W miejscowości znajduje się boisko sportowe Orlik Plus, z którego bezpłatnie korzystają mieszkańcy wsi.
Sztuka.
We wsi mieszka Kazimierz Twardowski, wybitny malarz akwarelowy. Jego dzieła to przede wszystkim pejzaże, prezentowane w Polsce i za granicą. We własnym domu prowadzi małą galerię. Dwa razy otrzymał nagrodę im. Bolesława Barbackiego, za całokształt twórczości. Jest też autorem polichromii kościoła św. Jakuba w Podegrodziu.
OSP Naszacowice.
Historia.
Jednostka Ochotniczej Straży Pożarnej w Naszacowicach jest stosunkowo młodą jednostką, gdyż powstała w 2007.
Wyposażenie.
Jednostka posiada na wyposażeniu: samochód Magirus Deutz GBA 2,5/16 i motopompę oraz podstawowy sprzęt ratowniczy i gaśniczy.

</doc>
<doc id="527229" url="https://pl.wikipedia.org/wiki?curid=527229" title="Pernstejn">
Pernstejn



</doc>
<doc id="527230" url="https://pl.wikipedia.org/wiki?curid=527230" title="Dorastanie">
Dorastanie



</doc>
<doc id="527231" url="https://pl.wikipedia.org/wiki?curid=527231" title="Jenisejsk">
Jenisejsk

Jenisejsk (Jenisiejsk, ) – miasto w Rosji, w Kraju Krasnojarskim, przystań nad Jenisejem. Około 20,4 tys. mieszkańców.
Założony w 1619 roku jako jedno z najstarszych rosyjskich miast na Syberii. Prawa miejskie otrzymał w 1676 r.
Polacy w Jenisejsku.
Jenisejsk był jednym z miejsc zsyłek Polaków na Syberię. Po odzyskaniu wolności po zesłaniu na Syberię w 1622 naczelnikiem Jenisejska, trzy lata po założeniu osady, został polski szlachcic Paweł Chmielewski. W mieście jako setnik kozacki służył Nicefor Czernichowski.
W XIX w. zamieszkiwali tu m.in. powstaniec Karol Chełmiński i inżynier Tadeusz Balicki.
W Jenisejsku urodzili się:

</doc>
<doc id="527234" url="https://pl.wikipedia.org/wiki?curid=527234" title="Diwnogorsk">
Diwnogorsk

Diwnogorsk (ros. Дивногорск) – miasto w azjatyckiej części Rosji, w Kraju Krasnojarskim, nad Jenisejem, 35 km na zachodzie od Krasnojarska. W 2005 r. ok. 30 tys. mieszkańców.
W mieście rozwinął się przemysł elektrotechniczny, materiałów budowlanych oraz drzewny.

</doc>
<doc id="527235" url="https://pl.wikipedia.org/wiki?curid=527235" title="Nedvědice">
Nedvědice

Nedvědice – miasteczko (městys) i gmina (obec) w Czechach, w kraju południowomorawskim, w powiecie Brno. W 2022 roku liczyła 1289 mieszkańców.
Na terenie gminy znajduje się zamek Pernštejn.

</doc>
<doc id="527236" url="https://pl.wikipedia.org/wiki?curid=527236" title="Nedvedice">
Nedvedice



</doc>
<doc id="527238" url="https://pl.wikipedia.org/wiki?curid=527238" title="Koncert (ujednoznacznienie)">
Koncert (ujednoznacznienie)



</doc>
<doc id="527240" url="https://pl.wikipedia.org/wiki?curid=527240" title="Całki">
Całki



</doc>
<doc id="527245" url="https://pl.wikipedia.org/wiki?curid=527245" title="Steve Denton">
Steve Denton

Steve Denton (ur. 5 września 1956 w Kingsville) – amerykański tenisista i trener tenisa, zwycięzca US Open 1982 w grze podwójnej.
Kariera tenisowa.
Praworęczny, znany z mocnego serwisu Denton studiował na University of Texas, gdzie stworzył silną parę deblową z Południowoafrykańczykiem Kevinem Currenem. Razem występowali także w rozgrywkach zawodowych, gdzie ich największym sukcesem było wygranie US Open 1982. W finale pokonali 6:2, 6:7, 5:7, 6:2, 6:4 Victora Amayę i Hanka Pfistera. W 1980 zajęli 3. miejsce w klasyfikacji Grand Prix.
Denton wygrał łącznie 18 turniejów deblowych i w dalszych 23 osiągnął finały. W parze z Sherwoodem Stewartem doszedł do finału Australian Open 1983. Ponadto trzy finały wielkoszlemowe osiągnął w grze mieszanej – US Open 1981 z JoAnne Russell, Wimbledonu 1983 i Wimbledonu 1984 (pierwszy z Billie Jean King, drugi z Kathy Jordan). W sierpniu 1983 zajmował 2. miejsce w rankingu światowym deblistów.
Jako singlista nie zdołał wygrać żadnego turnieju, ale dwukrotnie doszedł do finału Wielkiego Szlema. Oba finały – Australian Open 1981 i Australian Open 1982 – przegrał z Johanem Kriekiem. Umiejętności serwisowe przyniosły mu przydomek "The Bull" i rekord 39 asów w meczu 1 rundy US Open 1985; liczba ta nie wystarczyła jednak do pokonania Richarda Matuszewskiego, nie tylko ze względu na przyzwoity serwis samego Matuszewskiego (19 asów), ale i dużą liczbę błędów Dentona (24 podwójne błędy serwisowe). W sierpniu 1983 Denton znajdował się na 12. miejscu w rankingu ATP.

</doc>
<doc id="527250" url="https://pl.wikipedia.org/wiki?curid=527250" title="Kamienica Dawida Sendrowicza w Łodzi">
Kamienica Dawida Sendrowicza w Łodzi

Kamienica Dawida Sendrowicza – kamienica znajdująca się przy ul. Piotrkowskiej 12 (róg ul. Rewolucji) w Łodzi.
Historia.
Pierwotnie na posesji stały dwa parterowe drewniane budynki, które kilkukrotnie zmieniały właścicieli. Od roku 1874 posesja należała Dawida Sendrowicza, który był właścicielem posesji do 1908 roku. Kamienica powstała w latach 1897–1898 według projektu architekta Dawida Lande, na zamówienie właściciela. W 1908 roku kamienicę nabył Z. Liebermann.
Budynek wpisany jest do rejestru zabytków pod numerem A/64 z 20.01.1971.
Architektura.
Na czterokondygnacyjnym, eklektycznym budynku z mansardowym dachem znajdują się motywy neoromańskie, neogotyckie, neorenesansowe i barokowe. Wykusz nakryty jest hełmem, a dwa pseudoryzality ze szczytami ozdobione są m.in. płaskorzeźbami smoków i delfinów.
Kamienica jest przykładem wpływu architektury na zmianę charakteru śródmieścia Łodzi z przemysłowego na wielkomiejski.

</doc>
<doc id="527251" url="https://pl.wikipedia.org/wiki?curid=527251" title="Martin Sheen">
Martin Sheen

Martin Sheen, właśc. Ramón Gerard Antonio Estévez (ur. 3 sierpnia 1940 w Dayton) – amerykański aktor filmowy i telewizyjny, działacz pacyfistyczny pochodzenia irlandzkiego i hiszpańskiego. Występował w roli głównej w filmie "Czas apokalipsy" (1979) i jako prezydent Josiah Bartlet w serialu "Prezydencki poker" (1999–2006).
22 sierpnia 1989 otrzymał gwiazdę w Alei Gwiazd w Los Angeles znajdującą się przy 1500 Vine Street.
Życiorys.
Urodził się w Dayton w stanie Ohio jako siódme z dziesięciorga dzieci irlandzkiej imigrantki Mary-Ann (z domu Phelan; 1903–1951) i hiszpańskiego pracownika Francisco Estéveza Martíneza (1898–1974). Wychowywał się w wierze katolickiej. Po ukończeniu Chaminade High School w Dayton, udał się do Nowego Jorku, by rozpocząć karierę aktorską jak jego nieżyjący idol James Dean. Aby nie być dyskryminowanym ze względu na swoje hiszpańskie imię, wybrał angielski pseudonim artystyczny – imię Martin od reżysera castingu CBS, Roberta Dale’a Martina, a nazwisko Sheen przyjął na cześć pisarza i publicysty arcybiskupa katolickiego Fultona Johna Sheena.
W późnych latach 50. XX wieku, dołączył do grupy teatralnej Juliana Becka i Judith Maliny, z którą występował w latach 1959-1961, m.in. w przedstawieniu "The Connection". W 1964 trafił na Broadway w spektaklu "Never Live over a Pretzel Factory". Zadebiutował na kinowym ekranie jako nastoletni Artie Connors, który wraz ze swoim wspólnikiem terroryzował metro 15 New York Travel, w dreszczowcu Larry’ego Peerce "Incydent" ("The Incident", 1967) u boku Tony’ego Musante, Beau Bridgesa, Ruby Dee, Donny Mills i Thelmy Ritter. Rok potem wystąpił w roli Timmy’ego Cleary w ekranizacji powieści Franka D. Gilroy "Róże w tytule" ("The Subject Was Roses", 1968) z Patricią Neal i Jackiem Albertsonem. W 1967 odniósł sukces sceniczny w roli tytułowej w nowoczesnej wersji "Hamlet"a na off-Broadwayu. Pod pseudonimem Ramon G. Estevez napisał także sztukę "Down the Morning Line", wydaną w 1969 roku przez „The Public Theatre”.
Gościnnie pojawiał się w serialach, w tym "" (1969), "Hawaii Five-O" (1970) czy "Columbo" (1972). Zagrał postać podporucznika Dobbsa w czarnej komedii Mike’a Nicholsa "Paragraf 22" ("Catch 22", 1970).
W latach 70. promował role młodych mężczyzn, którzy buntują się i gardzą konwencjami społecznymi, taki był w dramacie kryminalnym Terrence’a Malicka "Badlands" (1973) w roli nieobliczalnego, niedojrzałego i niebezpiecznego Kita. Przełomem w karierze stała się rola kapitana Benjamina L. Willarda w dramacie wojennym Francisa Forda Coppoli "Czas apokalipsy" ("Apocalypse Now", 1979).
W miniserialu NBC "Kennedy" (1983) wcielił się w postać Johna F. Kennedy’ego.
23 grudnia 1961 ożenił się z Janet Elizabeth Templeton. Mają czworo dzieci, którzy zostali również aktorami: trzech synów – Emilio (ur. 12 maja 1962), Ramona (ur. 7 sierpnia 1963) i Charliego (ur. 3 września 1965) – oraz jedną córkę Renee (ur. 2 kwietnia 1967).
W 1995 roku został odznaczony Orderem Chorwackiej Jutrzenki.

</doc>
<doc id="527253" url="https://pl.wikipedia.org/wiki?curid=527253" title="Wiązanie spolaryzowane">
Wiązanie spolaryzowane



</doc>
<doc id="527254" url="https://pl.wikipedia.org/wiki?curid=527254" title="Roch III">
Roch III

Roch III, Roch II, Pirzchała, Skała Łamana herb szlachecki, odmiana herbowa herbu Roch.
Opis herbu.
Opis zgodnie z klasycznymi regułami blazonowania:
"W polu czerwonym lilia na trzech gradusach srebrna, w klejnocie takaż sama lilia."
Najwcześniejsze wzmianki.
1238 komes Rościsław Pierzchała z Gierałtów, hetman mazowiecki i starosta płocki, walczący na Litwie, w Jaćwieży i ziemi czerwieńskiej, wymieniony w kronikach historycznych pod datą 1238 (rok nadania książęcego herbu własnego Roch III). Ród Pierzchałów należał w średniowieczu do feudalnej arystokracji (komesów) i spokrewniony był z najznamienitszymi rodami tamtych czasów.
Rycerz herbu Ośmioróg-Gierałt spokrewniony z Pierzchałą, brał zwycięski udział w turniejach rycerskich na wielu dworach, w tym na dworze Filipa Luksemburskiego i Filipa Dobrego w Burgundii. Opiewano go w eposie rycerskim Antoine’a de Salle’a (1368–1464) /epos pochodzi z okresu około 1421–1426 / „Le petit Jean de Saintree”. Pisano o nim le Seigneur de Terg h Osmaróg" o krzyżu wyciętym w przeźrocze". Epos ten śpiewany był na dworze Jadwigi i Jagiełły w Krakowie. W tym czasie nadano mu herb Roch III Gierałtowski własny.
Herbowni.
Broliński, Gierałtowski, Karsza, Kirsz, Kirsza, Kościuszko, Łukomski, Niereski, Obuch, Oczko, Omelański, Omeliański, Piekucki, Pielaszkowski, Pietrzejowski, Pilaszkowski, Plewiński, Plewka, Pogroszewski, Przezdziecki, Przeździecki Pierzchała, Rossudowski, Rosudowski, Rzeźnicki, Siechnowicki, Suzin, Umiastowski, Walużyniec, Wiszowaty, Woszczatyński.

</doc>
<doc id="527255" url="https://pl.wikipedia.org/wiki?curid=527255" title="Arcybiskupi Aten">
Arcybiskupi Aten



</doc>
<doc id="527256" url="https://pl.wikipedia.org/wiki?curid=527256" title="Ferrimagnetyzm">
Ferrimagnetyzm

Ferrimagnetyzm – własność magnetyczna polegająca na tym, że w temperaturach poniżej tzw. temperatury Néela pojawia się spontaniczne antyrównoległe uporządkowanie elementarnych momentów magnetycznych, a w odróżnieniu od antyferromagnetyzmu momenty te nie kompensują się wzajemnie do zera.

</doc>
<doc id="527258" url="https://pl.wikipedia.org/wiki?curid=527258" title="Jaskinia Obłazkowa">
Jaskinia Obłazkowa

Jaskinia Obłazkowa – jaskinia w Dolinie Kościeliskiej w Tatrach Zachodnich. Wraz z Jaskinią Mylną i Jaskinią Raptawicką jest częścią systemu Jaskinie Pawlikowskiego. Znajduje się u podnóża wapiennej turni, zwanej Raptawicką Turnią, po zachodniej stronie doliny, na wysokości 1096 m n.p.m., 130 m nad korytem Kościeliskiego Potoku. Ścieżka prowadząca do niej znajduje się w odległości 4,4 km od Kir, 100 m powyżej Skały Pisanej. Udostępniona jest dla turystów, można ją zwiedzać samodzielnie, bez przewodnika, przez cały rok. Wewnątrz jaskini panuje niska temperatura.
Jaskini Obłazkowej nie należy mylić z Jaskinią Obłazową, znaną z odkryć archeologicznych.
Opis jaskini.
Otwór wejściowy ma wysokość 2 m i szerokość 9 m. Za nim znajduje się główna komora, zwana Wstępną. Można ją zwiedzać bez latarki, do zwiedzania dalszych części konieczne jest światło.
Z końca Komory Wstępnej odchodzi ciasny korytarz, który po 18 metrach rozdziela się. Na lewo znajduje się korytarz kończący się ślepo, natomiast idąc prosto, kilka metrów za obniżeniem stropu odchodzi w lewo pierwsze z trzech przejść do Przekopu prowadzącego do Komory Końcowej. Drugie i trzecie przejście znajduje się 5 metrów dalej. Korytarz kończy się po kolejnych kilku metrach w ciasnej szczelinie.
Idąc na czworakach drugim przejściem, po 6 metrach, dochodzi się do Przekopu. Czołgając się nim jeszcze przez około 5 metrów wychodzi się w Komorze Końcowej.
Komora Końcowa posiada wymiary 6 × 10 m i wysokość do 6 m. Na jej końcu znajduje się Jędrusiowy Przełaz łączący Jaskinię Obłazkową z Jaskinią Mylną. W sali jest też wejście do 7-metrowej szczeliny. Na jej końcu znajduje się kominek, gdzie znajduje się najwyżej położone miejsce w jaskini +8,1 m.
Przyroda.
Jaskinia Obłazkowa jest częścią systemu krasowego, w skład którego wchodzi Jaskinia Mylna i Raptawicka (dawniej także Jaskinia Mysia, Dziura pod Mylną, Dziura pod Raptawicką). Jaskinie te utworzone zostały przez Kościeliski Potok, który wypłukał w wapiennych skałach podziemne koryto. Dno Doliny Kościeliskiej znajdowało się wówczas na wysokości tych jaskiń.
W jaskini brak jest nacieków. Znajduje się w niej dużo śmieci pozostawionych przez turystów. W Komorze Wstępnej widać ślady palenia ognisk.
Historia odkryć.
Jaskinia znana była miejscowym od dawna. Po raz pierwszy opisał ją Jan Gwalbert Pawlikowski w 1887 r.
W 1934 roku Stefan Zwoliński wraz z Jerzym Zahorskim odkryli Salę Końcową, wykonując przekop o długości ponad 5 m w prowadzącym do niej korytarzu.
Między listopadem 2013 a marcem 2014 r. na zlecenie TPN wykonano ponowne pomiary jaskiń udostępnionych turystom, w tym Jaskini Obłazkowej. Jej długość wzrosła z 120 do 214 m, a deniwelacja z 5 do 8,1 m.
W czerwcu 2014 r. udało się połączyć Jaskinię Obłazkową z Jaskinią Mylną, a w lutym 2015 roku Jaskinię Raptawicką z Jaskinią Mylną.

</doc>
<doc id="527261" url="https://pl.wikipedia.org/wiki?curid=527261" title="Wyższa Szkoła Bankowa w Toruniu Wydział Studiów Stosowanych w Łodzi">
Wyższa Szkoła Bankowa w Toruniu Wydział Studiów Stosowanych w Łodzi

Wyższa Szkoła Bankowa w Toruniu Wydział Studiów Stosowanych w Łodzi – jeden z wydziałów Wyższych Szkół Bankowych, stanowi jednostkę dydaktyczno-naukową Wyższej Szkoły Bankowej w Toruniu. 
Historia.
Od 1997 roku funkcjonowała jako Wyższa Szkoła Studiów Międzynarodowych w Łodzi. W rankingu szkół wyższych Ranking Web of Universities 2014 WSSM zajęła 211 miejsce w Polsce i 10 269 miejsce na świecie. Do 2015 szkoła posiadała akademik i centrum rekreacyjno-sportowe, a do 2016 akademickie biuro karier. Od 2015 roku uczelnia nie przyjmowała nowych studentów, w końcu została przejęta przez Wyższe Szkoły Bankowe i przekształcona w jeden z jej wydziałów.

</doc>
<doc id="527262" url="https://pl.wikipedia.org/wiki?curid=527262" title="Supermocarstwo">
Supermocarstwo

Supermocarstwo () – państwo (mocarstwo) dysponujące największym potencjałem politycznym, militarnym oraz gospodarczym i mogące w skuteczny sposób kreować stosunki globalne, przez co ma większe znaczenie od pozostałych mocarstw.
Autorem terminu „supermocarstwo” jest William Fox, który w 1944 określił USA, ZSRR, Wielką Brytanię mianem „supermocarstw”, co rozumiał jako globalną pozycję wyższą od dotychczasowych mocarstw. Witold Orłowski uważa jednak że „supermocarstwo to państwo, którego siła wyraźnie dominuje nad siłami większości innych mocarstw świata” a jego siła państwa przekracza 20% siły świata. Alice Lyman Miller definiuje supermocarstwo jako „państwo, które ma zdolność rozszerzania dominacji i wpływów na skalę ogólnoświatową na więcej niż jeden region na globie w danym czasie i może osiągnąć status globalnego hegemona”.
Cechy supermocarstwa.
Kryteria odpowiadające za to, które państwo można uznać za supermocarstwo, nie są jasne do zdefiniowania, a w praktyce mogą się różnić jedynie źródłem potęgi. Wymienione niżej czynniki nie są jedyne, ale konieczne i nie wyczerpują kryteriów odpowiadających za bycie supermocarstwem. Ich kolejność należy odczytywać jako przypadkową.
Geograficzne.
Państwo będące supermocarstwem charakteryzuje się rozległym terytorium oraz co ważne szerokim dostępem do morza, nad którym sprawuje kontrolę. Takie rozległe terytorium pozwala państwu mieć dostęp do bogatych złóż surowców mineralnych oraz produkcji żywności zwiększające niezależność. Jest to szczególnie istotny czynnik w czasie działań wojennych, ponieważ umożliwia takiemu państwu odwrót, reorganizację, jak i umieszczanie w odległych, niedostępnych terenach zakładów zbrojeniowych, radarów czy składów broni. Choć w epoce broni jądrowej ma to marginalne znaczenie, niemniej jednak nawet bogaty, ale niewielki obszarowo kraj jest bardziej narażony na zniszczenia w ewentualnym konflikcie zbrojnym.
Polityczne.
Wymagane jest funkcjonowanie systemu politycznego, który jest zdolny do mobilizacji ludzi, bogactw naturalnych oraz machiny gospodarczej i militarnej dla celów światowej polityki czy w efekcie ideologii, na której opiera się istnienie danego państwa.
Militarne.
Gdzie kończy się polityka, zaczyna się argument siły, który jest zdolnością do powstrzymywania zagrożeń czy agresji nieprzyjaciela, ale jest również zdolnością do militarnego działania w skali światowej. Istotne znaczenie ma tu wielki arsenał broni nuklearnej.
Demograficzne.
Supermocarstwo powinno mieć liczną oraz wyedukowaną populację z rozwiniętą na wysokim poziomie służbą zdrowia oraz ekonomiczną i kulturową zdolnością do kształtowania otaczającego środowiska i otoczenia. Temu służy inwestowanie w ludzi, ich edukację i zdrowie.
Ekonomiczne.
Supermocarstwo charakteryzuje się wysokim produktem narodowym. Ekonomiczna potęga jest rozumiana m.in. przez dostęp do surowców, wielkość i chłonność krajowego rynku, oraz dobrą pozycję w światowym handlu, jak również w światowym rynku finansowym. Ponadto istotne znaczenie ma innowacyjność oraz technologiczne zaawansowanie, a także zdolność kumulowania kapitału. Ekonomiczną siłę charakteryzuje również eksploracja kosmosu, tak przynajmniej było w czasach zimnej wojny. Było to pole intensywnej rywalizacji przez wszystkie jej dekady. Podbój kosmosu jest także zdolnością do prowadzenia działań na szeroką skalę.
Kulturowe.
Potęga ekonomiczna i polityczna przekłada się na wpływ w dziedzinie kultury światowej, a co za tym idzie filozofii i ideologii.
Przykłady supermocarstw.
Mianem supermocarstw bywają określane następujące wielkie mocarstwa, choć w czasach istnienia niektórych z nich termin ten nie funkcjonował:
XX wiek.
W rezultacie II wojny światowej Niemcy i Japonia zostały wyeliminowane z grona globalnych mocarstw. Do niższej rangi mocarstw regionalnych spadły też zwycięskie państwa: Wielka Brytania i Francja. Także Chiny pozostały w sposób wyraźny poniżej statusu supermocarstwa. W tej politycznej próżni pozostały USA i ZSRR jako dwa światowe supermocarstwa mające w przyszłości decydować o światowej polityce. Rywalizowały one ze sobą na polu militarnym, ekonomicznym, politycznym czy sportowym ze względów ideologicznych.
ZSRR reprezentował socjalizm oraz kierował Paktem Warszawskim, znanym na zachodzie jako Blok Wschodni.
USA reprezentowało kapitalizm i było główną siłą NATO w czasie zimnej wojny.
Porównanie obydwu państw pokazuje kryteria właściwe supermocarstwom.
XXI wiek.
Opinie na temat liczby supermocarstw w dzisiejszym świecie są podzielone. Europejska Jesień Ludów, a co za tym idzie rozpad ZSRR oraz upadek socjalizmu spowodowały, że XXI-wieczny świat najczęściej uznaje się za jednobiegunowy, z USA jako hipermocarstwem, z najsilniejszą ekonomią oraz armią.
Mimo to przybywa tych, którzy podważają, a przynajmniej przewidują koniec postzimnowojennej epoki świata jednobiegunowego. Wedle opinii niektórych teoretyków obecnie istnieją już trzy supermocarstwa – obok USA także Chiny i Unia Europejska.
Unia Europejska nie jest państwem, lecz silnie zintegrowanym związkiem polityczno-gospodarczym. Ekonomiczna siła UE jest większa od USA, jednakże z powodu wciąż jeszcze istniejących odrębności prawnych do dziś nie można mówić o jednej, wspólnej gospodarce europejskiej, ewentualnie w przypadku Strefy Euro jako obszaru ściślejszej integracji ekonomicznej i walutowej.
UE ma jednak potencjał do tego, aby w nieodległej przyszłości stać się supermocarstwem.
Silne są również aspiracje supermocarstwowe Chin. W przypadku Państwa Środka można zaryzykować stwierdzenie, że jest bardzo bliskie osiągnięcia tego statusu.
Poza wyżej wymienioną trójką Rosja, która jest prawną sukcesorką Związku Radzieckiego i mimo jego upadku wciąż zachowuje pewne aspekty supermocarstwa w postaci największego terytorium z ogromnymi, często nieodkrytymi jeszcze bogactwami mineralnymi, wielkiego arsenału jądrowego, czy zaawansowanej technologii kosmicznej, przez co zaliczana bywa do grupy 4 największych mocarstw. Gdyby nie brać pod uwagę Unii Europejskiej, wówczas Rosja znalazłaby się w powyższym gronie trzech supermocarstw.
Znaczny potencjał mocarstwowy przejawiają również Indie jako państwo o jednej z największych na świecie liczbie ludności pozwalającej na aspirację do roli globalnego supermocarstwa. Aspiracje supermocarstwowe przejawia również Brazylia oraz pozostająca największą potęgą ekonomiczną Azji –Japonia.
Do grupy najsilniejszych mocarstw świata zalicza się też coraz częściej Kanadę ze względu na jej powierzchnię i potencjał ekonomiczny.
Są jednak i tacy, którzy całkowicie odrzucają istnienie supermocarstw w dzisiejszym systemie globalnego rynku, w czasach wzrastającej zależności pomiędzy narodami. Są oni zwolennikami tezy istnienia świata wielobiegunowego.
Stany Zjednoczone.
Czynnik geograficzny.
Stany Zjednoczone dysponują czwartym co do wielkości terytorium świata. Licząca 9.631 420 km² powierzchnia kraju ustępuje wielkością Rosji oraz nieznacznie obszarowi Kanady i Chin.
Czynnik polityczny.
USA jest republiką federacyjną z silną władzą wykonawczą na czele której stoi prezydent.
Ponadto Amerykanie szczycą się silnie zakorzenioną w tradycji kraju demokracją, przez wielu specjalistów uważaną za wzorcową.
USA zasilają w 22% budżet ONZ oraz mają stałe miejsce w Radzie Bezpieczeństwa z prawem weta.
Państwa takie jak Portoryko, Palau, Wyspy Marshalla, Federacyjne Stany Mikronezji są stowarzyszone z USA, które reprezentują je na arenie międzynarodowej oraz są odpowiedzialne za ich bezpieczeństwo.
Swą pozycję na arenie światowej USA zawdzięczają często poparciu, jakie udzielają im zwykle sojusznicy: państwa NATO, Australia, Nowa Zelandia, Izrael, Japonia czy Korea Południowa.
Czynnik militarny.
Budżet amerykańskiej armii jest większy od 12 kolejnych państw razem wziętych. W związku z tym mają najbardziej zaawansowaną technologicznie armię świata.
Innym atutem w międzynarodowej pozycji USA jest możliwość prowadzenia działań militarnych w dowolnym miejscu na świecie. Ważną rolę w tym systemie odgrywają bazy wojskowe rozmieszczone w każdym regionie świata, m.in. w Niemczech, na japońskiej Okinawie, na Pacyfiku (Guam), Oceanie Indyjskim (Czagos), w Kuwejcie czy Guantánamo.
Czynnik demograficzny.
Około 300 mln obywateli (tj. ok. 5% światowej populacji) czyni z USA trzecią potęgę demograficzną świata z najbardziej rozwiniętym wskaźnikiem rozwoju ludzkości. Ma najwyższe tempo wzrostu ludności wśród wysokorozwiniętych krajów, a co za tym idzie jest jedynym państwem przemysłowym niedoświadczającym niedoboru siły roboczej oraz ogólnie ludności w przyszłych dekadach.
Czynnik ekonomiczny.
USA ma największą gospodarkę narodową na świecie z PKB liczącym 13,79 biliona $. Ponadto cieszy się umiarkowanie wysokim wzrostem gospodarczym, wynoszącym średnio 3% na rok w ciągu ostatnich 20 lat. Stany Zjednoczone mają większy PKB per capita, aniżeli wszelkie inne potencjalne supermocarstwa. Wśród najbardziej przemysłowych krajów świata, amerykańskie PKB wynoszące 46.000 USD na mieszkańca ustępuje jedynie Luksemburgowi i Norwegii. Trzeba jednak zaznaczyć, że przeciętny Amerykanin pracuje o wiele więcej od przeciętnego Europejczyka.
USA jest główną siedzibą dla wielu globalnych korporacji i instytucji finansowych. Amerykańskie przedsiębiorstwa są graczami na wielu polach działalności oraz w wielu branżach, takich jak: nowe materiały, elektronika, telekomunikacja, informatyka, podbój kosmosu, energetyka, nanotechnologia, biotechnologia, medycyna, bioinformatyka, genetyka czy chemia. Ponadto kraj ten jest jednym z głównych rolniczych spichlerzy oraz wielkim producentem żywności.
Ameryka wywiera wielki wpływ na międzynarodowe instytucje finansowe takie jak: Międzynarodowy Fundusz Walutowy, Międzynarodowy Bank Odbudowy i Rozwoju, także dzięki temu, iż jest największym płatnikiem netto do budżetów tych organizacji.
Amerykański dolar jest prawdopodobnie najbardziej istotnym środkiem płatniczym oraz najbardziej wymienialną walutą świata.
Czynnik kulturowy.
Od lat 20. XX w. kultura USA wywiera wielki wpływ na świat, szczególnie ten zachodni.
Zbudowany przez imigrantów z całego świata kraj jest najbardziej zróżnicowanym rasowo i etnicznie na świecie.
USA jest kolebką współczesnej muzyki rozrywkowej. Potomkowie afrykańskich niewolników dali światu jazz, blues czy soul, a po II wojnie światowej za sprawą takich ludzi jak Elvis Presley rock and roll podbił świat.
Od czasów międzywojennych Hollywood – amerykańska „fabryka snów” – kształtuje i propaguje w największym stopniu amerykański styl życia, którego najważniejszymi symbolami są dżinsy i Coca-Cola.
Unia Europejska.
Od pewnego czasu trwają spory na temat tego, czy Wspólnota Europejska już jest, czy stanie się w niedalekiej przyszłości globalnym supermocarstwem.
Czynnik geograficzny.
Powierzchnia 27 państw wspólnoty wynosi ok. 4 381 000 km², co daje siódmy wynik na świecie. Należy przy tym zaznaczyć, że dzięki porozumieniom takim jak układ z Schengen, czy wspólna polityka dotycząca granic zewnętrznych (poza nielicznymi wyjątkami) czyni zeń zwarte i jednolite terytorium bez wewnętrznych granic, kontroli granicznych itd.
Czynnik polityczny.
Obecnie Unia Europejska jest związkiem 27 państw, które są silniej związane ekonomicznie niż politycznie, mimo istnienia parlamentu europejskiego i wspólnej polityce zagranicznej. Dzięki połączeniu swoich sił państwa Unii Europejskiej zaczęły wywierać większy wpływ na inne państwa. Francja ma stałe miejsce w Radzie Bezpieczeństwa ONZ, a Niemcy zabiegają aby je uzyskać.
Czynnik militarny.
Potencjał militarny jest drugą obok polityki piętą achillesową Unii Europejskiej. Większość krajów wspólnoty jest częścią NATO, ale mimo to polityka obronna jest nadal prowadzona w sposób zdecydowanie zbyt indywidualny, aby stanowić globalną siłę na tym polu. Ponadto wyposażenie i technologiczne zaawansowanie europejskich armii dzieli przepaść od Stanów Zjednoczonych, których militarna obecność na starym kontynencie wciąż jest duża, a najistotniejszym jej elementem pozostaje parasol atomowy. Równie trudno jest porównywać ów potencjał Europy z innymi wschodzącymi supermocarstwami.
Czynnik demograficzny.
Licząca ponad 500 mln populacja Unii jest trzecią demograficzną siłą świata. Niemniej jednak cieniem na tę potęgę kładzie się niski przyrost naturalny ludności oraz starzenie się społeczeństw Europy. Socjologowie oraz ekonomiści uważają, że jeśli obecny trend w tej dziedzinie będzie się utrzymywał, to w niedalekiej przyszłości Europa borykać się będzie z problemami społecznymi i gospodarczymi.
Czynnik ekonomiczny.
Połączony potencjał 27 państw członkowskich tworzących jeden organizm gospodarczy jest najważniejszym argumentem stawiającym Europę w gronie potencjalnych supermocarstw. Liczący 13,5 biliona $ PKB, a co za tym idzie również unijny budżet jest największy na świecie. Uśredniony PKB per capita na mieszkańca wynosi prawie 30.000 USD, a rynek konsumencki liczący 490 mln ludzi ma największe obroty. Symbolem tej gospodarczej integracji na niespotykaną do tej pory skalę jest waluta euro, które jest największym i de facto jedynym realnym rywalem amerykańskiego dolara.
Europa jest pozbawiona wystarczającej ilości strategicznych surowców energetycznych, które jest zmuszona importować. Nie stoi to jednak na przeszkodzie do tego, aby podobnie jak Japonia zbudować nowoczesną gospodarkę. Dogodne warunki klimatyczne i glebowe oraz mechanizacja czynią z Europy jeden z głównych spichlerzy świata. Faktem jest również to, że europejskie rolnictwo jest silnie uzależnione od subwencji, które mocno obciążają unijny budżet. Europejskie przedsiębiorstwa reprezentują wszystkie możliwe dziedziny przemysłu przetwórczego. Europa to największy producent energii, samochodów, samolotów, maszyn i urządzeń, elektroniki, chemii przemysłowej, paliw, nawozów sztucznych oraz żywności. Europejskie banki, towarzystwa ubezpieczeniowe, linie lotnicze, operatorzy telekomunikacyjni, sieci handlowe oraz firmy spedycyjne są graczami o światowym znaczeniu.
Czynnik kulturowy.
Pomimo niewielkich rozmiarów i licznych wojen, państwa Europy od czasów starożytnych wywierały ogromny i zasadniczy wpływ na kulturę świata. Namacalnym tego świadectwem jest największe i najbogatsze światowe dziedzictwo kulturowe i historyczne. Europa jako kolebka i wielkie centrum cywilizacji zachodniej stanowi światową skarbnicę sztuki oraz cennych zabytków. Nie bez znaczenia dla światowej roli Europy był kolonializm, którego spuścizną jest europejski charakter wielu krajów Ameryki czy Australii, a także rozpowszechnienie języków ze starego kontynentu. Jednak nie można zapominać o tym, że sukces Europy wiązał się często z marginalizacją, a niejednokrotnie unicestwieniem cywilizacji pozaeuropejskich. Europa jest dziś nadal wielką siłą kulturową. Muzyka poważna, w tym współczesna, moda, kulinaria, film, a także sport cieszą się niesłabnącą popularnością, szczególnie w krajach amerykańskich oraz Dalekiego Wschodu. Dowodem na to jest turystyka, której prawie 90% światowego ruchu przypada na Europę.
Rosja.
Od początku XXI w. Rosja, będąca prawnym sukcesorem ZSRR, znów jest państwem prowadzącym bardzo aktywną politykę mającą na celu przywrócenie mu pozycji globalnego supermocarstwa.
Czynnik geograficzny.
Liczące 17 075,4 tys. km² terytorium Rosji jest największe na świecie i obejmuje swymi granicami niemal całą
Europę Wschodnią oraz zajmującą Północną Azję – Syberię, która stanowi 3/4 jej obszaru. Aby przemierzyć Rosję z zachodu na wschód, trzeba przekroczyć 11 stref czasowych.
Bezkresne, dorównujące swym obszarem Ameryce Południowej terytorium Rosji zapewnia jej szeroki dostęp do oceanów i mórz, które podobnie jak ląd skrywają ogromne, często jeszcze nieodkryte pokłady wszelkich występujących na Ziemi surowców i bogactw mineralnych.
Czynnik polityczny.
Podobnie jak Stany Zjednoczone, Rosja jest państwem, której ustrój to wielopartyjna republika federacyjna, na której czele stoi skupiający silną władzę wykonawczą prezydent. Niemniej jednak ze względu na stosunkowo słabą pozycję Zgromadzenia Federalnego, czyli parlamentu, a także liczne przypadki łamania praw i swobód obywatelskich oraz wolności słowa rosyjski system sprawowania władzy jest powszechnie krytykowany przez zachodnią opinię publiczną.
Rosja ma stałe miejsce w Radzie Bezpieczeństwa ONZ. Natomiast pomimo rozpadu ZSRR i upadku komunizmu Rosja zdaje się nadal prowadzić politykę rywalizacji z Zachodem i stojącymi na jego czele Stanami Zjednoczonymi, które jako zwycięzca zimnej wojny zyskały wielu nowych sojuszników, znajdujących się dotąd pod narzuconą im po II wojnie światowej dominacją Moskwy. Stąd też istnieją dość napięte relacje i stosunki dyplomatyczne z państwami takimi jak Polska czy krajami bałtyckimi, a ostatnio także z Ukrainą i Gruzją, które odzyskawszy pełną suwerenność, zarzucają Rosji praktyki noszące znamiona imperializmu, jak chociażby szantaż energetyczny za otwarcie się na zachód. Z innymi jak np. z Japonią prowadzi spór terytorialny o Kuryle, a z Ukrainą nieoficjalnie o Krym. Obecnie do grona najbliższych sojuszników należą kraje, które Moskwa wciąż uważa za wyłączną strefę swych wpływów, a są to: większość państw WNP, czyli Białoruś (ZBiR), Armenia, państwa Środkowej Azji, a także Mongolia. Niemniej jednak ostatnio oprócz pogłębiania więzi z tradycyjnymi partnerami, Rosja zwraca się jeszcze bardziej w stronę Azji, na wschód i południe, gdzie zawiera nowe sojusze polityczne i gospodarcze takie jak: Szanghajska Szóstka, czy Szanghajska Organizacja Współpracy. Z punktu widzenia zachodu Moskwę łączą dwuznaczne stosunki z Iranem oraz Koreą Północną.
Czynnik militarny.
Silna flota, wielkie siły powietrzne oraz wielkie siły lądowe. Stale rosnące wydatki na unowocześnianie armii. Największy arsenał jądrowy na świecie. Rozwinięta technologia kosmiczna.
Czynnik demograficzny.
Populacja Rosji licząca ok. 145 milionów obywateli jest ósmą na świecie. Niemniej jednak w jej skład wchodzą liczne stanowiące ok. 20% ogółu ludności mniejszości narodowe, częstokroć o nastawieniu separatystycznym, takie jak Tatarzy, Czeczeni czy Ingusze.
Ponadto poważnym problemem jest utrzymujący się od dłuższego czasu ujemny przyrost naturalny, który powoduje gwałtowne zmniejszanie się liczby mieszkańców.
Od czasu, gdy Rosjanie przekroczyli góry Ural i podbili, a następnie włączyli do swego państwa bezkresne obszary Syberii, niewykonalnym, jak się wciąż okazuje, jest problem jej zaludnienia i zagospodarowania i to pomimo kryjących się w niej bogactw oraz licznych prób przymusowego osiedlania. Dzisiaj wciąż 80% ludności zamieszkuje europejską część kraju.
Czynnik ekonomiczny.
Relatywnie wielkie PKB (9 miejsce na świecie). Niewątpliwa poprawa warunków życia Rosjan. Uzależnienie dużej części świata od swoich surowców strategicznych, z drugiej zaś strony, poziom rozwoju i struktura gospodarki Rosji opierającej się na towarach niskoprzetworzonych, uzależnia ją samą od światowego popytu i cen surowców naturalnych. Sprzedaż bowiem tych surowców za granicę tworzy ponad 70% wpływów państwa z eksportu (dane na rok 2007), a wraz z eksportem produktów przemysłu maszynowego (głównie zbrojeniowego), ponad 80% rocznego przychodu z eksportu. Ta dziedzina gospodarki tworzy też ponad 30% PKB. Duży wpływ gospodarczy na kraje byłego Związku Radzieckiego, a obecnie WNP.
Czynnik kulturowy.
Rosja w mniemaniu części własnych ideologów i filozofów nie jest ani częścią Zachodu, ani częścią Azji, ale jej mieszanką, tworząc wyjątkową cywilizację, odrębną kulturę - według Samuela Huntingtona jest to cywilizacja prawosławna. Według innych stanowi część kultury europejskiej. Rosyjska literatura, muzyka poważna, teatr, w tym balet, a także pozostała sztuka cieszą się niesłabnącym uznaniem i popularnością. W miastach w europejskiej części Rosji znajdują liczne cenne zabytki architektury oraz zbiory sztuki.
Chińska Republika Ludowa.
Od roku 1979 Chińska Republika Ludowa przeżywa okres szybkiego wzrostu gospodarczego, a także znaczenia w polityce międzynarodowej.
Czynnik geograficzny.
Chiny zajmują powierzchnię 9 596 960 km², co daje im 4 miejsce na świecie. Nie licząc rosyjskiej Syberii, są największym państwem w Azji. Mają szeroki dostęp do Oceanu Spokojnego. W Chinach można znaleźć niemal wszystkie rodzaje krajobrazów. Od nizin na wschodzie do wyżyn na zachodzie. Od pustyń po mokradła.
Czynnik polityczny.
Chiny są oficjalnie krajem socjalistycznym, ale Komunistyczna Partia Chin przyjęła socjalizm rynkowy. Chiński parlament wybierany jest w wyborach pośrednich przez przedstawicieli zgromadzeń ludowych prowincji, regionów autonomicznych, miast wydzielonych i armii. Silny scentralizowany rząd powoduje dużą stabilność parlamentu i rządów. Poprzez powiązanie z wieloma ważnymi organizacjami międzynarodowymi Chiny są w stanie wywierać wpływ na światową politykę. Przedstawiciel Chin zasiada także w Radzie Bezpieczeństwa ONZ.
Czynnik militarny.
Chińska armia jest najliczniejszą na świecie. W jej szeregach znajduje się 2,25 miliona ludzi. Jest w stanie zmobilizować około 150 milionów rezerwistów. Jej budżet jest jednym z najwyższych na świecie. Bardzo szybko przebiegają prace modernizacyjne. Chiny posiadają dużo nowoczesnego sprzętu, ale większość to różne rodzajów przestarzałego uzbrojenia radzieckiego, co sprawia, że ich potencjał militarny jest wielokrotnie mniejszy od amerykańskiego.
Czynnik demograficzny.
Chiny posiadają największą populację na świecie. Liczba Chińczyków w kraju wynosi około 1,3–1,4 mld, a poza granicami żyje również wiele milionów. Przewyższają ludność USA ponad czterokrotnie. Chiny zamieszkuje 55 mniejszości narodowych. Populacja ta wykazuje również stosunkowo duży, choć słabnący przyrost naturalny.
Czynnik ekonomiczny.
PKB Chin to 3.249 bln$. Ich gospodarka jest jedną z najbardziej dynamicznych i rozwija się w tempie ponad 10% rocznie. Chiny należą do wielu organizacji gospodarczych. Wiele inwestują w innych krajach, a także są miejscem licznych inwestycji ze względu na tanią siłę roboczą. Mimo tego Chiny cały czas pozostają jednak państwem, którego obywatele żyją na o wiele niższym poziomie od Europejczyków i Amerykanów.
Czynnik kulturowy.
Kultura chińska trwa nieprzerwanie od wielu tysięcy lat i wywarła ogromny wpływ na świat. Starożytna chińska medycyna, astronomia stały się podstawą współczesnej nauki. Dzieła Konfucjusza stały się nie tylko filozofią, ale i religią. Jednak współczesna kultura chińska nie jest w stanie rywalizować z kulturą zachodnią.
Indie.
Czynnik geograficzny.
Indie są siódmym państwem na świecie pod względem powierzchni (3 287 590 km²). Na kontynencie azjatyckim pod tym względem Indie przewyższają tylko Rosja i Chiny.
Czynnik polityczny.
Indie są niepodległym państwem od 1947 r., a od 1950 r. są republiką. Indie mają rozwinięta armię. Są największą na świecie demokracją, mają jednak niewielką rolę na arenie międzynarodowej.
Czynnik militarny.
Armia Indii jest drugą najliczniejszą armią świata liczącą 2,3 mln żołnierzy. Jest dobrze wyszkolona pod względem działań w trudnym terenie. Jednak sprzęt armii indyjskiej jest w większości przestarzały. Budżet Armii Indyjskiej to 40 miliardów $. Dużym atutem armii indyjskiej jest posiadanie od 1974 roku arsenału broni jądrowej w liczbie między 200 a 250 głowic nuklearnych. Armia ma małe doświadczenie bojowe. Ostatni konflikt, w którym brała udział miał miejsce w 1979 roku.
Czynnik demograficzny.
Za uznaniem Indii za supermocarstwo przemawiają drugie miejsce pod względem liczby ludności na świecie (ponad miliard), potężny przyrost naturalny, jednak przeciwko przemawia bardzo wysoki stopień analfabetyzmu (szczególnie wśród kobiet) oraz niski stopień wykształcenia podstawowego.
Czynnik ekonomiczny.
Indie należą do krajów rozwijających się. W wielu regionach państwa istnieje ogromna bieda. Poza tym stan infrastruktury i energetyki jest dramatyczny. Według szacunków analityków Indie dogonią Chiny za około 30 lat, a za kolejnych 20 staną się jednym z trzech, obok USA i Chin, supermocarstwem.
Czynnik kulturowy.
Indie należą do krajów, w których produkuje się rocznie najwięcej filmów – należy wymienić choćby Bollywood.
Japonia.
Japonia ma jedną z najbardziej rozwiniętych gospodarek na świecie.
Czynnik geograficzny.
Japonia ma duży dostęp do morza, ponieważ jest to kraj wyspiarski. Kraj leży w 3 strefach klimatycznych: zwrotnikowej, podzwrotnikowej i umiarkowanej ciepłej. Powierzchnia wszystkich wysp to 377 835 km².
Czynnik polityczny.
W kraju głową państwa jest cesarz. Od II wojny światowej w Japonii panuje demokracja. System polityczny jest bardzo stabilny.
Czynnik militarny.
Armia w pełni zawodowa licząca 238 tys. żołnierzy oraz 58 tys. rezerwistów. Na potrzeby armii przekazywany jest 1% PKB (49 mld USD).
Dzięki zaawansowanemu programowi atomowemu możliwe jest powstanie arsenału jądrowego w krótkim czasie. Zaawansowanie technologiczne armii jest na wysokim poziomie, jednak gorzej wypada jej liczebność. Ponadto japońska konstytucja zawiera zapis o rezygnacji kraju z działań wojennych (deklarację neutralności).
Czynnik demograficzny.
Japonia jest jednym z najgęściej zaludnionych państw na świecie. Społeczeństwo jest jednolite narodowo. W Japonii średnia długość życia dla mężczyzn to 79,0 lat, a dla kobiet 85,8 lat. Społeczeństwo gwałtownie się starzeje.
Czynnik ekonomiczny.
Gospodarka Japonii jest 3. na świecie. W kraju panuje niskie bezrobocie. Ważną rolę w gospodarce odgrywają sektory motoryzacyjny i elektroniczny. W Japonii znajduje się jedna z najważniejszych giełd na świecie. Kraj najbardziej zaawansowany technologicznie. To właśnie tutaj mają swoje siedziby jedne z większych firm elektronicznych na świecie, np. Sony, Toshiba, Nintendo, Panasonic, Matsushita, Hitachi.
Czynnik kulturowy.
Japońskie sztuki walki, styl życia, kuchnia (np. sushi, sos sojowy, wasabi, ramen) i filmy (anime) są bardzo popularne w wielu krajach. Jednak oprócz tego bardzo popularna jest motoryzacja oraz manga, która swoje korzenie ma właśnie tutaj.
Brazylia.
Brazylia odgrywa dominującą rolę w Ameryce Południowej.
Czynnik geograficzny.
Powierzchnia kraju to 8 511 965 km² i jest 5. na świecie. Duży dostęp do morza. Linia brzegowa wynosi 7491 km.
Czynnik polityczny.
Brazylia jest republiką związkową podzielona na 26 stanów i 1 dystrykt federalny. Konstytucja Brazylii została uchwalona w 1988. Głową państwa i szefem rządu jest wybierany w głosowaniu powszechnym na 4 lata prezydent.
Czynnik demograficzny.
Populacja państwa wynosi 190 010 647 i jest 5. na świecie. Bardzo wysoki przyrost naturalny.
Czynnik ekonomiczny.
PKB kraju wynosi 1655 mld USD. zadłużenie zagraniczne sięgające 175 mld USD. Społeczeństwo brazylijskie jest biedne, dlatego też ekonomia nie jest mocną stroną tego mocarstwa.
Czynnik kulturowy.
Przemieszanie elementów europejskich, afrykańskich i amerykańskich wytworzyło nową oryginalną kulturę, według Samuela Huntingtona jest to cywilizacja latynoska. Najsłynniejszym festiwalem rozsławiającym Brazylię na cały świat jest odbywający się przed wielkim postem karnawał w Rio de Janeiro. Zawsze zaczyna się w sobotę przed Środą Popielcową i trwa nieprzerwanie cztery dni i noce. Narodowym tańcem, bardzo popularnym na świecie, jest samba, przywieziona przez niewolników z Angoli.

</doc>
<doc id="527266" url="https://pl.wikipedia.org/wiki?curid=527266" title="Wodzirej (film)">
Wodzirej (film)

Wodzirej – polski film obyczajowy z 1977 roku w reżyserii Feliksa Falka, nakręcony według autorskiego scenariusza. Film zaliczany do nurtu kina moralnego niepokoju przedstawia losy Lutka Danielaka (Jerzy Stuhr), wodzireja znajdującego się na dalekim miejscu w hierarchii konferansjerów, który pragnie przyśpieszyć swoją karierę, posługując się szantażem, donosicielstwem oraz innymi nieetycznymi działaniami.
"Wodzirej" został nagrodzony Złotym Gronem na festiwalu Lubuskie Lato Filmowe, a Falk wespół ze Stuhrem oraz operatorem Edwardem Kłosińskim otrzymali na tym samym festiwalu nagrodę Don Kichot. Jerzy Stuhr za tę rolę został również nagrodzony na Międzynarodowym Festiwalu Filmowym w Chicago.
Fabuła.
Bohaterem "Wodzireja" jest Lutek Danielak, znajdujący się na dalekim miejscu w hierarchii wodzirejów-konferansjerów w wojewódzkim oddziale Estrady. Do jego codziennych zadań należy między innymi obsługa przyjęć dla dzieci i rencistów oraz zabaw szkolnych. Nie mając własnego mieszkania, rezyduje w wynajętym pokoju u kolegi z pracy, Romka. Z zawiści wobec wyższych hierarchią kolegów postanawia ubiegać się o prowadzenie prestiżowego balu, który organizowany jest na okoliczność otwarcia hotelu „Lux”. Pomoc obiecuje Lutkowi dyrektor Wydziału Kultury, jednak aspirujący wodzirej próbuje wygryźć starszych konkurentów: Sikorę, Majera, Lasotę oraz Myśliwca. Do metod, jakie wdraża, należy składanie anonimowych donosów, szantażowanie konkurentów, zdrada wobec przyjaciół, a nawet świadczenie usług seksualnych. Stopniowo Danielak pogrąża kolejnych konkurentów, w tym Romka, który miał zapewnioną pracę konferansjera, Jednak Lutek otrzymuje zadanie poprowadzenia wymarzonego balu nie dzięki swoim działaniom, lecz dzięki wstawiennictwu dyrektora, który pozostał wierny złożonej Danielakowi obietnicy. Pełen entuzjazmu Lutek markotnieje, gdy Romek, dowiedziawszy się o makiawelicznych działaniach współlokatora, publicznie, podczas trwającej imprezy, uderza go pięścią w twarz.
Produkcja.
Reżyser filmu, Feliks Falk, tłumaczył dobór głównej roli aktorskiej następująco:Decydując się na Jerzego Stuhra, postawi­łem na autentyzm i intensywność. Stuhr bowiem ma niezwykły dar (większy, wy­daje mi się, niż inni aktorzy) przekazywania autentycznej prawdy. Nie tracąc nic ze swojej osobowości, łatwo przeistacza się w inne postacie i identyfikuje się z nimi. "Wodzirej" bez Stuhra na pewno zostałby pozbawiony pewnej wiarygodności. A tym­czasem chodziło mi o to, żeby świat przed­stawiony w filmie był światem prawdziwym, dotykalnym, który wszyscy znają, a bohater – chociaż w swoich cechach przerysowany i wynaturzony – to jednak prawdopodob­ny. I Stuhr to zadanie znakomicie spełnił.Zdjęcia plenerowe zrealizowano w Krakowie (ul. Wielopole, hala Wisły, Dębniki, hotel Cracovia).
Odbiór.
Aleksander Jackiewicz wyraził pozytywną opinię o "Wodzireju", gdyż jego zdaniem „Pokazuje on [...] biednych ludzi, skołatanych, goniących za groszem i jakimś sukcesem. Bo już świat, w którym działają jest tandetny [...]. Ale żeby przebić się przez ten świat, trzeba mieć wilcze zęby”. Zdaniem Ryszarda Koniczka "Wodzirej" stanowił „ogromny krok naprzód młodego reżysera, jak gdyby ponowne narodziny artystycznej osobowości. Nieskrępowanej, otwartej na rzeczywistość, a jednocześnie zadziwiająco sprawnej profesjonalnie”. Bolesław Michałek zauważał, że film Falka „nie jest subtelny i nie miał w zamierzeniu takim być, w przeciwieństwie do "W środku lata" tego samego reżysera. Lecz film jest znakomicie skonstruowany, a aktorstwo Jerzego Stuhra – znakomite”.

</doc>
<doc id="527267" url="https://pl.wikipedia.org/wiki?curid=527267" title="Zastęp (pożarnictwo)">
Zastęp (pożarnictwo)

 Zastęp (pożarnictwo) - pododdział liczący od trzech do sześciu ratowników, w tym dowódca, wyposażony w pojazd przystosowany do realizacji zadania ratowniczego.

</doc>
<doc id="527269" url="https://pl.wikipedia.org/wiki?curid=527269" title="Karol Emanuel">
Karol Emanuel



</doc>
<doc id="527270" url="https://pl.wikipedia.org/wiki?curid=527270" title="Coldcut">
Coldcut

Coldcut - duet muzyczny założony przez dwóch Anglików, programistę Matta Blacka oraz nauczyciela Jonathana More'a. 
W trakcie wieloletniej współpracy uprawiali muzykę różnych nurtów – od hip-hopu i rapu do muzyki elektronicznej i jazzu. Współpracę rozpoczęli w połowie lat 80. w pirackiej wówczas stacji muzycznej KissFM. W 1987 roku wydali swój pierwszy singel "Say Kids, What Time Is It?", który był pierwszym w Wielkiej Brytanii utworem złożonym z sampli. W tym samym roku opracowali pierwszy remiks Erica B. &amp; Rakima "Paid in Full" wklejając sample wokalu piosenkarki izraelskiej Ofry Hazy. Są pionierami VJ'ingu – synchronizacji dźwięku z obrazem.
W 1991 roku założyli wytwórnię płytową Ninja Tune.
19 lipca 2008 roku zespół wystąpił we Wrocławiu, w ramach festiwalu Era Nowe Horyzonty.

</doc>
<doc id="527272" url="https://pl.wikipedia.org/wiki?curid=527272" title="Maria Zientara-Malewska">
Maria Zientara-Malewska

Maria Zientara-Malewska (ur. 4 września 1894 w Brąswałdzie, zm. 2 października 1984 w Olsztynie) – poetka, nauczycielka i działaczka warmińska. Budownicza Polski Ludowej.
Życiorys.
Córka Augustyna. W 1926 ukończyła Seminarium Nauczycielskie w Krakowie. W latach 1921–1923 pracowała w Gazecie Olsztyńskiej. W tym czasie organizowała też koła Kobiet Polek i Związku Towarzystw Młodzieży w Prusach Wschodnich. Krótko prowadziła polskie przedszkole w Gietrzwałdzie, a 10 kwietnia 1929 rozpoczęła nauczanie w polskiej szkole w Chaberkowie. W 1931 roku zdała egzamin kwalifikacyjny jako nauczycielka. Następnie kierowała Wydziałem Przedszkoli i Opieki Religijnej Związku Polskich Towarzystw Szkolnych w Niemczech (w latach 1929–1935 była nauczycielką w Złotowie i Zakrzewie, od 1935 do 1939 w Nowym Kramsku).
11 września 1939 została aresztowana przez hitlerowców, a później wywieziona do obozu koncentracyjnego Ravensbrück, z którego została zwolniona 18 kwietnia 1940.
W 1945 podjęła pracę w Wydziale Oświaty Pełnomocnika Rządu na Okręg Mazurski. Była członkiem Okręgowego Polskiego Komitetu Narodowościowego oraz Instytutu Mazurskiego, działała też w Polskim Stronnictwie Ludowym. W połowie 1952 została przyjęta w poczet Związku Literatów Polskich.
Jedną ze swoich książek kończy słowami:
Członek Ogólnopolskiego Komitetu Frontu Jedności Narodu w 1958 roku.
Została pochowana na cmentarzu komunalnym w Olsztynie (kw. 15B rząd 2 grób 10).
Twórczość.
Debiutowała wierszem "Pory roku" zamieszczonym w Gazecie Olsztyńskiej (4 grudnia 1920).
Jej wiersze w latach międzywojennych były drukowane prawie we wszystkich czasopismach polskich w Niemczech, także w dwóch antologiach "Warmia i Mazury" oraz "Nasi poeci". Po 1945 wydano jej 20 samodzielnych książek. Można je podzielić na trzy grupy:
Niegdyś przypisywano jej autorstwo tekstu hymnu warmińskiego O Warmio moja miła, co mogło wynikać z podobieństwa do tytułu jednego z wierszy Marii Zientary-Malewskiej. Jednak nie ma dowodów na jej autorstwo hymnu (pierwodruk podaje Marię Paruszewską), czas powstania utworu (1920 rok) uważa się za zbyt wczesny dla tej poetki i obecnie uważa się, że autorem (lub autorami) był ktoś inny (Paruszewska lub ktoś z otoczenia kompozytora).
Odznaczenia.
W 1955 została odznaczona Złotym Krzyżem Zasługi oraz Medalem 10-lecia Polski Ludowej. Później została odznaczona Krzyżem Kawalerskim (19 lipca 1955) i Krzyżem Oficerskim (28 października 1959) Orderu Odrodzenia Polski. W 1972 została odznaczona Orderem Budowniczych Polski Ludowej. 
Upamiętnienie.
Patronka Zespołu Szkolno-Przedszkolnego w Kozłowie, Szkoły Podstawowej nr 30 w Olsztynie, Szkoły Podstawowej nr 3 w Kętrzynie, Szkoły Podstawowej w Bartach, Szkoły Podstawowej w Spychowie oraz Gimnazjum w Dywitach, jak również ulicy w Olsztynie.

</doc>
<doc id="527275" url="https://pl.wikipedia.org/wiki?curid=527275" title="Święte miejsca tubylczych ludów Ameryki Północnej">
Święte miejsca tubylczych ludów Ameryki Północnej

Święte miejsca tubylczych ludów Ameryki Północnej – święte miejsca modlitwy i kultu tubylczych ludów Ameryki Północnej, zazwyczaj o naturalnym charakterze i szczególnej formie, czasem z wtórnymi elementami sanktuariów tworzonych przez wyznawców plemiennych religii tubylczych, wykorzystywane nierzadko przez setki lat, od czasów poprzedzających porozumienia i traktaty Indian Ameryki Północnej z Europejczykami do dziś. Współcześnie wiele z kilkuset tubylczych sanktuariów znanych w Ameryce Północnej jest zagrożonych przez rozwój cywilizacji, niektóre zostały bezpowrotnie zniszczone, inne – objęte ochroną lub przekazane pod kontrolę tubylców.
Święte miejsca północnoamerykańskich tubylców związane są z wyjątkowym znaczeniem samej Ziemi oraz naturalnych tworów takich jak góry, jeziora, wodospady itp., dla indywidualnych i zbiorowych praktyk duchowych oraz ceremonii religijnych członków poszczególnych tubylczych ludów kontynentu, z których każde posiadało tego rodzaju miejsca święte, unikatowe dla danej plemiennej społeczności i religii. Wiele z takich miejsc – czasem niewielkich elementów i form przyrodniczych (źródło, skała, drzewo itp.), a czasem rozległych obszarów (np. masywów górskich, jezior) – miało charakter regionalny, międzyplemienny – wykorzystywany (czasem w sposób podobny, a czasem odmienny) przez członków wielu plemion z danej okolicy lub kręgu kulturowego. Do miejsc tych pielgrzymowali – i często nadal przybywają – osoby i grupy wyznające lokalne religie plemienne, odczuwające szczególną więź duchową z danym miejscem, wywodzące z niego swe mityczne pochodzenie, czerpiące z niego siły życiowe, poczucie tożsamości i grupowej jedności.
W miejscach tych, zwykle ustronnych i odludnych, odbywają się modlitwy i posty, składane są dary ofiarne (a czasem także ciała zmarłych), odbywają się grupowe ceremonie – nierzadko wielodniowe (jak Taniec Słońca) – charakterystyczne dla danej religii (i miejsca) oraz obrzędowe spotkania o szczególnym znaczeniu dla danej społeczności (np. doroczne święta i uroczystości). Z uwagi na zachodzące migracje i zmiany kulturowe (związane z europejską kolonizacją kontynentu, ale i wcześniejsze) poszczególne święte miejsca bywały ośrodkami kultu kolejnych grup plemiennych i religijnych, w tym wyznawców nowych indiańskich ruchów religijnych.
Ze względu na centralną rolę w życiu duchowym tradycyjnych tubylczych Amerykanów święte miejsca powinny być w ich głębokim przekonaniu wolne od wszelkiej działalności mogącej naruszać ich szczególny charakter oraz od zakłócających pierwotny stan takich miejsc efektów, w tym od działalności wydobywczej i przemysłowej, wycinki lasów, budowy dróg, kolei, linii energetycznych i ogrodzeń, regulacji rzek, konstrukcji zapór, sztucznych zbiorników i elektrowni wodnych, stałego osadnictwa, masowej turystyki i rekreacji oraz działalności wandali. Jednak z powodu rozwoju cywilizacji przemysłowej wiele takich miejsc zostało w ostatnich dziesięcioleciach zniszczonych lub znacznie przekształconych w wyniku bezpośredniej lub pośredniej działalności człowieka (inwestycji, zmian własnościowych itp.), co uniemożliwiło lub utrudniło tubylcze praktyki religijne w dotychczasowym kształcie lub spowodowało porzucenie tych miejsc z powodu braku dostępu, zasadniczej zmiany ich charakteru lub z uwagi na inne formy ich zniszczenia i sprofanowania.
Współcześnie duża część świętych miejsc tubylczych jest zagrożona przez rozmaite formy działalności osób trzecich, w tym przez niekorzystne oddziaływanie przemysłu i masowej turystyki, zakłócające zarówno dotychczasowy charakter samych miejsc kultu, jak i możliwość swobodnych i nieskrępowanych praktyk religijnych osób i grup z nich korzystających. Rodzi to spory indiańskich plemion, grup religijnych i organizacji (wspieranych często np. przez organizacje ekologiczne i grupy broniące praw człowieka) z obecnymi właścicielami i innymi użytkownikami tych miejsc (stanowiących często teren publiczny o rozmaitym statusie ochronnym). Nierzadko spory dotyczą także samego prawa własności do tych miejsc (jak w sporze o Góry Czarne), w przeszłości należących do Indian, a następnie odebranych im (nierzadko siłą i z naruszeniem prawa). W niektórych przypadkach wieloletnie czasem sądowe spory i akcje protestacyjne zakończyły się zwrotem tych miejsc ich pierwotnym tubylczym właścicielom (Jezioro Błękitne, Mount Adams) lub inną formą kompromisu.
Na fali New Age i wzrostu zainteresowania kulturą i duchowością Indian niektóre ze świętych miejsc tradycyjnych religii plemiennych stały się także celami pielgrzymek, spotkań i obrzędów osób poszukujących alternatywnych form przeżyć duchowych lub własnej tożsamości, członków rozmaitych sekt, a nawet poszukiwaczy innych cywilizacji. Wiele świętych miejsc poszczególnych plemion Indian Ameryki Północnej stało się z czasem (w przeszłości lub współcześnie) sanktuariami o charakterze ponadregionalnym, panindiańskim. Niektóre z nich zostały uznane za obiekty dziedzictwa narodowego (Pipestone, Góry Czarne) i poddane ochronie państwa jako miejsca o szczególnym znaczeniu historycznym, rezerwaty przyrody lub elementy parków narodowych.

</doc>
<doc id="527278" url="https://pl.wikipedia.org/wiki?curid=527278" title="HP-21S">
HP-21S

HP-21S to algebraiczny kalkulator naukowy firmy Hewlett-Packard.
Jest to uzupełniona o funkcje statystyczne wersja kalkulatora HP-20S. Jeden z nielicznych, o ile nie jedyny prosty kalkulator naukowy, który posiada wbudowane możliwości obliczania wartości kwantyli oraz wartości "p" dla takich rozkładów statystycznych, jak: rozkład Gaussa, rozkład chi-kwadrat, rozkład Studenta i rozkład F Snedecora.
Jest modelem rzadkim na rynku, cennym dla kolekcjonerów.

</doc>
<doc id="527281" url="https://pl.wikipedia.org/wiki?curid=527281" title="Sekcja (pożarnictwo)">
Sekcja (pożarnictwo)

 Sekcja – w pożarnictwie pododdział w sile dwóch zastępów, w tym dowódca.

</doc>
<doc id="527283" url="https://pl.wikipedia.org/wiki?curid=527283" title="Schrei">
Schrei

Schrei (niem. "krzycz") – debiutancki album grupy Tokio Hotel, wydany w Niemczech 19 września 2005 roku, a w Polsce 17 grudnia 2005 roku.
Album "Schrei" uzyskał status platynowej płyty w Niemczech i w Polsce.
Schrei so laut du kannst.
To reedycja albumu Schrei, wydana 24 marca 2006 w Niemczech, a 24 maja 2006 w Polsce.
Wokalista zespołu Bill Kaulitz przeszedł mutację głosu, dlatego utwór "Rette mich" będący na poprzedniej płycie, brzmi nieco inaczej. Grupa zmieniła w pewnym sensie swój styl z powodu zmiany wyglądu frontmana. Jako bonus do płyty pojawiły się teledyski "Schrei", "Durch den Monsun" i "Rette mich".
Na tej płycie zostały również dodane 3 nowe piosenki: "Beichte" (Spowiedź), "Schwarz" (Czarny) oraz "Thema nr 1" (Temat nr 1)
W Polsce reedycja albumu miała miejsce, tzn. 60 dni po premierze niemieckiej.
Teledyski.
Teledyski zostały nakręcone do czterech piosenek z tej płyty – "Durch den Monsun", "Schrei", "Rette mich" oraz "Der letzte Tag".
"Durch den Monsun" został nakręcony nad jeziorem w pobliżu Berlina. Przedstawia on cały zespół występujący w polu pszenicy oraz zespół grający w czasie burzy i w sytuacji, gdy niebo jest morzem (to ma się kojarzyć z monsunem).
"Schrei" to teledysk w kolorze czarno-białym. Przedstawia przyjęcie w willi, podczas którego goście niszczą cały dom. Wśród tłumu są członkowie zespołu. Klip "Schrei" przypomina teledysk grupy Metallica do piosenki Whiskey in the Jar.
"Rette mich" jest jedyną balladą na płycie. Teledysk nakręcony został na dwóch planach zdjęciowych. Pierwszy przedstawia cały zespół występujący w niewielkim pomieszczeniu, którego ściany zbliżają się do siebie. W drugiej scenie widzimy samego wokalistę – Billa Kaulitza. Jest smutny i błaga o pomoc. Anormalnie „wygina się w pół”, nagle upada.
"Der letzte Tag" to teledysk nakręcony na dachu kina. Pod kinem jest tłum fanów, widzimy także samochody przejeżdżające ulicą. Wokalista początkowo siedzi na krawędzi dachu, później biega po dachu śpiewając.

</doc>
<doc id="527284" url="https://pl.wikipedia.org/wiki?curid=527284" title="Święte miejsca Indian">
Święte miejsca Indian



</doc>
<doc id="527286" url="https://pl.wikipedia.org/wiki?curid=527286" title="Pluton (pożarnictwo)">
Pluton (pożarnictwo)

Pluton - w pożarnictwie pododdział w sile trzech do czterech zastępów, liczący od 9 do 24 ratowników, łącznie z dowódcą.

</doc>
<doc id="527289" url="https://pl.wikipedia.org/wiki?curid=527289" title="Bohater roku">
Bohater roku

Bohater roku – polski film fabularny z 1986 roku w reżyserii Feliksa Falka i z muzyką Jana Kantego Pawluśkiewicza. Fabuła filmu stanowi kontynuację filmu "Wodzirej".
Lokacje: Warszawa, Kraków.

</doc>
<doc id="527290" url="https://pl.wikipedia.org/wiki?curid=527290" title="Kompania (pożarnictwo)">
Kompania (pożarnictwo)

Kompania – pododdział w sile od 8 do 16 zastępów oraz dowódca.

</doc>
<doc id="527292" url="https://pl.wikipedia.org/wiki?curid=527292" title="SL-1 Akar">
SL-1 Akar

SL-1 Akar – polski szybowiec amatorski z okresu międzywojennego, najbardziej udany z pierwszych polskich szybowców, zbudowany w jednym egzemplarzu.
Historia.
Szybowiec SL-1 Akar został opracowany przez Adama Karpińskiego w 1922, a następnie do lata 1923 zbudowany przez studentów Sekcji Lotniczej Politechniki Warszawskiej. Był to pierwszy szybowiec zbudowany w Sekcji Lotniczej Politechniki Warszawskiej. Oblatany został około 24 lipca 1923 (wykonując skoki na holu).
Od 23 sierpnia do 13 września 1923 wziął udział w I Konkursie Ślizgowców (pierwsze zawody szybowcowe w Polsce) w Białce k. Nowego Targu. Tadeusz Karpiński (brat konstruktora) na tym szybowcu zajął 1. miejsce, a Ryszard Bartel (współkonstruktor) – 2. 
Po tym konkursie dokonano zmian konstrukcyjnych szybowca m.in. zabudowano kabinę oraz przerobiono konstrukcję części ogonowej
. W dniu 8 kwietnia 1924 roku Tadeusz Karpiński ustanowił rekord Polski w długotrwałości lotu, który wynosił 4 min i 5 sek. Lot zakończył się jednak przymusowym lądowaniem, przy którym szybowiec został uszkodzony, m.in. połamała się kratownica kadłuba.
Na początku 1925 nowy prostokątny, kryty sklejką kadłub dla szybowca Akar zaprojektowali Jerzy Wędrychowski i Stanisław Prauss. Planowano przebudowę go na motoszybowiec pod nazwą Akar II, z silnikiem Anzani o mocy 45 KM. Ostatecznie jednak prac przy Akarze II nie podjęto i niewyremontowany szybowiec uległ zniszczeniu jesienią 1925.
Swój sukces szybowiec Akar zawdzięczał dobrej sterowności, dużej sztywności, zastosowaniu sprawdzonych rozwiązań konstrukcyjnych i małej masie. Pomocny też był szeroki rozstaw kół podwozia ułatwiający lądowanie. 
Konstrukcja.
Jednomiejscowy szybowiec o konstrukcji drewnianej, szkieletowej, płaty i usterzenie kryte płótnem. Kadłub w postaci dwóch płaskich kratownic ustawionych w odległości 2 m od siebie, połączonych płatem, usterzeniem, osią dwukołowego podwozia i dwiema poprzeczkami oraz drutami usztywniającymi. Płat o obrysie prostokątno-trapezowym, trójdzielny, dwudźwigarowy, kryty płótnem. Początkowo szybowiec nie posiadał kabiny pilota, siodełko i przyrządy przymocowano do kratownic. Pilot sterował szybowcem z użyciem drążka sterowego i orczyka.

</doc>
<doc id="527294" url="https://pl.wikipedia.org/wiki?curid=527294" title="Batalion (pożarnictwo)">
Batalion (pożarnictwo)

Batalion (pożarnictwo) – oddział w sile od trzech do pięciu kompanii oraz dowódca.

</doc>
<doc id="527300" url="https://pl.wikipedia.org/wiki?curid=527300" title="Brygada (pożarnictwo)">
Brygada (pożarnictwo)

Brygada (pożarnictwo) – związek pododdziałów i oddziałów realizujących w granicach administracyjnych województwa wielkoobszarowe działania ratownicze.

</doc>
<doc id="527307" url="https://pl.wikipedia.org/wiki?curid=527307" title="Patrice Evra">
Patrice Evra

Patrice Latyr Evra (ur. 15 maja 1981 w Dakarze) – francuski piłkarz pochodzenia senegalskiego występujący na pozycji lewego obrońcy. W latach 2004–2016 reprezentant Francji. Srebrny medalista Mistrzostw Europy 2016.
Wczesna kariera.
Evra zaczął swoją przygodę z piłką nożną od rodzinnego klubu CO Les Ulis. Do klubu został sprowadzony przez przyjaciela Tshymena Buhanga, który powiedział trenerowi klubu: "Oto nowy Romário". Evra spędził rok w klubie pod okiem trenera Jean-Claude Giordanelli, który jest teraz wiceprezesem klubu. Giordanella opisał gracza jako "Bardzo spokojny, trochę nieśmiały. To dobre dziecko". Evra pierwotnie grał w piłkę nożną na pozycji napastnika. Podczas treningu był obserwowany przez skautów z Stade Rennais i RC Lens. Jednak nie został przyjęty z powodu niskiego wzrostu. W 1993 roku dołączył do amatorskiego klubu CSF Brétigny z siedzibą w pobliżu Brétigny-sur-Orge. Podobnie jak w Les Ulis, Evra był obserwowany przez kilka klubów, zwłaszcza przez Toulouse FC i Paris Saint-Germain. Z tym ostatnim podpisał kontrakt i został przekształcony na skrzydłowego. Evra przeszedł szkolenie w Camp des Loges przez kilka miesięcy, ale ostatecznie został zwolniony.
Po nieudanej próbie przekonania Paris Saint-Germain skautów, Evra wrócił do Brétigny i został zaproszony przez znajomego do udziału w turnieju piłki nożnej w 5-a-side organizowanym przez centrum sportowe Juvisy-sur-Orge. Podczas gry został zauważony przez włoskiego skauta, który zaproponował mu możliwość wzięcia udziału w treningu z klubem Torino FC we Włoszech. Evra spędził dziesięć dni szkolenia z klubem, a po szkoleniu zaproponowano mu miejsce z młodymi wychowankami klubu. Był także zapraszany przez klub Serie C1 Marsala którego agenci zwabili go perspektywą zostania zawodowym piłkarzem. Evra wybrał drugą opcję i podpisał swój pierwszy profesjonalny kontrakt w wieku 17 lat. Opisał ten moment jako "najlepsze uczucie jakie miałem w piłce nożnej". Evra spędził tylko jeden sezon w klubie rozgrywając w sumie 27 meczów i strzelając sześć bramek. Po sezonie, przeniósł się do Serie B aby dołączyć do zespołu Monza za € 250 000 ponieważ transfer do Serie A do Romy i S.S. Lazio nie doszedł do skutku. Evra pojawił się tylko w trzech meczach, debiutując 29 sierpnia 1999 r. w porażce na wyjeździe przeciwko Alzano. Opuścił klub po zakończeniu sezonu po kłótni z trenerem klubu.
Powrót do Francji.
Nice.
Evra powrócił do Francji do OGC Nice w Ligue 2 w drugiej lidze francuskich rozgrywek. Większość jego czasu w pierwszym sezonie w klubie grał w swojej drużynie rezerwowej w Championnat de France amateur, odpowiednik czwartej ligi. Grał jako lewy skrzydłowy. W połowie sezonu został powołany do pierwszej drużyny przez managera Sandro Salvioni. Grał z numerem 26, zadebiutował w dniu 7 października 2000 r. w przegranym meczu z LB Châteauroux 2:7 tu także grał na lewym skrzydle. Evra pojawił się jeszcze w czterech meczach: w przegranych z AS Cannes, AS Nancy, Le Havre AC oraz w wygranym z Stade Lavallois 3:0.
W sezonie 2001/02, Evra grał z numerem 17 i awansował do pierwszej drużyny na stałe. W pierwszym meczu w sezonie przeciwko Stade Lavallois drużyna zaczęła od zwycięstwa 2:1. Pod koniec meczu urazu doznał rezerwowy lewy obrońca Jean-Charles Cirilli zastępujący José Cobosa, także kontuzjowanego. Przez resztę meczu na lewej obronie grał Evra. Po meczu Evra został poinformowany przez Salvioniego, że on przejmie miejsce na tej pozycji. Młody zawodnik nie zgodził się z decyzją managera. Jednak Salvioni poinformował go "Jeśli chcesz być w zespole grasz tam gdzie ci każą", Evra zgodził się podjąć tę rolę. Evra zadebiutował na tej pozycji w zespole w meczu ligowym przeciwko Strasburgu: porażka 3-0. Od tej pory występował regularnie na lewej obronie. W swoim ostatnim meczu w Nice strzelił swojego jedynego gola w wygranym meczu 4:3 z Stade Lavallois. Nice dzięki temu zwycięstwu zakończył rywalizację w lidze na trzecim miejscu i zdobyło awans do Ligue 1 po raz pierwszy od 1997 roku. Evra znalazł się w najlepszej 11-stce Ligue 2 na pozycji lewego obrońcy.
AS Monaco.
W 2002 roku manager AS Monaco Didier Deschamps będący pod wrażeniem jego gry, zaproponował mu kontrakt. Evra nie zastanawiał się długo – zespół z księstwa Monako był dla niego odskocznią do wielkiej kariery. Evra chciał grać na skrzydle, ale manager postanowił, że będzie grał na lewej stronie obrony. Obronę Monaco tworzyli na środku Rafael Márquez i Sébastien Squillaci, na prawej stronie Franck Jurietti. Patrice szybko stał się podstawowym zawodnikiem w drużynie. Został mu przydzielony numer 3. Zadebiutował w klubie w meczu otwarcia sezonu 2002/03 przeciwko Troyes AC wygranym 4-0. Dnia 28 września Evra strzelił swojego pierwszego gola dla klubu, zdobył zwycięską bramkę w wygranym meczu 2:1. W dniu 22 marca 2003 roku strzelił drugiego gola na 3-0 na wyjeździe nad Le Havre. Zwycięstwo to pozwoliło Monaco utrzymać swoją pozycję na szczycie tabeli, walcząc z Lyonem i Marsylią. Jednak w maju przegrało walkę o pierwsze miejsce na rzecz Lyonu. Monaco zdobyło drugie miejsce i prawo startu w Lidze Mistrzów. Ponadto klub wygrał Puchar Ligi pokonując w finale 4-1 FC Sochaux-Montbéliard. Dla Evry to trofeum było pierwszym w karierze.
Po sezonie odeszli Marquez i Jurietti odpowiednio do Barcelony i Girondins Bordeaux. Obaj zostali zastąpieni przez Gaël Givet i Hugo Ibarra, ten drugi został wypożyczony. W sezonie 2003/04 Evra pojawił się w 33 meczach ligowych asystując przy 4 golach. Monaco prowadziło przez 6 miesięcy od września do marca, ale tak jak w zeszłym sezonie dali się pokonać zespołowi z Lyonu. Evra zadebiutował w Lidze Mistrzów w dniu 17 września 2003 r. w fazie grupowej. Jego zespół pokonał holenderski PSV Eindhoven 2-1. Evra zagrał we wszystkich sześciu meczach fazy grupowej a Monaco zakończyło rywalizację na pierwszym miejscu. W zimowym okienku transferowym był łączony z angielskim Arsenalem, włoskim Juventusem i Milanem, oraz hiszpańską Barceloną.
Ten jednak pozostał w klubie. 24 marca 2004 r., Evra doznał kontuzji kostki w przegranym meczu z Realem Madryt w ćwierćfinale Ligi Mistrzów. Kontuzja ta wykluczyła go na 3 mecze ligowe. Powrócił jednak na rewanż, w którym nie spodziewanie pokonali gości z Madrytu 3:1 i zapewnili sobie awans do półfinału. Tam Monaco zagrało z Chelsea. Evra pojawił się w obu meczach. Monaco awansowało do finału pokonując ich w dwumeczu 5-3. W finale, który odbył się na Arena AufSchalke w Niemczech, przypadło im FC Porto, które wygrało mecz 3-0 i cały turniej. Evra został wyróżniony do najlepszej jedenastki roku w Ligue 1 i jako najlepszy młody gracz.
Pomimo że nie grał podczas Euro 2004 jego transferem były zainteresowane Manchester United, Juventus i Inter Mediolan. Mimo ofert Evra pozostał w Monaco. 24 września 2004 roku podpisał kontrakt łączący go z klubem do 2008 r. W sezonie Evra grał w 52 meczach wszystkich rozgrywek strzelając jedną bramkę i pomagając w siedmiu. Monaco odpadło w półfinale zarówno w Pucharze Ligi jak i Pucharze Francji. Evra strzelił swojego jedynego gola w sezonie w dniu 8 stycznia 2005 r. podczas 1/64 Pucharu Francji meczu przeciwko amatorskiemu klubowi AC Seyssinet-Pariset. Strzelił pierwszego gola w meczu zakończonym wynikiem 7-0. W Lidze Mistrzów Monaco odpadło w 1/8 rozgrywek przegrywając dwumecz z PSV 0-3. W kwietniu wypowiedział się na temat swojej przyszłości: "Jeżeli inne kluby wykazują zainteresowanie moją osobą, to myślę o tym poważnie". Pomimo kilku klubów deklarujących zainteresowanie Evrą, Deschamps stwierdził, że gracz nie będzie sprzedawany. Przed startem sezonu 2005/06 Deschamps mianował go wicekapitanem zespołu. We wrześniu, Deschamps niespodziewanie zrezygnował z funkcji managera klubu powodu słabych wyników zespołu, media deklarowały, że z powodu jego niezgodności z prezesem klubu. W dniu 21 grudnia 2005 r., Evra zagrał po raz ostatni dla Monaco, w wygranym 1:0 meczu z Lille OSC w Pucharze Ligi.
Manchester United.
Evra podpisał kontrakt z Manchesterem United w dniu 10 stycznia 2006, na okres 3,5 lat. Transfer wyniósł 5,5 mln funtów. Alex Ferguson dążył do wzmocnienia linii obrony osłabionej kontuzją Gabriela Heinze.
Swój debiut w Manchesterze United zaliczył cztery dni później w Premier League w przegranym meczu z Manchesterem City 1:3. Jego debiutu nie można zaliczyć do udanych. Evra miał problemy z przystosowaniem się do angielskiego stylu gry, ale w jego pierwszym pełnym sezonie - 2006/07 jego forma poprawiała się. Wywalczył sobie miejsce w pierwszym składzie. Zaliczył debiut w Lidze Mistrzów. W dniu 29 listopada 2006 roku w meczu przeciwko Everton na Old Trafford strzelił swoją pierwszą bramkę dla klubu. 10 kwietnia 2007 Evra wziął udział w klęsce włoskiej Romy na Old Trafford w Lidze mistrzów. Evra strzelił ostatniego gola w meczu, ustalając wynik 7:1. Został wybrany do PFA Drużyna roku w Premier League, pomimo że zagrał tylko w 24 spotkaniach ligowych.
W sezonie 2007/08 Evra stał się kluczowym graczem w obronie Manchester United, zagrał w 48 meczach dla klubu, ale nie zdobył gola. Manchester United wygrał drugi z rzędu tytuł w Premier League w ostatniej kolejce, pokonując Chelsea o dwa punkty. Zaliczył także 10 występów w Lidze Mistrzów w tym w meczu finałowym w Moskwie, gdzie czerwone diabły pokonały w rzutach karnych Chelsea. 12 czerwca 2008 Evra podpisał nowy kontrakt z klubem który utrzyma go na Old Trafford do 2012 roku.
W sezonie 2008/09 był stale obecny w pierwszym składzie. Jednakże dnia 5 grudnia został ukarany grzywną 15 000 funtów i wykluczony z 4 meczów przez The FA z powodu bójki między nim a jednym z robotników podczas rozgrzewki przed meczem z Chelsea na Stamford Bridge, do której się przyznał. Do tego doznał kontuzji stopy która wyeliminowała go z gry na miesiąc. Manchester w półfinale Ligi Mistrzów pokonał w dwumeczu Arsenal F.C. 4:1. Evra skomentował: "To było 11 mężczyzn przeciwko 11 dzieciom" W finale w Rzymie po słabej grze Manchester przegrał z Barceloną 2:0.
W sezonie 2009/10 Patrice był jedynym graczem w "Red Devils", który grał we wszystkich 38 ligowych meczach. Był kapitanem w przypadku gdy nieobecny był Gary Neville, Rio Ferdinand i Ryan Giggs. W dniu 28 lutego 2010, Patrice Evra doprowadził do zdobycia, jako kapitan, Pucharu Ligi pokonując w finale Aston Villę 2:1.
Na początku sezonu 2010/11 na Evrę spadła fala krytyki po Mistrzostwach Świata 2010, podczas których był przywódcą "rebelii" przeciwko trenerowi Francji Raymondowi Domenechowi. Wraz z końcem sezonu kończył mu się kontrakt stąd pojawiło się wiele plotek jakoby miał dołączyć do Realu Madryt. 20 listopada 2010 roku strzelił swojego drugiego gola w lidze w meczu u siebie z Wigan Athletic na 2:0. W dniu 21 lutego 2011 r. Evra, po kilku tygodniach negocjacji, podpisał kontrakt z Manchesterem United, który łączy go z klubem do końca sezonu 2013/14. 2 dni później Evra zagrał w meczu 1/8 finału Ligi Mistrzów przeciwko Marsylii. Był to jego pierwszy mecz na francuskiej ziemi od czasu incydentu z Mistrzostw Świata. Przy każdym dotknięciu piłki Evry, było słychać gwizdy i buczenie.
Olimpique Marsylia.
Evra podpisał kontrakt z Olimpique Marsylią w dniu 25 stycznia 2017, na okres 1,5 roku. Transfer wyniósł 1 mln euro.
W trakcie rozgrzewki przed meczem Olimpique Marsylia przeciwko Vitória Guimarães w Lidze Europy kopnął jednego z kibiców, którzy wszczęli bójkę z piłkarzami. Evra został za to odesłany do szatni przez sędziego jeszcze przed rozpoczęciem meczu, jest to pierwszy taki przypadek w historii Ligi Europy.
W związku z powyższymi wydarzeniami, dzień po meczu, 3 listopada 2017 klub rozwiązał z nim kontrakt.
Zakończenie kariery zawodniczej.
29 lipca 2019 ukazał się wywiad w "Gazetta Dello Sport", w którym Evra poinformował o zakończeniu ponad 20-letniej kariery zawodniczej. Jednocześnie zapowiedział, że zamierza zostać trenerem piłkarskim.
Statystyki.
Klubowe.
Źródło:
Reprezentacyjne.
Źródło:
Życie prywatne.
Evra jest żonaty z Sandrą, którą poznał w czasach szkolnych, z którą ma syna Lenny'ego. Piłkarz ma 24 rodzeństwa, z których dwójka już nie żyje.

</doc>
<doc id="527311" url="https://pl.wikipedia.org/wiki?curid=527311" title="Dolce i Gabbana">
Dolce i Gabbana



</doc>
<doc id="527312" url="https://pl.wikipedia.org/wiki?curid=527312" title="Bartolomici">
Bartolomici

Bartolomici, bartoszkowie, księża komuniści właściwie Zgromadzenie Kleryckie Księży Życia Wspólnego (łac. "Institutum Clericorum Saecularium in Communi Viventium") – katolickie męskie zgromadzenie zakonne założone pod nazwą "Zgromadzenia Księży Świeckich" w 1640 roku we wsi Logman w elektoracie bawarskim przez salzburskiego kanonika Bartłomieja Holzhausera. Zgromadzenie zatwierdzone zostało przez papieża Innocentego XI w 1680 roku.
Bartolomici zorganizowani byli we wspólnoty. Obowiązkiem członków zgromadzenia było prowadzenie wspólnego życia z dala od kobiet, wspólne ćwiczenia duchowe i modlitwy pod rządami jednego przełożonego. Wszystkie gromadzone przez braci komunistów dochody składane były do wspólnej kasy. Oddawali się działalności duszpasterskiej w miastach i wioskach, szczególną rolę w ich misji pełniła posługa kaznodziejska i spowiednicza. Prowadzili szkoły, kolegia i seminaria duchowne. 
Oprócz krajów Świętego Cesarstwa Rzymskiego działali w Królestwie Obojga Sycylii, w Portugalii, w Irlandii. Dotarli też do Rzeczypospolitej, gdzie przybyli w 1683 lub 1685 roku, sprowadzeni przez królową Marysieńkę. Swój pierwszy dom założyli w Górze Kalwarii. Tam też pod opieką biskupa poznańskiego Stefana Wierzbowskiego zorganizowali seminarium duchowne. Za udział księży bartolomitów w powstaniu listopadowym, władze carskie zamknęły ich kolegia w 1833 roku. Ich działalność na ziemiach polskich zakończyła się oficjalnie w 1850 roku. 
Strojem zakonnym bartolomitów była sutanna, nieróżniąca się od ubioru duchowieństwa.

</doc>
<doc id="527320" url="https://pl.wikipedia.org/wiki?curid=527320" title="Specjalistyczna grupa ratownicza (pożarnictwo)">
Specjalistyczna grupa ratownicza (pożarnictwo)

Specjalistyczna grupa ratownicza (pożarnictwo) – pododdział ratowników posiadających specjalistyczne przeszkolenie i uprawnienia, wyposażony w sprzęt dostosowany do wykonania specjalistycznego zadania ratowniczego, w sile uzależnionej od specyfiki danej specjalności.
W ramach KSRG wyróżnia się następujące specjalistyczne grupy ratownicze:

</doc>
<doc id="527321" url="https://pl.wikipedia.org/wiki?curid=527321" title="Zamek Pernštejn">
Zamek Pernštejn



</doc>
<doc id="527323" url="https://pl.wikipedia.org/wiki?curid=527323" title="Liga">
Liga



</doc>
<doc id="527324" url="https://pl.wikipedia.org/wiki?curid=527324" title="Zamek Pernstejn">
Zamek Pernstejn



</doc>
<doc id="527333" url="https://pl.wikipedia.org/wiki?curid=527333" title="Pataca">
Pataca

Pataca (kod ISO 4217: MOP) – oficjalna waluta Makau, specjalnej strefy administracyjnej Chińskiej Republiki Ludowej. 1 pataca = 100 avo.
W obiegu znajdują się: monety o nominałach 10, 20 i 50 avos oraz 1, 2, 5 i 10 pataca; banknoty o nominałach 10, 20, 50, 100, 500 i 1000 pataca.

</doc>
<doc id="527334" url="https://pl.wikipedia.org/wiki?curid=527334" title="Takeshis’">
Takeshis’

Takeshis’ – japoński film z 2005 roku nakręcony przez Takeshiego Kitano, reżyser gra w nim również podwójną główną rolę.
Fabuła.
Rozgrywający się na pograniczu rzeczywistości i świata wyobraźni film opowiada o dwóch mężczyznach, którzy wyglądają bardzo podobnie i noszą niemal identyczne nazwiska. Jeden z nich jest znanym aktorem, gwiazdą kina mafijnego. Drugi pracuje w niewielkim sklepie, ale także marzy o karierze aktorskiej – chodzi na liczne castingi, lecz na przeszkodzie staje mu zawsze podobieństwo do gwiazdora.

</doc>
<doc id="527335" url="https://pl.wikipedia.org/wiki?curid=527335" title="Czuwacz słowacki">
Czuwacz słowacki

Czuwacz słowacki (słow. "slovenský čuvač") – rasa psa pochodząca ze Słowacji, zaliczana do psów pasterskich. Podlega próbom pracy.
Rys historyczny.
Pochodzi z gór Słowacji, gdzie był hodowany od stuleci. Po pierwszej wojnie światowej podjęta została hodowla w czystości rasy. Czuwacz słowacki jest blisko spokrewniony z węgierskim kuvaszem i z owczarkiem podhalańskim, do tego stopnia, że nawet wytrawni i doświadczeni sędziowie mają problemy z rozróżnieniem owczarka i czuwacza. Wzorzec do rejestracji zgłoszony został w 1964 roku. W stosunku do owczarka podhalańskiego na ogół posiada nieco delikatniejszą, bardziej puszystą sierść, z mniejszą ilością beżowych lub kremowych przebarwień, nie jest to jednak ścisła reguła. Pierwotnie na Słowacji psy tej rasy nazywano tatrzańskim czuwaczem jednak, aby nie mylono jej z tatrzańskim owczarkiem podhalańskim, na zebraniu delegatów w Pradze FCI przyjęła w 1965 r. nazwę Slovenský Čuvač pol. czuwacz słowacki. Rasa została zaliczona do grupy psów pasterskich i zaganiających, zaklasyfikowana do sekcji psów pasterskich (owczarskich).
Wygląd.
Umaszczenie białe i biało kremowe, włos średnio długi, lekko falujący. Ulega bardzo łatwemu oczyszczeniu z zabrudzenia.
Zachowanie i charakter.
Pies wymaga konsekwentnego i doświadczonego podejścia. Ma silny instynkt przywódczy.
Użytkowość.
Pies stróżujący i pasterski.
Zdrowie i pielęgnacja.
Źle znosi upały, jest lepiej przystosowany do surowszych i zimniejszych warunków pogodowych. Trzymany na terenach nizinnych często choruje na zwyrodnienie stawów (zwłaszcza dysplazja stawu biodrowego).

</doc>
<doc id="527337" url="https://pl.wikipedia.org/wiki?curid=527337" title="Slovensky Cuvac">
Slovensky Cuvac



</doc>
<doc id="527338" url="https://pl.wikipedia.org/wiki?curid=527338" title="Ciecz Luttingera">
Ciecz Luttingera

Ciecz Tomonagi-Luttingera, ciecz Luttingera, model Tomonagi-Luttingera – teoretyczny model opisujący oddziaływanie elektronów (lub innych fermionów) w jednym wymiarze przy założeniu liniowej relacji dyspersji. Zagadnienie jest rozwiązywalne ściśle przy wykorzystaniu techniki zwanej bozonizacją.
Model Tomonagi-Luttingera został zaproponowany ze względu na załamywanie się przewidywań modelu cieczy Fermiego w jednym wymiarze.
Własności modelu Tomonagi-Luttingera.
Podstawowe własności charakterystyczne dla modelu Tomonagi-Luttingera:

</doc>
<doc id="527339" url="https://pl.wikipedia.org/wiki?curid=527339" title="Ancien régime">
Ancien régime

 (fr. wym. [], uproszczona: "ã:sję reżim"; dosł. "stare rządy") – absolutystyczny system społeczno-polityczny, istniejący we Francji (za panowania dynastii Walezjuszów i Burbonów) oraz państwach ościennych, obalony przez dyktatora Napoleona Bonapartego.
Określenie "ancien régime" w czasie rewolucji francuskiej stało się synonimem rządów przedrewolucyjnych. 
Arystokracja i mieszczanie.
W "ancien régime" państwem rządziła wykorzystująca swoją uprzywilejowaną pozycję arystokracja, chociaż wielu najwyższych urzędników było z "noblesse de robe", a więc nobilitowanych urzędników mieszczańskich. Sama monarchia absolutna nie zawsze cieszyła się poparciem i sympatią rodów arystokratycznych, ponieważ ich przedstawiciele tęsknili do czasów feudalnej „swobody” lub „anarchii”.
Niektórzy myśliciele polityczni pochodzenia arystokratycznego (określani mianem „neofeudałów francuskich”) nawoływali wprost do osłabienia władzy monarszej na rzecz regionalnych posesjonatów. Dlatego też cieszyli się, gdy Ludwik XIV zmarł w 1715 roku i gdy nastała polisynodia – zespół arystokratycznych rad stanu. Lecz ten nowy sposób sprawowania władzy nie sprawdził się. Powrócono wówczas do absolutystycznego aparatu ministerialnego.

</doc>
<doc id="527342" url="https://pl.wikipedia.org/wiki?curid=527342" title="Spór o Góry Czarne">
Spór o Góry Czarne

Spór o Góry Czarne – sięgający połowy XIX w. spór między plemionami Dakotów a rządem Stanów Zjednoczonych i obecnymi prywatnymi użytkownikami spornych terenów o prawo własności do gór Black Hills (w języku sju "Paha Sapa") na pograniczu dzisiejszych stanów Dakota Południowa i Wyoming, poszanowanie ich religijnego znaczenia jako „świętych gór” Indian i akceptowalne dla wszystkich stron sporu sposoby ich użytkowania. Spór obejmował gwarantujące tubylcom prawo do ziemi traktaty z rządem USA z połowy XIX w., wojny USA z Indianami z sąsiadującego z górami rejonu Wielkich Równin, proces osiedlania okolicznych plemion w rezerwatach w drugiej połowie XIX w., trwające dziesiątki lat starania Indian o potwierdzenie swoich praw w Sądzie Odszkodowań i Komisji Roszczeń Indiańskich w XX w., aż wreszcie korzystne dla plemion Siuksów – lecz nie wykonane w praktyce do dziś – wyroki sądów (w tym Sądu Najwyższego USA) w latach 80.
Historia sporu.
Góry Czarne to jedno ze świętych miejsc Indian Ameryki Północnej, wykorzystywane jako miejsce tradycyjnych pielgrzymek, modlitw, ceremonii, poszukiwania wizji i składania ofiar przez Indian z wielu okolicznych plemion od czasów przed europejską kolonizacją Ameryki Północnej do dziś. Dla Tubylczych Amerykanów z co najmniej kilkunastu plemion Wielkich Równin zarówno całe góry, jak i konkretne miejsca na ich terenie były i często nadal pozostają święte i mają charakter sanktuarium – jako cmentarzyska przodków, źródło indywidualnej siły duchowej, ośrodki odbudowywania i umacniania plemiennej tożsamości oraz miejsca, w których odbywają się indywidualne i zbiorowe tubylcze ceremonie religijne (w tym doroczny Taniec Słońca). Ten szczególny stosunek tradycyjnych Indian do ziemi od wielu dziesięcioleci bywa źródłem konfliktów z innymi użytkownikami Czarnych Gór, których działalność prowadzi do eksploatacji, zanieczyszczenia i profanacji świętego miejsca Indian.
Od ponad dwustu lat prawo własności do Gór Czarnych pozostaje kwestią rywalizacji i sporu między rządem Stanów Zjednoczonych a plemionami Siuksów. W 1803 roku Francja odsprzedała USA tzw. Terytorium Luizjany, w skład którego wchodziły m.in. zamieszkane wówczas wyłącznie przez tubylcze plemiona okolice Gór Czarnych, a rok później w ich sąsiedztwie pojawiła się badawcza ekspedycja Lewisa i Clarka. Spór ten zrodził się w związku z terytorialną ekspansją USA i wszedł w fazę krytyczną w połowie XIX w. po odkryciu złota - najpierw w Kalifornii (gdy przez okolice gór wędrowało na Zachód kilkadziesiąt tysięcy białych osadników rocznie), a następnie w Górach Czarnych, gdzie odkryła je ekspedycja płk. George’a Armstronga Custera z 1874 roku.
W kolejnych dziesięcioleciach spór próbowano rozwiązywać różnymi metodami – nie tylko w drodze negocjacji i traktatów rządu USA z plemionami Wielkich Równin, ale także przy użyciu siły i metody faktów dokonanych. W 1851, a następnie w 1868 roku Kongres Stanów Zjednoczonych zatwierdził dwa traktaty zawarte ze Siuksami i potwierdzające m.in. ich prawo do Gór Czarnych. W tym samym okresie rozpoczęły się też amerykańskie wojskowe wyprawy badawcze i eksploracja odkrywanych w górach bogactw. W latach 60. i 70. XIX w. Indianie bronili swego stanu posiadania i odmawiali zgody na sprzedaż ziem plemiennych rządowi USA, co doprowadziło najpierw do zakończonej krótkotrwałym zwycięstwem Indian wojny Czerwonej Chmury, a następnie do wojny o Góry Czarne, słynnej klęski Custera w bitwie nad Little Bighorn i sprzecznej z wcześniejszymi traktatami decyzji Kongresu o zajęciu większości ziem Siuksów, w tym Gór Czarnych. W 1889 roku zredukowano tzw. Wielki Rezerwat Siuksów do sześciu niewielkich rezerwatów, istniejących do dziś.
Niemal przez cały XX w. trwały zabiegi Siuksów w celu potwierdzenia swoich praw do Gór Czarnych i przynajmniej częściowego ich odzyskania lub – co bywa możliwe od zaraz – współdecydowania o ich losach, sposobie wykorzystania i zarządzaniu położonymi na terenie gór szczególnie świętymi dla Indian sanktuariami (jak Bear Butte, Inyan Kara, czy Wind Cave). Począwszy od lat 20. XX w. roszczenia Siuksów rozpatrywały kolejno: Sąd Odszkodowań (ang. "Court of Claims", który roszczenie odrzucił „z braku kompetencji”), powołana w 1946 roku Komisja Roszczeń Indiańskich (ang. "Indian Claims Commission", która w latach 70. potwierdziła prawo Siuksów do odszkodowania za utracone na rzecz USA ziemie) i amerykańskie sądy powszechne – z Sądem Najwyższym włącznie, który w 1980 roku podtrzymał wcześniejsze wyroki, określające zasady wyliczenia i określoną wówczas na 105 mln dolarów wysokość odszkodowania.
Wielu Siuksów nadal uważa Góry Czarne za ziemię świętą, której nie wolno sprzedawać i systematycznie odwiedza ją w celach religijnych. Ponadto indiańscy adwokaci zakwestionowali niekorzystny dla Indian sposób wyliczenia odszkodowania w wygranym procesie o historyczne prawo do tych gór. Dlatego przedstawiciele większości plemion Siuksów, mimo trudnej sytuacji materialnej mieszkańców rezerwatów, kilkakrotnie w ostatnich latach odrzucili przyznane im w 1980 roku odszkodowanie, żądając opracowania planu zwrotu gór w naturze i zwiększenia udziału Indian w administrowaniu położonymi w górach ziemiami federalnymi (niektóre z nich okupując pokojowo, a inne stopniowo wykupując). W tej precedensowej sprawie wspiera ich społeczność indiańska USA i miłośnicy Indian z wielu krajów oraz takie duże organizacje tubylcze, jak Krajowy Kongres Indian Amerykańskich (NCAI).
Jak dotąd rząd USA zdeponował odszkodowanie na oprocentowanym rachunku bankowym, gdzie nadal spoczywa w związku z brakiem porozumienia co do sposobu jego wykorzystania i co do praktycznych następstw korzystnego dla Siuksów wyroku. Uwzględniające pewną część postulatów Siuksów projekty ustaw dyskutowane były (bez powodzenia) w kolejnych kadencjach Kongresu USA na przełomie XX i XXI w. Niezależnie od działań politycznych i lokalnych konfliktów wokół niektórych projektów rozwoju przemysłu i turystyki w Czarnych Górach, rządowe agencje zarządzające tamtejszymi ziemiami publicznymi (np. służba leśna oraz zarządy parków narodowych i stanowych) starają się współpracować z Indianami w sprawach bieżących, uwzględniając niektóre ich potrzeby i sugestie.

</doc>
<doc id="527344" url="https://pl.wikipedia.org/wiki?curid=527344" title="Spór o Black Hills">
Spór o Black Hills



</doc>
<doc id="527347" url="https://pl.wikipedia.org/wiki?curid=527347" title="Busy Bee Starski">
Busy Bee Starski

Busy Bee Starski, właściwie David James Parker (ur. 26 października 1962 r. w Nowym Jorku) – amerykański raper z Nowego Jorku, znany z uprawiania tzw. improwizacji rapowych. Do 1986 roku występował w duecie z Kool Moe Dee.

</doc>
<doc id="527348" url="https://pl.wikipedia.org/wiki?curid=527348" title="Karol Fryderyk">
Karol Fryderyk



</doc>
<doc id="527350" url="https://pl.wikipedia.org/wiki?curid=527350" title="Amaretto">
Amaretto

Amaretto – napój alkoholowy wywodzący się z Włoch, o słodkim, lekko gorzkawym smaku. Jest to czerwonobursztynowy likier wytwarzany z użyciem migdałów lub czasem z pestek moreli, brzoskwiń, wiśni i innych. Czasami wykorzystuje się także zioła lub aromat waniliowy. Zawartość alkoholu wynosi zazwyczaj kilkanaście do trzydziestu procent objętościowych. Nazwa likieru wywodzi się z Włoch, lecz na świecie znane są likiery o tej nazwie produkowane we Francji, Holandii lub w Niemczech. 
Amaretto bywa składnikiem drinków. Jest także wykorzystywane jako dodatek do kawy, czekolady, deserów i ciast, m.in. w połączeniu z migdałami.

</doc>
<doc id="527352" url="https://pl.wikipedia.org/wiki?curid=527352" title="Szack">
Szack

Szack (ukr. Шацьк) – osiedle typu miejskiego na Wołyniu, na północny zachód od Kowla, przed 1939 rokiem w Polsce, obecnie na Ukrainie (obwód wołyński); przemysł spożywczy; siedziba dyrekcji Szackiego Parku Narodowego. Do II wojny światowej w pobliżu miejscowości znajdowały się chutory Grabowo i Wałachowo.
Historia.
Pierwsza wzmianka o Szacku pochodzi z 1410 roku, kiedy król Władysław Jagiełło posłał w szackie lasy myśliwych, aby zaopatrzyli w mięso wyprawę grunwaldzką. W 1595 roku Szack wymieniany był w dokumentach jako miasteczko. W 1812 roku, podczas kampanii rosyjskiej, przez miejscowość przeszły wojska napoleońskie. Od 1768 do 1849 roku Szack należał do rodziny Branickich, której w późniejszych latach władze carskie skonfiskowały majątek.
W czasie I wojny światowej wielu mieszkańców uciekło w głąb Rosji. Od końca 1920 do września 1939 roku Szack wchodził w skład II Rzeczypospolitej. Był siedzibą wiejskiej gminy Szack.
W 1939 roku, w okolicy rozegrała się bitwa pod Szackiem, podczas której Wojsko Polskie stawiło opór nacierającej Armii Czerwonej.
17 stycznia 1940 roku w ramach USRR został utworzony rejon szacki. Po ataku Niemiec na ZSRR 25 czerwca 1941 miejscowość zajęły wojska niemieckie. Do czasu ponownego wkroczenia Armii Czerwonej, z całego rejonu około 1000 osób zostało wywiezionych na roboty do Niemiec. Ostateczne wyzwolenie od okupacji niemieckiej nastąpiło 21 lipca 1944 roku.

</doc>
<doc id="527358" url="https://pl.wikipedia.org/wiki?curid=527358" title="Chomiki Dżungarskie">
Chomiki Dżungarskie



</doc>
<doc id="527360" url="https://pl.wikipedia.org/wiki?curid=527360" title="Puszcza Zielonka">
Puszcza Zielonka



</doc>
<doc id="527361" url="https://pl.wikipedia.org/wiki?curid=527361" title="Azrakici">
Azrakici

Azrakici (Azraqī) – najbardziej radykalna gałąź charydżyzmu, której założycielem był Nāfi ibn al-Azrāq. Powstali w Persji w 685 roku po oddzieleniu od ibadytów i powstaniu przeciw kalifowi. Uważali innych muzułmanów za niewiernych i pogan oraz twierdzili, że obowiązkiem charydżyty jest ich eksterminacja. W odróżnieniu od innych charydżytów mordowali również dzieci. Szybko zaniknęli, zniszczeni przez innych muzułmanów (rzezie azrakitów w latach 698–699, po których przetrwali tylko kilkadziesiąt lat), ale też przez radykalność swej filozofii.

</doc>
<doc id="527365" url="https://pl.wikipedia.org/wiki?curid=527365" title="Rejon">
Rejon

Rejon (ros. i ukr. райо́н, [rajon]; ; ; , raioni; ; ; ) – typ jednostki administracyjnej niektórych poradzieckich państw. Określenie pochodzi od francuskiego słowa "rayon" – plaster miodu, dział, dystrykt. Rejon jest zwykle jednostką dwa szczeble poniżej szczebla państwowego.
Historia.
Rejony w Związku Radzieckim.
W Związku Radzieckim, rejonowy podział administracyjny został stworzony w 1920 roku w celu zmniejszenia liczby podziałów terytorialnych odziedziczonych po Imperium Rosyjskim i uproszczenia biurokracji. Proces przejścia do systemu rejonowego nazywano „rejonizacją”. Rozpoczął się w 1923 roku na Uralu, Kaukazie Północnym i Syberii, jako część radzieckiej reformy administracyjnej regionalizacyjnej i kontynuowano go do 1929 roku. W tym czasie większość terytorium kraju zostało podzielone na rejony zastępując stare wołosti (gminy) i ujezdy (powiaty).
Pojęcie „rejonizacji” spotkało się z oporem niektórych republik, przede wszystkim na Ukrainie, gdzie lokalni przywódcy sprzeciwiali się koncepcji rejonów, wskazując na zbyt scentralizowany jej charakter i nie zważający na lokalne zwyczaje. Ukraiński punkt widzenia poparł Ludowy Komisariat Narodowości. Niemniej jednak, wkrótce na całym terytorium ZSRR przeprowadzono „rejonizację”. Rejony w ZSRR stały się ostoją samorządności ze względu na wybór Rady, która to wybierała szefa lokalnej administracji.
Po rozpadzie Związku Radzieckiego, rejony jako jednostki administracyjne nadal są stosowane w Azerbejdżanie, Białorusi, Gruzji, Łotwie, Mołdawii, Rosji i na Ukrainie.
Współczesne rejony.
Rejonizacja na Białorusi.
Na Białorusi, rejony są jednostkami administracyjnymi podległymi obwodom.
Rejonizacja w Federacji Rosyjskiej.
Rejony administracyjne
We współczesnej Rosji, podział na administrację rejonową, nie uległ w dużej mierze zmianie od upadku Związku Radzieckiego. Rejon może być podziałem administracyjnym podległym bezpośrednio Federacji, lub też częścią dużego miasta.
Jednak w niektórych federacyjnych krajach zmieniono terminologię w celu uwzględnienia specyfiki danych krajów:
Rejony gminne
Rejony gminne (miejskie) (ros. муниципальный район), są rodzajami miejskiej formacji, która obejmuje grupę miejskich lub wiejskich osiedli, jak również terytoria zaliczane do wspólnego obszaru. Pojęcie „miejskich rejonów” zostało wprowadzone w 2004 r. podczas reformy komunalnej.
Rejony miejskie zwykle kształtują się w granicach istniejących obwodów, choć w praktyce istnieją pewne wyjątki od tej reguły – Neriungriński rejon w Jakucji, położony jest wokół miasta Neriungri, które nie posiada ani statusu, ani nie jest częścią innego rejonu.
Rejony na Ukrainie.
Na Ukrainie rejony są częściami administracyjnymi obwodów, większych miast i Republiki Autonomicznej Krymu. 17 lipca 2020 Rada Najwyższa Ukrainy uchwaliła zmiany w podziale administracyjnym Ukrainy na rejony, zlikwidowano 490 starych rejonów, a utworzono 136 nowych.

</doc>
<doc id="527366" url="https://pl.wikipedia.org/wiki?curid=527366" title="2channel">
2channel

 – najpopularniejsze na świecie forum internetowe w języku japońskim. W Japonii swoją popularnością dorównuje tradycyjnym środkom masowego przekazu, takim jak telewizja, radio i gazety (ma ponad 11 milionów odwiedzin dziennie). Do udziału w dyskusjach na nim nie jest wymagana rejestracja konta, a wypowiedzi rzadko podpisuje się jakimkolwiek pseudonimem. Pierwszymi sysopami BBS byli Hiroyuki Nishimura i Yoshihiro Nakao. 2 stycznia 2009 roku ogłoszono przejęcie BBS przez firmę Packet Monster Inc.
Popularnymi sposobami zapisu nazwy tego BBS w Japonii są i "2ch". Użytkowników "2channel" nazywa się .

</doc>
<doc id="527368" url="https://pl.wikipedia.org/wiki?curid=527368" title="Aleksander Romanowicz Łuria">
Aleksander Romanowicz Łuria



</doc>
<doc id="527370" url="https://pl.wikipedia.org/wiki?curid=527370" title="Jägermeister">
Jägermeister

Jägermeister (z niem. "mistrz łowiectwa", "mistrz polowania", nazwa stylizowana: Jägermeiſter) – niemiecki likier ziołowo-korzenny o słodko-gorzkim smaku, zawierający 35% alkoholu. Recepturę otrzymywania opracował w 1934 po latach prób Curt Mast – myśliwy i gorzelnik. Otrzymywany jest w wyniku macerowania w spirytusie 56 ziół i przypraw korzennych. Dokładny skład tego popularnego likieru korzennego jest pilnie strzeżoną tajemnicą. Proces macerowania, prowadzony w dębowych beczkach, trwa około roku. Następnie macerat jest filtrowany, rozcieńczany wodą i alkoholem oraz doprawiany karmelem. Według producenta najlepiej smakuje schłodzony do −18°C. 
Charakterystyka.
Charakterystycznym znakiem rozpoznawczym jest głowa jelenia z krzyżem między porożem, który odnosi się do św. Huberta – patrona myśliwych.
Curt Mast uważał, że dla osiągnięcia sukcesu handlowego ważna będzie odpowiednia butelka. Przeprowadzał doświadczenia, tłukąc różne butelki dostępne na rynku i doszedł do wniosku, że butelka o kształcie prostokątnym, z grubego szkła jest najmocniejsza. Chcąc powiązać ją bardziej z marką produktu, postanowił, że będzie w kolorze zielonym, kojarzącym się z mundurem myśliwskim.
Historia.
Wilhelm Mast był producentem octu i handlarzem wina w mieście Wolfenbüttel w Niemczech. Jego syn, Curt Mast (1897-1970), pasjonował się produkcją napojów spirytusowych i likierów i zawsze chętnie pomagał ojcu w tej branży nawet w młodym wieku. W 1934 r., w wieku 37 lat, po przejęciu firmy ojca, Curt opracował przepis na likier ziołowy, który nazwał "Jägermeister".
Curt był entuzjastycznym myśliwym. Nazwa Jägermeister w języku niemieckim dosłownie oznacza "mistrz myśliwski", "mistrz łowiecki" lub "mistrz polowania". Jest to także tytuł dla urzędnika wysokiego szczebla zajmującego się sprawami związanymi z łowiectwem i hazardem. Termin Jägermeister istniał jako tytuł zawodowy przez wiele wieków. W 1934 roku nowe prawo łowieckie Rzeszy (Reichsjagdgesetz) na nowo zdefiniowało ten termin, stosując go do starszych leśników, strażników zwierzyny łownej i leśniczych w niemieckiej służbie cywilnej. Hermann Göring został mianowany Reichsjägermeisterem (Mistrzem Myśliwskim Rzeszy) po wprowadzeniu nowej ustawy łowieckiej. I tak, gdy w 1935 roku wprowadzono Jägermeistera, jego nazwa była już znana Niemcom, którzy niekiedy nazywali go "Göring-Schnaps".
Jägermeister zwrócił na siebie większą uwagę na arenie międzynarodowej, zwłaszcza dzięki pracy Sidneya Franka (1919-2006), który prowadził amerykańską firmę importującą alkohol. Od lat 80. promował ten napój na rynku młodzieżowym i studenckim, jako napój na imprezy - zupełnie inną niszę niż tradycyjna, konserwatywna pozycja marki na rodzimym rynku niemieckim. Nowojorski magazyn zacytował firmę zajmującą się badaniem rynku, która określiła go jako "geniusza promocji" za stworzenie "likieru o nie do wymówienia nazwie... pijanego przez starszych, niebieskich Niemców jako środka wspomagającego trawienie po kolacji... synonimem "imprezy"". Firma Mast-Jägermeister ostatecznie zakupiła Sidney Frank Importing w 2015 r.
W 2012 roku Jägermeister wprowadził na rynek napoje z dodatkiem premiksów jako rozszerzenie marki. Napoje te występują w dwóch smakach, "surowym" i "imbirowym".
Z czym pić Jägermeister?
Popularność Jägermeistera sprawia, że obecnie jest on pity na wiele sposób, nie tylko w swojej czystej formie. Do popularnych kombinacji smakowych można zaliczyć soki cytrusowe, soki tropikalne typu ananasowy czy mango,  colę, napoje energetyczne (tzw. Jagerbomb), a nawet syrop czekoladowy. Jägermeister jest też chętnie łączony z innymi alkoholami np. Z rumem, brandy, likierami, czy nawet piwem rodzaju Pale Ale. Do drinku, dla podkreślenia smaku czasami dodaje się także cynamon .

</doc>
<doc id="527372" url="https://pl.wikipedia.org/wiki?curid=527372" title="Kierujący akcją ratowniczą">
Kierujący akcją ratowniczą

Kierujący Akcją Ratowniczą (KAR) lub Kierujący Działaniami Ratowniczymi (KDR) – osoba oddziałująca na podległe siły podmiotów systemu na miejscu zdarzenia, zgodnie z przyjętymi procedurami i planami ratowniczymi, w celu wykonania określonych czynności ratowniczych. Kierowanie to prowadzone jest jednoosobowo przez uprawnioną osobę z chwilą przybycia na miejsce zdarzenia i jest przekazywane osobom uprawnionym do jego przejęcia.
Źródło: na podstawie rozporządzenia MSWiA

</doc>
<doc id="527373" url="https://pl.wikipedia.org/wiki?curid=527373" title="Kanał Węgorzewski">
Kanał Węgorzewski

Kanał Węgorzewski (niem. "Nähe-Kanal") – kanał mazurski łączący jezioro Mamry z portem w Węgorzewie (przez rzekę Węgorapę). Przechodzi przez niego droga z Rucianego-Nidy i Pisza do Węgorzewa.
Łączy meandry rzeki Węgorapy, dopływu jeziora Mamry Północne.
Historia kanału.
Kanał został wykopany z inicjatywy władz pruskich w latach 1765–1772, jednak w pierwszych dekadach XIX wieku, wraz z pozostałymi kanałami, przestał on funkcjonować. Kanały mazurskie odbudowano w czasie robót publicznych realizowanych w latach 1854–1857.
Kanał ma 920 metrów długości, 10–15 metrów szerokości i średnio 2,5–4 metry głębokości. Jego brzegi zostały wybetonowane podczas jedynego od II wojny światowej remontu w latach 50. XX wieku. Na obu brzegach biegnie (częściowo zniszczona) wybetonowana ścieżka do burłaczenia.
Przebudowa kanału.
Przed sezonem 2010/2011 nad kanałem przebiegały trzy linie napowietrzne, które wisiały ok. 10 metrów nad lustrem wody, co wymagało od żeglarzy składania masztów oraz ograniczało rozmiar jednostek, które mogły pokonać kanał. Wiosną 2011 roku linie zostały zdjęte, a w ich miejsce pod dnem kanału położono sieć średniego napięcia.
W marcu 2016 roku została podpisana umowa, a w listopadzie 2018 roku Urząd Marszałkowski Województwa Warmińsko-Mazurskiego oraz Państwowe Gospodarstwo Wodne Wody Polskie rozpoczęły proces modernizacji dróg wodnych na Mazurach, w ramach którego kanał ma zostać przebudowany i pogłębiony, a jego infrastruktura umocniona.
Status.
Zgodnie z Rozporządzeniem Rady Ministrów z 2002 r. ws. klasyfikacji śródlądowych dróg wodnych, kanał ma klasę żeglowną Ia. Na Mapie Podziału Hydrograficznego Polski ma identyfikator cieku 145323 oraz identyfikator MPHP10 58231149 dla odcinka północnego (Kanał Węgorzewski od oddzielenia się Kan. Młyńskiego do ujścia) i 58231141 dla południowego (Kanał Węgorzewski do oddzielenia się Kan. Młyńskiego). W planie gospodarowania wodami na obszarze dorzecza Pregoły z 2011 został włączony do naturalnej jednolitej części wód PLRW70002058253 (Węgorapa od wypływu z jeziora Mamry do granicy państwa). Znajduje się na obszarze chronionego krajobrazu Krainy Wielkich Jezior Mazurskich.
Okolice.
Wzdłuż kanału biegnie ścieżka pieszo-rowerowa. W wodach i okolicach kanału można zaobserwować m.in. czaple siwe, perkozy, żurawie, kanie i bobry.
W kanale odbywają się zawody wędkarskie organizowane przez Koło PZW Węgorzewo.

</doc>
<doc id="527375" url="https://pl.wikipedia.org/wiki?curid=527375" title="Sufryci">
Sufryci

Sufryci (Sufri) – odłam charydżytów istniejący w VII i VIII wieku, założony przez Zijāda ibn al-Asfara. Potępiali oni zabójstwa polityczne oraz zabójstwa dzieci. Stosowali w praktyce takijję (ukrywanie własnej wiary i podawanie się za wyznawców innej grupy w islamie). Uważali, że Sura 12 nie jest częścią Koranu. Utworzyli w 757 roku niezależne państwo Midrarid w centralnej części zachodniego Maghrebu.

</doc>
<doc id="527376" url="https://pl.wikipedia.org/wiki?curid=527376" title="Emilia Kaczorowska">
Emilia Kaczorowska



</doc>
<doc id="527378" url="https://pl.wikipedia.org/wiki?curid=527378" title="Krew z nosa">
Krew z nosa

Krew z nosa – polski film niezależny z 2004 roku w reżyserii Dominika Matwiejczyka, który był również autorem scenariusza.
Zdobył nagrody publiczności m.in. na Barejadzie w Jeleniej Górze, na Lecie Filmów w Kazimierzu Dolnym, na Toffi w Toruniu, na festiwalu Najnowsze Kino Polskie we Wrocławiu, oraz dostał nagrodę za reżyserię na Międzynarodowym Festiwalu Debiutów „Młodzi i Film” w Koszalinie
Film opowiada o Pablu, chłopaku z wrocławskiego blokowiska Nowy Dwór, który aby przerwać swoje bezowocne życie postanawia zostać hip-hopowcem.

</doc>
<doc id="527380" url="https://pl.wikipedia.org/wiki?curid=527380" title="Tłumica">
Tłumica



</doc>
<doc id="527382" url="https://pl.wikipedia.org/wiki?curid=527382" title="María Isabel">
María Isabel

María Isabel Lopez Rodriguez (ur. 4 stycznia 1995 w Ayamonte) – hiszpańska piosenkarka i aktorka.
Zwyciężczyni 2. Konkursu Piosenki Eurowizji dla Dzieci (2004).
Wczesne lata.
Urodziła się w Ayamonte, niewielkim mieście leżącym na południu Hiszpanii w prowincji Huelva w Andaluzji. Uczyła się w Instituto Secundaría Guadiana w Ayamonte. Od najmłodszych lat wykazywała swoje umiłowanie do muzyki, śpiewu i tańca. 
Kariera muzyczna.
W 2004 wzięła udział z piosenką „Antes muerta que sencilla” w hiszpańskich eliminacjach do 2. Konkursu Piosenki Eurowizji dla Dzieci. Wygrała finał selekcji, zostając reprezentantką Hiszpanii w finale konkursu, który rozegrano 20 listopada w Lillehammer. Zajęła w nim pierwsze miejsce, zdobywszy 171 punktów, w tym m.in. maksymalne noty 12 punktów z ośmiu państw. Kilka dni przed występem w konkursie wydała debiutancki album studyjny, zatytułowany "¡No me toques las palmas que me conozco!". Po pięciu tygodniach po premierze dotarła z nim do pierwszego miejsca listy najczęściej kupowanych płyt w Hiszpanii, gdzie wyróżniono go certyfikatem platynowej płyty za sprzedaż w ponad 100 tys. egzemplarzy. W ramach promocji albumu odbyła światową trasę koncertową, obejmującą występy w kilku krajach Europy, w Ameryce Północnej i Południowej oraz w Japonii. Album osiągnął łączną sprzedaż w ponad 300 tys. egzemplarzach.
W październiku 2005 wydała drugi album studyjny pt."Numero 2", za którym niedługo po premierze odebrała certyfikat podwójnej platynowej płyty w Hiszpanii za sprzedaż w ponad 200 tys. egzemplarzy. Wraz z płytą sprzedawała firmowane przez siebie perfumy, również nazwane "Numero 2". Również w 2005 wydała singiel „En mi jardin”, którym promowała hiszpańską wersję językową filmu animowanego "Barbie i magia pegaza". 
Latem 2006 odbyła trasę koncertową po Hiszpanii, a pod koniec listopada wydała trzeci album studyjny pt. "Capricornio". 27 listopada 2007 premierę miała nagrana przez nią ścieżka dźwiękowa do filmu "Ángeles S.A", w którym zagrała jedną z głównych ról. W listopadzie 2009 wydała kolejny album pt. "Los Lunnis con Maria Isabel", który promowała singlem „Cosquillitas”.
Pod koniec listopada 2015 wydała album pt. "Yo decido", który promowała singlem „La vida sólo es una”. W grudniu wystąpiła gościnnie w jednym z odcinków czwartej edycji programu "Tu cara me suena", wcielając się w Rihannę. Również w grudniu została ogłoszona jedną z finalistek programu "Objetivo Eurovisión", mającego wyłonić reprezentanta Hiszpanii w 61. Konkursie Piosenki Eurowizji. 1 lutego 2016 wystąpiła z piosenką „La vida sólo es una” w finale selekcji i zajęła czwarte miejsce.
29 lipca 2021 ogłosiła zakończenie kariery w branży muzycznej.

</doc>
<doc id="527384" url="https://pl.wikipedia.org/wiki?curid=527384" title="Cukier puder">
Cukier puder

Cukier puder − drobno granulowany, poddany procesom rozdrabniania kryształków cukier spożywczy. Jego rozdrobnienie sprawia, że jest bardziej podatny na rozpuszczanie niż cukier krystaliczny. Stosowany głównie w branży piekarniczej i cukierniczej. Nadaje walory smakowe i estetyczne.
Cukier puder jest mieszany z mąką kukurydzianą lub pszenną w celu zwiększenia jego sypkości i dlatego nie nadaje się na ogół do słodzenia napojów.

</doc>
<doc id="527385" url="https://pl.wikipedia.org/wiki?curid=527385" title="Idelette de Bure">
Idelette de Bure

Idelette de Bure lub Idelette Calvin (ur. w Guelderland [data urodzenia nieznana], zmarła w kwietniu 1549 w Genewie w wieku około 40 lat), francuskojęzyczna Niderlandka, jedyna żona reformatora religijnego Jana Kalwina.
Idelette poznała Kalwina w 1538 w Strasburgu, kiedy była żoną Jeana Stordera, pastora-anabaptysty z Liège. Z małżeństwa ze Storderem urodził się syn i córka. Razem z mężem Idelette uległa natchnionym kazaniom Kalwina i nawróciła się na kalwinizm. Kalwin zaprzyjaźnił się z nimi i często u nich gościł. Jean Storder wkrótce zmarł na dżumę, a Idelette zaczęła opiekować się Kalwinem i gotować mu posiłki. W tym czasie Kalwin, który zawsze był słabego zdrowia, zaczął poważnie chorować. Nieustanny wysiłek intelektualny i fizyczny powodował silne migreny; dodatkowo zachorował na kamicę nerek i pęcherza, miał krwawienia z płuc.
Przyjaciele często zarzucali Kalwinowi, że pozostając bez żony daje innym zły przykład, że powinien sam innym udowodnić wyższość małżeństwa nad celibatem. Kalwin prosił, żeby znaleźli mu żonę: "skromną, posłuszną, niemałostkową, gospodarną, cierpliwą i troszczącą się o moje zdrowie." Nikt nie zauważył początkowo, że taki ideał reprezentuje właśnie cicha i skromna Idelette. W końcu Kalwin oświadczył się jej; ślub wzięli w 1539. Kiedy Kalwina zaproszono do Genewy, pojechał tam z żoną i z jej córką z pierwszego małżeństwa; zamieszkali w kamienicy przy ulicy des Chanoines.
Małżeństwo z Kalwinem nie było łatwe: ciągle zapracowany, zajęty pisarstwem i działalnością organizacyjną, mało miał czasu dla żony. W 1542 Idelette przedwcześnie urodziła Kalwinowi syna, dziecko było słabe i żyło tylko 2 tygodnie. Potem zdrowie Idelette zaczęło podupadać, jednak nigdy nie troszczyła się o siebie. 2 lata później urodziła córkę i potem znowu syna, jednak i te dzieci żyły krótko. Oprócz ciągłej troski o zdrowie Kalwina, Idelette zajmowała się dziesiątkami ubogich i chorych w Genewie. Nigdy nie zwracała się do męża ze swoimi problemami, uważając, że ma on ważniejsze zadania. Jej śmierć była dla Kalwina bardzo ciężkim przeżyciem, które do końca życia wspominał. Kalwin nazwał żonę: "najlepszym przyjacielem, jakiego miał w życiu".

</doc>
<doc id="527386" url="https://pl.wikipedia.org/wiki?curid=527386" title="Wiaźma">
Wiaźma

Wiaźma () – miasto w Rosji, w obwodzie smoleńskim, nad rzeką Wiaźmą (dopływ Dniepru). Liczy około 52,4 tys. mieszkańców (2021).
Historia.
W 1239 roku Wiaźma została przekazana księciu Andrzejowi Włodzimierzowiczowi przez wielkiego księcia włodzimierskiego Jarosława II. W 1403 zdobyta przez Witolda i włączona do Wielkiego Księstwa Litewskiego. W 1406 najechana przez Wasyla I i ponownie w 1445 roku. W 1494 roku odzyskana przez Iwana III. W 1568 roku zajęta przez starostę orszańskiego Filona Kmitę.
W latach 1611–1613, 1617 w rękach Rzeczypospolitej Obojga Narodów.
Mimo ufortyfikowania zdobyta w 1634 roku przez wojska polskie pod dowództwem Marcina Kazanowskiego w czasie wojny z Rosją (wojny smoleńskiej).
W 1812 miejsce bitwy Rosjan z armią Napoleona I.
Od września 1941 roku w mieście przebywała Grupa Inicjatywna PPR, oczekując na wylot do Polski. 26 września 1941 roku podczas próby transportu samolot z pierwszym składem Grupy Inicjatywnej PPR rozbił się zaraz po starcie z lotniska we Wiaźmie. W katastrofie zginął Jan Turlejski, a rany odnieśli Czesław Skoniecki, Roman Śliwa i Jakub Aleksandrowicz.
Od 2015 miasto jest siedzibą prawosławnej eparchii wiaziemskiej.
Gospodarka.
W mieście rozwinął się przemysł elektromaszynowy, materiałów budowlanych, spożywczy, włókienniczy oraz skórzany.

</doc>
<doc id="527387" url="https://pl.wikipedia.org/wiki?curid=527387" title="Ugór (film)">
Ugór (film)

Ugór – polski niezależny dramat filmowy z 2005 roku w reżyserii Dominika Matwiejczyka.
Okres zdjęciowy : październik 2004 - maj 2005. Scenariusz, zdjęcia, montaż, produkcja i reżyseria: Dominik Matwiejczyk.
Występują: 
Treść: Dwóch braci zamieszkuje wraz ze starszą, schorowaną matką, rozpadający się dom na wsi. W tajemnicy przed rodzicielką wyprzedali cały inwentarz.

</doc>
<doc id="527388" url="https://pl.wikipedia.org/wiki?curid=527388" title="Brutalny glina">
Brutalny glina

Brutalny glina (jap. その男、凶暴につき - "Sono otoko, kyōbō ni tsuki") – japoński film z 1989 roku, pierwszy w dorobku Takeshiego Kitano. 
Reżyserem filmu miał być Kinji Fukasaku, ale ze względu na chorobę musiał zrezygnować. Jego zadanie przejął Kitano, który początkowo miał jedynie zagrać w nim główną rolę. Jako reżyser zmienił oryginalny scenariusz napisany przez Hisashi Nozawa z komedii na dramat policyjny.

</doc>
<doc id="527389" url="https://pl.wikipedia.org/wiki?curid=527389" title="Ust´-Kut">
Ust´-Kut

Ust´-Kut – miasto w Rosji, w obwodzie irkuckim, port nad Leną. Około 47 600 mieszkańców (2005). Nazwa oznacza "ujście Kutu" i pochodzi od dawnej nazwy rzeki Kuta, która wpada do Leny w pobliżu miasta.
Historia.
Ust´-Kut został założony w roku 1631 przez atamana kozackiego Iwana Gałkina jako ostróg. Już pod koniec XVII wieku stracił swoje znaczenie militarne, jednak rozwijał się dalej jako port handlowy.
Źródła mineralne odkryte w XVII wieku przez Jerofieja Chabarowa również przyczyniły się do popularności osady. W roku 1925 wybudowano uzdrowisko. Na początku XX wieku Ust´-Kut był miejscem zsyłek politycznych, trafił tu m.in. Lew Trocki.
W roku 1951 Ust´-Kut został połączony linią kolejową z Tajszetem, stając się tym samym jedynym portem na Lenie z połączeniem kolejowym. W 1954, po połączeniu z dzielnicą portową Ostierowo, Ust´-Kut otrzymał prawa miejskie. Miasto pozostawało końcową stacją aż do roku 1974, kiedy rozpoczęto prace nad Koleją Bajkalsko-Amurską.
Transport.
W Ust´-Kucie znajduje się kilka stacji kolejowych, w tym mniejsza Ust´-Kut oraz główna - Lena, w Ostierowie. Kilka kilometrów od miasta, we wsi Jakurim, linia bajkalsko-amurska przekracza Lenę ostatnim na niej mostem.
Latem z Ust´-Kutu kursują promy pasażerskie do Jakucka i Tiksi. W pobliżu miasta znajduje się również lotnisko.

</doc>
<doc id="527390" url="https://pl.wikipedia.org/wiki?curid=527390" title="Becherovka">
Becherovka

Becherovka – ziołowy likier z Czech. Zawiera wodę, jakościowy alkohol, naturalny cukier i specyficzną gorzką mieszankę około 32 ziół i przypraw. Została wprowadzona do sprzedaży w 1807. Nazywana jest 13. źródłem karlowarskiego uzdrowiska. Właścicielem marki jest firma Pernod Ricard.
Zawiera około 38% alkoholu. Becherovkę pije się schłodzoną, zazwyczaj samą, ale można ją także dodawać do różnych drinków.
Od 2014 roku w sklepach można także nabyć Becherovka Lemond, odmianę o wyraźnie cytrynowym aromacie, zawierającą 20% alkoholu oraz gorzkawą w smaku Becherovkę Bitter.
Produkcja i receptura.
W dzisiejszych czasach w firmie z Karlowych Warów tylko dwoje pracowników zna wszystkie tajemnice wyrobu Becherovki. Tylko ta dwójka ludzi może wejść do pomieszczenia zwanego "Drogikamr" (nazwa używana już była za czasów Bechera) i raz w tygodniu przygotować mieszankę wielu rodzajów ziół i przypraw. Około trzy czwarte ziół i przypraw pochodzi z zagranicy, niektóre rodzaje rosną też w okolicach Karlowych Warów.
Gotowa mieszanka jest przesypywana do worków wykonanych z naturalnych materiałów i na jeden tydzień zanurzana w alkoholu, żeby dokładnie przesiąkła. Podczas tego procesu temperatura w kadziach waha się pomiędzy 20 °C a 50 °C tak, aby każdy z ziołowych olejków się uwolnił. Powstały ekstrakt miesza się z wodą i cukrem, a następnie wypełnia się nim dębowe beczki. Aby zapewnić jak największy kontakt między beczką a jej zawartością, stosuje się specjalne, ręcznie wykonywane beczki o charakterystycznym owalnym kształcie. Dąb, z którego wykonane są beczki, jest jednym z warunków sukcesu, gdyż nadaje Becherovce specyficzną barwę. Alkohol spędza w beczkach około dwóch miesięcy, potem ich zawartość zlewa się do jednego naczynia i miesza ze sobą. Dopiero wówczas napełnia się nią butelki.
Historia.
W roku 1794 Josef Becher, lekarz z Karlowych Warów zakupił destylarnie, a w 1807, zaczął sprzedawać ziołowy likier według własnej receptury. W roku 1841 jego syn Johann rozpoczął produkcję masową tego trunku. Aż do roku 1945 firma była własnością rodziny. Po II wojnie światowej przedsiębiorstwo zostało znacjonalizowane. Obecnie zostało sprywatyzowane i znalazło się w rękach spółki Pernod Ricard.
Koktajle alkoholowe z Becherovką.
Jednym z drinków jest tzw. "Beton", zawierający jako główne składniki Becherovkę i tonik. Często Becherovka mieszana jest też z colą lub z sokiem pomarańczowym.
Znani konsumenci.
Najbardziej znanym fanem karlovovarskiego alkoholu jest były czeski prezydent Miloš Zeman. Swego czasu powiedział o Becherovce: „Becherovka to przyjemna rozkosz, tak o dziesiątej rano, jak i późno wieczorem”.

</doc>
<doc id="527392" url="https://pl.wikipedia.org/wiki?curid=527392" title="Ust-Ilimsk">
Ust-Ilimsk

Ust-Ilimsk (, trb. "Ust´-Ilimsk") – miasto w azjatyckiej części Rosji, obwodzie irkuckim, nad Angarą i Zbiornikiem Ust-Ilimskim, w pobliżu ujścia Ilimu. Około 80,4 tys. mieszkańców (2020). W mieście działa 1 linia tramwajowa. W pobliżu miasta znajduje się port lotniczy Ust-Ilimsk.
W mieście rozwinął się przemysł celulozowo-papierniczy oraz materiałów budowlanych.

</doc>
<doc id="527393" url="https://pl.wikipedia.org/wiki?curid=527393" title="Zespół abstynencyjny">
Zespół abstynencyjny

Zespół abstynencyjny (inaczej zespół odstawienny, ang. "substance withdrawal") – jest zespołem objawów występującym u osób uzależnionych od określonej substancji, do ujawnienia którego dochodzi w sytuacji zaprzestania przyjmowania danej substancji lub zmniejszenia jej dawek. 
Zespoły abstynencyjne mogą występować w przebiegu uzależnienia od różnych substancji. Do najczęstszych w praktyce klinicznej zespołów abstynencyjnych należą: 
W zależności od substancji będącej przyczyną uzależnienia poszczególne zespoły cechują się odmiennymi objawami i przebiegiem. 
Ryzyko wystąpienia zespołu abstynencyjnego oraz jego nasilenie są tym wyższe, im dłuższy był okres stosowania danej substancji, im większe były jej dawki w ostatnim czasie i im bardziej gwałtowne było odstawienie danej substancji. W przypadku części zespołów abstynencyjnych – łagodnych, przebiegających bez powikłań – dochodzi do samoistnego ustąpienia objawów. Niektóre postacie zespołów abstynencyjnych mogą jednak mieć ciężki przebieg i stanowić istotne zagrożenia dla życia pacjenta. Przykładem takiego zespołu abstynencyjnego powikłanego jest majaczenie drżenne, (łac. delirium tremens) – bez pomocy medycznej w około 20% przypadków prowadzi do śmierci, natomiast intensywne leczenie w warunkach szpitalnych pozwala znacznie ograniczyć śmiertelność.
Obrazy kliniczne.
Alkoholowy zespół abstynencyjny.
Do typowych objawów zespołu abstynencyjnego alkoholowego należą: drżenie i bóle mięśni, wzmożona potliwość, nudności, przyspieszona akcja serca (pobudzenie autonomicznego układu nerwowego), niepokój, nadwrażliwość na dźwięki i światło, bezsenność, poczucie ogólnego rozbicia, a w cięższych postaciach zaburzenia świadomości, objawy wytwórcze (m.in. halucynacje, iluzje, urojenia), napady drgawek padaczkowych.
Opioidowy zespół abstynencyjny.
Do typowych objawów zespołu abstynencyjnego opioidowego należą: pogorszenie nastroju, bezsenność, bóle mięśniowe, kurcze mięśniowe, biegunka, nudności, wymioty, piloerekcja („gęsia skórka”), zwiększona potliwość, katar, łzawienie, senność, rozszerzenie źrenic, podwyższenie ciśnienia tętniczego krwi. Zespół abstynencyjny rozwija się w różnym czasie po zaprzestaniu przyjmowania opioidu w zależności od jego rodzaju. Podobnie długość trwania opioidowego zespołu abstynencyjnego zależna jest m.in. od rodzaju stosowanego opioidu. Zespół odstawienny po heroinie trwa typowo 7–8 dni, po tzw. „kompocie” 10–12 dni, zaś po metadonie 14–21 dni. Objawy ustępują nierównomiernie. Złe samopoczucie lub problemy ze snem mogą utrzymywać się do kilku miesięcy. 
Kanabinolowy zespół abstynencyjny.
Typowymi objawami zespołu odstawiennego kanabinolowego są: psychiczny głód kanabinoli, zaburzenia snu, drażliwość (dysforia), lęk, osłabienie apetytu, wzmożona potliwość, objawy dyspeptyczne, niekiedy podwyższenie temperatury ciała i dreszcze. Objawy ustępują nierównomiernie i mogą utrzymywać się od kilku dni do kilku miesięcy.
Benzodiazepinowy zespół abstynencyjny.
Objawami typowymi dla zespołu odstawiennego benzodiazepinowego są: niepokój, lęk, niemożność odprężenia się, drażliwość (dysforia), nadwrażliwość na dźwięki, światłowstręt, zmniejszenie apetytu, nudności, wymioty, biegunki, zawroty i bóle głowy, szum w uszach, derealizacja, trudności z koncentracją uwagi, kołatanie serca, bóle i sztywność mięśni, parestezje (uczucia „mrowienia”), zmienione odczucia smaku (metaliczny posmak w ustach). W cięższych przypadkach mogą występować zaburzenia świadomości w postaci majaczenia oraz napady drgawek padaczkowych. Ze względu na podobieństwo objawów, zespół abstynencyjny benzodiazepinowy niekiedy mylnie diagnozowany jest jako zespół lęku uogólnionego. Podobne zespoły abstynencyjne do tych wywoływanych przez benzodiazepiny mogą wywoływać również niebenzodiazepinowe leki nasenne takie jak zolpidem, zopiklon i zaleplon, a także barbiturany.
Nikotynowy zespół abstynencyjny.
Nikotynowe objawy odstawienne to: drażliwość (dysforia), pogorszenie pamięci i koncentracji, obniżenie nastroju, niepokój, uczucie zmęczenia, ospałość, zaburzenia snu, zawroty i bóle głowy, zwiększony apetyt, wzrost masy ciała, zaparcia, kurcze mięśniowe, wzmożona potliwość, kaszel.
Zespół abstynencyjny wywołany stymulantami.
Przykładem stymulanta, którego stosowanie może prowadzić do zespołów abstynencyjnych, jest kokaina. Na typowe objawy kokainowego zespołu abstynencyjnego składają się m.in. drażliwość (dysforia), niemożność odczuwania przyjemności (anhedonia), lęk, głód kokainy, bezsenność, poczucie braku energii, nastrój depresyjny.
Zespół abstynencyjny wywołany lotnymi rozpuszczalnikami.
W toku uzależnienia od lotnych rozpuszczalników mogą występować zespoły abstynencyjne charakteryzujące się: zaburzeniami snu, nudnościami, wymiotami, drżeniem mięśni, wzmożoną potliwością, drażliwością, dyskomfortem w okolicach brzucha lub klatki piersiowej, zaś w cięższych przypadkach majaczeniem.

</doc>
<doc id="527395" url="https://pl.wikipedia.org/wiki?curid=527395" title="Jordan (święto)">
Jordan (święto)

Jordan – święto chrześcijańskie obchodzone w kościołach obrządku prawosławnego i greckokatolickiego: obrzęd święcenia wody w dniu 6/19 stycznia, tj. 6 stycznia według kalendarza juliańskiego (19 stycznia według kalendarza gregoriańskiego), na pamiątkę Chrztu Pańskiego, Jezusa Chrystusa, w Jordanie; również potoczna nazwa świąt Epifanii ("Objawienia Pańskiego") i Chrztu Pańskiego obchodzonych w tym dniu.
W kościele rzymskokatolickim w pierwszą niedzielę po 6 stycznia – jest wspomnienie liturgiczne Chrztu Pańskiego.

</doc>
<doc id="527398" url="https://pl.wikipedia.org/wiki?curid=527398" title="Niżniewartowsk">
Niżniewartowsk

Niżniewartowsk (ros. Нижневартовск) – miasto, port nad Obem położone w azjatyckiej części Rosji, w obwodzie tiumeńskim, w Chatny-Mansyjskim Okręgu Autonomicznym – Jugrze. Niżniewartowsk stanowi ośrodek administracyjny Rejonu Niżniewartowskiego, sam jednak w skład tego rejonu nie wchodzi, stanowiąc miasto wydzielone Chanty-Mansyjskiego OA – Jugry.
Miasto leży nad Obem i jest ważnym portem rzecznym.
Populacja Niżniewartowska liczy 277,6 tys. mieszkańców (2020 r.).
Historia.
Miasto zostało założone w 1909 r. na prawym brzegu Obu, jako Niżniewartowskaja (w domyśle: przystań). Rozwój miasta nastąpił w latach 60. XX wieku, gdy w Chatny-Mansyjskim OA odkryto złoża ropy naftowej i gazu ziemnego. Miejscowość otrzymała prawa miejskie w 1972 r.
Gospodarka.
Podstawą gospodarki w mieście i jego okolicach stanowi ropa naftowa. Położony wokół miasta Rejon Niżniewartowski dostarcza 50% całego rosyjskiego wydobycia tego surowca. Inną ważną gałęzią przemysłu jest przetwórstwo drewna. Pozostałe gałęzie gospodarki nie odgrywają istotniejszej roli.
Komunikacja.
Na terenie miasta znajduje się lotnisko, jedno z dwóch największych w całym Chanty-Mansyjskim OA. Niżniewartowsk posiada połączenie kolejowe z innymi miastami w kraju. Miasto jest także ważnym portem rzecznym zachodniej Syberii.

</doc>
<doc id="527400" url="https://pl.wikipedia.org/wiki?curid=527400" title="Julian Bieliński">
Julian Bieliński

Julian Walenty Bieliński herbu Szeliga (ur. 13 lutego 1787 w Borowej w Kaliskiem, zm. 5 czerwca 1863 w Warszawie) – generał brygady, syn Kajetana stolnika radomskiego i Małgorzaty Dobrzelewskiej.
Od 1802 w armii pruskiej. Służbę odbył w batalionie psp pułkownika Klocha. W kampanii napoleońskiej (1805) walczył pod Lubeką, Kolonią, Auerstadt. Pod Nordhausen dostał się do niewoli. Wkrótce został zwolniony i wstąpił do armii Księstwa Warszawskiego. W 1806 roku został porucznikiem w 7 Pułku Piechoty. W Hiszpanii walczył pod Puerto Almore, Almonacid de Toledo, Pod Ocañą został ranny. Brał również udział w walce przeciw powstańcom hiszpańskim i wojskom angielskim. W bitwie pod Tarifą został wzięty do niewoli. Po zwolnieniu służył w 4ppl. W bitwie pod Tarifą został wzięty do niewoli. Po zwolnieniu służył w 4. pułku piechoty polskiej. W kampanii 1813-1814 brał udział w bitwach pod Wittenbergą, pod Lipskiem, gdzie bronił bramy halskiej, Soussons i Arcis-sur-Aube. Po bitwie pod Lipskiem, 23 października 1813, otrzymał Legię Honorową wraz z 17 innymi żołnierzami 4. pułku piechoty polskiej.
Do kraju powrócił z korpusem gen. Wincentego Krasińskiego. W 1815 w armii Królestwa Polskiego służył w korpusie grenadierów i 3. pułku strzelców pieszych (od 1824 był dowódcą 3 psp). W powstaniu listopadowym był dowódcą 1 bryg. 4 DP i walczył pod Wawrem. Powierzono mu następnie dowództwo grupy osłonowej na linii Bug-Liw. Po opuszczeniu z tego rejonu Rosjan grupę rozwiązano. Pod koniec marca objął dowództwo brygady piechoty w Korpusie Rezerwowym gen. Ludwika Paca. Po jego rozwiązaniu w wyniku restrukturyzacji armii polskiej przeprowadzonej na początku maja objął komendę nad przyczółkiem mostowym na Wiśle pod wsią Potycz. Po fiasku wyprawy Łysobyckiej i likwidacji przyczółka objął ponownie dowodzenie brygadą, tym razem w korpusie gen. Girolamo Ramorino. 12 sierpnia objął dowodzenia nowo sformowaną 6 DP. Na jej czele wziął udział w bitwie pod Rogożnicą. Po upadku powstania udał się na emigrację do Austrii. W 1833 powrócił i złożył przysięgę wierności carowi.
Został odznaczony kawalerią Legii Honorowej (1813), Złotym Krzyżem Virtuti Militari, Znakiem Honorowym za 20 lat nieskazitelnej służby oficerskiej (1830), rosyjskimi Order Świętego Włodzimierza IV klasy i Order Świętej Anny II klasy (1829).
Spoczywa na cmentarzu Powązkowskim w Warszawie (kwatera 23-3-25/26).

</doc>
<doc id="527401" url="https://pl.wikipedia.org/wiki?curid=527401" title="Wojsko Polskie">
Wojsko Polskie

Wojsko Polskie – ogólna nazwa polskich sił zbrojnych stanowiących: formacje zbrojne państwa polskiego, zorganizowanych wojsk Polaków na terytorium dawnego państwa polskiego, zorganizowanych wojsk Polaków niebędących częścią struktury państwa polskiego, działających poza terytorium Polski. Według portalu Global Firepower, jest na osiemnastym miejscu w rankingu najpotężniejszych wojsk świata (stan na 2017 r.).
Nazwa „Wojsko Polskie” jest używana od początku XIX wieku, a oficjalnie została wprowadzona w 1918 roku. Używana jest także obecnie jako synonim oficjalnej nazwy Sił Zbrojnych Rzeczypospolitej Polskiej.
Znaczenie nazwy.
Na przestrzeni dziejów możemy wyodrębnić:

</doc>
<doc id="527403" url="https://pl.wikipedia.org/wiki?curid=527403" title="Reaktor fuzyjny">
Reaktor fuzyjny

Reaktor fuzyjny – reaktor jądrowy realizujący kontrolowaną syntezę termojądrową lekkich jąder, na przykład jąder trytu z jądrami deuteru (tzw. fuzji), w wyniku której powstaje jądro helu, wolny neutron i uwalnia się duża ilość energii. Do poprawnego działania reaktora potrzebne są potężne elektromagnesy mające na celu utrzymanie plazmy z dala od ścian reaktora.
Do tej pory nie udało się skonstruować reaktora fuzyjnego działającego efektywnie, tj. dającego zysk energii i działającego w sposób ciągły.
Obecnie trwające projekty to m.in. ITER (Międzynarodowy Eksperymentalny Reaktor Termonuklearny) we Francji i EAST (ang. The Experimental Advanced Superconducting Tokamak) w Chinach.

</doc>
<doc id="527406" url="https://pl.wikipedia.org/wiki?curid=527406" title="Kanał Giżycki">
Kanał Giżycki



</doc>
<doc id="527408" url="https://pl.wikipedia.org/wiki?curid=527408" title="Niżny Tagił">
Niżny Tagił

Niżny Tagił ( – Niżnij Tagił) – miasto w azjatyckiej części Rosji, w obwodzie swierdłowskim, nad Tagiłem (dorzecze Obu), ok. 25 kilometrów na wschód od umownej granicy Europy i Azji. Jeden z największych i najstarszych ośrodków górniczych w rejonie Uralu, wydobywane są tam rudy miedzi i żelaza. Zamieszkiwany przez około 349 tys. mieszkańców (2020). "Niżny" znaczy „dolny” (istnieje także Wierchnyj Tagił – "wyżny" „górny”).
Gospodarka.
W mieście znajduje się siedziba produkującej min. czołgi T-90 firmy Urałwagonzawod. Działa tam również będący częścią koncernu Evraz kombinat hutniczy NTMK, który z produkcją ponad 4 mln ton stali jest jednym z największych w Rosji.

</doc>
<doc id="527411" url="https://pl.wikipedia.org/wiki?curid=527411" title="Czusowoj">
Czusowoj

Czusowoj (ros. "Чусовой") – miasto we wschodniej Rosji, w Kraju Permskim, na Uralu, nad Czusową (dopływ Kamy). Około 50 500 mieszkańców (2005).
Z Czusowoju pochodzi Tatjana Iwanowa, rosyjska saneczkarka.

</doc>
<doc id="527415" url="https://pl.wikipedia.org/wiki?curid=527415" title="Paweł de Geslin">
Paweł de Geslin

Paweł de Geslin właściwie Paul Alexandre de Geslin de Kersolon (ur. 27 marca 1817 w Rennes, zm. 28 listopada 1888 w Wersalu) – francuski ksiądz katolicki; pallotyn w latach 1846 - 1852; uczestnik Soboru Watykańskiego I.
Ks. Paweł de Geslin św. Wincentego Pallottiego poznał podczas swych studiów w Rzymie w 1844. Święcenia kapłańskie przyjął w 1846, zaś do Kongregacji założonej przez Pallottiego oficjalnie wstąpił w 1848, składając uroczystą konsekrację wraz z ks. Karolem Orlandim i ks. Rafałem Melią. Po nieudanych wysiłkach, by dzieło Świętego przeszczepić do Francji, wystąpił z Kongregacji i poświęcił się pracy pisarskiej.
Był kapelanem w więzieniu na Zamku Anioła w Rzymie.
W 1847 współorganizował Seminarium Francuskie w Rzymie.

</doc>
<doc id="527417" url="https://pl.wikipedia.org/wiki?curid=527417" title="Bor (Rosja)">
Bor (Rosja)

Bor () – miasto w Rosji, w obwodzie niżnonowogrodzkim, nad Wołgą, naprzeciw miasta Niżny Nowogród. Około 76,7 tys. mieszkańców (2021).
W mieście rozwinął się przemysł maszynowy, metalowy oraz szklarski.

</doc>
<doc id="527418" url="https://pl.wikipedia.org/wiki?curid=527418" title="Paul de Geslin">
Paul de Geslin



</doc>
<doc id="527419" url="https://pl.wikipedia.org/wiki?curid=527419" title="Limoncello">
Limoncello

Limoncello (albo lemoncello) – włoski likier cytrynowy pochodzący z Kampanii. Ma żółtą barwę. Występuje w dwóch odmianach: klarownej oraz gęstej.
Sposób przyrządzenia.
Do litra spirytusu wrzucamy żółtą część skórek z 12 cytryn. Trzymamy zamknięte w ciemności kilka dni, aż alkohol rozpuści barwnik skórek i staną się całkiem białe. Wówczas sporządzamy syrop przez rozpuszczenie 1 kg cukru w litrze wrzątku. Do odcedzonego alkoholu wlewamy zimny syrop, mieszamy, butelkujemy i odstawiamy do lodówki na miesiąc.
Minimalny czas maceracji, moczenia skórek w spirytusie, wynosi 3 dni i można zrezygnować z leżakowania. Niektóre przepisy każą od razu dodać wodę i cukier i odstawić tak otrzymaną wódkę na dłuższy czas. Zalecana odmiana cytryn pochodzi z Sorrento we Włoszech.

</doc>
<doc id="527420" url="https://pl.wikipedia.org/wiki?curid=527420" title="Arthur Rostron">
Arthur Rostron

Arthur Henry Rostron (ur. 14 maja 1869, zm. 4 listopada 1940) – kapitan statku pasażerskiego "RMS Carpathia", który pierwszy przybył na miejsce katastrofy "RMS Titanic" ok. 4:00 15 kwietnia 1912.
Służbę na morzu rozpoczął w wieku 13 lat. W styczniu 1895 podjął pracę dla Cunard Line jako czwarty oficer na statku pasażerskim "Umbria". W 1907 został mianowany pierwszym oficerem na "RMS Lusitania", ale w przeddzień dziewiczego rejsu "Lusitanii" przeniesiono go na "RMS Bresica", której został kapitanem. Pływał na linii Nowy Jork - Morze Śródziemne. Służył w Royal Navy w okresie wojny rosyjsko-japońskiej. 18 stycznia 1912 został kapitanem "RMS Carpathia". 
Skuteczna akcja ratowania rozbitków z "Titanica", w trakcie której Arthur Rostron wykazał się doskonałymi umiejętnościami nawigacyjnymi i organizacyjnymi, przyniosła mu sławę. Kapitan zadbał bez zarzutu zarówno o bezpieczeństwo własnego statku w polu lodowym, jak i o jak najszybsze dotarcie na miejsce tragedii oraz o należytą opiekę dla rozbitków. Wykonał kilka spektakularnych gestów: po przyjściu do Nowego Jorku podszedł na miejsce przeznaczone dla "Titanica" i spuścił tam na wodę podniesione łodzie ratunkowe z zatopionego statku, a równocześnie zadbał o to, aby żaden z dziennikarzy, którzy próbowali przedostać się na pokład "Carpathii", nie mógł nękać pytaniami rozbitków. Odznaczony został Amerykańskim Krzyżem Honoru, a wkrótce zaczął otrzymywać bardzo prestiżowe dowództwa, był między innymi kapitanem najszybszego na Atlantyku liniowca RMS Mauretania. 

</doc>
<doc id="527425" url="https://pl.wikipedia.org/wiki?curid=527425" title="Krzyżacy (gra komputerowa)">
Krzyżacy (gra komputerowa)

Krzyżacy – gra strategiczna. Akcja gry dzieje się w czasach istnienia zakonu krzyżackiego.
Gracz wciela się w polskiego rycerza mieszkającego na pograniczu lub u Krzyżaków. Bierze udział w kolejnych misjach, które układają się w kampanię. Zadaniem gracza jest zdobywanie wskazanych punktów lub zniszczenie wszystkich wrogów.

</doc>
<doc id="527426" url="https://pl.wikipedia.org/wiki?curid=527426" title="Terry Farrell (aktorka)">
Terry Farrell (aktorka)

Terry Farrell, właściwie Theresa Lee Farrell Grussendorf (ur. 19 listopada 1963 w Cedar Rapids) – amerykańska aktorka i modelka.
Życiorys.
Urodziła się w Cedar Rapids, w stanie Iowa jako jedna z pięciu córek i trzecie dziecko Kay Carol Christine (z domu Bendickson) i Edwina Francisa Farrella Juniora. Miała starszą siostrę Christine. Kiedy jej rodzice rozwiedli się, matka ponownie wyszła za mąż za Davida W. Grussendorfa.
Mając piętnaście lat znalazła się w stolicy Meksyku – mieście Meksyk, gdzie postanowiła zostać na stałe. Dwa lata później w wieku siedemnastu lat opuściła szkołę średnią i rozpoczęła trzyletnią karierę modelki (183 cm wzrostu) dla nowojorskiej agencji Elite Model Management. Była na okładkach takich magazynów jak „Mademoiselle” i „Vogue”. Dorabiała też jako kelnerka, kierowca ciężarówki oraz opiekunka rekinów w parku wodnym. 
Po udziale w dramacie dokumentalnym "Portfolio" (1983), trafiła na mały ekran w operze mydlanej ABC "Papierowe lalki" ("Paper Dolls", 1984) z Morgan Fairchild i Nicollette Sheridan. Niebawem można ją było zobaczyć w sitcomach NBC – "The Cosby Show" (1985) u boku Billa Cosby i "Bajer z Bel-Air" ("The Fresh Prince of Bel-Air", 1991) z Willem Smithem. 
W 1989 uczyła się aktorstwa pod kierunkiem Kate McGregor–Stuart, Peggy Furry i Stella Adler Conservatory.
Popularność zdobyła za sprawą roli porucznik komandor Jadzii Dax w serialu "" (1993-99). Na planie telewizyjnego melodramatu komediowego CBS "Jedyna prawdziwa miłość" ("One True Love", 2000) spotkała się z Davidem Hasselhoffem.
Jedną z planetoid pasa głównego nazwano (26734) Terryfarrell w odniesieniu do jej roli w serialu "Star Trek DS9".
Życie prywatne.
Spotykała się z Mickeyem Rourke, Richardem Grieco (od lipca 1993 do kwietnia 1994) i adwokatem Joshem (1994-1995). 
W dniu 1 września 2002 wyszła za mąż za Briana Bakera, rzecznika prasowego Sprint Nextel Corporation, jednej z największych firm telekomunikacyjnych w USA. Mają jedno dziecko. Jednak w grudniu 2015 doszło do rozwodu. W 2018 poślubiła reżysera Adama Nimoya.

</doc>
<doc id="527427" url="https://pl.wikipedia.org/wiki?curid=527427" title="Elektrostal">
Elektrostal

Elektrostal (ros. Электросталь) – miasto w Rosji, w obwodzie moskiewskim. Około 156 tys. mieszkańców (2020).
W mieście rozwinął się przemysł materiałów budowlanych oraz maszynowy.
Miasto to powstało w 1916 r. w związku z budową huty stali szlachetnych, a w 1938 r. otrzymało prawa miejskie.

</doc>
<doc id="527430" url="https://pl.wikipedia.org/wiki?curid=527430" title="Leszek Kuzaj">
Leszek Kuzaj

Leszek Kuzaj (ur. 16 maja 1966 w Krakowie) – polski kierowca rajdowy. Debiutował w 1988 w Rajdzie Elmot jadąc Fiatem 126p. Po raz pierwszy wystartował w WRC w Rajdzie Monte Carlo. Nie ukończył jednak imprezy; wypadł z trasy na siódmym odcinku specjalnym. 
W 2002, 2004, 2005 i w 2006 roku zdobył tytuł mistrza Polski w klasyfikacji generalnej.
Jeździł m.in. samochodami: Fiat 126p, Cinquecento Abarth, Renault Clio, Mitsubishi Lancer Evo, Subaru Impreza WRC, Toyota Corolla WRC, Peugeot 206 WRC, Subaru Impreza gr. N, Peugeot 207 S2000, Peugeot 307 WRC.
Kariera.
Fiat 126p.
Jego ojciec Julian również startował w rajdach samochodowych w latach siedemdziesiątych XX wieku. Leszek jako nastolatek pochodzący z Podgórza pomagał w ekipach serwisowych Adamka i Szerli. Wkrótce otrzymał licencję i zaczął się ścigać Fiatem 126p, ale małżeństwo i praca zawodowa spowodowały przerwę w karierze po Rajdzie Krakowskim 1988, gdzie „dachował” na odcinku specjalnym Stadniki, ale który to rajd ukończył na trzecim miejscu w klasie.
Renault Clio Williams.
Renault Clio Williams przywieziony z Włoch posłużył do powrotu w tymże rajdzie Krakowskim siedem lat później, gdzie Kuzaj znów dachował. Potem jeździł Fiatem Cinquecento Abarth, jednak również bez sukcesów.
Mitsubishi Galant.
Przed sezonem 1996 Mitsubishi Galant kupiony od Jarosława Pai służył Kuzajowi do pierwszych treningów pojazdem 4x4.
Mitsubishi Lancer EVO 3.
Pierwsze starty profesjonalnym samochodem rajdowym Mitsubishi Lancer EVO 3 rozpoczął w roku 1996. Kuzaj zakończył ten sezon doskonałym dla debiutanta 7. miejscem w klasyfikacji generalnej i trzecim w grupie N. Samochodem tym zdobył również swój pierwszy mistrzowski tytuł w rallycrossie w klasie 4x4. Rok później zakończył sezon z tytułem mistrza Polski w grupie N oraz 4 pozycją w klasyfikacji generalnej i ponownie tytułem mistrza Polski w klasie 4 w rallycrossie.
W 1998 roku Kuzaj sześciokrotnie startował eliminacjach mistrzostw świata. Seria startów przyniosła tylko jeden, ale za to znaczący dla młodego zawodnika sukces - zajęcie 4 (punktowanego) miejsca w grupie N w rajdzie Finlandii.
Toyota Celica GT4 i Subaru Impreza WRC.
W sezonie 1999 Kuzaj jeździł w grupie A, początkowo Toyotą Celica GT 4, a w dalszej części sezonu Subaru Impreza WRC. Sezon zakończył trzecią pozycją w klasyfikacji generalnej rajdowych mistrzostw Polski. Na koniec roku wygrał Kryterium na ulicy Karowej.
Toyota Corolla WRC.
W 2000 roku Leszek przesiadł się do Toyoty Corolli WRC i zdobył tytuł wicemistrza Polski w klasyfikacji generalnej po rywalizacji z Januszem Kuligiem. W tym samym roku po raz pierwszy wygrał rundę RSMP. Jego pierwsza wygrana miała miejsce w Rajdzie Zimowym. W dalszej części sezonu Kuzaj startował w eliminacji MŚ Rajdzie Portugalii, jednak nie udało mu się ukończyć przejazdu.
Sezon 2000 skończył się poważnym wypadkiem na Rajdzie Tatry. Rok później ten sam samochód wystarczył do zdobycia tytułu drugiego wicemistrza Polski - Kuzaj przegrał walkę z Januszem Kuligem i Krzysztofem Hołowczycem.
Krakowianin rozpoczął sezon 2001 od ponownego wygrania w Rajdzie Zimowym. W połowie roku wygrał po raz pierwszy w życiu Rajd Polski, jednak nie osiągnął dobrego rezultatu na koniec sezonu.
Peugeot 206 WRC.
W roku 2002 Kuzaj przesiadł się do Peugeota 206 WRC ze stajni Kronos Racing z Belgii. Jego pilotem został Erwin Mombaerts. Był to jeden z najlepszych sezonów dla Kuzaja, który zdobył wówczas upragnione mistrzostwo Polski. Starty w RME zaowocowały wygraną w Rajdzie Albeny w Bułgarii oraz Rajdzie Chorwacji. Sukcesem zakończył się także jego start w Rajdzie Barum, gdzie wywalczył drugie miejsce. W Rajdzie Antibes startował w jednym zespole (Racing Lions) u boku późniejszego mistrza Europy Renato Travaglii. Na koniec sezonu Kuzaj został II wicemistrzem Europy. Na najwyższym podium stanął Włoch - Reanato Travaglia, a drugie miejsce zajął Janusz Kulig.
Subaru Impreza WRC S8.
W sezonie 2003 Kuzaj zmienił samochód na Subaru Impreza WRC S8. Awarie samochodu i wypadki były przyczyną dopiero trzeciego miejsca na koniec sezonu w RSMP.
Rok 2004 rozpoczął od startów w rajdach: Janner, Sumava, Prešov i Vranov. Był to pierwszy rok, w którym Kuzaj zaczął budować i wynajmować samochody marki Subaru. Zakaz samochodów WRC w MP był powodem przesiadki kierowcy do Imprezy STi N10 grupy N. W tym roku wywalczył kolejny tytuł mistrza Polski wygrywając m.in. rajdy: Elmot i Rzeszowski. Koniec sezonu to wygrana w Rajdzie Barbórki Warszawskiej. Początek roku 2005 to udany start w Belgii, gdzie wygrał Rajd Bleu Ardenne. Rajdu del Ciocco nie ukończył. Dalsza cześć sezonu to starty w RSMP i RSME za kierownicą najnowszego Subaru Imprezy STI N11 grupy N.
W sezonie 2006 Kuzaj równolegle startował w mistrzostwach świata samochodów produkcyjnych (PCWRC) oraz w mistrzostwach Polski. Wygrana w czterech eliminacjach RSMP zapewniła mu czwarty tytuł mistrza Polski. Najwyższa lokata w MŚ to drugie miejsce w klasyfikacji PCWRC na Rajdzie Argentyny (1 wygrany OS w PCWRC). Kuzaj nawiązał także współpracę z firmą Tein, producentem sportowych zawieszeń.
Kuzajowi pilotowali m.in. Maciej Baran, Jarosław Baran, Zbigniew Baran, Robert Hundla, Paweł Boratyn, Andrzej Mocie, Krzysztof Gęborys, Andrzej Górski, Jakub Mroczkowski, Artur Skorupa, Emil Horniacek, Mikołaj Madej, Maciej Wisławski, Erwin Mombaerts, Magda Lukas, Łukasz Włoch, Maciej Szczepaniak, Craig Parry oraz Przemysław Mazur.
Rajd Praski w Czechach.
6 grudnia 2008 podczas 14. Rajdu Praskiego w Czechach doszło do wypadku w którym auto Kuzaja wjechało w tłum kibiców. Jedna osoba zginęła na miejscu, druga zmarła w szpitalu, a trzy inne zostały ranne, w tym 8 letnia dziewczynka (wszyscy stali w niedozwolonym miejscu).
Rajd przerwano. Po tym wypadku zrobił sobie kilkumiesięczną przerwę. Do sportu wrócił w kwietniu 2009 roku.
Kłopoty z prawem.
Na początku grudnia 2021 roku Kuzaj został zatrzymany na polecenie Prokuratury Okręgowej w Krakowie. Postawiono mu zarzut udziału w zorganizowanej grupie przestępczej. Chodzi o oszustwa podatkowe przy zakupie nowych samochodów. Kupowane w kraju lub za granicą samochody trafiały do odbiorców po mniejszych cenach. Sąd zdecydował o jego tymczasowym aresztowaniu na trzy miesiące.

</doc>
<doc id="527433" url="https://pl.wikipedia.org/wiki?curid=527433" title="Kahlúa">
Kahlúa

Kahlúa (Kahlua) – słodki likier kawowy wytwarzany w Veracruz w Meksyku od roku 1936. Smak wyraźnie odmienny od innych likierów kawowych. Zawiera 16% alkoholu. Bardzo często podawany jako składnik drinka Black Russian, White Russian lub Mudslide. Od 2005 roku marka należy do koncernu Pernod Ricard.

</doc>
<doc id="527436" url="https://pl.wikipedia.org/wiki?curid=527436" title="Hidden Peak">
Hidden Peak



</doc>
<doc id="527438" url="https://pl.wikipedia.org/wiki?curid=527438" title="Jaskinia Wodna pod Raptawicką">
Jaskinia Wodna pod Raptawicką

Jaskinia Wodna pod Raptawicką (Wodna w Raptawickiej, Wodna Raptawicka, Wodna pod Raptawicą) – jaskinia w Dolinie Kościeliskiej w Tatrach Zachodnich, znajdująca się u podnóża wapiennego masywu Raptawickiej Turni. Znajduje się w odległości 4,4 km od Kir, po zachodniej stronie doliny, ok. 100 m na północ od Skały Pisanej. Ma pięć otworów wejściowych znajdujących się tuż przy Kościeliskim Potoku, dokładnie poniżej ścieżki prowadzącej do Jaskiń Pawlikowskiego (Mylnej, Raptawickiej i Obłazkowej) na wysokościach 1027 i 1032 m n.p.m. Długość jaskini wynosi 170 metrów, a jej deniwelacja 5 metrów.
Opis jaskini.
W 1985 roku główne, górne wejście do jaskini (jedyne suche) stało się niedostępne. Nastąpił wtedy duży obryw skał, które całkowicie zamknęły otwór. Znajdował się on tuż przy ścieżce, pod skałką, częściowo zasłaniały go duże bloki wapienne. W tej chwili do jaskini wejść można tylko przez otwory, z których wypływa woda. Idąc najszerszym z nich (dolnym), dochodzi się do rozgałęzienia. W lewo biegnie pod górę korytarz do nieczynnego otworu głównego, natomiast w prawo prowadzi szczelinowy ciąg główny. Po około 35 m dochodzi się do niewielkiego obniżenia (I syfon okresowy). Za nim w prawo wstecz odchodzi równolegle do ciągu głównego niski korytarz zalany po strop. Wpływa do niego woda z głębi jaskini. Dalej idąc pod prąd korytarzem w licznych miejscach zalanym po strop (syfony), dochodzi się do rozgałęzienia, skąd prowadzi boczny, suchy korytarz z zaciskami. Po ponad 35 metrach staje się zbyt ciasny do przejścia. Główny ciąg natomiast kończy się w wodzie.
Przyroda.
Jaskinia Wodna pod Raptawicką jest czynną do dzisiaj podziemną odnogą Kościeliskiego Potoku. Ok. 200 m powyżej woda z potoku wpływa do podziemnych szczelin, tak że czasami potok całkowicie zanika (tzw. ponor), a następnie wypływa w tej właśnie jaskini oraz w Jaskini Wodnej pod Pisaną. Przez większą część roku wszystkie ciągi z wyjątkiem okolic nieczynnego głównego otworu są niemal całkowicie wypełnione wodą. Wypływ i źródła spod Raptawickiej Turni są zasilane przez kilka ponorów w dnie Doliny Kościeliskiej, ale także przez wody pochodzące z krążenia krasowego, zapewne z obszaru Kominiarskiego Wierchu.
Historia odkryć.
Jaskinia jest bardzo trudna do zbadania, gdyż przez większą część roku jest w niej wysoki poziom wody.
Mimo że od dawna wiedziano o niej, po raz pierwszy weszli do niej dopiero w grudniu (w zimie poziom wody jest zwykle najniższy) 1955 r. grotołazi Maciej Kuczyński i Andrzej Ostrowicz po rozkuciu wąskiego przejścia. Zbadali początkowy odcinek jaskini.
W 1979 r. grotołazi Wojciech Przybyszewski z Warszawy i Wojciech Wiesław Wiśniewski z Krakowa pokonali pierwszy syfon i odkryli dalszy ciąg jaskini.
W 1980 r. zespół Speleoklubu Warszawskiego po przejściu pierwszego syfonu dotarł do kolejnego zwężenia po przebyciu kilku innych syfonów.
W lutym 1981 r. Izabella Luty i Marek Rekus przy użyciu sprzętu nurkowego przebyli dalsze 100 metrów korytarzy. Stan wody był wówczas wyjątkowo niski, a ciągi poznane wcześniej – prawie suche. Izabella Luty sporządziła wówczas plan i opis jaskini.

</doc>
<doc id="527440" url="https://pl.wikipedia.org/wiki?curid=527440" title="Pistolet HK MK23">
Pistolet HK MK23

HK MK23 SOCOM – pistolet samopowtarzalny konstrukcji niemieckiej, opracowany przez firmę Heckler &amp; Koch. Pistolet powstał w ramach programu OHWS (skrót od Offensive Handgun Weapon System) czyli pistolet ofensywny, przeznaczony dla amerykańskiego Dowództwa Operacji Specjalnych USSOCOM. Program zakładał, że nowo opracowywana broń powinna strzelać wzmocnionym nabojem kalibru 11,43*23 mm (.45 ACP) oraz być wyposażona w:
Broń przyjęto do uzbrojenia armii amerykańskiej 7 lipca 1996 roku pod oznaczeniem MK23 Mod 0 USSOCOM Pistol. MK23 jest pistoletem samopowtarzalnym, działającym na zasadzie krótkiego odrzutu lufy. Pistolet jest zasilany z dwurzędowego magazynka pudełkowego o pojemności 12 nabojów. Mark 23 ma stałe przyrządy celownicze, kontrastowe (z kolistymi plamkami na muszce i po obu stronach szczerbiny), wyregulowane na 25 m. Opcjonalnie mogą być stosowane przyrządy celownicze z trytowymi źródłami światła. Kabłąk spustu przystosowano do strzelania oburącz oraz w rękawicach zimowych. W przedniej części szkieletu broni (przed kabłąkiem) zamocowano prowadnice i występy do mocowania modułu celowniczego LAM, zawierającego dwa wskaźniki laserowe (promień jednego jest widzialny gołym okiem, drugiego zaś w goglach noktowizyjnych) oraz latarkę halogenową.
Na wylotowej części lufy znajduje się gwint (do przyłączenia tłumika dźwięku) oraz pierścień z tworzywa sztucznego, wybierający luzy luf/ w otworze zamka. Do pistoletu jest stosowany tłumik dźwięku (o masie 460 g, długości — 192 mm i żywotności 15000 strzałów), zapewniający redukcję natężenia dźwięku o 24 dB, przy użyciu naboju .45 ACP 
Produkowany na potrzeby amerykańskich oddziałów specjalnych. Na jego podstawie powstał HK USP. Używają go takie jednostki specjalne jak US Army Special Forces, Jednostka Wojskowa Komandosów oraz GROM.

</doc>
<doc id="527446" url="https://pl.wikipedia.org/wiki?curid=527446" title="Temperatura zeszklenia">
Temperatura zeszklenia

Temperatura zeszklenia, temperatura witryfikacji (symbol: Tg) – temperatura, w której następuje przejście ze stanu ciekłego lub plastycznego w stan szklisty, czego objawem jest skokowy wzrost lepkości substancji. Jest to jedna z ważniejszych wielkości charakteryzujących właściwości plastyczne szkieł, polimerów (w tym elastomerów) oraz termoplastycznych tworzyw sztucznych. 
Zeszklenie jest przemianą fazową drugiego rzędu, co oznacza, że nie towarzyszy jej dający się zmierzyć energetyczny efekt cieplny, ale można ją zaobserwować jako nagłą zmianę pojemności cieplnej. Tg można wyznaczyć jako punkt przegięcia na termogramach zmiany pojemności cieplnej wraz z temperaturą. W praktyce temperaturę zeszklenia wyznacza się zwykle metodą skaningowej kalorymetrii różnicowej. Można ją też ustalić na podstawie gwałtownej zmiany lepkości, przyjmując jako granicę zazwyczaj 1012 Pa·s (niektórzy autorzy podają inne wartości). 
Proces odwrotny nazywany jest odszkleniem lub dewitryfikacją. Zachodzi on przy tej samej lepkości co witryfikacja, najczęściej jednak przy innej temperaturze. Różnica ta wynika z przeszłości termicznej materiału.

</doc>
<doc id="527448" url="https://pl.wikipedia.org/wiki?curid=527448" title="Masashi Tashiro">
Masashi Tashiro

 – japoński prezenter telewizyjny i były członek grupy muzycznej Rats &amp; Star. W zespole występował jako tenor. Prowadzi programy rozrywkowe w różnych stacjach telewizyjnych. Często nazywany jest lub też .

</doc>
<doc id="527450" url="https://pl.wikipedia.org/wiki?curid=527450" title="Michael Dorn">
Michael Dorn

Michael Dorn (ur. 9 grudnia 1952 w Luling w Teksasie w USA) – amerykański aktor filmowy, telewizyjny i dubbingowy, reżyser, producent oraz scenarzysta filmowy. Najbardziej znany z roli Klingona Worfa w produkcjach "Star Trek".
Życiorys.
Wczesne lata.
Michael Dorn urodził się w Luling w stanie Teksas jako syn Allie Lee (z domu Nauls) oraz Fentressa Dorna Juniora. Dorastał w Pasadenie w stanie Kalifornia, tam także studiował produkcję radiową i telewizyjną na Pasadena City College, nie planując jednak kariery aktorskiej. Po ukończeniu studiów działał jako muzyk rockowy, będąc członkiem kilku kalifornijskich zespołów. 
Kariera.
Pierwszy występ Michaela Dorna na dużym ekranie miał miejsce w 1976 roku. W filmie "Rocky" zagrał niewielką rolę ochroniarza Apollo Creeda, przy czym nie został wymieniony w napisach końcowych. Rok później wystąpił w horrorze science-fiction "Diabelskie nasienie", ponownie jednak wcielając się w postać epizodyczną. Pojawił się także jako gość w operze mydlanej "W.E.B." – był to rok 1978. 
Pracując nad tą ostatnią produkcją przyciągnął uwagę producenta telewizyjnego, który zauważywszy, że Dornowi brak wyszkolenia aktorskiego, zapoznał go z agentem. Ten z kolei zorganizował lekcje dla początkującego aktora - Michael Dorn uczył się przez 6 miesięcy pod okiem Charlesa E. Conrada.
W 1979 roku zagrał swoją pierwszą regularną rolę wcielając się przez trzy sezony w postać oficera Turnera w popularnym serialu "CHiPs", a w pierwszej połowie lat 80. grał głównie epizodyczne role w serialach telewizyjnych. W 1985 roku pojawił się w filmie "Nóż" Richarda Marquanda.
Przełom w karierze aktorskiej Dorna nastąpił w 1987 roku, gdy wcielił się w rolę Worfa w serialu "." Wychowany przez ludzi klingoński oficer Gwiezdnej Floty stał się postacią, dzięki której aktor zyskał największy rozgłos. Bohater stał się na tyle popularny i lubiany wśród fanów franczyzy, że Dorn dołączył do obsady kolejnego serialu - "", aby podnieść wyniki oglądalności.
Wystąpił w 175 odcinkach serialu ' (pomijając jedynie odcinki "„Code of Honor”", "„Haven”" i "„Shades of Gray”"), w 102 odcinkach serialu ' (do którego obsady dołączył w czwartym sezonie) i w pięciu filmach "Star Trek", co równa się do tej pory 282 występom jako Worf. W filmie "" z 1991 roku wcielił się w pułkownika Worfa – przodka bohatera znanego z pozostałych produkcji "Star Trek".
Wyreżyserował także następujące odcinki serialu ': "„In the Cards”", "„Inquisition”" i "„When It Rains..." "”", jak również odcinek serialu ' pt. "„Two Days and Two Nights”".
Dorn jest również jednym z sześciu aktorów, którzy użyczyli swojego głosu w "Star Trek: Captain's Chair" - wirtualnym przewodniku po mostkach pięciu statków kosmicznych z uniwersum Star Trek, w którym ponownie wcielił się w rolę komandora porucznika Worfa. W 2014 roku wziął udział w odcinku produkowanej przez fanów serii "Star Trek Continues" pt. "„Fairest of Them All”", dając swój głos komputerowi Enterprise z równoległego wszechświata.
W 2012 roku Dorn wyraził chęć powrotu do swojej sztandarowej roli w serialu telewizyjnym wstępnie zatytułowanym jako "Star Trek: Captain Worf".
W kwietniu 2022 roku oficjalnie ogłoszono, że aktor powróci do roli Worfa w trzecim sezonie serialu "", którego premiera ma się odbyć w 2023 roku.
Michael Dorn znany jest także jako aktor głosowy. W latach 90. zaczął regularnie udzielać głosu w animowanych serialach telewizyjnych. Wystąpił m.in. jako cyborg Coldstone w serialu "Gargoyles" (1994-1997), Gorgon w dwóch odcinkach "Fantastycznej Czwórki" (1994-1996), a także w podwójnej roli jako złoczyńca Kalibak i superbohater John Henry Irons w serialu "Superman" (1996-2000). Ponadto udzielał głosu tytułowej postaci w serialu "Jam Łasica" (1997-2000). Po 2000 roku kontynuował pracę w dubbingu, choć często występując w rolach epizodycznych. Dał głos takim postaciom jak Łowca Kraven w serialu "Spider-Man" (2003), Fright Knight w "Danny Fantom" (2004-2007) oraz Bane w serialu "" (2008-2011).
Wcielając się po raz kolejny w postać Worfa pojawił się również w sitcomach "Webster" oraz "Głowa rodziny", w tym ostatnim wspólnie z innymi gwiazdami serialu "". W latach 2011-2015 aktor pojawiał się regularnie w serialu "Castle" w roli doktora Carvera. 
W 2011 użyczył głosu postaci Ronana Oskarżyciela w ostatnim sezonie "The Super Hero Squad Show" (2009-2011), a w latach 2015-2016 kapitanowi Mozarowi w serialu "Teenage Mutant Ninja Turtles" (2012-2017). Kolejno w latach 2016-2017 Dorn użyczył głosu Prometeuszowi w serialu "Arrow" (2012-2020), w 2017 roku autobotowi Fortressowi Maximusowi w serialu internetowym "Transformers: Titans Return" (Dorn zastąpił trzech poprzednich aktorów głosowych postaci, Stephena Keenera, Kunihiko Yasui i Ikuyę Sawaki), w latach 2017-2018 Atrocitus w serialu "Justice League Action ("2016-2018), a od 2017 do 2019 roku postaci Bupu w serialu "Lwia Straż" (2016-2019).
Inna działalność.
Aktor wystąpił w reklamie telewizyjnej szamponów T/Gel firmy Neutrogena (1996), a także w reklamie samochodu Dogde Dart.
Życie prywatne.
Michael Dorn niechętnie wypowiada się na temat swojego życia prywatnego.
Jest członkiem organizacji Aircraft Owners and Pilots Association (AOPA) i doskonałym pilotem. Latał w zespołach akrobacyjnych Blue Angels oraz Thunderbirds. Sam był także właścicielem kilku samolotów, w tym North American F-86 Sabre (który nabył od Południowoafrykańskich Sił Powietrznych, lecz później sprzedał w 1998 roku), North American Sabreliner, a także Lockheed T-33 Shooting Star. Aktywnie uczestniczy także w wielu organizacjach lotniczych, z których jedną jest Air Force Aviation Heritage Foundation - zasiada w jej radzie nadzorczej. Udzielił wywiadu w "„Private Jets”" – odcinku serialu "Cuda współczesności" emitowanego na kanale The History Channel.
W jednym z wywiadów w 2010 roku przyznał, że został u niego zdiagnozowany rak prostaty w bardzo wczesnym stadium, co skłoniło go do przejścia na dietę wegańską.

</doc>
<doc id="527451" url="https://pl.wikipedia.org/wiki?curid=527451" title="Violent Cop">
Violent Cop



</doc>
<doc id="527452" url="https://pl.wikipedia.org/wiki?curid=527452" title="Lustro Twardowskiego">
Lustro Twardowskiego

Lustro Twardowskiego – renesansowe zwierciadło wykonane z kruchego metalu. 
Do naszych czasów zachowały się dwa lustra związane z legendą o Panu Twardowskim. Oba wykonano prawdopodobnie w Niemczech na początku XVI wieku. Ich przeznaczenie nie jest do końca jasne. Jak chce tradycja miały być to przedmioty używane przez średniowiecznych i renesansowych alchemików do wykonywania różnych sztuk magicznych.
Pierwsze zwierciadło przechowywane jest w zakrystii kościoła parafialnego w Węgrowie. Trafiło tam na początku XVIII wieku za sprawą rodziny Krasińskich, która miała przekazać je jako votum na wyposażenie nowego domu zakonnego księży komunistów.
Opis.
Jedyne wystawiane na widok publiczny "lustro Twardowskiego" pochodzące z Węgrowa jest pęknięte na trzy części i zmatowiałe. Wykonane zostało z białego metalu, stopu srebra, złota, cynku i cyny. Jest to przedmiot o wymiarach 56 na 46,5 cm, oprawiony w czarną drewnianą ramę, na której widnieje napis w języku łacińskim "Luserat hoc speculo magicas Twardovius artes, lusus at iste Dei versus in obseqvium est" ("Bawił się tym lustrem Twardowski, magiczne sztuki czyniąc, teraz przeznaczone jest na służbę Bogu").
Według hipotezy Pantalejmona Juriewa (1904-1983, literat i dziennikarz), na powierzchni lustra znajdują się niewidoczne gołym okiem sztychy dwóch postaci – kobiety i diabła, rzut tego obrazu ma się ujawniać pod wpływem silnego strumienia światła.

</doc>
<doc id="527453" url="https://pl.wikipedia.org/wiki?curid=527453" title="Holbach">
Holbach



</doc>
<doc id="527464" url="https://pl.wikipedia.org/wiki?curid=527464" title="Iwan Miczurin">
Iwan Miczurin

Iwan Władimirowicz Miczurin (; ur. w ujezdzie pronskim guberni riazańskiej, zm. 7 czerwca 1935 w Miczuryńsku) – rosyjski, później radziecki hodowca i sadownik. Od 1935 członek Akademii Nauk ZSRR i Wszechzwiązkowej Akademii Nauk Rolniczych w Moskwie.
Poglądy i teorie.
Miczurin był twórcą i propagatorem poglądów, na gruncie genetyki całkowicie błędnych, przypisujących człowiekowi zdolność do niemal dowolnego przeobrażania przyrody. Przypisuje się mu autorstwo sentencji:
Pisał także: .
Stworzył także błędną teorię „mentora”, tj. „wychowawcy”, według której jeśli jeden ze składników – podkładka lub zraz – w mieszańcu wegetatywnym (szczepieniowym) ma przewagę nad drugim, to przyjmuje rolę mentora, przekształcając mieszańca tak, że przekazuje mu swoje właściwości i cechy; dobór odpowiednich mentorów miałby według Miczurina pozwalać na dowolne kształtowanie cech upraw. Głoszone przez Miczurina teorie nazwano miczurinizmem.
Miczurin stał się później, wbrew swej woli, narzędziem i bohaterem propagandowej kampanii ideologicznej Trofima Łysenki – tzw. łysenkizmu, wywodzącego się z miczurinizmu – przeciwstawiającej genetyce naukowej osiągnięcia hodowców radzieckich, które rzekomo przeczyć miałyby prawom Mendla i całej tzw. „burżuazyjnej” nauki, zwanej na użytek propagandy komunistycznej „morganizmem, weismannizmem i mendelizmem”.
Dorobek naukowy.
Znany ze swych doświadczeń z zakresu krzyżowania roślin. Wyhodował około 300 odmian drzew i krzewów owocowych (jabłoni, gruszy, moreli, śliwy, czereśni, wiśni, winorośli i in.). Twórca nowych, kontrowersyjnych metod hodowli roślin. Choć w swych doświadczeniach w dziedzinie upraw nie posługiwał się powszechnie uznawanymi metodami naukowymi, udało mu się stworzyć pewną liczbę odmian roślin odpornych na surowe warunki klimatyczne panujące w głębi Rosji.

</doc>
<doc id="527465" url="https://pl.wikipedia.org/wiki?curid=527465" title="Condillac">
Condillac



</doc>
<doc id="527466" url="https://pl.wikipedia.org/wiki?curid=527466" title="Felix Wankel">
Felix Wankel

Felix Heinrich Wankel (ur. 13 sierpnia 1902 w Lahr, zm. 9 października 1988 w Heidelbergu) – niemiecki mechanik i konstruktor, opatentował silnik, nazwany od jego nazwiska „silnikiem Wankla”, używany później w niektórych modelach samochodów firm: NSU i Mazda.
Życiorys.
Na początku swojej kariery zawodowej sprzedawał, magazynował i drukował książki naukowe w Heidelbergu, jednak w okresie niemieckiego kryzysu po I wojnie światowej utracił pracę i w 1924 otworzył warsztat mechaniczny.
Pierwszy swój patent otrzymał w 1929. Przez wiele lat rozważał nad projektem silnika rotacyjnego, wysyłając patenty przez ponad 60 lat. W 1927 wykonał rysunki schematu „maszyny z wirującym tłokiem bez niejednostajnie poruszających się elementów”. W latach 30. doszło do nieporozumienia między nim a Adolfem Hitlerem, w wyniku czego był więziony przez nazistów przez kilka miesięcy. W 1933 zgłosił wniosek patentowy na silnik z wirującym tłokiem, a otrzymał go w 1936. W czasie II wojny światowej dostarczał uszczelki i silniki z wirującym tłokiem dla niemieckiej Luftwaffe i Kriegsmarine. Po wojnie był więziony przez kilka miesięcy przez aliantów, jego laboratorium zostało zamknięte, a wszystkie dzieła skonfiskowane.
Felix Wankel znany był z obrony praw zwierząt i negatywnego stosunku do wykorzystywania zwierząt w badaniach laboratoryjnych. Zmarł w wieku 86 lat w Heidelbergu. Był laureatem wielu nagród, m.in. Złotego Medalu Związku Inżynierów Niemieckich (1969).

</doc>
<doc id="527467" url="https://pl.wikipedia.org/wiki?curid=527467" title="Gaszerbrum III">
Gaszerbrum III

Gaszerbrum III – szczyt w masywie Gaszerbrumów w Karakorum. Leży na granicy między Chinami a Pakistanem i należy do grupy Baltoro Muztagh, najwyższej grupy Karakorum. Jest to najwyższy siedmiotysięcznik, piętnasta co do wysokości góra świata (ex aequo z Gyachung Kang) i szósta Pakistanu. Sąsiaduje bezpośrednio z Gaszerbrum II i Gaszerbrum IV.
Po raz pierwszy na szczyt weszli członkowie polskiej wyprawy w 1975 roku: Wanda Rutkiewicz, Alison Chadwick-Onyszkiewicz, Janusz Onyszkiewicz i Krzysztof Zdzitowiecki.

</doc>
<doc id="527474" url="https://pl.wikipedia.org/wiki?curid=527474" title="Gabber2 (program)">
Gabber2 (program)



</doc>
<doc id="527479" url="https://pl.wikipedia.org/wiki?curid=527479" title="Colm Meaney">
Colm Meaney

Colm Meaney (ur. 30 maja 1953 w Dublinie) – irlandzki aktor. Występował jako aktor w teatrach irlandzkich i angielskich; w Anglii nawiązał kontakty z telewizją BBC. Popularność zdobył kreując postać inżyniera Miles’a O’Briena w serialach ' i '. Obok Michaela Dorna jest jedynym aktorem, który grał w obydwu seriach nieprzerwanie przez 12 lat. Występował także w innym serialu science-fiction, "", w którym wcielił się w rolę Cowena, oficera Genaii.
Zaczął uczyć się aktorstwa w wieku 14 lat w Abbey Theatre School of Acting. Został członkiem Irish National Theatre, potem pracował w kilku teatrach Anglii. W drugiej połowie lat 70. występował w zespole Focus Company w Dublinie razem z Gabrielem Byrne i Stephenem Rea.
W 1977 poślubił irlandzką aktorkę Bairbre Dowling, z którą ma córkę, Brendę (ur. w 1984). Para rozwiodła się w 1994. W 2007 poślubił francuską kostiumolożkę, Ines Glorian. Para ma córkę, Adę (ur. 2005).

</doc>
<doc id="527482" url="https://pl.wikipedia.org/wiki?curid=527482" title="Kanał Brożajcki">
Kanał Brożajcki

Kanał Brożajcki – kanał na Mazurach
Kanał Brożajcki to kanał łączący rzekę Węgorapę z Gołdapą. Kanał zaprojektowany został w 1726 przez Jana Suchodolca, a wykopany w 1733 od wsi Miczuły nad Rzeką Gołdapą do wsi Brożajcie (wieś nie istnieje, jest tu elektrownia wodna) wybudowana na szóstym jazie (do lat 90. XX wieku w Brożajciach było 2 jazy). Od wsi Brożajcie do Mieduniszek Wielkich wykonano dalszą część kanału (w ramach regulacji Rzeki Węgorapy) skracając spływ wody omijając jej obieg przez Wielką Pętlę Węgorapy. Kanał był odnawiany w latach 1824–1826. Kanał przechodzi przez Lasy Skaliskie i obecnie jest ostoją bobrów.
Na kanale Brożajckim znajduje się 5 jazów: Bąkowo, Polski, Halina, Brożajcie, Mieduniszki Wielkie. Od Miczuł do jazu w Mieduniszkach Wielkich długość kanału wynosi 12 km.

</doc>
<doc id="527483" url="https://pl.wikipedia.org/wiki?curid=527483" title="Wojna Gniewu">
Wojna Gniewu

Wojna Gniewu ("Wielka Bitwa"; ang. "War of Wrath", "Great Battle") – bitwa ze stworzonej przez J.R.R. Tolkiena mitologii Śródziemia. Jest jedną z sześciu wielkich batalii stoczonych pomiędzy siłami elfów (i ludzi jako ich sojuszników), a armiami Władcy Ciemności, Morgotha. Jej przebieg opisano w jednym z rozdziałów "Silmarillionu".
Była szóstą z wielkich Bitew o Beleriand, stoczoną w końcu Pierwszej Ery jako odpowiedź Valarów na prośbę Eärendila o łaskę i pomoc dla obu Pokoleń Dzieci Ilúvatara.
Elfowie zamieszkujący Nieśmiertelne Krainy, w tym Vanyarowie i niezbuntowana część Noldorów, ruszyli na ostatnią wojnę z Morgothem. Niewiele wiadomo o pochodzie armii Eönwego na północ. Morgoth zgromadził wszystkie swoje siły na równinie Anfauglith, w krytycznym momencie rzucił do walki skrzydlate smoki, które do tej pory nie były wypuszczane. Atak Armii Zachodu załamałby się, gdyby nie nadejście niespodziewanej pomocy. Z odsieczą przybył Eärendil na swym okręcie, a wraz z nim wszystkie wielkie ptaki niebios, których wodzem był Thorondor. Z ręki Eärendila zginął Ankalagon Czarny - najpotężniejszy ze smoków.
W bitwie tej wytępiono nieprzeliczone zastępy orków, unicestwiono niemal wszystkich Balrogów i smoki, otworzono wszystkie lochy i jaskinie Angbandu. Wypuszczono jeńców, a przyparty do muru Morgoth błagał o litość i pokój. Tym razem Valarowie nie dali się zwieść jego kłamstwom:
"Odrąbano mu stopy, więc runął na twarz, wtedy spętano go tym samym, co przed wiekami, łańcuchem Angainorem, żelazną koronę przekuto na obrożę, którą opasano mu szyję, głowę mu przygięto aż do kolan."
Morgotha wyrzucono poza obszar Ardy, w Bezczasową Pustkę. Po wojnie Eönwë, herold Manwego, wezwał wszystkich elfów Beleriandu, żeby opuścili Śródziemie. Wtedy to wiele statków odpłynęło na zachód do Amanu, nie wszyscy elfowie jednak to uczynili.

</doc>
<doc id="527486" url="https://pl.wikipedia.org/wiki?curid=527486" title="Mtv movie awards">
Mtv movie awards



</doc>
<doc id="527487" url="https://pl.wikipedia.org/wiki?curid=527487" title="Postępowi Bohrowie Dawoodi">
Postępowi Bohrowie Dawoodi

Postępowi Bohrowie Dawoodi () – gałąź Dawoodi bohrów powstała w Indiach w latach 80. XX wieku. Domagają się zmian społecznych (większy pluralizm i demokracja) we wspólnocie oraz uznają, że da'i jest jedynie przewodnikiem duchowym i nie ma żadnej władzy. Ich Rada Główna (powstała już w 1977 r., jako organ reformatorów w łonie Dawoodi) znajduje się w Udaipurze. Angażują się intensywnie w życie społeczne Indii.

</doc>
<doc id="527489" url="https://pl.wikipedia.org/wiki?curid=527489" title="MTV Movie Awards 1992">
MTV Movie Awards 1992

1. gala MTV Movie Awards odbyła się 10 czerwca 1992 roku. Prowadzącym uroczystość był Dennis Miller.

</doc>
<doc id="527490" url="https://pl.wikipedia.org/wiki?curid=527490" title="MTV Movie Awards 2006">
MTV Movie Awards 2006

15. gala MTV Movie Awards odbyła się 3 czerwca 2006 roku w Sony Pictures Studios w Culver City w Kalifornii. Prowadzącą uroczystość była Jessica Alba. Głosowanie na filmy i aktorów odbywało się od 24 kwietnia 2006 do 19 maja.
Podczas gali wystąpili Christina Aguilera, AFI, Gnarls Barkley oraz Wolfmother.

</doc>
<doc id="527494" url="https://pl.wikipedia.org/wiki?curid=527494" title="Pamięć proceduralna">
Pamięć proceduralna

Pamięć proceduralna (ruchowa) – rodzaj pamięci występujący u kręgowców i u części bezkręgowców związanej z pamiętaniem o sposobie wykonywania czynności. Pamięć proceduralna, obok pamięci deklaratywnej, jest rodzajem pamięci długotrwałej.
Informacje do tej pamięci nabywane są poprzez bezpośrednie spostrzeganie, doświadczanie oraz dostrajanie do wymagań otoczenia. Jest ona wyrażana w formie zmiany prawdopodobieństwa reagowania na specyficzne bodźce. Dostęp do tej pamięci jest automatyczny, nieangażujący świadomości jednostki, jeśli opanowała ona wykonywanie danej czynności.
Pamięć proceduralna jest niezależna od hipokampu, zlokalizowana jest w pętli tworzonej przez przedruchowe obszary kory, ciało prążkowane, wzgórze, móżdżek i obszary ruchowe kory. W chorobach układu pozapiramidowego, np. w chorobie Parkinsona, ulega znacznemu osłabieniu lub nawet zanikowi zdolności przyswajania nowych umiejętności.
W modelu Johna Andersona nabywanie umiejętności wykonywania czynności następuje poprzez przejście z reprezentacji deklaratywnej do proceduralnej, a więc wymaga najpierw zapoznania się z instrukcjami ich wykonania. W modelu Roberta Sternberga poza nabywaniem wiedzy proceduralnej dzięki wiedzy deklaratywnej (ze wsparciem pamięci semantycznej), możliwe jest jej nabywanie poprzez praktykowanie danej umiejętności (w co zaangażowana jest pamięć epizodyczna), co skutkuje mniejszymi możliwościami jej zwerbalizowania.

</doc>
<doc id="527496" url="https://pl.wikipedia.org/wiki?curid=527496" title="Punkt zapalny">
Punkt zapalny

 – japoński film z 1989 r. Drugi w reżyserskim dorobku Takeshiego Kitano i pierwszy, do którego samodzielnie napisał scenariusz.

</doc>
<doc id="527497" url="https://pl.wikipedia.org/wiki?curid=527497" title="Boiling Point (film)">
Boiling Point (film)



</doc>
<doc id="527500" url="https://pl.wikipedia.org/wiki?curid=527500" title="Zdolność zbierająca">
Zdolność zbierająca



</doc>
<doc id="527504" url="https://pl.wikipedia.org/wiki?curid=527504" title="Lockheed Martin F-35 Lightning II">
Lockheed Martin F-35 Lightning II

Lockheed Martin F-35 Lightning II – amerykański jednomiejscowy, jednosilnikowy myśliwiec wielozadaniowy piątej generacji zbudowany przez korporację Lockheed Martin w ramach projektu "Joint Strike Fighter", który miał na celu zbudowanie maszyny spełniającej wymagania wszystkich rodzajów amerykańskich sił zbrojnych. Wersja prototypowa samolotu była znana pod nazwą X-35 JSF, ale 7 lipca 2006 roku maszyna dostała nową oficjalną nazwę Lightning II. F-35 Lightning II jest zdolny do wykonywania misji bliskiego wsparcia, bombardowań i typowo myśliwskich zadań walki powietrznej. Projekt samolotu jest finansowany wspólnie przez rządy Stanów Zjednoczonych, Wielkiej Brytanii i innych krajów zainteresowanych zakupem tej maszyny. F-35 Lightning II został zbudowany pod kierownictwem firmy Lockheed Martin, przy współpracy z BAE Systems i Northrop Grumman.
Program JSF został zainicjowany w celu zbudowania maszyny zdolnej zastąpić wiele typów samolotów, co ma doprowadzić do redukcji kosztów ich produkcji i utrzymania. Docelowo mają powstać trzy wersje F-35, w których 80% elementów konstrukcyjnych będzie identycznych, a pozostałe 20% będą stanowić dedykowane systemy, przystosowujące maszynę do pełnienia określonych zadań lub działań w specyficznych warunkach.
Historia.
Geneza.
Joint Advanced Strike Technology.
Wraz z zakończeniem na początku lat 90. ubiegłego wieku zimnej wojny ograniczone zostały wydatki Stanów Zjednoczonych na uzbrojenie. Po upadku Związku Radzieckiego zaczęto szukać oszczędności, a wiele programów zbrojeniowych anulowano lub ograniczono. Rozpoczęty w 1991 roku program Multi Role Fighter (MRF), mający na celu budowę następcy używanych przez United States Air Force samolotów General Dynamics F-16 Fighting Falcon, zakończono w 1993 roku. Podobny los spotkał programy A-X, który miał wyłonić wspólny dla sił powietrznych i United States Navy samolot uderzeniowy – przyszły następca maszyn Grumman A-6 Intruder, General Dynamics F-111, McDonnell Douglas F-15E Strike Eagle i Lockheed F-117 Nighthawk – oraz A/F-X, który miał na celu wyłonienie również dla US Air Force i marynarki wielozadaniowego samolotu myśliwskiego. Tendencja, aby nowe konstrukcje spełniały wymagania wszystkich trzech rodzajów sił zbrojnych posiadających własne floty powietrzne (marynarki, US Air Force oraz United States Marine Corps) pojawiła się już na początku lat 50. XX wieku, kiedy zaprojektowany dla potrzeb US Air Force samolot North American F-86 Sabre przystosowano do roli maszyny pokładowej. Samoloty projektowane pod kątem wymagań wszystkich potencjalnych użytkowników mogły w znaczący sposób przyczynić się do obniżenia kosztów ich budowy. Niestety często wzajemnie wykluczające się wymagania powodowały, że maszyn bojowych używanych przez wszystkie rodzaje sił zbrojnych praktycznie nie było. Wyjątkiem jest McDonnell Douglas F-4 Phantom II, aczkolwiek i on pierwotnie powstał na zlecenie marynarki wojennej.
23 lutego 1993 roku Departament Obrony rozpoczął tzw. "Bottom-Up Review" (BUR), analizę dostosowania sił zbrojnych do działań według nowej doktryny obronnej, obowiązującej w zmienionej po upadku Związku Radzieckiego sytuacji polityczno-militarnej. We wrześniu 1993 roku ogłoszono wnioski z analizy BUR. Jednym z nich była potrzeba maksymalnej unifikacji sprzętu sił zbrojnych (w tym lotnictwa). Takie rozwiązanie miało obniżyć koszty opracowania i budowy nowych konstrukcji oraz cenę jednostkową. Na podstawie analizy BUR we wrześniu 1993 roku programy MRF i A/F-X uległy kasacji, a w ich miejsce powołano do życia program Joint Advanced Strike Technology (JAST – Wspólna Zaawansowana Technika Uderzeniowa). Program JAST formalnie rozpoczął się 27 stycznia 1994 roku. Jego celem było nie tyle opracowanie gotowego samolotu dla US Air Force, US Navy i US Marine Corps, nowego uzbrojenia i awioniki, ile przetestowanie w praktyce technologii i rozwiązań konstrukcyjnych dla nowej maszyny, której oblot planowano na mniej więcej 1997 rok, a wejście do służby w ostatecznej wersji, będącej owocem prac programu JAST, na 2010 rok. Równie ważnym celem było zmniejszenie kosztów opracowania i wdrożenia do produkcji nowych technologii. W rezultacie JAST miał zakończyć się budową maszyny CTOL, która w siłach powietrznych uzupełniałaby F-22 oraz zastąpiłaby F-16 i A-10, a także maszyny typu STOVL dla US Marine Corps i Royal Navy, jako następcy Harrierów i F/A-18A–D oraz samolotu o konwencjonalnych cechach startu i lądowania dla lotniskowców US Navy, który zastąpiłby F/A-18E/F. 2 września 1994 roku Departament Obrony ogłosił wezwanie do składania propozycji prac studyjnych nad nową technologią ("Request for Proposal"). 22 grudnia tego samego roku ogłoszono listę dwudziestu czterech firm, z którymi podpisano wstępne kontakty w ramach fazy określanej mianem Concept Definition and Design Research. Wśród wykonawców znalazły się między innymi Boeing Defence and Space Group, McDonnell Douglas Aerospace, Northrop Grumman i Lockheed Corporation. Łącznie przyznano kontrakty na sumę rzędu 140 miliardów USD. Główne różnice pomiędzy projektami dotyczyły wyboru konfiguracji napędu dla wersji STVOL. Boeing zaproponował najbardziej klasyczne rozwiązanie znane pierwotnie jako Configuration AVX-70, bardzo podobne do zastosowanego w konstrukcji Harriera: silnik z dodatkowymi ruchomymi dyszami, odchylanymi w celu zmiany wektora ciągu. Northrop Grumman zaproponował rozwiązanie znane z radzieckich samolotów Jak-141 i Jak-36: na końcu silnika marszowego umieszczono ruchomą dyszę odchylaną do dołu oraz wspomagający pionowy start i lądowanie dodatkowy, umieszczony pionowo silnik za kabiną pilota. Najbardziej innowacyjne było rozwiązanie zaproponowane przez Lockheeda i McDonnella. Lockheed w projekcie znanym jako Configuration 100 zaproponował umieszczenie tuż za kabiną pilota wentylatora napędzanego wałem dostarczającym moc od silnika głównego. Podobne rozwiązanie przyjął McDonnell w swojej propozycji znanej jako Configuration 1, tyle że w jego projekcie umieszczona za kabiną turbina napędzana miała być gazami odprowadzanymi z silnika głównego.
Common Affordable Lightweight Fighter.
W 1983 roku DARPA (Agencja Zaawansowanych Obronnych Projektów Badawczych, znana wówczas pod nazwą Advanced Research Projects Agency – Agencja Zaawansowanych Projektów Badawczych) rozpoczęła program Advanced Short Take-Off/Vertical Landing (ASTOVL). Program miał na celu opracowanie technologii potrzebnych do budowy naddźwiękowego samolotu zdolnego zastąpić AV-8B używane przez United States Marine Corps i Harriery II Royal Air Force. W 1986 roku podpisano stosowne porozumienie o rozpoczęciu współpracy pomiędzy Royal Aircraft Establishment (obecnie Defence Evaluation and Research Agency), a DARPA. W 1987 roku program przekazano Lockheedowi, który w swoim oddziale nieoficjalnie zwanym Skunk Works, opracowywał z pomocą NASA konstrukcję naddźwiękowego samolotu myśliwskiego o właściwościach STOVL. Lockheed zaproponował stworzenie wspólnej dla US Marine Corps, US Navy i US Air Force platformy bojowej o właściwościach STOVL w ramach programu STOVL Strike Fighter (SSF). Obok cech skróconego startu i lądowania nowy samolot charakteryzowałby się również właściwościami "stealth". W 1993 roku program SSF zmienił nazwę i stał się programem Common Affordable Lightweight Fighter (CALF). Nowy program miał na celu stworzenie wspólnej platformy dla Royal Navy i US Marine Corps oraz lekkiego samolotu myśliwskiego dla US Air Force. W 1994 roku doszło do ponownej zmiany nazwy programu na Affordable Lightweight Fighter (ALF).
Joint Strike Fighter (JSF).
W październiku 1995 roku amerykański kongres podjął decyzję o połączeniu programów JAST i CALF. W czerwcu 1996 roku połączony program otrzymał dzisiejszą nazwę Joint Strike Fighter. W marcu 1996 roku określono ostateczne wymagania, jakie musi spełniać nowy samolot, ogłaszając kolejne "Request for Proposal". Na wstępie programu określano zapotrzebowanie na nowy samolot w wysokości 3002 sztuk. Z czego 1763 egzemplarzy przeznaczonych dla US Air Force miało zastąpić maszyny A-10 i F-16. Kolejne 480 przeznaczonych dla US Navy zastąpiłoby maszyny F/A-18C/D. 609 samolotów zakupiłaby piechota morska, wycofując swoje AV-8B i F/A-18. 150 maszyn weszłoby na uzbrojenie Royal Navy wycofującej swoje Harriery. Cały program został podzielony na dwie wstępne fazy. Pierwsza z nich określana mianem Concept Demonstration Programme (CDP) miała zakończyć się budową latającego demonstratora zastosowanych w projekcie i przyszłym seryjnym samolocie technologii i rozwiązań konstrukcyjnych. Druga faza, określana mianem Preferred Weapon System Concept (PWSC – preferowana konfiguracja wersji bojowej) miała na celu przedstawienie konfiguracji zastosowanego w projekcie wyposażenia pokładowego, w tym systemu nawigacyjno-celowniczego. 16 listopada 1996 roku Departament Obrony poinformował o wyborze do fazy CDP projektów dwóch firm, Boeinga i Lockheed Martina. 28 maja 2002 roku porozumienie o przystąpieniu do fazy badawczo-rozwojowej ("system design and development" – SDD) programu JSF podpisała z rządem USA Dania, a 5 czerwca uczyniła to Holandia.
Rozstrzygnięcie.
26 października 2001 roku decyzję o zwycięstwie konstrukcji zespołu Lockheed Martina ogłosił w imieniu Pentagonu wiceminister ds. zakupów, technologii i logistyki ("Under Secretary of Defense for Acquisition, Technology and Logistics") Edward C. Aldridge Jr. W uroczystości towarzyszyli mu sekretarz US Navy ("United States Secretary of the Navy") Gordon R. England, sekretarz US Air Force ("United States Secretary of the Air Force") James G. Roche, brytyjski minister ds. zakupów i obronnych ("Minister for Defence Procurement") William Bach, brytyjski szef zakupów obronnych ("Chief of Defence Procurement") Robert Walmsley, dyrektor połączonego biura projektu JSF (JSF Joint Projekt Office) generał Michael A. Hough i jego następca generał John L. Hudson. Decyzja o wyborze X-35 zapadła dwa dni wcześniej, 24 października 2001 roku na spotkaniu rady zakupów obronnych Pentagonu ("Defense Acquisition Board") na podstawie analizy materiałów dostarczonych przez obydwa konkurujące ze sobą zespoły, której dokonał zespół doradczej rady ds. wyboru ("Source Selection Advisory Council"). Pomimo tego, że w uzasadnieniu decyzji podkreślono, iż obydwie konstrukcje spełniły wymogi konkursu to jednak propozycja Lockheeda dawała większe szanse na utrzymanie zakładanego poziomu finansowania projektu w przyjętych ramach czasowych. Eksperci wskazywali również na większe możliwości modernizacyjne napędu zastosowanego w X-35 niż maszynie Boeinga, większy taktyczny promień działania samolotu X-35 z analogicznym jak w X-32 uzbrojeniem. X-35C charakteryzował się również lepszymi parametrami sterowania przy małych prędkościach niż X-32A, co jest szczególnie istotne podczas podchodzenia do lądowania na lotniskowcu. Konstrukcja Boeinga charakteryzowała się mniejszą skuteczną powierzchnią odbicia niż X-35. Jednak potencjalne przyszłe konflikty, w których uczestniczyłby nowy samolot, zakładają działania o niskiej intensywności. Tym samym samolot o mniejszych właściwościach stealth może swobodnie operować nad objętym działaniami wojennymi obszarze. Większą wagę przywiązano do dostępu do informacji bojowych i usytuowania samolotu w sieciocentrycznym polu walki. W tym obszarze większy płatowiec Lockheeda o większym zapasie masy użytecznej daje większe możliwości instalacji wymaganych systemów niż konstrukcja Boeinga. Samolot Lockheeda charakteryzował się również bardziej klasyczną sylwetką, przypominającą pomniejszoną kopię F-22, co – zdaniem ekspertów – w oczach oceniającej obydwa projekty komisji mogło faworyzować X-35, mimo że docelowa konfiguracja potencjalnego F-32 miałaby być bardziej klasyczna. Pierwszy F-35 w wersji dla USAF został zbudowany w Fort Worth w stanie Teksas 19 lutego 2006 roku. Po serii testów naziemnych przystąpiono do badań w locie prowadzonych w bazie Edwards w Kalifornii.
Nazwa.
7 lipca 2006 w zakładach Lockheed Martin w Fort Worth w stanie Teksas, zaprezentowano po raz pierwszy publicznie ukończony pierwszy seryjny egzemplarz F-35A. Równolegle odbyła się uroczystość nadania maszynie nazwy Lightning II, honorując w ten sposób skonstruowany również przez Lockheeda myśliwiec dalekiego zasięgu okresu II wojny światowej P-38 i brytyjski myśliwiec z czasów zimnej wojny English Electric Lightning. Wytwórnia English Electric weszła później w skład BAC, która jest obecnie częścią BAE Systems, uczestnika programu F-35. Nazwę Lightning II, po konsultacjach wybrał szef sztabu US Air Force ("Chief of Staff of the United States Air Force") generał T. Michael Moseley. Według nieoficjalnych doniesień wśród proponowanych nazw pojawiły się "Havoc", "Ghosthawk", "Crossfire" i "Swift Shadow". Lightning II był także mianem, którym określano znajdujący się we wczesnym stadium projektowym samolot F-22 Raptor.
Partnerzy programu JSF.
Głównymi partnerami programu "Joint Strike Fighter", którzy ponieśli większość nakładów na prace badawczo-rozwojowe konstrukcji są Stany Zjednoczone i Wielka Brytania. Poza tym do 2006 roku jeszcze osiem państw zdecydowało się wspólnie finansować projekt i w przyszłości prawdopodobnie zakupić nową maszynę. Łącznie koszt rozwoju konstrukcji oceniany był się na ponad 55 mld dolarów, z czego ponad 90% stanowią środki amerykańskie. Jego koszt wzrósł od 34 mld USD w 2001, 40 mld w 2004, 44 mld w 2008 do 55,13 mld USD w 2015 RDT&amp;E (badania, rozwój, testy i ewaluacja), w tym 12 mld na rozwój silnika F135.
Rozróżniono trzy poziomy partnerstwa w projekcie. Partnerem "pierwszego poziomu" jest Wielka Brytania z wkładem ponad 2 mld dolarów, partnerem "drugiego poziomu" są Włochy z wkładem 1 mld USD i Holandia z 800 mln USD. Partnerami "trzeciego poziomu" są Turcja (175 mln USD), Australia (144 mln USD), Norwegia (122 mln USD), Dania (110 mln USD) i Kanada (100 mln USD) – łącznie udział partnerów stanowi około 10% kosztów przedsięwzięcia. Poziomy partnerstwa odnoszą się głównie do wkładu finansowego, ale również mają wpływ na transfer technologii i udział firm z tych krajów w produkcji komponentów, a także na pierwszeństwo w dostawach maszyn seryjnych. Jako członkowie bez wkładu finansowego do programu przyłączyły się także Izrael i Singapur.
Głównym partnerem przemysłowym po stronie brytyjskiej jest BAE Systems. Brytyjczycy odpowiadają w różnym stopniu za projekt i produkcję tylnej części kadłuba, układu paliwowego, systemu ratunkowego z fotelem wyrzucanym Martin-Baker US16E i systemu podtrzymywania życia (brytyjskiej filii Honeywell). BAE odpowiada także za integrację brytyjskiego uzbrojenia, program testów i wsparcie logistyczne. Rolls-Royce wraz z Pratt &amp; Whitney produkuje napęd dla F-35B, firma EDM to dostawca systemów treningowych i symulatorów, Cobham dostarcza instalację do tankowania poprzez sondę. W program jest zaangażowanych 130 firm na terenie Wielkiej Brytanii, które odpowiadają za 15% pracy przy programie, brytyjski przemysł ma w ten sposób zyskiwać miliard GBP rocznie. We Włoszech w projekcie bierze udział ok. 30 przedsiębiorstw, głównie firmy należące do koncernu Finmeccanica, w tym SELEX Galileo, dostawca optoelektronicznego systemu celowniczego. Koło miejscowości Cameri w pobliżu Mediolanu, gdzie znajduje się też baza sił powietrznych, w 2011 roku rozpoczęto budowę linii finalnego montażu oraz centrum serwisowe ("Final Assembly and Check Out" – FACO), joint venture Alenia Aermacchi i Lockheed Martina, która od 2016 ma dostarczać do 24 samolotów rocznie, zasadniczo włoskie i holenderskie F-35A oraz wyprodukować 835 zestawów skrzydeł. Montownia rozpoczęła pracę 18 lipca 2013. Holenderski Fokker produkuje elementy goleni podwozia, Magellan Aerospace z Kanady produkuje w Winnipeg stateczniki poziome dla wersji F-35A, do 2012 72 kanadyjskie przedsiębiorstwa otrzymały zlecenia o wartości 438 mln USD. W ramach przygotowywanej umowy offsetowej za 20 F-35I, Israel Aerospace Industries ma otrzymać zamówienie na budowę 900 kompletów skrzydeł do F-35, dołączając tym samym do firm kooperujących z Lockheedem w budowie Lightinga II. Amerykańska firma VSI (później Rockwell Collins-ESA Vision Systems) – joint venture Rockwell Collins i Elbit Systems of America, dostarcza hełm z HUD i noktowizorem JHMDS. Lockheed przyznał kontrakt na zaprojektowanie nowego hełmu w 2003 roku oraz wstępne dostawy w 2006 roku. Kluczowy dla obrazu sytuacyjnego hełm udało się dostarczyć dopiero w połowie 2015 roku. Prace nad alternatywnym hełmem „Striker” prowadziło też BAE. Elbit dostarcza też kompozytowe elementy centralnego kadłuba jako poddostawca Northrop Grummana.
Sam udział w programie nie obligował do zamówienia określonej liczby samolotów, a sama decyzja o zakupie F-35 jest dobrowolna, a w przypadku rezygnacji nie przewidziano kar umownych, ale taki kraj nie odzyskałby swojego wkładu w SDD. Przyciągniecie jak największej liczby nabywców było kluczowe dla zapewnienia opłacalności dla całego przedsięwzięcia. Z tego powodu USA przyjęły nową strategię zapraszania do projektu bliskich sojuszników z NATO, aby współuczestniczyć w programie projektowania, testów i produkcji wszystkich samolotów, w tym tych dla USA, zamiast jak dotychczas wyłącznie eksportować samoloty w połączeniu z inwestycjami offsetowymi. Lockheed zadbał o marketing programu jako wielkiego przedsięwzięcia, które dzięki efektowi skali zwróci się w korzyściach ekonomicznych dla przemysłu. W ten sposób za promowanie samolotu w największym stopniu miały odpowiadać ministerstwa gospodarki, a nie wojskowi. W optymistycznych analizach z 2001 roku producent szacował rynek dla samolotu na około 6000 sztuk, w tym zakładano że samolot trafi m.in. do Polski, Niemiec, Grecji, Czech, Węgier, Tajlandia, a nawet Indii. W 2006 roku nadal szacowano, że powstanie 5000 sztuk, a w 2009 szacunki obniżono do ponad 3000.
Zadania samolotu.
Samoloty rodziny F-35 mają spełniać wymagania uniwersalnych konstrukcji wielozadaniowych, zdolnych do wykonywania szerokiego spektrum zadań. Do najważniejszych z nich należą:
Cechy samolotu.
F-35 jest ponaddźwiękowym samolotem w którym obniżona wykrywalność w locie była podstawowym założeniem od początku procesu badawczo-rozwojowego i prac projektowych. Obok niskiej wykrywalności, zwłaszcza radarowej, samolot dysponuje wysokimi możliwościami prowadzenia rozpoznania i walki elektronicznej, w zakresie wykrywania, śledzenia, namierzania i 
zakłócania. Samolot wyposażony jest w szereg sensorów elektromagnetycznych i optycznych w zakresie 360° i w każdej płaszczyźnie wokół samolotu, które dzięki opracowanemu specjalnie dla tej konstrukcji zintegrowanemu systemowi zobrazowania „sensor fusion”, zapewniają pilotowi zintegrowany sferyczny obraz sytuacji taktycznej wokół samolotu. W skład sensorów F-35 wchodzą radar z aktywnym elektronicznym skanowaniem fazowym (AESA), wysokiej rozdzielczości na hełmowy system zobrazowania sytuacji taktycznej (DAS - "Distributed Aperture System") z sześciu rozmieszczonych wokół samolotu sensorów w podczerwieni, elektro-optyczny system celowniczy (EOTS - "Electro Optical Targeting System") oraz na hełmowy system celowniczy. F-35 zdolny jest do przenoszenia w jednym locie pocisków służących walce powietrznej na krótkich, średnich i dalekich dystansach, a także amunicji (w tym pocisków manewrujących i bomb lotniczych) służącej zwalczaniu celów lądowych oraz morskich. Celem zwiększenia przeżywalności na polu walki, w konstrukcji zastosowano techniki obniżające wykrywalność samolotu w spektrum elektromagnetycznym oraz podczerwieni. Celem zachowania tej cechy, uzbrojenie samolotu może być przechowywane w wewnętrznej komorze podczas prowadzenia operacji bojowych w środowisku silnie nasyconym systemami rozpoznania i zwalczania celów powietrznych przeciwnika, przy wykorzystaniu zaś dodatkowych podwieszeń na zewnątrz kadłuba – w sytuacjach nie wymagających ścisłego ograniczania stopnia wykrywalności – udźwig bojowy wzrasta do 27 700 funtów (12 564 kg).
F-35 został skonstruowany jako samolot walki sieciocentrycznej, pełniąc w tym zakresie rolę bramy sieciowej, udostępniając jednocześnie innym elementom sieci, zintegrowany obraz sytuacji taktycznej. Elementami tej sieci mogą być centra dowodzenia, inne samoloty, okręty, wojskowe pojazdy lądowe czy oddziały wojska na lądzie, a także pojedynczy żołnierze. Umożliwi to zwiększenie poziomu świadomości sytuacyjnej wszystkich elementów sieci, do poziomu dorównującego świadomości sytuacyjnej pilota F-35.
Zespół zdolności samolotu, umożliwia mu prowadzenie:
Samolot może korzystać z nieprzygotowanych polowych lądowisk w terenie.
Kadłub samolotu jest produkowany w czterech lokalizacjach: sekcja ogonowa przez BAE Systems w Samlesbury, Lancashire (Anglia), płatowiec centralny w zakładach Lockheed Martin Marietta (Georgia) (do 2011 produkowano je w Fort Worth), producentem przedniego fragmentu centralnego z wlotami powietrza jest Northrop Grumman w Palmdale (Kalifornia), a Lockheed Martin w Fort Worth (Teksas) produkuje sekcję kokpitu i skrzydła oraz odpowiada za montaż finalny. Z kluczowych systemów pokładowych Northrop Grumman dostarcza radar AESA AN/APG-81 i opto-elektroniczy system samoobrony przed pociskami i obserwacji statków AN/AAQ-37 (EO-DAS), Lockheed Martin awionikę i system celowniczy (EOTS) AN/AAQ-40, a BAE pakiet walki elektronicznej AN/ASQ-239 (Barracuda).
F-35A.
Najmniejsza i najlżejsza wersja Lightninga przeznaczona dla USAF-u, gdzie ma zastąpić F-16 Fighting Falcony i A-10 Thunderbolty II. Jedyna wersja wyposażona w stałe działko kalibru 25 mm, potężniejsze od użytkowanych do tej pory przez amerykańskie siły powietrzne od czasu wprowadzenia 20 mm działek Vulcan w samolotach F-4E Phantom. 25 lutego 2011 roku z lotniska Naval Air Station Fort Worth Joint Reserve Base wystartował pierwszy seryjny F-35A oznaczony jako AF-6 przeznaczony dla US Air Force. Za sterami samolotu, który wystartował o 15:05 miejscowego czasu siedział pilot oblatywacz Lockheeda Bill Gigiotti, po godzinnym locie, o 16:06 samolot bezpiecznie wylądował. AF-6 był siedemnastym egzemplarzem wyprodukowanym od 2006 roku. Na samolocie wymalowane były oznaczenia 58 Eskadry Myśliwskiej ("58th Fighter Squadron") z 33 Skrzydła ("33d Fighter Wing") stacjonującego w Eglin Air Force Base.
Norwegia swoje samoloty wyposażyła w nieprzewidziany w projekcie spadochron hamujący, do korzystania z oblodzonych pasów. Integracja i testy spadochronu rozpoczęto w 2017 rok, będą w niego wyposażone norweskie samoloty od 8. serii LRIP. Spadochrony mają otrzymać też holenderskie samoloty. Kanada oprócz spadochronu jest zainteresowana wyposażeniem swoich F-35A (CF-35) w sondę do tankowania w locie, czyli instalację stosowaną na swoich CF-18, a dostępną tylko na F-35B/C. Lockheed przewidując, że wielu potencjalnych odbiorców zagranicznych będzie zainteresowana F-35A z możliwością tankowania ich przewodem giętkim, pozostawił w kadłubie przestrzeń do integracji tej instalacji (dublującej używany w F-35A odbiornik paliwa zgodny z wymaganiami USAF).
F-35B.
Samolot krótkiego startu i pionowego lądowania STOVL, który ma zastąpić dotychczas używane Harriery, stając się pierwszą seryjną maszyną naddźwiękową o zdolnościach STOVL. Piechota morska planuje zastąpienie zarówno Harrierów, jak i myśliwców F/A-18 Hornet maszyną podobną do F-35A, która kosztem systemów lotu pionowego będzie miała większe zbiorniki paliwa. Podobnie jak w Harrierach uzbrojenie strzeleckie będzie przenoszone w montowanym centralnie zasobniku podwieszanym. Jak do tej pory lot pionowy jest najbardziej niebezpieczną fazą lotu i opracowanie odpowiednich systemów bezpieczeństwa, oraz niezawodnych mechanizmów ma znaczący wpływ na prace rozwojowe nad maszyną.
Zamiast rozwiązań używanych w Harrierze polegających na zastosowaniu obrotowych dysz silnika głównego i dodatkowych dysz manewrowych w F-35B zastosowano nowatorską opatentowaną przez Lockheed Martin i rozwijaną przez Rolls-Royce technologię napędzanego wałem wentylatora. Rozwiązanie to polega na zamontowaniu w środkowej części kadłuba poziomo położonego dwuwirnikowego przeciwbieżnego wentylatora napędzanego poprzez sprzęgło i przekładnię z silnika głównego maszyny. Wentylator odpowiedzialny jest za ruch pionowy maszyny, natomiast odprowadzenie spalin z dyszy głównej, poprzez specjalne obejścia, do sterowanych dysz na skrzydłach i bokach kadłuba powoduje obracanie się samolotu. W rezultacie silnik F-35B napędza dwie turbiny, nośną i napędową, spełniające te same zadania, co duża turbina Harriera, ale umożliwiając również lot z prędkościami naddźwiękowymi. Obecność wentylatora skutkuje mniejszym o 30% zapasem paliwa, krótszymi o 35 cm komorami uzbrojenia, także owiewka kokpitu jest mniejsza w porównaniu do pozostałych wersji.
Zbudowano dwie maszyny prototypowe do testów w locie: X-35A, która później została przebudowana do wersji X-35B, oraz wyposażonej w większe skrzydła X-35C.
X-35B po raz pierwszy wystartował pionowo 24 czerwca 2001 roku. Za sterami maszyny siedział Simon Hargeaves, pilot testowy BAE Systems. Maszyna wzniosła się na wysokość 7,5 m i pozostała w zawisie przez około 35 sekund po czym również pionowo wylądowała.
F-35C.
Wersja pokładowa F-35C ma być następcą wielozadaniowego F/A-18 Horneta wersji A, B, C i D, który zastąpił poddźwiękowe samoloty szturmowe dalekiego zasięgu A-6 Intruder i A-7 Corsair. Maszyna ma służyć na lotniskowcach równolegle z F/A-18E/F Super Hornetem. F-35C ma o 45% większe od innych wersji składane skrzydła i większe stateczniki poziome dla lepszego sterowania przy niskich prędkościach. Maszyna wyposażona jest we wzmocnione podwozie i hak do lądowania na lotniskowcu. Większa rozpiętość skrzydeł ma też zapewnić mniejsze zużycia paliwa i dłuższy zasięg, dwa razy większy niż samolotu F-18C Hornet bez zbiorników dodatkowych i porównywalny z Super Hornetem.
Pierwszy seryjny F-35C CF-6 dla US Navy oblatano 15 lutego 2013.
F-35I.
Wersja F-35A dla sił powietrznych Izraela z izraelskim uzbrojeniem i dodatkowymi systemami. Nadano jej lokalną nazwę Adir.
Pierwsza partia 19–20 sztuk przeznaczona do dostaw od 2016 roku ma różnić się od samolotów USAF-u jedynie zainstalowaniem izraelskiego systemu łączności i wymiany danych (C4I). Niejasną kwestią pozostaje dostęp do kodów źródłowych oprogramowania myśliwców, niezbędny do przeprowadzenia integracji lub modernizacji, o co zabiegają też Turcja i Wielka Brytania. Samoloty mają przenosić między innymi kierowane bomby serii Rafael Spike. Izrael eksploatuje odmianę F-16I, w której zastosowano elementy awioniki produkowane przez izraelskie firmy IAI, Elbit (Elop), Rafael, Elisra, Elta i Astronautics, tj. HUD, komputer, radio, łącze danych, system walki elektronicznej, systemy samoobrony czy system identyfikacji swój-obcy.
Pierwszy lot pierwszego F-35I odbył się 25 lipca 2016 roku w Fort Worth. Do końca roku 2016 Izrael zamówił w sumie pięćdziesiąt Adirów w trzech transzach
W maju 2018 ogłoszono użycie F-35I po raz pierwszy w boju. Dowódca sił powietrznych gen. Amikam Norkin doprecyzował, że F-35 wzięły udział w dwóch akcjach. Oprócz tego pokazał zdjęcie izraelskiego F-35, który przelatywał nad Bejrutem.
Dalszy rozwój.
W 2022 roku rozpoczęto testy samolotów w nowej konfiguracji, pozwalającej na późniejszy montaż zmodernizowanego wyposażenia zgodnie z programem Technical Refresh 3 (TR 3). Wyposażenie to przewidywane jest dla wersji produkcyjnej Block 4, która ma być produkowana od 2023 roku. Ma ona wprowadzić unowocześnione systemy i podzespoły elektroniczne, nowe wyposażenie kabiny pilota, modyfikację aranżacji komór uzbrojenia, mieszczących sześć pocisków AIM-120. Wprowadzony ma być ów system wsparcia logistycznego ODIN (Operational Data Integrated Network) w miejsce ALIS. Paleta uzbrojenia ma ulec rozszerzeniu, m.in. na bomby termojądrowe B61-12, pociski MBDA Meteor, MBDA SPEAR, Joint Strike Missile.
Uzbrojenie.
Uzbrojenie mieszczące się w komorach wewnętrznych:
Uzbrojenie na zewnętrznych węzłach podwieszenia:
Broń energetyczna
Rozważa się możliwość zainstalowania broni energetycznej na pokładach samolotów F-35 Lightning, które nie mają wentylatora do lądowania pionowego. Przestrzeń zajmowana przez układy wentylatora to 2,8 m³, a nadmiar mocy silnika głównego pozbawionego dodatkowego obciążenia to ponad 20 MW mocy (27192 KM), która może być zamieniona na elektryczną. Obecnie są prowadzone projekty nad laserami bojowymi opartymi na ośrodku czynnym w postaci ciała stałego i wysokoenergetycznymi generatorami wiązki mikrofal.
Produkcja i testy.
2 czerwca 2009 roku, Departament Obrony podpisał z korporacją Lockheed Martin umowę na produkcję 17 samolotów, w tym siedmiu dla United States Air Force, siedmiu dla US Marine Corps, dwóch dla Wielkiej Brytanii i jednego dla Holandii. Kontrakt opiewa na produkcję początkową LRIP ("Low Rate Initial Production"), o wartości 2,1 mld dolarów. Umowa jest trzecią umową LRIP związaną z F-35 – na podstawie dwóch pierwszych tego typu umów, Lockheed Martin zobowiązał się do produkcji 14 maszyn, z których pierwszą dostarczono USAF-owi w maju 2011 roku.
Program testów samolotów został przyspieszony w czerwcu 2010 roku. W wyniku tych testów, zażądano wprowadzenia 725 zmian konstrukcyjnych, z których do dziś (2012) zaimplementowano 148. Zwykle, czas między identyfikacją potrzeby zmiany a wprowadzeniem jej do produkcji trwa około 18 do 24 miesięcy. Duży wpływ na potrzebę dokonywania zmian konstrukcyjnych miał fakt, iż decyzja o wejściu JSF do produkcji zapadła 3 do 4 lat wcześniej, niż miało to miejsce przy wcześniejszych konstrukcjach samolotów myśliwskich. W aktualnym programie rozwojowym samolotu, przewiduje się, że w czasie gdy założony program testów będzie znajdował się w połowie, na różnych etapach produkcji znajdować się będzie już 200 samolotów. W czerwcu 2013 zmontowano setny egzemplarz nr AF-41, który w 2014 roku dostarczono do Luke AFB. Strategia współbieżności produkcji przed ukończeniem testów została skrytykowana przez Departament Obrony za ryzyko dodatkowych kosztów dla samolotów seryjnych (chociaż bez pełnych zdolności operacyjnych jak walka). Zgodnie z zaleceniami wojska i koniecznością cięć budżetowych administracja rządowa zredukowała zakupy samolotów na lata 2013–2017 o 179 sztuk w stosunku do przyjętego wcześniej harmonogramu, oszczędzając 15 mld na samolotach, ale utrzymując w mocy plan pozyskania 2443 maszyn. Prototyp F-35A "AA-1", oblatany w 2006, wycofano w 2009 po wykonaniu 91 lotów w celu przeprowadzenia testów wytrzymałości samolotu na ostrzał na terenie China Lake.
12 marca 2008, podczas swojego 34 lotu, F-35A wykonał pierwsze w historii programu tankowanie w locie przez podajnik sztywny od samolotu cysterny KC-135. Pierwsze tankowanie w warunkach operacyjnych i z operatorem przewodu tankującego w służbie USAF odbyło się w maju 2011, z wykorzystaniem KC-135R 916 skrzydła lotnictwa rezerwy i F-35A z Edwards. F-35BF-2 z Pax River stał się pierwszym Lightningiem, który tankował metodą króciec i wąż giętki (dla marynarki i piechoty morskiej), 13 sierpnia 2009 pobierając paliwo od KC-130J z eskadry marynarki "VX-20". F-35B z eskadry 501 bazy Eglin zaliczyły pierwsze tankowanie samolotów seryjnych z KC-130J (VMGR-252 Marines) 2 października 2012. 19 stycznia 2012 F-35AF-6 z bazy Edwards wykonał pierwszy lot nocny. 22 marca 2012 F-35AF-4 jako pierwszy JSF tankował w nocy, pobierając paliwo od KC-135. 21 kwietnia 2012 F-35A tankował w konfiguracji z sześcioma nieobciążonymi węzłami podwieszania, latająca cysterną był KC-10 Extender. Dwa F-35C CF-1 i CF-2 jako pierwsze 18 stycznia 2013 przeprowadziły jednoczenie tankowanie, korzystając z dwóch podskrzydłowych przewodów podających od KC-130. 20 sierpnia 2013 F-35CF-1 po raz pierwszy pobierał paliwo od KC-135, Stratotanker stał się pierwszą platformą kompatybilną ze wszystkimi wersjami samolotu. 29 lipca 2015 F-35AF-4 pobierał paliwo od KC-767A lotnictwa włoskiego. 4 sierpnia 2015 F-35B (BF-4) pobrał paliwo w powietrzu od myśliwca F/A-18F Super Hornet z zasobnikiem do tankowania. Pod koniec września 2015 F-35AF-4 przeprowadził w Kalifornii próbne operacje z australijskim Airbus A330 MRTT. 31 marca 2016 holenderski tankowiec KDC-10 tankował pierwszy raz z F-35, by następnie pomóc w przebazowaniu samolotu do Holandii dla celów promocyjnych. W połowie 2016 roku jako czwarty zagraniczny tankowiec do współdziałania z F-35 certyfikowano A330 Voyager RAF.
18 marca 2010 F-35BF-1 wykonał pierwsze pionowe lądowanie na terenie bazy NAS Patuxent River, pierwsze pionowe lądowanie na otwartym morzu, na pokładzie okrętu desantowego USS Wasp (LHD-1) F-35BF-2 zaliczył 3 października 2011. 18 stycznia 2013 wstrzymano loty wszystkich F-35B (25 samolotów) po tym, jak 16 stycznia doszło do awarii systemu sterowania wektorem ciągu "„fueldraulic”" (wykorzystujący paliwo pod ciśnieniem). 12 lutego zniesiono zawieszenie lotów, w siedmiu egzemplarzach wykryto wadliwe przewody, które zostały wymienione. 2 kwietnia 2013 F-35BF-4 wykonał w Patuxent pierwszą operację startu z krótkiego rozbiegu i pionowego lądowania w nocy. 10 maja F-35B wykonał pierwszy pionowy start, wcześniej w ten sposób startował demonstrator X-35B w 2001 roku. Do 3 sierpnia 2013 F-35B wykonały w sumie 500 pionowych lądowań. 14 sierpnia 2013 F-35BF-1 i 5 po raz pierwszy lądowały i startowały w nocy z pokładu USS WASP. 28 października 2016 siedem F-35B rozpoczęło trzytygodniowe testy operacyjne na pokładzie USS America (LHA-6).
F-35CF-3 wykonał pierwszy start z użyciem katapulty parowej w ośrodku NAVAIR Lakehurst 27 lipca 2011, 18 listopada 2012 F-35C zaliczył pierwsze wystrzelenie z elektromagnetycznej katapulty "EMALS" przeznaczonej dla lotniskowców nowej generacji typu "Gerald R. Ford". 3 listopada 2014 roku F-35C numer CF-03 po raz pierwszy w toku programu wylądował na lotniskowcu (był to USS Nimitz (CVN-68)). Następnego dnia odbyły się pierwsze starty z lotniskowca. Był to początek cyklu testów haka, startów z użyciem katapulty, lądowań z użyciem liny hamującej i obsługi na pokładzie okrętu z użyciem dwóch F-35C ("CF-03", "CF-05"). 13 listopada samoloty wykonały pierwsze operacje nocne z pokładu Nimitza W październiku 2015 te same samoloty przeprowadziły dwutygodniowe próby operacyjne na pokładzie lotniskowca Eisenhower.
Od jesieni 2012 do maja 2013 roku przeprowadzono testy lotu z dużym kątem natarcia i przeciągnięcia, w tym celu na egzemplarzu "AF-4" zamontowano awaryjny spadochron. 9 maja 2013 roku do Eglin dostarczono pierwszy F-35A AF-25 w wersji Block 2A, którego oprogramowanie pozwala na korzystanie z sześciu kamer systemu EO-DAS, a interfejs dostarcza informacje meteorologiczne i pozwala na symulowanie walki powietrze-powietrze i zrzutu bomb. W połowie 2015 roku zaczęto dostarczać oprogramowanie Block 2B o kompletności 87%, które wprowadziło zdolności bojowe tj. bliskie wsparcie lotnicze (CAS), izolację lotniczą (AI) oraz walkę powietrzną. Umożliwiło to Piechocie Morskiej zgłosić wstępną gotowość operacyjną (IOC) w 2015 roku, z 4,5 letnim opóźnieniem. Siły powietrzne osiągnęły wstępną gotowość z w 2016 roku z oprogramowaniem w wersję 3i ("initial full capability") gotowym w 89% o tych samych zdolnościach, ale z nowym hardware'em komputera. Kompletne oprogramowanie w wersji Block 3F ("full combat capability") przeznaczone do osiągnięcie gotowości operacyjnej zostanie wdrożone w 2018 roku, a ma być wdrożone. Od lipca do sierpnia 2016 trwały miesięczne testy użycia uzbrojenia z oprogramowaniem Block 3F. Pomimo wstępnej gotowości program wykorzystywał w testach bojowych hełmy 2. generacji, które przez drgania i poziom wzmocnienia obrazu nocą wymagały poprawy, będąc po oprogramowaniu najbardziej niedopracowanym systemem. 30 czerwca 2015 do testów trafiły zmodernizowane hełmy 3. generacji, a formalne przekazanie nastąpiło w sierpniu 2015. Hełmy znalazły się na wyposażeniu samolotów serii LRIP 7.
15 lutego 2013 oblatano pierwszy seryjny samolot dla marynarki (F-35CF-6). 22 lutego 2013 Pentagon uziemił całą flotę F-35 (51 samolotów) po tym, jak 19 lutego w egzemplarzu F-35A z Edwards wykryto pęknięcie łopatki turbiny niskiego ciśnienia w silniku P&amp;W F135. 1 marca 2013 Pentagon zezwolił na wznowienie operacji lotniczych, za przyczynę pęknięć łopatek 3. stopnia w tylko jednym silniku uznano jego intensywną eksploatację w czasie testów. 13 czerwca 2014 roku wstrzymano loty wszystkich 97 dostarczonych samolotów do czasu ich przeglądu po tym jak 10 czerwca w jednym z egzemplarzy wykryto wyciek oleju z silnika z powodu awarii zaworu. 23 czerwca 2014 doszło do pożaru silnika w czasie lotu treningowego, spowodowanego tarciem łopat wirnika. Uszkodzenia były na tyle poważne, że samolot spisano ze stanu. Od września 2014 do marca 2015 roku F-35B BF-05 brał udział w testach zachowania instalacji w skrajnych warunkach pogodowych w laboratorium klimatyczne McKinley w bazie Eglin na Florydzie.
Montaż pierwszego samolotu dla Włoch rozpoczęto w FACO w Cameri pod koniec lipca 2013 z dostarczonych z USA podzespołów. Samolot oznaczony "AL-1" oblatano 7 września 2015, a dostarczono 3 grudnia 2015. Z kolei 5 maja 2017 roku w FACO zaprezentowano pierwszy zbudowany poza Stanami Zjednoczonymi egzemplarz F-35B.
2 kwietnia 2015 roku przeprowadzono pierwszą próbną walkę manewrową F-35 z F-16 W czerwcu 2015 roku do publicznej wiadomości trafił pięciostronicowy raport pilota F-35 z którego wynika iż w styczniu 2015 roku przeprowadzono symulowane walki powietrzne pomiędzy F-35 o oznaczeniu AF-02 oraz dwumiejscową wersją F-16D Block 40. Walki miały obejmować dynamiczne walki manewrowe pod dużymi kątami natarcia. Biorący udział w walkach F-35 nie miał żadnego uzbrojenia ani w wewnętrznych komorach, ani pod skrzydłami, co zmniejszyło masę samolotu, a w rezultacie zwiększyło osiągi. Do walki z F-35 wystawiono cięższą dwumiejscową, mniej dynamiczną wersję F-16 z dwoma zewnętrznymi zbiornikami paliwa, które generują bardzo duże opory (szacuje się, iż połowa paliwa zawartego w zbiornikach podwieszanych tracona jest na generowany przez nie opór). Mimo teoretycznej przewagi wynikającej z powyższej konfiguracji F-35 wypadł bardzo słabo. W raporcie pilot narzeka na zbyt małą prędkość kątową pochylania i słabe własności aerodynamiczne przy kątach natarcia wynoszących 20-26°. W czasie walk ofensywnych, F-35 siedząc na ogonie F-16, nie był w stanie ze względu na zbyt małą prędkość kątową dogonić F-16, który bez problemu pozostawał poza zasięgiem ognia z działka F-35. Przeciwnie, w trakcie walk defensywnych F-35 nie był w stanie uciec ścigającemu go F-16. Pilot określa walkę kołową w F-35 jako bezcelową. Jedynym sposobem na nawiązanie walki z F-16 było używanie manewrów pod wysokimi kątami natarcia przekraczającymi 30° i próbowanie namierzenia F-16 za pomocą pocisków powietrze-powietrze. Niestety w wyniku takich manewrów ze względu na rosnący gwałtownie opór indukowany samolot tracił bardzo dużo energii, w efekcie tracąc inicjatywę i kończąc walkę w pozycji defensywnej. Pilot narzeka również na zbyt duży hełm, który znacząco ograniczał swobodę ruchów i widoczność w czasie walki. Dodatkowo pilot określił F-35 jako znacznie ustępującego ciężkiemu dwumiejscowemu, wielozadaniowemu F-15E Strike Eagle’owi.
We wrześniu 2016 uziemiono piętnaście F-35A w związku z wykryciem łuszczenia osłon przewodów instalacji chłodzenia awioniki znajdujących się w zbiornikach paliwa. Problem ten stwierdzono również w czterdziestu dwóch maszynach wciąż montowanych w fabryce. Początkowo zakładano, że do usunięcia wady konieczne będzie odcinanie skrzydeł od kadłubów, ale ostatecznie wystarczyło wycięcie jedynie niewielkich fragmentów poszycia. Wszystkie uziemione myśliwce wznowiły loty w ciągu dwóch miesięcy od stwierdzenia usterki. Wada spowodowała, że zamiast 53 prognozowanych do dostarczenia samolotów w 2016 roku przekazano 46 sztuk.
Główną przyczyną opóźnień i wzrostu kosztów programu była współbieżność produkcji i testów. Dzięki zaangażowaniu samolotów seryjnych do testów program miał szybciej osiągnąć wszystkie cele fazy rozwojowej, jednak konieczność usuwania w nich niewykrytych wcześniej wad lub wprowadzania modyfikacji angażowała zasoby i generowała koszty. O ile faza projektowania i rozwoju zakończy się w 2018 roku to pierwsze samoloty seryjne dostarczono w 2011 roku, w 2013 ich liczba osiągnęła 100 sztuk, a w 2017 roku 200 sztuk. Do 2015 roku samoloty nie posiadały zdolności bojowych. Pierwszy seryjny F-35C dostarczony w 2013 roku, jeszcze przed osiągnięciem wstępnej gotowości, w kwietniu 2016 roku trafił do centrum obsługowego w celu dokonania modyfikacji, a jego ponowny oblot odbył się w marcu 2017 roku.
Próby uzbrojenia.
8 sierpnia 2012 F-35BF-3 po raz pierwszy w historii programu wykonał oddzielenie uzbrojenia od samolotu w locie, zrzucając nad poligonem Patuxent River na Atlantyku przenoszoną w komorze wewnętrznej bezwładną bombę GBU-32 JDAM o wagomiarze 454 kilogramów. 16 października tego samego roku F-35AF-1 jako pierwszy zrzucił GBU-31 JDAM, a 19 października zwolniono pocisk AIM-120 AMRAAM. F-35CF-2 przeprowadził testy ze zwalnianiem AIM-120, GBU-31 i GBU-12 w listopadzie 2012 roku. 23 października 2012 roku łączny nalot wszystkich F-35 osiągnął 5000 godzin.
5 czerwca 2013 F-35AF-1 z Edwards AFB po raz pierwszy odpalił nad morskim poligonem U.S. Navy w Point Mugu pocisk rakietowy AIM-120. 29 października 2013 F-35BF-17 rozpoczął testy kierowanego uzbrojenia, niszcząc czołg przy użyciu 227 kg bomby GBU-12. 30 października 2013 F-35AF-6 odpalił bojowy pocisk AIM-120, rakieta namierzyła cel i dokonała jego zniszczenia. 13 stycznia 2014 F-35CF-1 wykonał lot z kompletem siedmiu podwieszeń, uzbrojony w dwa pociski AIM-9X, dwie bomby GBU-12 i zasobnik GUA-12/A. Pod koniec 2014 roku intensywnie testowano uzbrojenie na samolotach z oprogramowaniem Block 2B. W grudniu 2014 całkowity nalot przekroczył 25 tys. h. 9 czerwca 2015 roku F-35 wykonał próbne strzelania naziemne działka GAU-22/A, a 30 października 2015 roku wykonano pierwsze strzelania w locie. W bazie Edwards, gdzie stacjonują F-35A 461st FTS USAF i Holandii, F-35B 17 Squadron RAF oraz F-35C eskadry US Navy VX-9 "Vampires" w lipcu i sierpniu 2016 testowano finalne oprogramowanie Block 3F. Przeprowadzono serię 25 misji testujących uzbrojenie z użyciem 30 sztuk amunicji, w tym pocisków AIM-120 i AIM-9X oraz bomby JDAM i GBU-39 SDB. 29 marca 2017 F-35C zniszczył ruchomy cel na poligonie China Lake kierowaną bombą GBU-12.
Raport Government Accountability Office.
W 2018 roku instytucja kontrolna Kongresu Stanów Zjednoczonych – Government Accountability Office opublikowała raport „Weapon Systems Annual Assessment report” na temat stanu programu F-35.
Raport jednoznacznie stwierdza iż program nie postępuje zgodnie z planem, a w projekcie samolotu nie tylko ciągle pozostają setki nierozwiązanych problemów, ale cały czas wykrywane są nowe.
Ustalono iż program posiada 966 nierozwiązanych problemów, które zostały podzielone na dwie kategorie:
Wykryte problemy obejmują między innymi niekontrowane zwiększenie ciągu silników którego nie da się zmniejszyć bez całkowitego wyłączenia silników. Zagrożenie zdrowia pilotów w czasie katapultowania. Problemy z wyświetlaczem nahełmowym który z powodu braku HUD jest głównym źródłem informacji w czasie walki. Problemy z niedotlenieniem mózgu zgłaszane przez pilotów od kwietnia 2017 której przyczyny do tej pory nie udało się ustalić. Wykrycie rdzy na łączeniu kadłuba ze skrzydłami, której przyczyną było niepołożenie farby podkładowej. Podkreśla się również, iż wstępną zdolność bojową samolot uzyskał dzięki wykreśleniu z listy wymagań znacznej liczby testów, których samolot nie był w stanie spełnić.
Serie produkcyjne.
"Low Rate Initial Production" (niskoseryjna)
"Full Rate Production"
Cena jednostkowa.
Wraz ze wzrostem wolumenu produkcji, koszt i cena jednostkowa samolotu stale maleje. W pierwszym zamówieniu (Lot 1) koszt jednej maszyny w wersji A wynosił $223 mln za sztukę. W zamówieniu Lot 5 cena spadła już do $107 mln za sztukę, Lot 10 odpowiednio $94,6 mln/szt, zaś w Lot 14 - $77,9 mln/szt, przy czym w najbliższych trzech latach przewidywany jest dalszy spadek ceny.
Historia służby.
2 sierpnia 2016 roku USAF ogłosił wstępną gotowość operacyjną swoich F-35A. Pół roku później – na przełomie stycznia i lutego 2017 roku – F-35A po raz pierwszy wzięły udział w ćwiczeniach Red Flag (edycja 17-1). Według udostępnionych informacji Lightningi II uzyskały w symulowanych walkach powietrznych wyniki 15:1. Nie ujawniono jednak, czy jest to dorobek samych F-35A, czy też całych formacji, w których skład wchodziły Lightningi II.
W marcu 2017 roku pojawiły się informacje, że F-35 mają już za sobą chrzest bojowy. Izraelskie F-35I miały jakoby przeprowadzić w styczniu 2017 roku – zaledwie miesiąc po odebraniu samolotów przez Siły Powietrzne Izraela – uderzenie na cel na terenie Syrii. Informacji tych oficjalnie nie potwierdzono. Eksperci uznają je za możliwe, ale mało prawdopodobne. Do chrztu bojowego F-35I doszło ponad rok później. W maju 2018 roku dowódca izraelskiego lotnictwa ujawnił, że F-35I brały udział w lotach bojowych na początku 2018 i dwukrotnie uczestniczyły w atakach na cele na terenie Syrii.
Samoloty wersji F-35B odbyły pierwszy lot bojowy 27 września 2018 roku – maszyny z okrętu desantowego USS Essex (LHD-2) zaatakowały talibów w Afganistanie. Następnego dnia inny samolot tej samej wersji rozbił się w pobliżu Marine Corps Air Station Beaufort; był to pierwszy tego rodzaju wypadek lotniczy w historii programu F-35.
W czerwcu 2021 poinformowano o osiągnięciu przez światową flotę F-35 400 tysięcy godzin nalotu, a w kwietniu 2022 roku – 500 tysięcy godzin. Po rozpoczęciu rosyjskiej inwazji na Ukrainę w 2022 roku amerykańskie, brytyjskie i holenderskie F-35 rozpoczęły loty patrolowe w celu wsparcia państw NATO Europy środkowo-wschodniej. Należy zaznaczyć, że czasie pokoju samoloty F-35 zazwyczaj wykonują loty z zamontowanymi reflektorami radarowymi w celu zwiekszenia ich skutecznej powierzchni odbicia i tym samym ukryciem stopnia ich prawdziwych charakterystyk "stealth"
Krytyka i kontrowersje.
Samolot poddawany jest rosnącej krytyce ze względu na przedłużające się testy i brak zdolności operacyjnej już wyprodukowanych samolotów. W ciągu dekady koszty całego programu urosły o 70% z 233 do 395,7 mld USD. Szacowany koszt godziny lotu wersji A (32 tys. USD) będzie o 20% wyższy niż F-16. Koszt eksploatacji samolotów rozciągnięty na 55 lat ma wynieść 857 mld USD.
Dodatkowo poważnym problemem jest ciągle rosnąca masa, zmniejszająca zasięg i zwrotność oraz obciążająca silnik. F-35 z pełnym zapasem paliwa waży 35 ton, podczas gdy dwusilnikowy F-15 – 40 ton. Sam silnik jest powodem poważnych problemów. Od 2007 roku z powodu poważnych usterek cała flota F-35 uziemiana była już 13-krotnie, w większości z powodu problemów z napędem. W roku 2008 firma RAND Corporation we współpracy z wojskiem przeprowadziła symulację konfliktu z Chinami przy użyciu przez siły zbrojne Stanów Zjednoczonych F-35. Analitycy John Stillion i Harold Scott w raporcie wynik podsumowali stwierdzeniem „nie potrafi skręcać, nie potrafi się wznosić, nie potrafi przyśpieszać”. W 2013 roku Pentagon zmniejszył po raz kolejny limit osiągów dla F-35 dopuszczalne przeciążenia przy zakręcie ustalonym z 5,3 G do 4,5 G dla wersji A z 5 G do 4,5 G dla wersji B oraz z 5,1 do 5 G dla wersji C. Podobnie aby samolot był w stanie spełnić wymagania, konieczne stało się wydłużenie czasów potrzebnych na przyśpieszenie samolotu od prędkości odpowiadającej liczbie macha 0,8 do 1,2 odpowiednio dla wersji A, B i C o 8, 16 i 43 s. Zacytowani przez brytyjskie czasopismo „Flight International” piloci określili osiągi F-35 jako żenujące i porównywalne do F-5 i F-4.
Krótko po objęciu stanowiska prezydenta USA przez Donalda Trumpa nowy sekretarz obrony, generał James Mattis, zlecił porównanie możliwości myśliwców F-35C i F/A-18E/F Advanced Super Hornet. Zależnie od wyniku testów możliwe jest ograniczenie zamówień na F-35C lub całkowite porzucenie tej wersji Lightninga II.
Szef programu F-35 z ramienia Lockheeda, Jeff Babione, stwierdził, że wiele problemów technicznych Lightninga II wynika z rozwiązań technicznych mających zapewnić mu cechy obniżonej wykrywalności.
Problemem okazała się niska gotowość i niezawodność samolotu, wzrost kosztów eksploatacji i znaczne (kilkuletnie) opóźnienie napraw zepsutych części. W okresie maj–listopad 2018 współczynnik niezawodności amerykańskich F-35 pod kątem wykonania jakiejkolwiek misji wynosił 52% zamiast wymaganych 75%, a pod kątem wykonania każdej misji 27% zamiast 60%. Według danych australijskich z 2019 roku, godzina lotu F-35A kosztuje dwukrotnie więcej, niż dwusilnikowego F/A-18. Z drugiej strony według danych amerykańskich, od 2015 do 2022 roku koszt godziny lotu F-35A spadł o 45%, również spadł czas czynności obsługowych poniżej pierwotnych wymagań, do 5,8 h na godzinę lotu.
W Wielkiej Brytanii samoloty F-35B są krytykowane z powodu wysokich kosztów eksploatacyjnych – godzina lotu kosztuje 90 tysięcy funtów, kilkakrotnie więcej niż np. Eurofighter Typhoon. Należy zaznaczyć, że jest to wersja projektowana do specyficznych zastosowań, dysponująca możliwościami pionowego i krótkiego startu i lądowania (V/STOL), i jej wybór dla brytyjskich lotniskowców typu "Queen Elizabeth" był krytykowany przez część specjalistów, gdyż mają one mniejsze możliwości uderzeniowe od konwencjonalnych pokładowych F-35C, a wielkość lotniskowców nie wymagała użycia samolotów V/STOL.
Użytkownicy.
Obecni
Pentagon ma otrzymać łącznie 2443 samoloty trzech wariantów, zakupy mają potrwać aż do 2037 roku. F-35B Marines mają osiągnąć wstępną gotowość operacyjną do grudnia 2015, F-35A US Air Force do grudnia 2016, a F-35C US Navy do lutego 2019 roku.
Przyszli:
Niedoszli:
W 2019 roku z przyczyn politycznych Tureckie Siły Powietrzne zrezygnowały z zakupu F-35.

</doc>
<doc id="527505" url="https://pl.wikipedia.org/wiki?curid=527505" title="X-35">
X-35



</doc>
<doc id="527509" url="https://pl.wikipedia.org/wiki?curid=527509" title="F-35">
F-35



</doc>
<doc id="527510" url="https://pl.wikipedia.org/wiki?curid=527510" title="Kapłaństwo i ordynacja kobiet">
Kapłaństwo i ordynacja kobiet

Kapłaństwo kobiet, ordynacja kobiet – powszechnie stosowane określenie kwestii dopuszczania kobiet do stanu duchownego.
Znaczenie szersze i ścisłe terminu.
Wychodząc od definicji słowa „kapłan”, oznaczającego osobę pośredniczącą między ludźmi a istotą nadludzką (bóstwem) poprzez sprawowanie określonych czynności kultowych, zagadnienie dopuszczania kobiet do tych czynności można by rozpatrywać w wielu religiach. Kobiety sprawowały niektóre funkcje kapłańskie w religiach starożytnych (Egipt, Babilonia, Rzym, Grecja), a obecnie w religiach pierwotnych (np. w Afryce Zachodniej czy Oceanii), shintō i buddyzmie. Kapłanami w judaizmie, taoizmie i zaratusztrianizmie byli wyłącznie mężczyźni. Wiąże się to z rolą kobiety w ujęciu doktryny i tradycji poszczególnych religii. Kwestia nie dotyczy islamu, gdyż kapłaństwo w nim nie występuje.
W znaczeniu ścisłym święcenia i ordynacja kobiet dotyczy Kościołów chrześcijańskich: święcenia dotyczą Kościołów historycznych, a ordynacja – Kościołów poreformacyjnych nieuznających sakramentu święceń.
Problematyka udzielania święceń kobietom w pierwszych wiekach.
W czasach starożytnych kobieta zwyczajowo pozostawała pod władzą męża bądź ojca. Nie pozostało to bez wpływu na organizację pierwszych gmin chrześcijańskich. Jezus Chrystus wybrał do grona Dwunastu wyłącznie mężczyzn. Św. Paweł w liście do Koryntian i Tymoteusza zalecał, by kobiety nie nauczały na zgromadzeniach (por. 1 Tm 2, 8-15; 1 Kor 14, 34-35), ale w Liście do Rzymian bez najmniejszego problemu wspomina o Junii (Rz 16,6) jako jednej z duchownych w Rzymie jako „apostołce”.
Zgodnie z Tradycją Kościoła katolickiego, święcenia obejmują trzy stopnie: diakonat, prezbiterat oraz episkopat (biskupstwo). Kapłanami w sensie ścisłym są prezbiterzy oraz biskupi. Diakoni pełnią w Kościele funkcje pomocnicze.
Wśród montanistów kobiety mogły pełnić nawet funkcje kapłańskie czy biskupie. Jednocześnie ojcowie Kościoła konsekwentnie odmawiali kobietom prawa do posługi kapłańskiej. Ustanawianie kobiet-prezbiterów zostało potępione m.in. w 360 roku na Synodzie w Laodycei (kanon 11). Kanon ten nie był wszędzie stosowany skoro w 494 papież Gelazjusz I w liście do biskupów na Południu Włoch nakazywał im zaprzestać praktyki święcenia kobiet-prezbiterów.
Kronika Widukinda z X wieku zawiera wzmiankę o śmierci podczas burzy "utriusque sexus sacerdotes" („kapłanów obojga płci”), brak jednak pewności, czy chodziło tu faktycznie o kapłanki katolickie. Pisarka Joan Morris w swojej książce "Lady was a bishop" („Kobieta była biskupem”) przytacza przykłady starożytnych i wczesnośredniowiecznych malowideł przedstawiających kobiety sprawujące Eucharystię, lecz nieznane są intencje autorów tych dzieł. Podobnie przytaczane przez Morris inskrypcje "prezbitera" i "episkopa" mogą równie dobrze dotyczyć żon prezbiterów i biskupów, ponieważ w takim kontekście były stosowane przed wprowadzeniem obowiązku celibatu. Prof. Gary Macy z jezuickiego uniwersytetu Santa Clara jako jeden z nielicznych utrzymuje, że w średniowieczu udzielano święceń kobietom.
Już w czasach apostolskich pojawiła się w Kościele – i przez wiele wieków istniała – instytucja diakonis. Historycy i teologowie katoliccy nie są zgodni, czy faktycznie były to sakramentalne święcenia diakonatu (pierwszy stopień sakramentu święceń), czy tylko ustanowienie do posługi. Zadania diakonis obejmowały m.in. pomocnicze funkcje liturgiczne, duszpasterstwo kobiet, przygotowanie katechumenów i działalność charytatywną. Diakonisy asystowały biskupowi przy chrzcie kobiet oraz zanosiły komunię chorym. W kościele prawosławnym w Konstantynopolu pomagały, przynajmniej początkowo w dystrybucji komunii. W Kościele zachodnim praktyka ustanawiania diakonis zanikła około VIII wieku, w Kościołach prawosławnych przetrwała do wieku XIV (najdłużej w Konstantynopolu), a po dziś dzień istnieje w Kościele ormiańskim.
W czasach średniowiecznych wyższe przełożone zakonne otrzymywały niekiedy tytuł ksieni (zob.: opat) oraz związane z tym urzędem insygnia: pierścień i pastorał, oznaczające władzę ksieni na terenie jej klasztoru. Płaskorzeźba z kościoła Le-Puy-en-Velay przedstawia przełożoną zakonu pozbawianą swoich insygniów.
Współcześnie zwrot „kapłaństwo kobiet” kojarzony jest najczęściej z dyskusją wokół możliwości sprawowania funkcji kapłańskich przez kobiety w chrześcijaństwie. Wraz z emancypacją kobiet i rozwojem ruchu feministycznego w świecie zachodnim zaczęto dyskutować o prawach kobiet, pojawiła się więc także problematyka dopuszczenia kobiet do kapłaństwa. Ponieważ było to już po podziale chrześcijaństwa na liczne wyznania, sprawa była podejmowana odrębnie przez poszczególne Kościoły, przy czym ujawniły się znaczne różnice w tej kwestii.
Kapłaństwo kobiet w Kościołach katolickich i prawosławnych.
Kościół rzymskokatolicki.
Kościół rzymskokatolicki odnosi się negatywnie do praktyki ordynacji kobiet i jednoznacznie stwierdza, że „święcenia ważnie przyjmuje tylko mężczyzna ochrzczony” (KPK kan. 1024). Sformułowanie to jest przywołane w Katechizmie (punkt 1577) z komentarzem: „Pan Jezus wybrał mężczyzn (viri), by utworzyć kolegium Dwunastu Apostołów, i tak samo czynili Apostołowie, gdy wybierali swoich współpracowników, którzy mieli przejąć ich misję. Kolegium Biskupów, z którym prezbiterzy są zjednoczeni w kapłaństwie, uobecnia i aktualizuje aż do powrotu Chrystusa kolegium Dwunastu. Kościół czuje się związany tym wyborem dokonanym przez samego Pana. Z tego powodu nie są możliwe święcenia kobiet”.
Stanowisko to wymagało w ostatnim czasie kilkakrotnego potwierdzania i głębszego uzasadniania. Gdy we Wspólnocie Anglikańskiej rozpatrywano możliwość ordynacji kobiet, papież Paweł VI, odpowiadając na list arcybiskupa Canterbury F. Coggana (1975), podał następujące argumenty przeciw kapłaństwu kobiet:
Z polecenia Pawła VI Kongregacja Nauki Wiary opracowała szersze wyjaśnienie zagadnienia, ogłoszone w deklaracji "Inter insigniores" (1976), w której przywołana jest:
Jan Paweł II w liście apostolskim "Mulieris dignitatem" napisał: „Powołując samych mężczyzn na swych Apostołów, Chrystus uczynił to w sposób całkowicie wolny i suwerenny. Uczynił to z taką samą wolnością, z jaką w całym swoim postępowaniu uwydatniał godność i powołanie kobiety, nie dostosowując się do panującego obyczaju i tradycji sankcjonowanej ówczesnym ustawodawstwem. Tak więc hipoteza, że powołał jako Apostołów mężczyzn, stosując się do mentalności swoich czasów, wcale nie odpowiada sposobowi działania Chrystusa”. Jan Paweł II przypomniał także o relacji Chrystusa do Kościoła, która ma przypominać kontakt mężczyzna-kobieta (oblubieniec-oblubienica). Skoro najpełniej wyraża się to w Eucharystii, przejrzystość i jednoznaczność domaga się, by kapłanem (działającym "in persona Christi", tzn. w osobie Chrystusa) był mężczyzna. W liście apostolskim "Ordinatio sacerdotalis" papież raz jeszcze podał uzasadnienie nauki Kościoła, a na zakończenie stwierdził: „Aby zatem usunąć wszelką wątpliwość w sprawie tak wielkiej wagi, która dotyczy samego Boskiego ustanowienia Kościoła, mocą mojego urzędu utwierdzania braci (por. Łk 22, 32) oświadczam, że Kościół nie ma żadnej władzy udzielania święceń kapłańskich kobietom oraz że orzeczenie to powinno być przez wszystkich wiernych Kościoła uznane za ostateczne”. Kongregacja Nauki Wiary potwierdziła, że doktryna ta powinna być uważana za należącą do depozytu wiary. Naukę dotyczącą nieudzielania święceń kapłańskich kobietom zakwalifikowano jako prawdę związaną z Objawieniem na mocy logicznego wynikania.
Na zarzut, że jest to przejaw dyskryminacji kobiet, Kościół katolicki odpowiada, iż kapłaństwo urzędowe nie ma charakteru doczesnej władzy czy wyróżnienia, zatem nie może być rozumiane jako czyjekolwiek prawo (gdyby było prawem, to rzeczywiście ordynacja samych tylko mężczyzn byłaby dyskryminacją). Doktryna ta wynika z posłuszeństwa Chrystusowi, a jej zmiana byłaby samowładztwem. Argumentacja zakłada oczywiście, że wyjdzie się poza ludzkie rozumowanie. Drugi zarzut, że doktryna katolicka stanowi przeszkodę w dialogu ekumenicznym, uważany jest za bezzasadny. Kwestia „czym jest kapłaństwo?” jest przedmiotem sporu od rozłamu w XVI w., nie jest więc niczym nowym. Dokumenty Kościoła katolickiego szczerze i jasno przedstawiają tożsamość własnej wiary, a przy okazji są przyczynkiem do poszukiwania jedności z prawosławiem. W opinii Kościoła katolickiego to raczej decyzja o wyświęcaniu kobiet jest przeszkodą w ekumenizmie, gdyż przeciwstawia się w sposób formalny wspólnej tradycji katolicyzmu i prawosławia.
Mimo takiego stanowiska istnieją ruchy na rzecz wprowadzenia kapłaństwa kobiet w Kościele rzymskokatolickim, przejmujące argumenty Kościołów protestanckich.
Kościoły prawosławne.
W prawosławiu dominuje pogląd, że tzw. kapłaństwo kobiet to typowy problem kultury zachodniej. Kwestia ta nie jest jednak pomijana. Na Międzyprawosławnej Konsultacji Teologicznej (Rodos, 1988) sformułowano argumenty przeciwne sprawowaniu funkcji kapłańskich przez kobiety. Są one właściwie identyczne z katolickimi:
Stanowisko to potwierdził patriarcha Konstantynopola Dymitr I w piśmie do wszystkich Kościołów prawosławnych (1989).
Prawosławie dopuszcza jednak udzielanie pod pewnymi warunkami kobietom pierwszego stopnia święceń, tj. święceń diakonatu, choć od średniowiecza nie jest to stosowane w praktyce (ostatnio pojawiają się jednak głosy za jego przywróceniem).
Kościoły starokatolickie.
Duże znaczenie teologiczne ma fakt wyświęcania kobiet na kapłanki w niektórych Kościołach starokatolickich, gdyż święcenia mają według doktryny tych Kościołów charakter sakramentalny i trwa w nich sukcesja apostolska w rozumieniu katolickim (dopóki następstwo biskupów nie zostaje przerwane przez wyświęcenie kobiety-biskupa).
Od 1929 kapłaństwo i biskupstwo kobiet praktykowane była w Starokatolickim Kościele Mariawitów w Polsce. W 1938 roku zaprzestano jej w głównym nurcie – Kościele Starokatolickim Mariawitów, choć w niektórych parafiach, pod nieobecność kapłanów, wyświęcone siostry pełniły jeszcze posługi duszpasterskie (odprawiały nabożeństwa, udzielały Komunii Świętej lub ostatniego namaszczenia). Do dziś posługa kapłańska kobiet zachowała się w Kościele Katolickim Mariawitów, w którym od 1935 roku praktykowane jest kapłaństwo ludowe kobiet i mężczyzn. W roku 1942 arcykapłanka Maria Izabela Wiłucka-Kowalska, po męczeńskiej śmierci męża arcybiskupa Jana Marii Michała Kowalskiego, została zwierzchnikiem Kościoła i kierowała nim aż do swojej śmierci w 1946 roku. W chwili obecnej (2021 rok) hierarchię duchowną w tym Kościele stanowią wyłącznie kobiety. Zwierzchnikiem Kościoła jest siostra biskupka Maria Beatrycze Szulgowicz.
W Kościołach należących do Unii Utrechckiej Kościołów Starokatolickich do święceń kapłańskich dopuszczono kobiety w Niemczech (1996), Austrii (1998), Holandii (1999) i Szwajcarii (2000). Są to jednak autonomiczne decyzje lokalnych Kościołów; należący do Unii Utrechckiej Kościół Polskokatolicki zajmuje wobec kapłaństwa kobiet stanowisko zdecydowanie negatywne.
W 2003 Kościół Starokatolicki na Słowacji oraz Polski Narodowy Kościół Katolicki odrzuciły możliwość ordynacji kobiet i w proteście wobec tych praktyk wystąpiły z Unii Utrechckiej. Schizma ta spowodowała utworzenie Światowej Rady Narodowych Kościołów Katolickich, która zrzesza Kościoły starokatolickie opowiadające się przeciw święceniom duchownym kobiet.
Święcenia kobiet do diakonatu, prezbiteratu i episkopatu praktykuje Ekumeniczna Wspólnota Katolicka, do której należy Reformowany Kościół Katolicki w Polsce. Pierwsze święcenia biskupie w EWK odbyły się w 2018 roku gdy wyświęcono biskup Denise Donato, dotychczasową proboszcz Parafii Św. Marii Magdaleny w Rochester.
Ordynacja kobiet na urząd duchowny w Kościołach poreformacyjnych.
Kościoły protestanckie.
Większość ewangelicznych kościołów protestanckich nie wyświęca kobiet na duchownych. Przeciwna ordynowaniu kobiet jest Południowa Konwencja Baptystyczna – największa denominacja protestancka w Stanach Zjednoczonych. Przeciwna jest także większość Kościołów zielonoświątkowych w Brazylii, gdzie zielonoświątkowcy stanowią jeden z najwyższych odsetków populacji na świecie.
Dopuszczenie kobiet do urzędu duchownego jest bardziej popularne w protestantyzmie głównego nurtu i powiązane jest z faktem, że nie uznają oni sakramentalnego charakteru święceń oraz tradycyjnej koncepcji kapłaństwa hierarchicznego. Akcent położony jest na powszechne kapłaństwo wiernych, a wypełnianie powierzonej funkcji zwierzchnika wspólnoty jest jedynie spełnianiem urzędu.
Decyzja niektórych Kościołów o ordynacji kobiet na duchownych związana była z następującymi argumentami:
Historia.
Pierwsze przypadki ordynowania kobiet nastąpiły zaraz po powstaniu nowoczesnego feminizmu w Stanach Zjednoczonych, którego początki uczeni dopatrują się w konwencji z Seneca Falls z 1848 roku.
Pierwsze przypadki ordynowania kobiet do urzędu duchownego były związane z wolnymi kościołami protestanckimi, takimi jak kongregacjonaliści amerykańscy (Antonietta Brown-Blackwell, 1853), Armia Zbawienia (1870), metodyści (1891), zielonoświątkowcy (1913), baptyści (1918), prezbiterianie (1956), mennonici (1973). Jednak decyzję o ordynacji kobiet zaczęły w poszczególnych krajach podejmować także Kościoły tradycji luterańskiej: w Holandii (1929), Norwegii (1930), Danii (1948), Szwecji (1958), Hesji (1959; od 1978 w całych Niemczech), Stanach Zjednoczonych (1970), Finlandii (1988). Kobiety są dopuszczone do ordynacji także w Czechosłowackim Kościele Husyckim i Kościołach tradycji reformowanej. We wspólnotach protestanckich o zachowanym ustroju episkopalnym kobiety mogą pełnić także funkcję biskupów.
Choć niektóre kościoły zielonoświątkowe i uświęceniowe (w tym Armia Zbawienia) były jednymi z pierwszych które dopuściły kobiety do głoszenia i nauczania, podkreślały rozróżnienie pomiędzy przywództwem proroczym i kapłańskim, administracją kościelną i nadzorem administracyjnym, a głoszeniem i nauczaniem. Większość z tych Kościołów zastrzegło rolę nadzoru administracyjnego i wyświęcania dla mężczyzn.
Kościoły anglikańskie.
Na mocy uchwał Anglikańskiej Rady Konsultacyjnej z 1971, poszczególne prowincje wspólnoty Kościołów anglikańskich mogą samodzielnie podejmować decyzję co do ordynacji kobiet. Po raz pierwszy w tymże roku takich święceń dokonał Kościół anglikański w Hongkongu (wcześniejszą ordynację z 1944 uznano za nieważną). W 1976 wyświęcono kobiety w Kościele episkopalnym w Stanach Zjednoczonych; w tym też Kościele pierwsza kobieta wyznania anglikańskiego, Barbara Harris, została wyświęcona na biskupa (jako biskup sufragan). Pierwszą kobietą-biskupem diecezjalnym została w 1992 Penelope Jamieson (Kościół anglikański w Nowej Zelandii). W końcu Synod Generalny samego Kościoła Anglii podjął decyzję o święceniu kobiet, a pierwszej ordynacji dokonano w Bristolu i Canterbury w 1994. W konferencji w Lambeth w 1998 po raz pierwszy uczestniczyło 11 kobiet-biskupów (w tym 7 diecezjalnych).
Fakt udzielania święceń kobietom był w łonie wspólnoty anglikańskiej przedmiotem kontrowersji i dyskusji. Grupa przeciwników tej daleko idącej zmiany przeszła konwersję na katolicyzm. Ordynacja kobiet nie stała się jak dotychczas przyczyną żadnego rozłamu w anglikanizmie.
Pierwszą kobietą wyświęconą na kapłana w ramach Wspólnoty Anglikańskiej była wyświęcona przed wprowadzeniem ordynacji kobiet w Kościele – Florence Li Tim-Oi, wyświęcona w 1944 roku przez biskupa Victorii w Hongkongu – Ronalda Halla. W 1971 roku Synod Hongkongu i Makau, jako pierwsza prowincja we Wspólnocie Anglikańskiej oficjalnie zezwolił na ordynację kobiet na kapłanów. 3 grudnia 1971 roku biskup Hongkongu, Gilbert Baker dokonał ordynacji Joyce M. Bennett oraz Jane Hwang.
Posługa kobiet u Świadków Jehowy.
Świadkowie Jehowy uważają, że ich ordynowanie przez samego Jehowę Boga następuje w chwili chrztu. Zarówno mężczyźni jak i kobiety są kaznodziejami, czyli głosicielami (Ps 81:11). Kobiety prowadzą działalność ewangelizacyjną jako pionier lub misjonarz oraz usługują jako wolontariuszki m.in. w Biurze Głównym Świadków Jehowy, Biurach Oddziału, Biurach Tłumaczeń i Lokalnych Działach Projektowo-Budowlanych. Nie sprawują przewodnictwa w zborach; zarówno starszymi zboru oraz sługami pomocniczymi są tylko ochrzczeni mężczyźni. Na zebraniach zborowych mogą się wypowiadać i brać udział w zadaniach ćwiczebnych. W zborze kobieta będąca Świadkiem Jehowy może pomodlić się publicznie i nauczać tylko wtedy, gdy zachodzi wyjątkowa potrzeba, i musi to robić w nakryciu głowy.

</doc>
<doc id="527511" url="https://pl.wikipedia.org/wiki?curid=527511" title="Excelsior (diament)">
Excelsior (diament)

Excelsior – diament o masie 995,2 karata i odcieniu niebieskawym został znaleziony 30 czerwca 1893 w kopalni Jägersfontein w Republice Południowej Afryki. Do 1905 roku był największym znanym diamentem świata. W 1904 podzielono go na części w amsterdamskiej firmie braci Asscher. Uzyskano 11 brylantów, które stanowią 37,5% masy początkowej Excelsiora:

</doc>
<doc id="527518" url="https://pl.wikipedia.org/wiki?curid=527518" title="Związek Banków Polskich">
Związek Banków Polskich

Związek Banków Polskich – izba gospodarcza zrzeszająca banki w Polsce, powołana do życia w styczniu 1991 roku.
Misją Związku Banków Polskich jest "„działanie na rzecz tworzenia warunków zrównoważonego rozwoju polskiego sektora bankowego, wspierania przez banki wzrostu gospodarczego kraju oraz jednolitego europejskiego rynku usług finansowych i wzmacniania roli polskich banków”". Członkostwo ma charakter dobrowolny i obejmuje banki działające na obszarze Rzeczypospolitej Polskiej, utworzone i funkcjonujące zgodnie z normami polskiego prawa. Do Związku Banków Polskich należy łącznie 106 banków komercyjnych, oddziałów instytucji kredytowych oraz banków spółdzielczych, których aktywa obejmują ponad 95% sektora bankowego w Polsce.
Siedziba związku znajduje się przy ul. Kruczkowskiego 8 w Warszawie.
Historia.
Idea powstania ZBP sięga lipca 1990, kiedy przedstawiciele banku PKO BP (Marian Krzak), Narodowego Banku Polskiego i Urzędu Rady Ministrów (Jacek Ambroziak, Krzysztof Pietraszkiewicz) podjęli decyzję o zawiązaniu grupy inicjatywnej w sprawie utworzenia organizacji samorządowej banków działających w Polsce. 17 lipca 1990 roku odbyło się kolejne spotkanie z udziałem prezesów banków państwowych oraz działających w formie spółek akcyjnych, a także przedstawicieli bankowości spółdzielczej pod przewodnictwem prezesa NBP Władysława Baki. W następstwie poczynionych uzgodnień wyłoniono Grupę Inicjatywną, której powierzono prowadzenie prac organizacyjnych nad powstaniem związku. W skład grupy weszli prezesi 9 banków: Marian Krzak (PKO BP) jako przewodniczący, a także Marian Kanton (Pekao S.A.), Antoni Maciejewski (Bank Ziemski), Romuald Meyer (Bydgoski Bank Komunalny), Aleksy Misiejuk (Agrobank), Zygmunt Niewiarowski (Banku Amerykański w Polsce), Marian Rajczyk (Bank Śląski), Andrzej Szukalski (Powszechny Bank Gospodarczy w Łodzi) i Ryszard Ślązak (Warszawski Bank Zachodni). W wyniku jej pracy sporządzono koncepcję funkcjonowania związku, podstawę prawną działania i treść aktu założycielskiego.
Związek został założony na mocy aktu założycielskiego sygnowanego przez przedstawicieli 102 banków (banku państwowego, banków w formie spółki akcyjnej i banków spółdzielczych) 24 stycznia 1991. Przedstawiciele 5 banków wymienionych w akcie nie złożyli na nim swoich podpisów.
Uchwalono także statut i wybrano pierwsze władze ZBP.
Zadania.
Do zadań statutowych Związku należy reprezentowanie i ochrona wspólnych interesów jego członków, m.in. w zakresie uregulowań prawnych dotyczących ustawodawstwa bankowego, a także wydawanie opinii i ekspertyz oraz delegowanie przedstawicieli do udziału w pracach instytucji doradczo-opiniodawczych dotyczących działania banków, uczestnictwo w charakterze ekspertów w pracach legislacyjnych komisji Sejmu i Senatu, współpraca z Narodowym Bankiem Polskim, rządem i właściwymi ministerstwami w zakresie funkcjonowania przepisów prawa odnoszących się do polskiego systemu bankowego, organizowanie wymiany informacji pomiędzy bankami, promocja sektora bankowego i jego usług, budowa infrastruktury międzybankowej, wspieranie standaryzacji produktów i usług bankowych, upowszechnianie wiedzy na temat bankowości, prowadzenie postępowania pojednawczego i sądownictwa polubownego dla banków, upowszechnianie zasad dobrej praktyki bankowej, popieranie kształcenia zawodowego i koordynacja programów szkoleniowych dla kadry bankowej.
Do zadań Związku należy w szczególności:
1. tworzenie sprzyjających warunków organizacyjnych i prawnych rozwoju sektora bankowego poprzez współdziałanie z organami państwa
2. organizowanie współdziałania banków na rzecz rozwoju sektora bankowego i infrastruktury międzybankowej, zwłaszcza w zakresie:
3. podejmowanie działań na rzecz tworzenia i rozwoju instytucji obsługujących sektor bankowy, zwłaszcza w zakresie:
Zadania ZBP realizują specjalnie powołane w tym celu zespoły, rady i komitety. W ramach Związku i jego biura działa kilkadziesiąt zespołów problemowych, komitetów, rad, komisji i podkomisji, których zadaniem jest opracowywanie i wydawanie opinii oraz stanowisk w sprawach decydujących dla funkcjonowania polskiego systemu bankowego. Pełnią one także rolę integrującą środowisko bankowe wokół wspólnie realizowanych przedsięwzięć.
Przedstawiciele Związku biorą udział w pracach Rady ds. Systemu Płatniczego przy NBP, Bankowego Funduszu Gwarancyjnego, konsultacjach z Ministerstwem Finansów, komisjami stałymi Sejmu RP, Komisją Nadzoru Finansowego, a także czynnie uczestniczą w pracach Koalicji na rzecz Obrotu Bezgotówkowego i Mikropłatności oraz Związku Województw RP. Związek uczestniczy w pracach Fundacji Godła „Teraz Polska”, patronuje Forum Finansowemu „Twoje Pieniądze”, jest organizatorem cyklicznych konferencji: Forum Bankowe, SEPA Forum Polska, Kongres Gospodarki Elektronicznej, Forum Korporacyjne, Kongres Finansowania Nieruchomości Mieszkaniowych oraz spotkań Klubu Polska 2025+.
Władze.
Rada Związku ma uprawnienia nadzorcze i kontrolne. Organ ten określa zasadnicze założenia dla środowiska bankowego i wskazuje zakres prac zarządu Związku Banków Polskich. Funkcje przewodniczącego rady pełnią kolejno przez rok przewodniczący trzech sekcji bankowych. Związek reprezentuje na zewnątrz oraz kieruje jego bieżącą działalnością operacyjną zarząd, wybierany przez walne zgromadzenie na trzyletnią kadencję. W skład zarządu wchodzą prezes oraz od 1 do 4 wiceprezesów. Kandydatów do zarządu zgłasza rada, która także sprawuje stały nadzór nad działaniami. Taka kompozycja naczelnych organów Związku umożliwia bankom członkowskim inicjowanie wielu działań realizowanych przez ZBP.
Struktura organizacyjna Biura ZBP.
Zespoły problemowe i inne komórki organizacyjne Biura ZBP:
Inne jednostki działające przy ZBP:
Rady i Komitety działające przy ZBP:
Związek Banków Polskich w instytucjach międzynarodowych.
ZBP jest członkiem EBF od 1994 roku. Federacja powstała w 1960 roku i obecnie reprezentuje ok. 5000 europejskich banków zrzeszonych w 31 narodowych asocjacjach. Prace EBF są prowadzone na podstawie systemu Komitetów i Grup Roboczych, w których uczestniczą przedstawiciele związków banków państw członkowskich UE i Europejskiego Obszaru Gospodarczego, jak również przedstawiciele instytucji bankowych z tych państw. ZBP – poza pracami Komitetu Wykonawczego, w którego skład wchodzą dyrektorzy lub sekretarze generalni związków banków – uczestniczy w posiedzeniach Rady Federacji (w jej skład wchodzą prezesi zarządów związków banków).
EPC jest organizacją powołaną w roku 2002 wspólnie przez trzy związki banków szczebla europejskiego oraz przez grupę ok. 50 największych światowych banków działających na rynku europejskim. ZBP jest członkiem EPC od początku jej istnienia. EPC to partner Komisji Europejskiej i Europejskiego Banku Centralnego we wszystkich kwestiach związanych z rozwojem paneuropejskich systemów płatniczych. Głównym zadaniem EPC jest koordynacja prac nad uruchomieniem jednolitego obszaru płatności w euro.
Związek Banków Polskich był członkiem bezpośrednim Międzynarodowej Izby Handlowej od 1996 roku, a przy ZBP funkcjonował Komitet ds. Współpracy z MIH zrzeszający 15 banków.
Od marca 2000 roku działa Polski Komitet Narodowy Międzynarodowej Izby Handlowej (ICC Polska). ZBP jest jednym z członków założycieli tej organizacji. Sekretariat ICC Polska, na obecnym etapie funkcjonowania stowarzyszenia, jest obsługiwany przez Zespół Zagraniczny ZBP.
Celem BIAC jest reprezentowanie różnych gałęzi gospodarki (przemysłu, handlu, usług) wobec OECD i wyrażanie opinii wobec spraw leżących we wspólnym polu zainteresowań. BIAC jest adwokatem biznesu broniącym ekonomii rynkowej i zasad wolnej przedsiębiorczości. Został powołany w 1962 roku jako niezależna organizacja oficjalnie uznana za reprezentanta handlu, usług i przemysłu krajów członkowskich OECD. Od 1999 roku funkcjonuje Komitet BIAC Polska, którego wiceprzewodniczącym został wybrany prezes ZBP.
Bankowy Arbitraż Konsumencki przy Związku Banków Polskich.
Bankowy Arbitraż Konsumencki rozpoczął swoją działalność w 2002 roku. Instytucja została powołana w celu rozstrzygania sporów pomiędzy konsumentami – klientami banków – a bankami w zakresie roszczeń pieniężnych z tytułu niewykonania lub nienależytego wykonania przez bank czynności bankowych lub innych czynności na rzecz konsumenta (pozasądowe postępowanie rozjemcze). Do Bankowego Arbitrażu Konsumenckiego należą obecnie wszystkie banki należące do ZBP oraz te banki spółdzielcze niezrzeszone w Związku, które wyraziły wolę współpracy z BAK. Bankowy Arbitraż Konsumencki jest członkiem FIN-NET, czyli założonej przez Komisję Europejską transgranicznej sieci rozpatrywania skarg pozasądowych dotyczących usług finansowych, funkcjonującej na podstawie sieci krajowych pozasądowych systemów rozstrzygania sporów wynikłych z korzystania przez konsumentów z usług finansowych, zwłaszcza bankowych, ubezpieczeniowych oraz dotyczących rynku papierów wartościowych. Funkcję arbitra bankowego sprawuje sędzia Katarzyna Marczyńska.
W 2010 roku do Bankowego Arbitrażu Konsumenckiego wpłynęło 1165 wniosków. W ramach realizacji zadań związanych z promocją sądownictwa polubownego przy Związku Banków Polskich działają również, we współpracy z Bankowym Arbitrażem Konsumenckim, Komisja Etyki Bankowej oraz sąd polubowny.
Sąd Polubowny przy Związku Banków Polskich.
Sąd Polubowny przy Związku Banków Polskich został powołany uchwałą walnego zgromadzenia Związku Banków Polskich w 1992 roku w celu efektywnego rozpatrywania sporów, w tym między bankami i klientami. Od tego czasu sąd prowadzi swoją działalność, rozstrzygając spory mogące być przedmiotem ugody, pod warunkiem że w umowie będącej podstawą sporu istnieje zapis wyrażający zgodę na sąd polubowny lub jeśli strony postanowią o takim zapisie już po zaistnieniu sporu. Sekretariat Sądu prowadzi listę arbitrów, obejmującą zarówno praktyków – adwokatów i radców prawnych, jak i wybitnych teoretyków, autorytety w dziedzinie prawa, posiadających niezbędną wiedzę i doświadczenie w rozpatrywaniu spraw arbitrażowych. Strony nie muszą się jednak ograniczać do listy i mogą wyznaczyć jako arbitra osobę, którą darzą dużym zaufaniem bądź cenią jej profesjonalizm.
Postępowanie przed sądem polubownym kończy się wyrokiem (ugodą), mającym moc orzeczenia sądu powszechnego. Na popularność tej formy rozstrzygania sporów wpływa przede wszystkim uproszczenie procedury.
Komisja Etyki Bankowej.
Komisja Etyki Bankowej została powołana w 1995 roku do oceny przestrzegania zasad dobrej praktyki bankowej przez banki i ich pracowników oraz przez osoby, za których pośrednictwem banki wykonują czynności bankowe. W kadencji 2020–2023 komisji przewodniczy Jacek Bartkiewicz.
Klub Bankowca.
Klub Bankowca powstał w 1996 roku z inicjatywy banków zrzeszonych w związku. Celem fundatorów i założycieli Klubu było stworzenie instytucji, która pozwoli realizować potrzeby edukacyjne, kulturalne i towarzyskie środowiska bankowego.

</doc>
<doc id="527519" url="https://pl.wikipedia.org/wiki?curid=527519" title="ZBP">
ZBP



</doc>
<doc id="527525" url="https://pl.wikipedia.org/wiki?curid=527525" title="Christiansoe">
Christiansoe



</doc>
<doc id="527530" url="https://pl.wikipedia.org/wiki?curid=527530" title="Cullinan">
Cullinan

Cullinan – największy i najczystszy ze znanych historycznych diamentów.
Historia.
Diament został znaleziony 26 stycznia 1905 w kopalni Premier Mine pod Pretorią przez strażnika Fredericka Wellsa.
Pierwotnie miał wymiary 10×6×5 cm i ważył 3106 karatów (621,2 g). Był najprawdopodobniej jeszcze większy – wskazywała na to jego pierwotna postać: nieregularny ośmiościan z widoczną płaszczyzną odłupania. Nazwę "Cullinan" nadano mu od nazwiska dyrektora angielskiej spółki diamentowej Thomasa Cullinana.
Minerał został zakupiony przez rząd Transwalu za równowartość 150 000 funtów szterlingów i ofiarowany w 1907 roku królowi Edwardowi VII na jego 66. urodziny. Do Londynu Cullinan dotarł zwykłą drogą pocztową, w skromnej paczce ze znaczkiem. Dla odwrócenia uwagi od rzeczywistego diamentu policja zorganizowała głośną inscenizację rozgrywającą się na pokładzie królewskiego okrętu, na którym w zaplombowanym pudle miał być przewożony diament.
Na polecenie króla amsterdamskie przedsiębiorstwo braci Asscher dokonało podziału kamienia oraz jego oszlifowania. 10 lutego 1908 roku Joseph Asscher dokonał mistrzowskiego cięcia, dzięki któremu z bryły uzyskano 9 ogromnych kamieni i 96 mniejszych. Trzech szlifierzy szlifowało pozyskany materiał osiem miesięcy.
Z uzyskanych w 1908 roku brylantów dwa największe kamienie: Cullinan I i Cullinan II król Edward VII kazał umieścić w skarbcu koronnym w Tower w Londynie. W 1937 roku wmontowano je w brytyjskie insygnia państwowe.
Bracia Asscher otrzymali od króla tytułem zapłaty 102 ze 105 kamieni. W 1910 roku małe kamienie odkupił premier Związku Południowej Afryki, Louis Botha, który podarował dwa z nich: księżnej Walii, Marii i królowej Anglii, Aleksandrze.
Oszlifowane kamienie.
Z diamentu Cullinan uzyskano 105 oszlifowanych kamieni (pot. "brylantów") – 9 dużych i 96 mniejszych o łącznej masie 1063,65 karata, co stanowi 34,25% masy początkowej.
Największe brylanty Cullinan to:

</doc>
<doc id="527540" url="https://pl.wikipedia.org/wiki?curid=527540" title="MTV Movie Awards 1996">
MTV Movie Awards 1996

5. gala MTV Movie Awards odbyła się 8 czerwca 1996 roku w Burbank w Kalifornii. 
Prowadzącymi uroczystość byli Ben Stiller i Janeane Garofalo.
Filmy, które wykorzystano w parodii: "Twister", "Braveheart. Waleczne serce", "Clueless", "Siedem".

</doc>
<doc id="527545" url="https://pl.wikipedia.org/wiki?curid=527545" title="John W. McCormack">
John W. McCormack

John William McCormack (ur. 21 grudnia 1891, zm. 22 listopada 1980) – amerykański polityk ze stanu Massachusetts, działacz Partii Demokratycznej.
Urodzony w Bostonie McCormack pobierał nauki z publicznych szkołach, po czym studiował prawo w prywatnej kancelarii i został przyjęty do palestry stanu Massachusetts w roku 1913, po czym praktykował je w rodzinnym mieście.
Kariera polityczna.
Przed Izbą Reprezentantów.
McCormack, od zawsze związany z Partią Demokratyczną, przed wejściem w skład federalnej Izby Reprezentantów zajmował następujące stanowiska:
Izba Reprezentantów.
McCormack zasiadał w Izbie Reprezentantów Stanów Zjednoczonych od roku 1928 (kiedy to został wybrany na miejsce wakujące po śmierci innego demokraty, Jamesa A. Gallivana) aż do swego odejścia na polityczną emeryturę z upływem kolejnej z wielu kadencji w roku 1971. Na swą pierwszą pełną dwuletnią kadencję kongresmena wybrano go bardzo szybko, bo w listopadzie tegoż roku. Ogółem zasiadał w Izbie od końcówki 70. Kongresu do schyłku 91.
Między 6 listopada 1928 a 3 stycznia 1963 reprezentował 12. okręg wyborczy Massachusetts, a pd 1963 do 1971 ósmy.
Przed objęciem przewodnictwa nad Izbą pełnił w niej szereg odpowiedzialnych stanowisk. Był m.in.: 
Spiker Izby Reprezentantów.
Po śmierci Rayburna niejako prawem hierarchicznej sukcesji McCormack został jego następcą, stając się trzecim wedle Konstytucji, po prezydencie i wiceprezydencie, człowiekiem w państwie. W odróżnieniu od swego poprzednika Rayburna, który był nie tylko najdłużej urzędującym, ale i uznawanym za jednego z „najpotężniejszych” spikerów, nie miał, jeżeli wierzyć powszechnej opinii, także w kręgach politycznych, jego wpływów.
Aczkolwiek sam McCormack zaliczał się do bardziej liberalnych członków Kongresu (wszak pochodził z mającego taką opinię Massachusetts) i popierał swego czasu "Nowy Ład" prezydenta Franklina D. Roosevelta, w czasie jego kadencji jako spikera doszło do konfliktu między generacją nowych, bardziej liberalnych, demokratycznych kongresmenów a starszymi politykami (takimi jak on sam), którzy dzierżyli prawie że niepodzielną władzę w kierownictwie partii.
Po zamordowaniu prezydenta Johna F. Kennedy’ego w listopadzie 1963 i objęciu urzędu przez wiceprezydenta Lyndona B. Johnsona Stany Zjednoczone nie miały do dnia 20 stycznia 1965 (kiedy został zaprzysiężony na to stanowisko Hubert Humphrey, partner Johnsona w zwycięskich dla demokratów wyborach) wiceprezydenta. Nie uchwalono wówczas jeszcze 25. poprawki do Konstytucji, która pozwalała w takim wypadku prezydentowi powołać nowego za zgodą obu izb Kongresu.
W owym czasie pierwszym w linii sukcesji prezydenckiej był właśnie spiker McCormack, a za nim prezydent "pro tempore" Senatu Carl T. Hayden. Z racji tego McCormack otrzymał ochronę osobistą Secret Service, która od tej pory towarzyszy każdemu spikerowi. Po śmierci Johnsona w roku 1973 McCormack w artykule napisanym dla The Boston Globe podzielił się swoimi doświadczeniami z tego okresu.
John W. McCormack zakończył swoją karierę polityczną dnia 3 stycznia 1971 wraz z wygaśnięciem jego kolejnego mandatu (nie ubiegał się już o reelekcję).
W roku 1983 University of Massachusetts Boston utworzył John W. McCormack Institute of Public Affairs, nazwany oczywiście na cześć zmarłego byłego spikera. W roku 2003 projekt został rozbudowany w John W. McCormack Graduate School of Policy Studies.

</doc>
<doc id="527549" url="https://pl.wikipedia.org/wiki?curid=527549" title="Herensugue">
Herensugue

Herensugue – istota z mitologii baskijskiej.
Przedstawiano go jako skrzydlatego węża, w związku z czym wysuwano hipotezy o jego związku z azteckim Quetzalcoatlem, ale w przeciwieństwie do amerykańskiego bóstwa Herensugue nie był istotą dobrą czy pożyteczną. Także wyglądem zewnętrznym Herensugue nie przypominał Quetzalcoatla, gdyż wszystkie opisy przedstawiają go jako istotę odpychającą, mogącą zabijać wzrokiem (w tym podobny był do bazyliszka). Jako jego mąż przedstawiany był bóg Sugaar.
Imię.
Nie ma pewności co do genezy imienia Herensugue.
W rejonach nad Zatoką Biskajską nazywano go także Erensuguia, Egansuguia lub Lerensuguia. "Eren" znaczyło prawdopodobnie "trzeci", "lehen" - "pierwszy", a "egan" - "lot" albo "skrzydło", choć mogło też być zniekształceniem słowa "ezken" znaczącego "ostatni". Człon "suguia" lub "sugue" znaczył "wąż", ale zawiera też człon "su" czyli "ogień".
Istnieje też teoria, według której "heren" to duch symbolizujący tężyznę fizyczną.

</doc>
<doc id="527550" url="https://pl.wikipedia.org/wiki?curid=527550" title="Łuszczeniec klonowy">
Łuszczeniec klonowy

Łuszczeniec klonowy, czerniak klonowy ("Rhytisma acerinum" (Pers.) Fr.) − gatunek grzybów z rodziny łuszczeńcowatych ("Rhytismataceae"). Pasożyt wywołujący chorobę klonów o nazwie smołowata plamistość klonu lub czarna plamistość klonu. 
Systematyka i nazewnictwo.
Pozycja w klasyfikacji według Index Fungorum: "Rhytisma, Rhytismataceae, Rhytismatales, Leotiomycetidae, Leotiomycetes, Pezizomycotina, Ascomycota, Fungi".
Po raz pierwszy takson ten zdiagnozował w 1794 r. Christiaan Hendrik Persoon nadając mu nazwę "Xyloma acerinum". Obecną, uznaną przez Index Fungorum nazwę nadał mu w 1819 r. Elias Fries, przenosząc go do rodzaju "Rhytisma".
Niektóre synonimy naukowe:
Nazwa polska według "Krytycznej listy wielkoowocnikowych grzybów workowych Polski". 
Morfologia i rozwój.
Widoczna część grzyba nazywana jest podkładką. Ma ona okrągławy lub nieregularny kształt i średnicę do 2 cm. Podkładki pojawiają się w czerwcu/lipcu jako białe, chlorotyczne plamki, które stopniowo powiększają się i żółkną. Gdy osiągną wielkość kilku mm, pojawiają się w ich środku czarne plamki, które rozrastają się i w końcu zlewają z sobą w dużą plamę otoczoną żółtą obwódką. Plam takich na liściu z reguły jest wiele. 
Podkładki są zanurzone w tkance liścia. Strzępki grzyba mają średnicę 5-8 μm. Na podkładkach bezpłciowo wytwarzane są zarodniki konidialne. Powstają na bezbarwnych, cylindrycznych i zwężających się ku końcowi fialidach. Fialidy mają rozmiar 7-15 × 1,5-2 μm. Powstają w nich endogenicznie bezbarwne, cylindryczne, bezprzegrodowe, gładkie i cienkościenne konidia o rozmiarach 6-10 × 1 um. 
Środek czarnych plam początkowo jest gładki, później jednak pojawiają się na nim skupiska małych, pryszczykowatych pyknidiów, w których powstają pykniospory. Nieco później na obrzeżach czarnych plam powstają owocniki typu apotecjum. Objawia się to pomarszczeniem obrzeży plam. W tym czasie liście opadają. Opadanie chorych liści odbywa się w tym samym czasie co zdrowych, lub nieco wcześniej. Na opadłych liściach nadal rozwijają się apotecja wytwarzające zarodniki na drodze płciowej. Owocniki typu apotecjum o kształcie elipsoidalnym i wydłużonym, często zakrzywione, o rozmiarach 500–1300 × 300–500 μm. Otwierają się rozgałęzionym, podłużnym pęknięciem o długości od 2/3 do 3/4 długości owocnika. W hymenium znajdują się wstawki o długości 100-135 μm. Są bezbarwne, z kilkoma przegrodami, bez powłoki żelatynowej, często wykrzywione, a czasami rozgałęziające się na szczycie. Worki 8-zarodnikowe, dojrzewające kolejno. Askospory cylindryczne, zwężające się ku podstawie. Mają rozmiar 60–80 × 1,5–2,5 μm, są hialinowe, bezprzegrodowe. Na szczycie posiadają galaretowaty wyrostek o długości 2–4 μm. Askospory wysypują się z worków na wiosnę i dokonują infekcji pierwotnej zakażając liście klonu.
Występowanie i siedlisko.
Występuje w Ameryce Północnej, Europie, Azji, Afryce Północnej i Nowej Zelandii. Jest bardzo pospolity na całej półkuli północnej w strefie klimatu umiarkowanego.
Rozwija się na liściach klonu polnego ("Acer campestre"), klonu zwyczajnego ("Acer platanoides") i klonu jawora ("Acer pseudoplatanus").
Znaczenie.
Pasożyt i saprotrof atakujący liście klonu. Wywołuje chorobę o nazwie smołowata plamistość klonu lub czarna plamistość klonu. Objawia się ona żółknięciem i przedwczesnym opadaniem liści. Jest szczególnie groźna dla siewek i młodych drzew, ponieważ ogranicza ich przyrosty. Znacząco obniża też walory estetyczne klonów, które często sadzi się jako drzewa ozdobne np. w parkach.
Ekstrakty z liści zakażonych "Rhytisma acerinum" wykazywały silne działanie hamujące na wirusa mozaiki tytoniowej. 
Łuszczeniec klonowy jest wrażliwy na zanieczyszczenie powietrza. Jego występowanie jest więc wskaźnikiem dużej czystości powietrza.

</doc>
<doc id="527551" url="https://pl.wikipedia.org/wiki?curid=527551" title="Jonker">
Jonker

Jonker – diament znaleziony w 1934 w Elandsfontein. Miał masę 726 karatów. Uchodzi za najczystszy ze znanych wielkich diamentów. Zakupiony przez Diamond Corporation, podzielony i oszlifowany. Uzyskano 15 brylantów, z których największy ma masę 142,9 karatów.

</doc>
<doc id="527553" url="https://pl.wikipedia.org/wiki?curid=527553" title="World of warcraft">
World of warcraft



</doc>
<doc id="527554" url="https://pl.wikipedia.org/wiki?curid=527554" title="Rafael Sanzio">
Rafael Sanzio



</doc>
<doc id="527555" url="https://pl.wikipedia.org/wiki?curid=527555" title="Maui">
Maui

Maui – druga co do wielkości wyspa w archipelagu Hawajów. Znajduje się między Hawaiʻi i Molokaʻi. Maui jest trzecią wyspą pod względem zaludnienia (po Oʻahu i Hawaiʻi), zamieszkuje ją ponad 117 tys. ludzi. Głównymi miastami są Kahului, Wailuku i Hāna.
Powierzchnia wynosi 1883,5 km². Na wyspie panuje klimat zwrotnikowy morski. Roczna suma opadów wynosi 1000 – 3000 mm. Na Maui znajduje się czynny wulkan Haleakalā wysokości 3056 m n.p.m. – jest to jednocześnie najwyższy punkt na wyspie. Otacza go Park Narodowy Haleakalā. Maui nazywane jest czasem "Wyspą doliny" ze względu na przesmyk pomiędzy dwoma potężnymi wulkanami tarczowymi. Większy wschodni to Haleakalā, mniejszy zachodni to silnie zerodowany Mauna Kahalawai (). Wnętrze wyspy zarośnięte jest gęstymi lasami. Dzięki bardzo żyznym, wulkanicznym glebom, rozwinięte są plantacje ananasów, owoców cytrusowych i trzciny cukrowej. Podstawą gospodarki jest też rybołówstwo i turystyka.

</doc>
<doc id="527556" url="https://pl.wikipedia.org/wiki?curid=527556" title="Raffaello Santi">
Raffaello Santi



</doc>
<doc id="527558" url="https://pl.wikipedia.org/wiki?curid=527558" title="Raffaello Sanzio">
Raffaello Sanzio



</doc>
<doc id="527559" url="https://pl.wikipedia.org/wiki?curid=527559" title="Cezary Kwieciński">
Cezary Kwieciński

Cezary Kwieciński (ur. 31 marca 1966) – polski aktor filmowy, teatralny i dubbingowy.

</doc>
<doc id="527561" url="https://pl.wikipedia.org/wiki?curid=527561" title="Voucher">
Voucher

Voucher (ang. "talon") – czek podróżny, dokument kredytowy umożliwiający realizację świadczeń zamówionych przez biuro podróży u zagranicznego kontrahenta. Wymienione na voucherze świadczenia są przez klienta zapłacone i powinny być wydane w ilości i jakości zaznaczonej na voucherze. 
Voucher jest dokumentem finansowym. Jego kopia zawsze jest dołączona do rozliczenia. Ten sam dokument w wydaniu krajowym nazywamy skierowaniem. Voucher może być przeznaczony na realizację świadczeń zarówno dla grup, jak i również dla turystów indywidualnych. Z uwagi na swoje przeznaczenie, różnią się formą. W voucherze indywidualnym podajemy zawsze nazwisko i imię realizatora vouchera plus liczbę osób towarzyszących, przy voucherach grupowych operujemy numerem grupy i liczbą osób. Voucher na realizację świadczeń dla grupy najczęściej jest wystawiony dla jednego kontrahenta na wszystkie świadczenia do niego zlecone, czyli dla zagranicznego biura podróży. Niemniej może się zdarzyć, iż ze sposobu organizacji imprezy grupowej wynika, że występuje kilku kontrahentów, wówczas dla każdego musimy wystawić voucher.
Dla turystów indywidualnych często na każde świadczenie wystawiany jest oddzielny voucher. Wynika to ze specyfiki tej turystyki. W przypadku, gdy realizację świadczeń dla turysty indywidualnego przejmuje zagraniczne biuro podróży, wówczas, jak przy turystyce grupowej, wystawiany jest jeden voucher na wszystkie świadczenia. Voucher powinien zawierać nazwę i adres wystawcy, a także nazwę i adres odbiorcy. Wystawiany jest minimum w czterech egzemplarzach, w tym dwa dla odbiorcy (jeden wraca dołączony do faktury), jeden dla klienta i minimum jeden zostaje w biurze wystawiającym.

</doc>
<doc id="527563" url="https://pl.wikipedia.org/wiki?curid=527563" title="Renegade Animation">
Renegade Animation

Renegade Animation – studio filmowe specjalizujące się w animacjach w programie Adobe Flash.
Firma założona została przez animatora Barrella Van Cittersa z Walt Disney Studios i Ashleya Postelwaite'a w 1992 roku, aby produkować internetowe kreskówki. Później firma zajęła się produkcją reklam telewizyjnych, natomiast aktualnie najbardziej znana jest jako producent kreskówki "Hi Hi Puffy AmiYumi" dostępnej na kanale Cartoon Network.

</doc>
<doc id="527567" url="https://pl.wikipedia.org/wiki?curid=527567" title="Chandidae">
Chandidae



</doc>
<doc id="527577" url="https://pl.wikipedia.org/wiki?curid=527577" title="Hope (diament)">
Hope (diament)

Hope – diament pochodzący z Golkondy w Indiach. Uchodzi za największy barwny diament.
Został zakupiony w kopalni Kollur i przywieziony w 1668 do Francji przez Jeana Baptistę Taverniera z jego szóstej podróży. Kupił go (wraz z innymi kamieniami) król Francji Ludwik XIV. Był to wtedy błękitny diament o masie 112 karatów. Podróżnik nadał mu imię „Niebieski Tavernier”, a na francuskim dworze przez długie lata zwano go „Wielkim Niebieskim Diamentem”.
Kamień został oszlifowany, co zmniejszyło jego masę do 67 karatów. Ludwik XIV miał go na sobie tylko raz, potem Ludwik XV pożyczył go Jeanne Becu, a Ludwik XVI dał klejnot do noszenia Marii Antoninie do czasu wprawienia go w Złote Runo. Do rewolucji francuskiej znajdował się w skarbcu.
Diament został skradziony w 1792 w czasie plądrowania upaństwowionych zbiorów królewskich. Pojawił się w Londynie w roku 1830 i został kupiony przez bankiera Henry'ego Philipa Hope'a, który nazwał go swoim nazwiskiem.
Później kamień trafił do sejfu nowojorskiego jubilera, a następnie do sejfu rosyjskiego księcia. Był również w skarbcu osmańskiego sułtana i w 1911 roku został sprzedany przez Pierre'a Cartiera amerykańskiemu miliarderowi Edwardowi B. McLeanowi (właścicielowi „Washington Post”) za sumę 15 000 dolarów.
Nieszczęśliwe losy kolejnych jego właścicieli spowodowały, że zaczęto przypisywać mu moc przynoszenia nieszczęścia. W 1958 roku jego obecnie ostatnim nabywcą został Harry Winston (słynny amerykański jubiler), który podarował go waszyngtońskiej Smithsonian Institution. Dzisiaj kamień – po ponownym oszlifowaniu – waży 45,52 karata i jest oprawiony w wisior. Wzmianka o tym diamencie pojawia się w filmie "Titanic" z 1997 r., kiedy to grupa profesjonalnych poszukiwaczy pragnie odnaleźć „Serce Oceanu”.

</doc>
<doc id="527580" url="https://pl.wikipedia.org/wiki?curid=527580" title="Obrzęk głodowy">
Obrzęk głodowy

Obrzęk głodowy – obrzęk zlokalizowany w różnych częściach ciała (jama brzuszna, jamy opłucnowe, moszna, tkanka podskórna) spowodowany niedożywieniem lub całkowitym brakiem pokarmu. Spowodowany jest procesem rozkładania białek w organizmie przy braku tłuszczów i węglowodanów.

</doc>
<doc id="527581" url="https://pl.wikipedia.org/wiki?curid=527581" title="Stanisław Maciejowski">
Stanisław Maciejowski

Stanisław Maciejowski herbu Ciołek (1500-1563) – marszałek nadworny koronny w latach 1553-1563, kasztelan sandomierski w latach 1553-1563, kasztelan wojnicki w latach 1550-1553, kasztelan lubelski w latach 1540-1545, kasztelan radomski w latach 1544-1545, kasztelan żarnowski w 1543 roku, pisarz sandomierski w latach 1536-1543, starosta lubomelski w latach 1549-1563, starosta zawichojski w latach 1543-1563.
Syn kasztelana czechowskiego i lubelskiego Bernarda i Jadwigi z Podlodowskich. Brat biskupa krakowskiego Samuela Maciejowskiego, Bernarda (kasztelana lubelskiego i radomskiego) i Urszuli za Janem Leżeńskim. Brat stryjeczny wojewody lubelskiego Mikołaja Maciejowskiego. Wuj prymasa Jana Przerębskiego.
W 1548 po śmierci Zygmunta Starego został w Wilnie powołany przez Zygmunta Augusta na ochmistrza dworu Barbary Radziwiłłówny.
W 1556 - z polecenia króla Zygmunta Augusta brał udział w niewielkim orszaku odprowadzającym królową Bonę do Wenecji, a dalej pojechał do Rzymu z poselstwem do papieża Pawła IV.
Poślubił Annę Czuryło, z którą miał dzieci:

</doc>
<doc id="527590" url="https://pl.wikipedia.org/wiki?curid=527590" title="MTV Movie Awards 2005">
MTV Movie Awards 2005

14. gala MTV Movie Awards odbyła się 4 czerwca 2005 roku w Shrine Auditorium w Los Angeles. Uroczystość prowadził Jimmy Fallon.
Podczas gali wystąpili Mariah Carey, Eminem, Foo Fighters, Yellowcard.
Specjalną nagrodę, Silver Bucket of Excellence, otrzymał film "Klub winowajców" z 1985 roku. Tom Cruise otrzymał przyznawaną po raz pierwszy MTV Generation Award. Laureatów obu nagród wybrała publiczność. MTV Movie Awards za 2004 rok zapamiętane zostały także przez zespół Nine Inch Nails, który wycofał się z udziału w gali ze względów politycznych.
Dodano także nową kategorię: najbardziej przerażający aktor. Przed właściwą galą przyznano także nagrody w kategoriach: najlepsza gra komputerowa na podstawie filmu i najlepsza scena akcji.

</doc>
<doc id="527610" url="https://pl.wikipedia.org/wiki?curid=527610" title="E-2 Hawkeye">
E-2 Hawkeye



</doc>
<doc id="527617" url="https://pl.wikipedia.org/wiki?curid=527617" title="Channidae">
Channidae



</doc>
<doc id="527619" url="https://pl.wikipedia.org/wiki?curid=527619" title="XXIII dynastia">
XXIII dynastia

XXIII dynastia – dynastia władców starożytnego Egiptu, rezydujących w Tebach, Herakleopolis, Hermopolis, Leontopolis i Tanis. Dynastia panowała w latach 830–715 p.n.e.

</doc>
<doc id="527620" url="https://pl.wikipedia.org/wiki?curid=527620" title="Prieuré de Sion">
Prieuré de Sion



</doc>
<doc id="527621" url="https://pl.wikipedia.org/wiki?curid=527621" title="Państwo neutralne">
Państwo neutralne

Państwo neutralne – państwo, które zadeklarowało neutralność w określonym konflikcie zbrojnym. Państwo neutralne ma obowiązek nieuczestniczenia w konflikcie zbrojnym oraz nieudzielania pomocy żadnej ze stron konfliktu. Na jego terytorium nie mogą stacjonować oddziały wojskowe państw walczących. Zakazany jest też werbunek do armii walczących w konflikcie. Z kolei państwa pozostające w konflikcie zobowiązane są do nienaruszania integralności terytorialnej tego państwa. Wszelkie oddziały państw walczących, które przekroczą granicę państwa neutralnego powinny zostać rozbrojone i internowane.
Państwo wieczyście neutralne.
Państwo wieczyście neutralne to państwo, którego neutralność jest stanem trwałym. Do uzyskania statusu państwa wieczyście neutralnego nie wystarcza jednostronna deklaracja państwa. Musi ona zostać uznana przez inne państwa (innych członków społeczności międzynarodowej). Trwała neutralność wynika z umowy międzynarodowej lub decyzji samego państwa, ale akceptowanej przez społeczność międzynarodową.
Państwo wieczyście neutralne deklaruje nieuczestniczenie w konfliktach zbrojnych prowadzonych przez inne państwa. Nie wchodzi w sojusze o charakterze wojskowym, wojskowo-politycznym ani polityczno-wojskowym, oraz faktycznie nie używa siły zbrojnej wobec innych państw, nie przystępuje do toczących się działań zbrojnych prowadzonych przez inne państwa, a także nie udostępniania swojego terytorium państwowego i swoich zasobów państwom pozostającym w konflikcie zbrojnym.
Niepodległość oraz integralność terytorialna państwa wieczyście neutralnego podlega gwarancjom i ochronie ze strony innych państw. Posiadanie statusu państwa wieczyście neutralnego nie stanowi jednak przeszkody dla zorganizowania i utrzymywania infrastruktury wojskowej oraz sił zbrojnych przez nie. Państwo neutralne ma prawo do bronienia swojej niepodległości i terytorium (prawo do samoobrony). Jednak państwo to nie powinno przystępować do sojuszy wojskowych. Państwa trwale neutralne mogą jednak uczestniczyć w innych organizacjach międzynarodowych, np. ONZ, Unia Europejska, Rada Europy itd. (np. Austria). Status neutralny państwa musi zostać uznany przez inne państwa - nie jest możliwe jednostronne ogłoszenie wieczystej neutralności.
Współcześnie państwami neutralnymi są Szwajcaria od 1815 roku oraz Austria od 1955 roku. 
Neutralność Szwajcarii.
Neutralność Szwajcarii została uznana podczas kongresu wiedeńskiego i podtrzymana przez traktat wersalski (art. 435) i traktat w Saint-Germain-en-Laye (art. 375). W 1920 Liga Narodów uznała, że wstąpienie Szwajcarii do Ligi następuje pod warunkiem przestrzegania szwajcarskiej neutralności. Z tych samych powodów Szwajcaria opóźniała wstąpienie do ONZ aż do 2002 r..
Neutralność Austrii.
Neutralność Austrii bierze swe początki od wejścia w życie traktatu z 15 maja 1955 roku "w sprawie odbudowy niezawisłej demokratycznej Austrii" oraz austriackiej ustawy z 26 października 1955 roku.
Polityka neutralności.
Niektóre z państw zachowują neutralność jedynie w określonym konflikcie lub określonej sytuacji, niektóre natomiast czynią z niej podstawę swojej polityki zagranicznej. Prawa i obowiązki państwa neutralnego normuje V Konwencja Haska z 1907 r. a także XIII Konwencja Haska dotycząca praw i obowiązków mocarstw neutralnych w razie wojny morskiej z tego samego roku. Wg XI Konwencji Haskiej o ograniczeniach w wykonywaniu prawa zaboru w wojnie morskiej przesyłki pocztowe państw neutralnych są nietykalne nawet gdyby znaleziono je na statkach nieprzyjacielskich na morzu i powinny być odesłane przez zdobywcę z jak najmniejszym opóźnieniem, chyba że przeznaczone są do portu zablokowanego lub pochodzą z niego. Prowadzenie polityki neutralności nie jest jednak tożsame z posiadaniem statusu państwa trwale (wieczyście) neutralnego i w jakimkolwiek stopniu nie zabezpiecza bezpieczeństwa państwa neutralnego, jego niepodległości i integralności terytorialnej, jest bowiem jedynie cechą własnej polityki, nie odnosi się natomiast do polityki innych państw, ani też nie istnieją jakiekolwiek szczególne gwarancje bezpieczeństwa państw neutralnych na gruncie prawa międzynarodowego. Co więcej, zabezpieczenie bezpieczeństwa państwa przy prowadzeniu polityki neutralności, wymaga dysponowania szczególnie silnymi siłami zbrojnymi w porównaniu do innych państw danego regionu. Ogłoszenie neutralności w konflikcie zbrojnym nie gwarantuje bezpieczeństwa danemu państwu np. podczas III wojny północnej wojska szwedzkie wkroczyły na terytorium formalnie neutralnej wówczas Rzeczypospolitej (do 1704), podczas II wojny światowej początkowo Holandia ogłosiła neutralność co nie zapobiegło atakowi ze strony III Rzeszy (podobnie atak Cesarstwa Niemieckiego na Francję nastąpił przez terytorium neutralnej Belgii na początku I wojny światowej, co Wielka Brytania uznała za "casus belli" wypowiadając wojnę Niemcom).

</doc>
<doc id="527627" url="https://pl.wikipedia.org/wiki?curid=527627" title="Collegium Novum Uniwersytetu Jagiellońskiego">
Collegium Novum Uniwersytetu Jagiellońskiego

Collegium Novum – zabytkowy, główny budynek Uniwersytetu Jagiellońskiego znajdujący się w Krakowie przy ulicy Gołębiej 24, na Starym Mieście przy Plantach.
Historia.
Gmach wzniesiono na posesji ograniczonej od północy przez ulicę Gołębią, od wschodu przez ulicę Jagiellońską oraz od południa i zachodu przez Planty. W miejscu tym dawniej znajdowały się dwie bursy akademickie. Jedną z nich była Bursa Jeruzalem (Jerozolimska), ufundowana przez kardynała Zbigniewa Oleśnickiego w 1454 roku. W XVII wieku bursa została odnowiona fundacją biskupa Jakuba Zadzika. Spłonęła w 1841 roku, a pozostałości bursy rozebrano dwa lata później. Drugą bursą była znajdująca się na rogu ulic Gołębiej i Jagiellońskiej Bursa Filozofów, zbudowana najpewniej na początku XV wieku, połączona w późniejszych czasach z Bursą Jerozolimską. Rozebrano ją w 1883 roku w momencie budowania Collegium Novum.
Budowę gmachu Collegium Novum rozpoczęto w 1883 roku według projektu Feliksa Księżarskiego. Pracami budowlanymi kierował Antoni Łuszczkiewicz. Do budowy gmachu użyto najlepszych materiałów – kamień sprowadzono z Dobczyc, Pińczowa oraz Straconki, z kolei cegłę z fabryki Maurycego Barucha w Podgórzu. Stolarkę oraz meble do wyposażenia budynku zaprojektował Tadeusz Stryjeński. Budowę ukończono i oddano gmach do użytku w 1887 roku. Z okazji otwarcia gmachu w 1887 został wybity medal upamiętniający to wydarzenie, zaprojektowany przez Mieczysława Kurnatowskiego.
6 listopada 1939 w sali pod numerem 56 aresztowano profesorów i pracowników naukowych Uniwersytetu Jagiellońskiego, Akademii Górniczo-Hutniczej i innych wyższych uczelni Krakowa w ramach Sonderaktion Krakau, wywożąc ich do obozów koncentracyjnych. Na ścianie wewnątrz sali wmurowano pamiątkową tablicę upamiętniającą wydarzenia Sonderaktion Krakau, jej treść brzmi następująco: 
Obecnie sala ta służy historykom i odbywają się w niej zajęcia m.in. z języka łacińskiego.
Z okazji zbliżającego się jubileuszu 650-lecia UJ, w 2013 roku przeprowadzono remont konserwatorski gmachu, w ramach którego renowacji poddane zostały m.in. posadzki, reprezentacyjny hol, przedsionki, główna klatka schodowa i wszystkie korytarze. Ważnym elementem prowadzonych prac był również remont dachu, w ramach którego wymieniono mocno zniszczoną miedź, położoną w latach 1929-1932 na dwubarwny łupek, przywracając w ten sposób oryginalne pokrycie dachowe.
Architektura.
Budynek wzniesiono w obowiązującym ówcześnie stylu neogotyckim w oparciu o wzór wzniesionego kilkanaście lat wcześniej gmachu Akademisches Gymnasium w Wiedniu oraz Kreuzschule w Dreźnie. Gmach zaprojektowany jako dwupiętrowy, na planie zbliżonym do kwadratu, z dwoma niedużymi wewnętrznymi dziedzińcami. Fasada od strony Plant i I obwodnicy (krakowskiego odpowiednika Ringu wiedeńskiego) została zaakcentowana ryzalitem z portykiem arkadowym, otwierającym się siedmioma ostrołukowymi portalami. Na piętrze, ponad arkadami odpowiada im pięć wysokich okien auli uniwersyteckiej.
Na parterze budynku przez portyk wchodzi się do reprezentacyjnej sieni, wspartej na granitowych kolumnach. Przez sień na wprost od wejścia znajduje się rozległa klatka schodowa dopełniona kamienną, ażurową balustradą. Wystój sieni oraz klatki schodowej oparty na ostrołukowych strukturach portali i przejść oraz sklepień wpisuje się w neogotycki styl gmachu, przywołując średniowieczne rozwiązania przestrzenne zastosowane m.in. na zamku w Malborku. Najokazalszą salą w Collegium Novum jest aula uniwersytecka znajdująca się na pierwszym piętrze gmachu. Jest to wielkie prostokątne pomieszczenie nakryte belkowym stropem kasetonowym wspartym na kroksztynach. Spośród wyposażenia sali należy wymienić neogotyckie katedry rektorskie oraz znajdujące się na ścianach liczne portrety i obrazy. Wśród obrazów wyróżnić można m.in. dzieła Jana Matejki jak „Astronom Kopernik”, zakupiony ze składek publicznych dla Uniwersytetu oraz trzy portrety wyobrażające rektorów UJ: Józefa Dietla, Józefa Szujskiego oraz Stanisława Tarnowskiego. Inne wyróżniające się obrazy eksponowane w sali to namalowane przez Leopolda Löfflera portrety Kazimierza Wielkiego i Władysława Jagiełły oraz portret królowej Jadwigi autorstwa Antoniego Piotrowskiego. W auli odbywały się inauguracje roku akademickiego do 2004 roku (od 2005 roku w Auditorium Maximum), tu mają miejsce również sesje naukowe, promocje doktorskie i inne ważne wydarzenia. Za katedrą rektora znajduje się przejście do sali Senackiej, wyposażonej portretami rektorów Uniwersytetu z końca XIX wieku. Na drugim piętrze spośród pomieszczeń wyróżniają się największa sala 52 nazwana na cześć Mikołaja Kopernika „Lectorium Nicolai Copernici” oraz wspomniana sala 56 nazwana imieniem Józefa Szujskiego. We wnętrzach Collegium Novum znajdują się również liczne tablice upamiętniające m.in. profesorów oraz rektorów UJ, jak również wydarzenia historyczne.
Collegium Novum to obecnie główny budynek administracyjny UJ. Mieści się tu siedziba rektora Uniwersytetu Jagiellońskiego, dziekanaty wydziałów, kwestura, administracja, gabinety profesorskie i sale wykładowe.
Galeria.
Herby.
Fasadę Collegium Novum zdobi 11 herbów Uniwersytetu Jagiellońskiego i jego dobroczyńców.

</doc>
<doc id="527630" url="https://pl.wikipedia.org/wiki?curid=527630" title="Zygmunt Nowicki (1881–1944)">
Zygmunt Nowicki (1881–1944)

Zygmunt Nowicki (ur. 5 stycznia 1881 w Krasnopolu, powiat sejneński, zm. 29 września 1944 w Warszawie) – działacz ruchu ludowego i pracownik społeczny, w okresie II RP poseł na Sejm I i II kadencji z ramienia Polskiego Stronnictwa Ludowego „Wyzwolenie”.
Życiorys.
Urodził się w rodzinie Stanisława i Antoniny Jagłowskich. Ukończył w 1899 seminarium nauczycielskie, tajne kursy naukowe i Wyższe Kursy Nauczycielskie w Warszawie. Był nauczycielem w Konarach k. Warki (1903), następnie w Pilaszkowie k. Łowicza, gdzie w 1905 był współorganizatorem tajnego zjazdu nauczycieli Królestwa Polskiego, na którym powołano Związek Nauczycieli Ludowych – został jego prezesem. Był wiceprezesem Związku Nauczycielstwa Polskiego. Więziony przez władze rosyjskie.
W latach 1917–1931 należał do Polskiego Stronnictwa Ludowego „Wyzwolenie”, Członek Centralnego Komitetu Narodowego w Warszawie (XI 1916 – V 1917).
Po I wojnie światowej ujednolicił programy nauczania. W 1920 wstąpił ochotniczo do Wojska Polskiego. Z ramienia PSL „Wyzwolenie” od 1922 do 1930 wykonywał mandat posła na Sejm I i II kadencji. Po zjednoczeniu ruchu ludowego w 1931 został członkiem Stronnictwa Ludowego.
Po strajku nauczycieli z 1937 rząd zgodził się na zwołanie zjazdu Związku, który miał wybrać nowe władze. Zygmunt Nowicki był prezesem ZNP w latach 1938–1939. Po kapitulacji Warszawy, w październiku 1939 wraz z czwórką innych członków władz ZNP postanowił przenieść działalność Związku do konspiracji. W ten sposób powstała Tajna Organizacja Nauczycielska (TON), która odegrała ogromną rolę w organizowaniu tajnego nauczania.
Zginął w czasie powstania warszawskiego w 1944. Spoczywa na cmentarzu Powązkowskim (kwatera 150-4-28).
Od 27 lipca 1912 był mężem Zofii Marciszewskiej.

</doc>
<doc id="527642" url="https://pl.wikipedia.org/wiki?curid=527642" title="XXIV dynastia">
XXIV dynastia

XXIV dynastia – dynastia władców starożytnego Egiptu, rezydujących w Sais i Memfis. Dynastia panowała w latach 740–714 p.n.e.

</doc>
<doc id="527643" url="https://pl.wikipedia.org/wiki?curid=527643" title="II Liceum Ogólnokształcące im. Mikołaja Kopernika w Mielcu">
II Liceum Ogólnokształcące im. Mikołaja Kopernika w Mielcu

II Liceum Ogólnokształcące im. Mikołaja Kopernika w Mielcu – liceum ogólnokształcące w Mielcu utworzone w 1953 jako drugie w mieście po I Liceum Ogólnokształcącym im. Stanisława Konarskiego (utworzonym w 1905).
Historia.
1953–1961.
Po drugiej wojnie światowej Mielec, za sprawą miejscowego WSK, zaczął się szybko rozwijać. Napływ ludności rozpoczynającej pracę w zakładach stymulował rozwój „Osiedla”, co zdeterminowało rozwój szkolnictwa na jego terenie. W latach 1949–1950 zbudowano gmach przy ulicy Biernackiego i umiejscowiono tam jedyną osiedlową szkołę podstawową. Komitet Rodzicielski (z przewodniczącym Stefanem Stokłosą) przy poparciu kierownika szkoły podstawowej Feliksa Starosielca doprowadził do utworzenia klasy ósmej. 1 września 1953 powstała klasa licząca 42 uczniów, która stała się zalążkiem nowego Liceum. Oficjalna nazwa szkoły brzmiała 11-letnia Szkoła Ogólnokształcąca Stopnia Podstawowego i Licealnego Towarzystwa Przyjaciół Dzieci, a jej dyrektorem został Feliks Starosielec (rok później zastąpił go Jan Armatys). Między 1954 a 1960 co roku tworzono dwa oddziały klas ósmych. W pierwszej dekadzie istnienia szkołę opuściło 205 absolwentów.
Popularność zyskiwały w tym czasie olimpiady przedmiotowe, w Liceum najbogatszą tradycję posiada Olimpiada Chemiczna, w której szczeblu centralnym już w pierwszym dziesięcioleciu wzięło udział 9 uczniów profesora Edwarda Spilarewicza.
1961–1974.
Z powodu przepełnienia szkoły (1400 uczniów w 38 oddziałach) Kuratorium z dniem 1 września 1961 rozdzieliło szkołę podstawową i liceum. Wtedy powstało samodzielne Liceum Ogólnokształcące Nr 27 (potocznie nazywane Liceum na Osiedlu). Szkoła miała 14 nauczycieli i 361 uczniów w 10 oddziałach. Od tego momentu co roku powstawały 4 oddziały klas ósmych aż do czasu reformy oświaty w 1967, kiedy to do Liceum przyszła młodzież po ukończeniu ośmioklasowej szkoły podstawowej.
W listopadzie 1964, po przejściu Jana Armatysa na emeryturę, dyrektorem został Edward Żurek. Zaczęto przygotowywać się do reformy, m.in. poprzez zmianę izb lekcyjnych na pracownie przedmiotowe (wyposażając je także w pomoce naukowe) oraz uzupełnianie kwalifikacji przez nauczycieli. W tym okresie liczba nauczycieli wzrosła ponad dwukrotnie (z 14 w 1961 do 29 w 1973). 1 września 1972 funkcję dyrektora objął Władysław Gajowiec. W 1970 na podstawie zarządzenia Ministra Oświaty i Wychowania wprowadzono klasy profilowane i zajęcia fakultatywne, jednak już w 1969 w Liceum została utworzona eksperymentalna klasa z poszerzoną biologią i chemią.
11 czerwca 1972 szkole nadano imię Mikołaja Kopernika. Zostało to poprzedzone specjalnymi przygotowaniami: oddano nowoczesną pracownię chemiczną do użytku, wmurowano tablicę pamiątkową z popiersiem Mikołaja Kopernika, wprowadzono jednolite mundurki szkolne oraz odznakę i dyplom "Wzorowy Uczeń". Szkoła otrzymała sztandar, na który do dziś uczniowie składają uroczyste ślubowanie.
1974–1988.
W 1974 Liceum przeniesiono do nowego, własnego budynku przy ulicy Żeromskiego. Wyposażono pracownie, zradiofonizowano budynek, zbudowano boisko sportowe, zagospodarowano okoliczną skarpę i przyłączono część lasku komunalnego.
Połowa lat 70. była okresem największego rozkwitu szkoły: do 21-22 oddziałów uczęszczało Ok. 800 uczniów, lecz w połowie lat 80. liczba ta spadła do ok. 500 uczniów w 17 oddziałach.
Na 30-lecie Liceum w 1983 oddano do użytku nowoczesne laboratorium językowe, zainstalowano telewizję przemysłową i urządzono harcówkę.
Coraz lepsze były wyniki osiągane na olimpiadach przedmiotowych, a także rosła ilość absolwentów przyjmowanych na studia. W latach 1974–1988 w olimpiadach szczebla okręgowego brało udział ok. 900 uczniów, z czego do etapu centralnego zakwalifikowało się 71 (w tym 22 laureatów i 6 wyróżnionych). W 1988 uczeń Jacek Nowakowski zdobył srebrny medal na Międzynarodowej Olimpiadzie Chemicznej w Helsinkach (był to pierwszy medal w historii szkoły).
W 1985 Liceum zostało przyjęte do Zespołu Szkół Twórczych, a w 1986 do Klubu Przodujących Szkół.
1988–1997.
1 września 1988 po odchodzącym na emeryturę Władysławie Gajowcu stanowisko dyrektora objął Zbigniew Dziekan. Dwa lata później na emeryturę odszedł wieloletni wicedyrektor Jan Szetela, a także wszyscy nauczyciele pamiętający pierwsze lata Liceum. Zatrudniono 17 nowych nauczycieli, a kilkunastu podniosło swoje kwalifikacje. W roku 1991 wprowadzono naukę języka niemieckiego i z biegiem czasu ograniczono klasy z językiem rosyjskim.
W latach 1995–1997 dziesięciu nauczycieli uczestniczyło w warsztatach zorganizowanych przez Wojewódzką Komisję ds. Egzaminów Szkolnych, które zajmowały się przygotowaniem do nowej matury, egzaminów wstępnych i egzaminów sprawdzających.
Od połowy lat 80. próbowano wprowadzać komputery do szkoły, jednak nie było warunków do utworzenia odrębnej pracowni. W 1995 pracownia została rozbudowana dzięki komputerom otrzymanym od Ministra Edukacji Narodowej i od tego czasu jest systematycznie unowocześniana.
Już za kadencji dyrektora Gajowca Liceum nawiązywało kontakty zagraniczne, na początku z Kijowem, następnie z "Blyth Jex School" w Norwich w Wielkiej Brytanii, co zaowocowało wymianami. W 1992/1993 zorganizowano wymianę z gimnazjum im. Christiana Ernsta w Erlangen w Niemczech (jest ona kontynuowana do dzisiaj).
od 1997.
1 września 1997 posadę dyrektora objął wicedyrektor Janusz Kopecki.
W Polskiej oświacie a co za tym idzie w Liceum był to okres wielu istotnych zmian, m.in. powstanie Programu Wychowawczego Szkoły i Wewnątrzszkolnego Systemu Oceniania. Liceum opracowało własne kryteria oceniania przedmiotów i matur, a także zmieniono Statut Szkoły. Opracowano także plan doskonalenia zawodowego. Powstały programy autorskie z historii, informatyki i program godzin wychowawczych.
Szkolny zespół zdobył dwa razy z rzędu pierwsze miejsce i jeden raz trzecie na Festiwalu Teatrów Obcojęzycznych. Ponadto uczniowie zdobywali najwyższe miejsca w kraju w różnych konkursach i olimpiadach.
W 2003 szkoła obchodziła 50-lecie istnienia. Z tej okazji zorganizowano uroczystości w dniach 21-23 lutego. Na okolicznościową wystawę, zwiedzanie szkoły oraz akademię w SCK (z przedstawieniem „O obrotach sfory szkolnej”) zaproszono wszystkich absolwentów „Kopernika”, a także mieleckich oficjeli oraz zwykłych mieszkańców Mielca. W ramach obchodów odbyły się także dni otwarte dla gimnazjalistów. Z okazji 50-lecia wydano monografię szkoły zawierającą jej historię, zdjęcia, spis osiągnięć oraz listę absolwentów.
Po odejściu dyrektora Janusza Kopeckiego, z dniem 1 września 2008 dyrektorem został nauczyciel matematyki i informatyki Zbigniew Rzeźnik.
Patron.
Patronem szkoły jest Mikołaj Kopernik. 11 czerwca 1972 szkole zostało nadane jego imię oraz sztandar.

</doc>
<doc id="527644" url="https://pl.wikipedia.org/wiki?curid=527644" title="Andrija Mohorovičić">
Andrija Mohorovičić

Andrija Mohorovičić (ur. 23 stycznia 1857, zm. 18 grudnia 1936 w Zagrzebiu) − chorwacki geofizyk, meteorolog i sejsmolog.
Jest odkrywcą strefy przejściowej pomiędzy skorupą i płaszczem Ziemi (nieciągłości Mohorovičicia lub nieciągłości Moho), którą opisał w 1909 roku po badaniach wędrówki fal sejsmicznych.
Na jego część nazwano planetoidę (8422) Mohorovičić.

</doc>
<doc id="527646" url="https://pl.wikipedia.org/wiki?curid=527646" title="Chełbia modra">
Chełbia modra

Chełbia modra ("Aurelia aurita") – gatunek krążkopława z typu parzydełkowców (Cnidaria).
Występowanie.
Chełbia modra to gatunek kosmopolityczny zamieszkujący oceany od 70° szerokości północnej do 40° szerokości południowej, stąd jest najczęściej spotykanym przedstawicielem gromady krążkopławów w Bałtyku.
Budowa.
Ciało chełbii pokrywa warstwa komórek o charakterze nabłonka pełniącego funkcję ochronną. Ciało jest galaretowate i przejrzyste, składa się w 98% z wody. Na obwodzie ciała chełbi występują ciałka brzeżne (ropalia) odbierające bodźce ze środowiska, np. światło. Otwór gębowy służy chełbi do spożywania pokarmu oraz do wydalania go; kiedy chełbia nie strawi całego pobranego pokarmu, wydala go tym samym otworem. Wokół otworu gębowego znajdują się cztery płaty gębowe – ramiona zaopatrzone w komórki parzydełkowe, wypełnione substancją parzącą, która umożliwia chełbi obronę i zdobywanie pokarmu. Jej jad jest niegroźny dla człowieka.
Przez to, że chełbia w przeważającej części składa się z wody, jej życie na lądzie byłoby niemożliwe. Kiedy chełbia zostaje wyrzucona na brzeg, co zdarza się często, jako że chełbie żyją blisko brzegu, zostaje wysuszona przez słońce, co kończy się jej śmiercią.
Rozmnażanie.
Chełbia rozmnaża się płciowo poprzez przemianę pokoleń. Osobniki męskie wytwarzają plemniki, natomiast żeńskie – komórki jajowe. Kiedy dojdzie do połączenia się komórki z plemnikiem, tworzy się larwa planula, która osiada na dnie. Z niej tworzy się powoli rozwijający się polip – pokolenie bezpłciowe. Kiedy polip rozwinie się w pełni, składa się z krążków, czyli staje się strobilą. Drogą strobilizacji (odrywania się w wyniku poprzecznych podziałów) od polipa odrywają się efyry, czyli młode chełbie, pokolenie płciowe. Chełbia modra może rozmnażać się także przez pączkowanie – z polipa rodzi się następny polip, który dorasta i strobilizuje się lub wypuszcza nowy pąk. Po oderwaniu się od mającego kilka krążków polipa efyra (krążek) po upływie czasu zamienia się w meduzę.

</doc>
<doc id="527648" url="https://pl.wikipedia.org/wiki?curid=527648" title="Komunistyczna Partia ZSRR">
Komunistyczna Partia ZSRR



</doc>
<doc id="527650" url="https://pl.wikipedia.org/wiki?curid=527650" title="Joseph William Martin">
Joseph William Martin

Joseph William „Joe” Martin Jr (ur. 2 listopada 1884, zm. 6 marca 1968) – amerykański polityk ze stanu Massachusetts, działacz Partii Republikańskiej.
Życiorys.
Urodzony w North Attleborough w rodzinnym Massachusetts Martin ukończył North Attleboro High School w roku 1902. Następnie szereg lat pracował jako dziennikarz (Attleboro Sun and Providence Journal, 1902–1908, publicysta w Evening Chronicle at North Attleboro od 1908).
Kariera polityczna.
Zanim Martin został wybrany członkiem federalnej Izby Reprezentantów, pełnił następujące funkcję, oczywiście jako republikanin:
Prócz tego piastował, już zasiadając w Izbie Reprezentantów, takie stanowiska, jak:
Izba Reprezentantów.
Wybrany po raz pierwszy do Izby Reprezentantów USA w listopadzie roku 1924 zasiadał w niej w okresie 21 dwuletnich kadencji (4 marca 1925 – 3 stycznia 1967). Reprezentował 14. okręg wyborczy Massachusetts, a od 1963 dziesiąty.
Liderem mniejszości został po raz pierwszy w roku 1939 (demokraci, na czele z prezydentem Franklinem Delano Rooseveltem dzierżyli praktycznie niepodzielną władzę, kontrolując Biały Dom i Kongres, ten ostatni przytłaczającą większością mandatów, od roku 1933). Martin stał na czele frakcji republikanów w Izbie do 3 stycznia 1947, kiedy to jego partia zdobyła wreszcie większość w obu izbach Kongresu, a on sam został spikerem. Pełnił też funkcję lidera mniejszości w latach 1949–1953 i 1955–1957, kiedy to, pozostając członkiem Izby, przekazał kierownictwo.
Spiker Izby Reprezentantów.
Po raz pierwszy został spikerem w roku 1949 i był nim przez dwa lata, do 1949, kiedy demokraci odzyskali kontrolę nad izbą. Powrócił wtedy na stanowisko lidera mniejszości (dotychczasowy lider republikanów, wtedy w większości, Charles A. Halleck, musiał ustąpić mu miejsca, zostając jego zastępcą).
Drugi raz, także na dwa lata (1953–1955) Martin objął fotel spikerski, kiedy republikanie odzyskali kontrolę nie tylko nad Kongresem, ale i Białym Domem (w osobie generała Dwighta D. Eisenhowera). Te dwa pojedyncze okresy były najkrótszymi ze wszystkich okresów, kiedy republikanie sprawowali kierownictwo.
Tak więc w okresie swojego pierwszego „spikerstwa” (ang. "speakership") Martin był najwyżej postawionym republikaninem od czasów prezydentury Herberta Hoovera (1929–1933) i drugą osobą w państwie i kolejce do prezydentury (Harry Truman nie miał w owym czasie wiceprezydenta w swoim gabinecie).
Koniec kariery.
Po przegranej walce o ponowną nominację do Kongresu w roku 1966 Martin zakończył swoją karierę. Zmarł w Hollywood na Florydzie. Pochowano go na Mount Hope Cemetery w rodzinnym mieście.
W roku 1960 wydawnictwo McGraw-Hill opublikowało książkę pt. "My First Fifty Years in Politics" („Moje pierwsze piętnaście lat w polityce”), która była wywiadem-rzeką z Martinem, który przeprowadził Robert J. Donovan.
Jedna z sześciu szkół w jego rodzinnym mieście (tj. "The Joseph W. Martin, Jr. Elementary School") jest nazwana na jego cześć.

</doc>
<doc id="527657" url="https://pl.wikipedia.org/wiki?curid=527657" title="3xtak">
3xtak



</doc>
<doc id="527658" url="https://pl.wikipedia.org/wiki?curid=527658" title="Pokémon FireRed i LeafGreen">
Pokémon FireRed i LeafGreen

 i – japońskie komputerowe gry fabularne z serii "Pokémon" wydane w 2004 roku na konsolę Game Boy Advance. Są to remaki gier z serii "Pokémon" pierwszej generacji, Red oraz Green, wydanych na konsolę Game Boy w roku 1997.
Rozgrywka.
Tak jak w oryginalnych grach, celem gracza jest zostanie najlepszym trenerem Pokémonów w regionie Kanto. Aby to osiągnąć, gracz musi pokonać ośmiu liderów sal i dotrzeć na Równinę Indygo, gdzie może zmierzyć się z Elitarną Czwórką w walce o tytuł mistrza. W trakcie podróży gracz kilkukrotnie napotka swojego rywala, a także członków Team Rocket – organizacji przestępczej planującej podbić region przy użyciu Pokémonów.
W porównaniu z pierwowzorami, region rozbudowano o siedem wysp, nazywanych Wyspami Sevii (ang. Sevii Islands). Gracz zdobywa dostęp do trzech z nich po pokonaniu siódmego lidera, pozostałe odblokowuje się po zdobyciu tytułu mistrza. Na wyspach można napotkać Pokémony, które nie istniały w pierwszych grach, a także wykonać misję pozwalającą na wymianę Pokémonów z "Pokémon Ruby", "Pokémon Sapphire" i "Pokémon Emerald", pozostałymi grami z serii wydanymi na Game Boy Advance, a także z "Pokémon Colosseum", ' i ', wydanymi na Nintendo GameCube.

</doc>
<doc id="527664" url="https://pl.wikipedia.org/wiki?curid=527664" title="Unicum (likier)">
Unicum (likier)

Unicum – węgierski likier ziołowy o smaku korzennym, gorzkim i barwy ciemnobrązowej. Zawiera 40% alkoholu.
Recepturę opracował pod koniec XVIII wieku Joseph Zwack, nadworny medyk cesarza Józefa II. W 1840 r. rodzina Zwack otworzyła w Peszcie pierwszą fabrykę tego likieru produkowanego aż do wybuchu II wojny światowej. Po wojnie Zwackowie wyemigrowali z Węgier, zabierając ze sobą recepturę trunku, a ich fabryka została upaństwowiona. 
W komunistycznych Węgrzech próbowano odtworzyć recepturę likieru, jednakże w efekcie otrzymywano trunek znacznie odbiegający jakością, smakiem i zapachem od oryginału. Po upadku reżimu, w 1989 roku Peter Zwack odkupił fabrykę. Powstała firma Zwack Unicum Rt i wznowiono produkcję oryginalnego likieru. Receptura Unicum jest zastrzeżona, wiadomo jedynie, że produkowany jest z około 40 różnych roślin rosnących na Nizinie Panońskiej.

</doc>
<doc id="527665" url="https://pl.wikipedia.org/wiki?curid=527665" title="RollerCoaster Tycoon 2">
RollerCoaster Tycoon 2

RollerCoaster Tycoon 2 – sequel symulacji wesołego miasteczka "RollerCoaster Tycoon", stworzony przez Frontier Developments pod przewodnictwem Chrisa Sawyera i wydany przez Infogrames 14 października 2002.
Posiada także oficjalną licencję firmy Six Flags, właściciela sieci parków rozrywki i projektanta kolejek górskich.
W stosunku do pierwszej części gry wprowadzono większą liczbę atrakcji dla parkowych gości, kolejek (25 rodzajów licencjonowanych rollercoasterów Six Flags), sklepów i zestawów tematycznych. W grze jest dostępnych pięć autentycznych parków firmy Six Flags: California's Magic Mountain, New Jersey's Great Adventure oraz parki w Teksasie, Belgii i Holandii.
Gracz ma także do dyspozycji edytor pozwalający na tworzenie własnych map i scenariuszy.
Do gry zostały wydane dwa dodatki zawarte w specjalnym pakiecie:

</doc>
<doc id="527668" url="https://pl.wikipedia.org/wiki?curid=527668" title="Azraqici">
Azraqici



</doc>
<doc id="527676" url="https://pl.wikipedia.org/wiki?curid=527676" title="Nadzwyczajne obostrzenie kary">
Nadzwyczajne obostrzenie kary

 Nadzwyczajne obostrzenie kary – instytucja prawa karnego materialnego polegająca na wymierzeniu kary powyżej górnej lub dolnej granicy zagrożenia przewidzianego w sankcji za dane przestępstwo albo ograniczenia możliwości wyboru przez sąd rodzaju kary, gdy występują sankcje alternatywne.
W przeciwieństwie do nadzwyczajnego złagodzenia kary Kodeks karny przewiduje wyczerpujący katalog sytuacji, w których sąd może lub musi zastosować nadzwyczajne obostrzenie kary:

</doc>
<doc id="527679" url="https://pl.wikipedia.org/wiki?curid=527679" title="XXV dynastia">
XXV dynastia

XXV dynastia – dynastia władców starożytnego Egiptu, wywodzących się z Nubii, rezydujących najpierw w Napacie, potem w Tebach, Memfis i Tanis, władających Egiptem w latach 746–655 p.n.e.
Ich zjednoczone państwo łączące Egipt oraz Kusz tworzyło największy terytorialny zasięg od czasów Nowego Państwa. Władcy dynastii podkreślali jego dualistyczny charakter nosząc korony z podwójnymi ureuszami.
Ostatni władcy dynastii zostali wyparci z Egiptu przez najazd asyryjski, który zapoczątkował panowanie XXVI dynastii. Najazdy na północny Kusz spowodowały przeniesienie ich ośrodka władzy do Meroe.

</doc>
<doc id="527682" url="https://pl.wikipedia.org/wiki?curid=527682" title="Jiří Novák (tenisista)">
Jiří Novák (tenisista)

Jiří Novák (ur. 22 marca 1975 w Gottwaldovie) – czeski tenisista, reprezentant w Pucharze Davisa, olimpijczyk.
Kariera tenisowa.
Treningi tenisowe rozpoczął w wieku 6 lat.
W 1993 w Lizbonie zdobył złoto w deblu i srebro w singlu na mistrzostwach Europy, był także w ćwierćfinale juniorskiego Wimbledonu. W tym samym roku rozpoczął karierę zawodową, którą kontynuował do 2007 roku.
W 1996 odniósł 1 zwycięstwo turniejowe w cyklu ATP World Tour, w finale w Auckland pokonując Bretta Stevena. Był także w finale w Meksyku, w którym nie sprostał Thomasowi Musterowi, a także zanotował pierwsze zwycięstwo nad rywalem z czołowej dziesiątki światowej, Borisem Beckerem. Od końca lat 90. znajdował się w szerokiej czołówce, po zakończeniu kariery przez Petra Kordę awansując na pozycję lidera tenisa czeskiego.
W 2001 wygrał 2 turnieje na kortach ziemnych i zakończył sezon wśród najlepszych 35 tenisistów na świecie.
Najlepszym sezonem w karierze Nováka okazał się rok 2002, kiedy nie wygrał wprawdzie żadnego turnieju, ale osiągnął finały halowych imprez w Madrycie i Wiedniu (finał w Madrycie oddał walkowerem Andre Agassiemu) oraz 6 półfinałów, w tym wielkoszlemowy na Australian Open (przegrał z późniejszym zwycięzcą Thomasem Johanssonem). Dzięki tym rezultatom jako 5. zawodnik świata awansował do turnieju Tennis Masters Cup w Szanghaju, w którym start zakończył na etapie pojedynków grupowych, pokonując Andre Agassiego, a przegrywając z Rogerem Federerem i Juanem Carlosem Ferrero.
W 2003 wygrał 1 turniej – pokonał w finale w Gstaad Rogera Federera, który tydzień wcześniej po raz pierwszy triumfował na Wimbledonie.
Ostatnie singlowe zwycięstwa odniósł jesienią 2004 roku – w Tokio pokonał Taylora Denta, a w Bazylei Davida Nalbandiana. W 2005 roku był w finale w Delray Beach, przegrywając z Xavierem Malisse.
Jako deblista lipcu 2001 roku znajdował się na 6. miejscu rankingu gry podwójnej. Największe sukcesy odniósł partnerując Davidowi Riklowi. Para Novák–Rikl zakończyła sezon 2000 jako piąta, a 2001 jako trzecia para na świecie, ale z powodu kontuzji jednego z partnerów nie mogła w tych latach wystąpić w turnieju Tenni Masters Cup. Start w Masters Czesi zaliczyli w 1999 roku jako rezerwowi, przegrywając w swoim jedynym spotkaniu z Toddem Woodbridge i Markiem Woodforde. Novák dwukrotnie wystąpił w deblowych finałach wielkoszlemowych. W 2001 roku przegrał z Riklem na Wimbledonie z Donaldem Johnsonem i Jaredem Palmerem, a rok później z Radkiem Štěpánkiem na US Open uległ Maheshowi Bhupathiemu i Maksowi Mirnemu. Łącznie Novák triumfował w 18 deblowych turniejach ATP World Tour oraz 22 razy uczestniczył w finale.
Jako reprezentant Czech w Pucharze Davisa debiutował w 1996 roku w meczu z Węgrami. W ramach tych rozgrywek pokonał m.in. Jewgienija Kafielnikowa, Tima Henmana, Pete’a Samprasa, Nicolasa Escudé, Sébastiena Grosjeana, Nikołaja Dawydienkę, Rafaela Nadala. Skutecznie grał także jako deblista. Łączny bilans jego występów to 27 zwycięstw i 7 porażek.
Czechy reprezentował także w Drużynowym Pucharze Świata (przyczyniając się do osiągnięcia finału w 2003) oraz na trzech igrzyskach olimpijskich. Na igrzyskach olimpijskich w Atlancie (1996) uległ w 1 rundzie singla Renzo Furlanowi, a w deblu z Danielem Vackiem doszedł do ćwierćfinału (porażka z Brytyjczykami Henmanem i Broadem). W Sydney (2000) ponownie odpadł w 1 rundzie singla po porażce z Gianlucą Pozzim, a w deblu z Riklem w 2 rundzie musiał uznać wyższość Àlexa Corretji i Alberta Costy. Na igrzyskach olimpijskich w Atenach (2004) wyeliminował Tima Henmana i odpadł w 2 rundzie z Michaiłem Jużnym. W deblu wystąpił z Tomášem Berdychem, już w 1 rundzie przegrywając z Toddem Woodbridge i Wayne’em Arthursem.

</doc>
<doc id="527683" url="https://pl.wikipedia.org/wiki?curid=527683" title="Jiri Novak">
Jiri Novak



</doc>
<doc id="527684" url="https://pl.wikipedia.org/wiki?curid=527684" title="Dekompilacja">
Dekompilacja



</doc>
<doc id="527686" url="https://pl.wikipedia.org/wiki?curid=527686" title="Fyrd">
Fyrd

Fyrd – pospolite ruszenie w średniowiecznej Anglii, powszechna mobilizacja wszystkich wolnych mężczyzn zdolnych do obrony ziemi pośrednio (obrona mostów, budowa grodów, patrol i czuwanie) bądź bezpośrednio (uczestnictwo w kampanii wojennej). Skandynawską wersją fyrdu był tzw. "leidang". Instytucja fyrdu istniała już przed podbojem normańskim w roku 1066, a jej początki najprawdopodobniej sięgają aż wieku VII. 
Wojsko powoływano zgodnie z podziałem własności ziemi. Jeden zbrojny powoływany był z każdych dwóch łanów. Hide musiała wyposażyć, opłacić i utrzymać tego żołnierza. Zazwyczaj zbrojni pochodzili z grupy "thanów", czyli pewnego rodzaju arystokracji. Część pospolitego ruszenia składała się również z chłopów. Według szacunków podczas fyrdu mogło zgromadzić się z całego królestwa około 20 000 wojowników.
Zwyczajowo żołnierze mieli obowiązek darmowej służby władcy przez miesiące. Po tym okresie król, chcąc utrzymać armię w gotowości, musiał opłacać wojowników z podatku danegeld. Osoba, która nie stawiła się na wezwanie panującego, była zmuszona do zapłaty grzywny zwanej "fyrdwite".
Podobny system istniał w przypadku powoływania ludności do służby na morzu. 300 osób z "hide" miało obowiązek wyekwipowania spośród siebie 60 wojowników-wioślarzy. Ich zadaniem było nagłe atakowanie wojsk wroga, patrolowanie wybrzeża, plądrowanie i nękanie pojedynczych oddziałów przeciwnika. 
Instytucję fyrdu unowocześnił Alfred Wielki. Pospolite ruszenie stanowiło znaczną część armii Harolda II podczas bitwy pod Hastings. Wielokrotnie z fyrdu korzystali również władcy z dynastii normańskiej.

</doc>
<doc id="527687" url="https://pl.wikipedia.org/wiki?curid=527687" title="Wyżyna Częstochowska">
Wyżyna Częstochowska

Wyżyna Częstochowska (341.31) – wyżyna (mezoregion fizycznogeograficzny) w południowej Polsce, będąca północną częścią Wyżyny Krakowsko-Częstochowskiej. Historycznie stanowi zachodnią część Małopolski, obecnie znajduje się w woj. śląskim oraz małopolskim.
Ma powierzchnię około 983 km². Północną granicę tworzy dolina Warty od Częstochowy po Mstów, południową Brama Wolbromska i dolina Białej Przemszy. Od zachodu graniczy z Obniżeniem Górnej Warty i Kotliną Siewierza. Nad Obniżeniem Górnej Warty wznosi się średnio około 200 m, opada zaś do niego kuestą o wysokości kilkudziesięciu metrów. Granica ta nie przebiega po linii prostej, lecz jest zatokowato powyginana dopływami Warty. Od wschodu graniczy z Niecką Przyrowską i Progiem Lelowskim oraz Wyżyną Miechowską. 
Praktycznie cały teren wyżyny zbudowany jest z górnojurajskich wapieni. W trzeciorzędzie podlegały one silnemu wietrzeniu i przykryte zostały utworami pochodzącymi z wietrzenia. W licznych miejscach ostały się wystające ponad powierzchnię zrównania ostańce i mogoty. Zbudowane są z twardych wapieni skalistych, które oparły się procesom wietrzenia. W okresie zlodowacenia środkowopolskiego doliny przykryte zostały lessem. W wielu dolinach i wąwozach woda płynie tylko po większych opadach i roztopach, normalnie spływ odbywa się pod powierzchnią.
Wyżyna Częstochowska jest krainą głównie rolniczą o zróżnicowanych glebach, od bielicowych przez rędziny do lessu. Są na niej tylko 3 miasta: Wolbrom, Żarki i Ogrodzieniec. Przecinają ją 3 linie kolejowe. Część wyżyny jest objęta ochroną jako Park Krajobrazowy Orlich Gniazd. W jego obrębie znajdują się liczne wapienne ostańce, jaskinie i schroniska, oraz ruiny zamków i zamki. Na Równinie Janowskiej utworzono Park Krajobrazowy Stawki. Ostatnio coraz większą rolę odgrywa turystyka. Najciekawszymi turystycznie miejscami wyżyny prowadzi Szlak Orlich Gniazd, Szlak Warowni Jurajskich i wiele innych szlaków turystyki pieszej, rowerowej, narciarskiej i konnej. Liczne skałki są obiektem wspinaczki skalnej. 
Wyżyna Częstochowska dzieli się na pięć mikroregionów lub w najnowszej propozycji regionalizacji fizycznogeograficznej na dziewięć mikroregionów i 114 submikroregionów:
Natomiast w literaturze krajoznawczej często używany jest inny podział:

</doc>
<doc id="527689" url="https://pl.wikipedia.org/wiki?curid=527689" title="Camagüey">
Camagüey

Camagüey ("Puerto Príncipe") – trzecie co do wielkości miasto Kuby, położone w środkowo-wschodniej części kraju. Stolica prowincji Camagüey.
W 2008 roku zabytkowe centrum miasta wpisano na listę światowego dziedzictwa UNESCO.
Historia.
Osada założona została 2 lutego 1515 roku pod nazwą Santa Maria del Puerto del Príncipe. W 1528 w związku z ciągłymi atakami piratów przeniesiona w głąb lądu. Camagüey posiada zabytki architektoniczne z przełomu XVII i XVIII wieku (katedra i wieża).
Obecnie miasto jest ośrodkiem turystycznym i przemysłowym (spożywczy, chemiczny i maszynowy).
W mieście zlokalizowany jest Międzynarodowy Port Lotniczy im. Ignacio Agramonte.

</doc>
<doc id="527690" url="https://pl.wikipedia.org/wiki?curid=527690" title="Polski Związek Szachowy">
Polski Związek Szachowy

Polski Związek Szachowy (PZSzach) – organizacja sportowa, zajmująca się szachami w Polsce.
Wstęp.
PZSzach powstał w dniu 11 kwietnia 1926 w Warszawie w wyniku ogólnopolskiego zjazdu delegatów klubów, towarzystw szachowych oraz kilku zorganizowanych wcześniej okręgowych związków szachowych. Pierwszym prezesem PZSzach został Józef Żabiński. W statucie określono podstawowe zadania organizacji, m.in.: rozwój i popularyzacja szachów, kierowanie życiem szachowym w Polsce, reprezentowanie interesów polskich szachistów poza granicami kraju, koordynacja działalności klubów i wojewódzkich związków szachowych, organizowanie indywidualnych i drużynowych turniejów o mistrzostwo Polski w różnych grupach wiekowych i inne. W roku 1927 Polski Związek Szachowy został przyjęty w poczet członków Międzynarodowej Federacji Szachowej (FIDE).
Po zakończeniu II wojny światowej PZSzach został reaktywowany w dniu 30 kwietnia 1946 i w tej formie, poza latami 1950–1957 (przemianowany został wówczas na Sekcję Szachów Komitetu Kultury Fizycznej), istnieje do dnia dzisiejszego.
Polski Związek Szachowy współpracuje z Międzynarodową Federacją Szachową ("FIDE"), Europejską Unią Szachowa ("ECU"), Międzynarodową Federacją Szachowej Gry Korespondencyjnej ("ICCF"), Stałą Komisją Kompozycji Szachowej ("PCCC") oraz federacjami szachowymi innych krajów.
Najwyższą władzą PZSzach jest Walne Zgromadzenie Delegatów, a bieżącą działalnością kieruje Zarząd, składający się z 9–11 członków, który wybierany jest na czteroletnie kadencje.
W 2012 PZSzach otrzymał status organizacji pożytku publicznego o numerze KRS 0000143874. W 2013 PZSzach przejął program ChessArbiter.
Wkład PZSzach w zmiany przepisów FIDE.
Z inicjatywy polskich działaczy dokonano wiele udoskonaleń w przepisach Międzynarodowej Federacji Szachowej m.in. wprowadzono przepisy gry błyskawicznej, uporządkowano przepisy rankingowe i nadawanie tytułów międzynarodowych.
Dzięki inicjatywie Dawida Przepiórki w 1930 na Kongresie FIDE w Hamburgu zlikwidowano przepis pozwalający w rozgrywkach drużynowych na zmianę kolejności zawodników. Uniemożliwiło to zawodnikom wędrowanie po szachownicach (w górę, w dół) i poszukiwanie odpowiedniego przeciwnika i koloru bierek.
W Polsce odbyły się dwa Kongresy FIDE: w 1935 w Warszawie oraz w 2011 w Krakowie.
Centralny Rejestr Członków PZSzach.
System, który umożliwia centralne zarządzanie danymi członków i klubów szachowych. Centralny Rejestr umożliwia wgląd i bieżącą aktualizację ewidencji klubowej członków, aktualizację rankingów, kategorii, klas sędziowskich i trenerskich na wszystkich szczeblach. Projekt oraz całość zadania Centralnego Rejestru PZSzach wykonał Adam Curyło.
Według danych z Centralnego Rejestru z czerwca 2016 PZSzach ma ponad 65 tysięcy zarejestrowanych członków i 390 klubów szachowych.
Członkowie Honorowi Polskiego Związku Szachowego.
"stan na rok 2015"

</doc>
<doc id="527696" url="https://pl.wikipedia.org/wiki?curid=527696" title="Super Mario Land">
Super Mario Land

Super Mario Land – jedna z pierwszych gier na konsolę Game Boy, wydana w 1989 roku. Pierwszy egzemplarz gry został sprzedany w Japonii 21 kwietnia 1989 roku.
Bohaterem gry jest hydraulik Mario. Ma za zadanie odnaleźć Księżniczkę Daisy (w jęz. ang. "Princess Daisy"). Gdy dotrze do pierwszego, drugiego lub trzeciego zamku, zamienia się ona w potwora. Po pokonaniu Tatangi (bossa w ostatnim, czwartym świecie) zostaje ona na zawsze w zwykłej postaci. Gra dzieli się na cztery światy:
Świat pierwszy ma najniższy stopień trudności. Tło jest podobne do egipskich piramid. Bossem na tym świecie jest King Totomesu. Jest to lew, który zieje ogniem.
Drugi świat jest nieco trudniejszy, przypomina wodne miasto pokroju legendarnej Atlantydy. Na tym świecie rządzi Dragonzamazu. To wielki konik morski, który strzela ognistymi kulkami. 
Trzeci świat jest zdecydowanie trudniejszy do przejścia. Tło jest podobne do Wyspy Wielkanocnej. Królem jest Hiyoihoi. Wygląda jak głowa jednego z pomników na tej wyspie. 
Ostatni, czwarty świat jest najtrudniejszym światem. Przypomina widoki z Dalekiego Wschodu. Pierwszy boss - Biokinton, po nim ostatni boss w grze - Tatanga the Mysterious Spaceman. Po pokonaniu Tatangi następuje zakończenie i otrzymujemy możliwość gry w Hard Mode. W Hard Mode zaszło parę zmian - niektórzy wrogowie występują w innych poziomach, wrogów jest więcej niż poprzednio. Po przejściu Hard Mode możemy wybrać poziom.
Muzyka do gry została skomponowana przez Hirokazu "Hip" Tanaka

</doc>
<doc id="527697" url="https://pl.wikipedia.org/wiki?curid=527697" title="PZSzach">
PZSzach



</doc>
<doc id="527700" url="https://pl.wikipedia.org/wiki?curid=527700" title="Jan Umiński">
Jan Umiński



</doc>
<doc id="527702" url="https://pl.wikipedia.org/wiki?curid=527702" title="Molokaʻi">
Molokaʻi

Molokaʻi ("Molokai") – hawajska wyspa znajdująca się pomiędzy Oʻahu a Maui. Jest piątą co do wielkości wyspą w Archipelagu Hawajskim i dwudziestą siódmą należącą do USA. Głównym miastem wyspy jest Kaunakakai. Wyspa uznana została przez pismo National Geographic za dziesiątą ze 111 wysp na Ziemi, które warto odwiedzić.
Słabo zaludniona, zaledwie ok. 8 tys. mieszkańców. Długość wynosi 61 km, szerokość 16 km, a powierzchnia 673 km². Molokaʻi jest gęsto zalesiona i górzysta (najwyższy szczyt 1517 m n.p.m.), panuje na niej klimat zwrotnikowy morski. Na wyspie hoduje się bydło i uprawia ananasy.
Molokaʻi od 1860 roku była znana jako miejsce przymusowej zsyłki trędowatych. Kolonia trędowatych znajdowała się na półwyspie Kalaupapa na północy wyspy. Wśród chorych pełnił posługę zakonnik katolicki ojciec Damian z Molokaʻi. 
Molokaʻi powstała z dwóch wulkanów. Część jednego z nich osunęła się do Oceanu Spokojnego około 1,5 mln lat temu. Pozostałość wulkanu utworzyła największy klif na Ziemi, który wznosi się 1010 m nad poziomem wody. Znajduje się on na północnym wybrzeżu wyspy Molokaʻi, niedaleko Umilehi Point. Na wyspie znajduje się także czwarty pod względem wysokości wodospad świata – Oloʻupena o wysokości 900 m.

</doc>
<doc id="527703" url="https://pl.wikipedia.org/wiki?curid=527703" title="Symphonies of Doom">
Symphonies of Doom

Symphonies of Doom – demo zespołu Lucifer's Heritage, który niebawem miał zmienić nazwę na Blind Guardian.

</doc>
<doc id="527704" url="https://pl.wikipedia.org/wiki?curid=527704" title="Scena nad morzem">
Scena nad morzem

Scena nad morzem (あの夏、いちばん静かな海 "Ano natsu, ichiban shizukana umi"; dosłownie: „Tamtego lata, najspokojniejsze morze”) – japoński dramat filmowy z 1991 roku. Autorem scenariusza i reżyserem filmu jest Takeshi Kitano, ale nie grał w nim jednak żadnej roli.

</doc>
<doc id="527709" url="https://pl.wikipedia.org/wiki?curid=527709" title="Battalions of Fear (demo)">
Battalions of Fear (demo)

Battalions of Fear – demo zespołu Lucifer's Heritage. Zespół dwa lata później, już pod nazwą Blind Guardian nagrał swój pierwszy oficjalny album, także noszący nazwę Battalions of Fear.

</doc>
<doc id="527712" url="https://pl.wikipedia.org/wiki?curid=527712" title="Aquincum">
Aquincum

Aquincum (ilirsko-celtyckie "Akink", oznaczające prawdopod. „bogate wody”, „bogactwo wód”) – starożytne, ogromne 12 000–40 000 miasto na prawie municypium, nadanego przez cesarza Hadriana w 124 roku; znajdowało się w rzymskiej prowincji Pannonia, położone na znacznym obszarze dzisiejszego Budapesztu na Węgrzech. Najdalej na północny wschód wysunięta osada rzymska.
Historia.
Założona przez Celtów, służyła następnie przez pewien czas jako baza wojskowa dla legionów rzymskich, ok. II w. n.e. tętniące życiem miasto z łaźniami, termami, pałacami, amfiteatrami i akweduktem. Początki budowy starożytnego miasta sięgają 19 r. n.e. Miasto posiadało sieć ulic o twardej nawierzchni, urządzenia centralnego ogrzewania, zasilane wodą z gorących źródeł, wiele budowli o charakterze sakralnym i komunalnym. Zabytki z czasów rzymskich znajdują się także w innym rejonie Budapesztu, po drugiej stronie Dunaju, po północnej stronie przęsła Mostu Elżbiety (Erzsébet híd) – Contra – Aquincum "(Transaquincum)".
Cesarz Kommodus rozkazał wybudować wzdłuż Dunaju linię wież obronno-obserwacyjnych, strzegących północno-wschodnich granic imperium przed najazdami Germanów i Sarmatów. Fortyfikacje stały po obu brzegach rzeki. W Aquincum w 375 r. n.e. cesarz Walentynian II został obwołany cesarzem.
Jednak już w r. 410 miasto zostało oddane bez walki Hunom, którzy je splądrowali i zniszczyli. W 570 r. miasto zostało zdobyte przez kolejnych barbarzyńców – Awarów. Wreszcie w 896 r. osiedlili się tu Madziarowie pod wodzą Arpada.

</doc>
<doc id="527713" url="https://pl.wikipedia.org/wiki?curid=527713" title="Eagle">
Eagle

Miejscowości w USA:
Gminy w USA:
Hrabstwa w USA:
W Wielkiej Brytanii:

</doc>
<doc id="527716" url="https://pl.wikipedia.org/wiki?curid=527716" title="Jan Ertmański">
Jan Ertmański

Jan Ertmański (ur. 5 października 1902 w Poznaniu, zm. 10 maja 1968 w Londynie) – polski bokser, olimpijczyk.
Był jednym z pionierów uprawiania boksu w Polsce. Jako jeden z pierwszych opanował techniczne elementy walki pięściarskiej. Startował w Igrzyskach Olimpijskich w Paryżu 1924 w wadze półśredniej, ale odpadł w pierwszej walce (podobnie jak wszyscy inni reprezentanci Polski).
Był dwukrotnym mistrzem Polski w 1924 w wadze półśredniej (były to pierwsze mistrzostwa Polski) oraz w 1926 w wadze średniej. Trzykrotnie zdobywał mistrzostwo okręgu poznańskiego w wadze średniej (1925, 1926, 1928). Walczył w klubach poznańskich: Wielkopolskim Klubie Bokserskim, Pentatlonie i Warcie. Był nauczycielem Feliksa Stamma.
Po powstaniu warszawskim przeszedł przez obozy koncentracyjne w Dachau i Buchenwaldzie. Po wojnie mieszkał w Londynie, gdzie zmarł. Pochowany na Hendon Cemetery. Jan Ertmański stoczył ponad 300 amatorskich walk.

</doc>
<doc id="527723" url="https://pl.wikipedia.org/wiki?curid=527723" title="Edgar (ujednoznacznienie)">
Edgar (ujednoznacznienie)



</doc>
<doc id="527726" url="https://pl.wikipedia.org/wiki?curid=527726" title="El Dorado (ujednoznacznienie)">
El Dorado (ujednoznacznienie)

Miejscowości w Kolumbii:
Miejscowości w Wenezueli:
W USA:
W Polsce:
Muzyka:
Film:
Inne:

</doc>
<doc id="527732" url="https://pl.wikipedia.org/wiki?curid=527732" title="Paddy Chayefsky">
Paddy Chayefsky

Paddy Chayefsky, właśc. Sidney Aaron Chayefsky (ur. 29 stycznia 1923 w Nowym Jorku, zm. 1 sierpnia 1981 tamże) – amerykański scenarzysta filmowy i telewizyjny, pisarz, dramaturg.
Życiorys.
Chayefsky urodził się na Bronksie w rodzinie rosyjskich Żydów. W czasie II wojny światowej służył w armii amerykańskiej, został odznaczony Purpurowym Sercem. Pisać zaczął w latach 40. XX wieku, pierwszym jego wielkim sukcesem była sztuka telewizyjna "Marty" wyprodukowana w 1953 i dwa lata później przeniesiona na duży ekran. Film zdobył cztery Oscary, jednego z nich otrzymał Chayefsky (za najlepszy scenariusz adaptowany).
Chayefsky był jednym z najbardziej utalentowanych scenarzystów swoich czasów. Jeszcze dwukrotnie odbierał Nagrodę Akademii Filmowej, za scenariusze do filmów: "Szpital" (1972) i "Sieć" (1977). Zmarł na raka w wieku 58 lat.

</doc>
<doc id="527733" url="https://pl.wikipedia.org/wiki?curid=527733" title="Terrorizer">
Terrorizer

Terrorizer – amerykańska grupa muzyczna wykonująca death metal/grindcore. Powstała w 1987 roku w Los Angeles w stanie Kalifornia (USA). Grupa istniała w latach 1987-1988, rejestrując tylko jeden album, wydany w 1989 roku niedługo po zakończeniu działalności. 
Terrorizer reaktywowano w 2005 roku z inicjatywy Jessego Pintado oraz Pete'a Sandovala. 22 sierpnia 2006 roku ukazał się drugi album pt. "Darker Days Ahead", następnie po kilku dniach zmarł Jesse Pintado. Na początku grudnia 2011 roku Pete Sandoval po odbytej rekonwalescencji po operacyjnej ogłosił powrót do gry na perkusji i przy okazji ogłosił ukazanie się (w lutym 2012 r.) nowego albumu tejże grupy pt. "Hordes of Zombies".

</doc>
<doc id="527735" url="https://pl.wikipedia.org/wiki?curid=527735" title="Elida (ujednoznacznienie)">
Elida (ujednoznacznienie)

Miejscowości w USA:
Zobacz też:

</doc>
<doc id="527736" url="https://pl.wikipedia.org/wiki?curid=527736" title="Sidney Aaron Chayefsky">
Sidney Aaron Chayefsky



</doc>
<doc id="527740" url="https://pl.wikipedia.org/wiki?curid=527740" title="Baileys">
Baileys

Baileys (zarejestrowana jest nazwa handlowa z pominięciem apostrofu) – irlandzki likier tworzony na bazie śmietanki i whiskey, z dodatkiem wanilii i kakao. Deklarowana przez producenta zawartość alkoholu to 17%. Po raz pierwszy wyprodukowano Baileysa 27 listopada 1974. Baileys dostępny jest w ponad trzydziestu krajach i należy do czołowych marek koncernu Diageo. 
Trzykrotnie destylowana whiskey używana przy produkcji likieru pochodzi z najstarszej w Irlandii, 400-letniej destylarni w Bushmills. Mleko potrzebne do produkcji likieru też pochodzi z Irlandii.
W Polsce Baileys dostępny jest w szklanych butelkach o pojemnościach 50ml, 200ml, 500ml, 700ml oraz 1000ml. Powstały także różne warianty smakowe likieru: Mint Chocolate, Coffee oraz Crème Caramel, Hazelnut, Biscotti, Red Velvet, Colada i Orange Truffle.

</doc>
<doc id="527742" url="https://pl.wikipedia.org/wiki?curid=527742" title="Dominik Dziewanowski">
Dominik Dziewanowski

Dominik Jan Chryzostom Dziewanowski herbu Jastrzębiec (ur. 1759 w Płonnem, zm. 1827 tamże) – generał brygady Armii Księstwa Warszawskiego.
Życiorys.
Pochodził z dawnej rodziny mazowieckiej. Był synem Juliusza, kasztelana chełmińskiego, i Ludwiki Pawłowskiej. Rotmistrz Kawalerii Narodowiej. Najpierw służył w armii pruskiej, potem przeszedł do armii polskiej, gdzie był adiutantem ks. S. Poniatowskiego. W powstaniu 1794 roku walczył pod Rypinem i Łabiszynem. Po upadku powstania osiadł na wsi, ale mimo to utrzymywał kontakty z legionami i wspierał je finansowo. W 1806 sformował Pułk 6 Ułanów, a następnie wstąpił do Armii Księstwa Warszawskiego. Na czele pułku walczył w kampaniach napoleońskich – w 1807 na Pomorzu, pod Tczewem i Gdańskiem, oraz w 1809 pod Sandomierzem. W czasie drugiej kampanii zajął także Lublin i uczestniczył w zajęciu Zamościa. W 1810 roku został awansowany na generała brygady i mianowany komendantem wojskowym w departamencie łomżyńskim. Stanowiska nie objął, ponieważ otrzymał urlop zdrowotny, który spędził w Cieplicach i w Karlsbadzie. W latach 1810–1812 był komendantem wojskowym w departamencie lubelskim, a w 1812 roku – w departamencie radomskim. W kampanii 1812 był dowódcą 28 Brygady Lekkiej Jazdy w 4 Dywizji Jazdy (IV Rezerwowy Korpus Kawalerii) i walczył pod Mirem i Romanowem. W czasie obrony Borysowa został ciężko ranny i dostał się do niewoli rosyjskiej.
Był odznaczony Krzyżem Kawalerskim Orderu Legii Honorowej (1809) i Krzyżem Kawalerskim Orderu Virtuti Militari (1808).
Janusz Staszewski scharakteryzował Dziewanowskiego: "Był jednym ze zdolniejszych i światlejszych wojskowych swej epoki. Odważny w boju, łączył z dzielnością i szybką orientacją, która przyniosła mu sławę dobrego zagończyka, dużą umiejętność wychowawczą. Starał się szkolić i przekazywać swe doświadczenie młodym oficerem". [...] "Posiadał też dużą odwagę cywilną. W razie niepowodzeń nie zasłaniał się nikim innym ani okolicznościami, nie szukał wybiegów, winę brał na siebie".
Razem z Janem Nepomucenem Dziewanowskim jest patronem Szkoły Podstawowej w Płonnem.

</doc>
<doc id="527743" url="https://pl.wikipedia.org/wiki?curid=527743" title="Wincenty Kraiński (pisarz)">
Wincenty Kraiński (pisarz)

Wincenty Kraiński (ur. 16 kwietnia 1786 w Mierzęcicach k. Będzina, zm. 16 października 1882 we Wrocławiu) – polski ksiądz, pisarz i pedagog, uczestnik powstania listopadowego, wolnomularz.
Od 1817 organizował w Warszawie szkoły według systemu Bella-Lancosta. W czasie powstania listopadowego kapitan Gwardii Narodowej i radykalny publicysta. Od 1831 r. na emigracji, brał udział w organizowaniu szkoły batiniolskiej. Od 1846 r. ksiądz, w 1848 r. osiadł we Wrocławiu (od 1851 r. był lektorem języka polskiego na uniwersytecie). Jego dorobkiem były utwory religijno-dydaktyczne i patriotyczne "Anna i Scisław" (1855), podręczniki (Historia literatury i oświaty (1848), ludów słowiańskich 1867) i autobiografia (Ksiądz Wincenty 1858).
Był nominowany do Wielkiego Wschodu Narodowego Polski w 1820 roku.
Był członkiem honorowym Poznańskiego Towarzystwa Przyjaciół Nauk.
Niektóre publikacje Kraińskiego.
Kraiński opublikował w języku polskim i niemieckim:

</doc>
<doc id="527757" url="https://pl.wikipedia.org/wiki?curid=527757" title="Pepermint">
Pepermint

Pepermint – miętowy likier z dodatkiem olejku miętowego. Jest on barwy zielonej. Likiery miętowe są produkowane w wielu krajach. Zawierają od 30% do 35% alkoholu, w zależności od producenta.

</doc>
<doc id="527758" url="https://pl.wikipedia.org/wiki?curid=527758" title="Sonatine">
Sonatine

 – japoński film z 1993, w reżyserii i według scenariusza Takeshiego Kitano.
Cytaty.
Rozmowa Murakawy (Kitano) z Miyuki (Aya Kokumai):

</doc>
<doc id="527760" url="https://pl.wikipedia.org/wiki?curid=527760" title="Kościół Najświętszego Serca Jezusowego w Ostrowcu Świętokrzyskim">
Kościół Najświętszego Serca Jezusowego w Ostrowcu Świętokrzyskim

Kościół Najświętszego Serca Jezusowego w Ostrowcu – drewniany kościół wybudowany w Ostrowcu Świętokrzyskim w 1932 roku.
Nazywany "kościołem fabrycznym" lub popularnie w Ostrowcu "kościółkiem". Znajduje się pomiędzy ulicami Sandomierską a Poniatowskiego na Osiedlu Hutniczym.
Historia.
Kościół zaprojektowany został przez Tadeusza Rekwirowicza na początku lat 30. XX w. Fundatorem budowy był Mieczysław Iwaszkiewicz, ówczesny dyrektor zakładów ostrowieckich. Kamień węgielny pod budowę kościoła położono 18 października 1931 r. Budowa świątyni została ukończona w 1932 r.
W 1939 r. powstała dzwonnica, w której znajdowały się dwa dzwony (o wadze 100 i 25 kg), zarekwirowane przez Niemców w latach okupacji. W 1949 r. postawiono drewnianą plebanię. Do początku lat 80. XX w. kościół kryty był gontem. W latach 1982–1984 gont na dachu kościoła został wymieniony na blachę miedzianą.
Budowla.
Kościół z drewna modrzewiowego zaprojektowany został w stylu zakopiańskim. Na ołtarzu głównym znajduje się drewniana rzeźba Chrystusa wykonana przez rzeźbiarza i malarza Ludwika Konarzewskiego z Istebnej. Polichromia w nawie bocznej została namalowana przez Edwardę Przeorską. W lewej nawie bocznej znajduje się ołtarz poświęcony patronce górników, Świętej Barbarze.
Otoczenie kościoła.
Przed budynkiem, na prawo od wejścia, znajduje się pomnik poświęcony mieszkańcom Ostrowca pomordowanym przez NKWD w Katyniu i obozach jenieckich w Związku Radzieckim.
Obok kościoła usytuowana jest drewniana dzwonnica, na której obecnie znajdują się trzy dzwony oraz krzyż z 1881 r. poświęcony pracy górników ostrowieckich. W XIX w. w okolicach Ostrowca wydobywana była ruda żelaza, m.in. w kopalni "Henryk" w Szewnie oraz kopalni "Józef" w Jędrzejowicach.
Naprzeciw kościoła, po drugiej stronie ulicy Sandomierskiej, znajduje się dawny "Hotel Fabryczny" z XIX w., gdzie w czasie rewolucji 1905 r. znajdowała się siedziba władz Republiki Ostrowieckiej.

</doc>
<doc id="527761" url="https://pl.wikipedia.org/wiki?curid=527761" title="Wanda Krahelska">
Wanda Krahelska

Wanda Krahelska, I voto Dobrodzicka, II voto Filipowiczowa ps. „Alina” (ur. 15 grudnia 1886 w Sawejkach (gmina Niedźwiedzica) k. Lachowicz, zm. 5 lutego 1968 w Warszawie) – działaczka Polskiej Partii Socjalistycznej, członkini Organizacji Bojowej PPS, współtwórczyni Rady Pomocy Żydom „Żegota”, plastyczka i wydawca. Odznaczona Krzyżem Niepodległości z Mieczami i medalem „Sprawiedliwy wśród Narodów Świata”.
Życiorys.
Córka Aleksandra Dominika, właściciela folwarku Mazurki i Jadwigi z Jerzykowiczów. Jej ojciec i stryj Jan uczestniczyli w powstaniu styczniowym. Za udział w powstaniu ojciec został zesłany na 5 lat na Syberię Wschodnią. Miała troje rodzeństwa: Jadwigę, Marię i Jana. Wraz ze starszą siostrą Marią, która ukończyła pensję żeńską Jadwigi Sikorskiej w Warszawie, w 1902 prowadziła w rodzinnym majątku Mazurki tajną polską szkołę dla dzieci. W 1903 ukończyła podobnie jak siostra pensję Jadwigi Sikorskiej w Warszawie, po czym przez krótki czas zajmowała się gospodarstwem domowym.
Od 1904 okresowo bywała w Warszawie, gdzie przygotowywała się do studiów w Szkole Sztuk Pięknych. Poprzez narzeczonego Mieczysława Roubę, członka Organizacji Bojowej PPS, znalazła się w środowisku socjalistów i wstąpiła do PPS. Jak wspominała Aleksandra Piłsudska: „do PPS wstąpiła z osobistych przekonań; niewielu z nas wiedziało, że jest ona córką bogatego ziemianina”. Zajmowała się przewozem „bibuły” na prowincję. Na wniosek Mariana Falskiego w swoim majątku zorganizowała drukarnię dla białoruskich socjalistów.
Zamach na Skałona.
Na kilka dni przed zaplanowanym ślubem jej narzeczony Rouba został aresztowany przez carskie władze. Pomimo tortur nie zdradził swoich towarzyszy. Uwolniony z braku dowodów opuścił Królestwo Polskie w obawie, że jest śledzony. Niedługo potem, wskutek depresji 13 marca 1906 roku, popełnił samobójstwo. Krahelska w lipcu przystąpiła do Organizacji Bojowej PPS i zwróciła się o możliwość udziału w zamachu na przedstawicieli władz carskich. Na początku zajmowała się przemytem broni. W 1906 OB PPS podjęła przygotowania do zamachu na generał-gubernatora warszawskiego Gieorgija Skałona, odpowiadającego za największe represje w Królestwie od 1863 roku. Carska Ochrana w czerwcu 1906 wpadła na ślad przygotowań do zamachu. Zauważono ludzi obserwujących trasy przejazdu generał-gubernatora: Stefana Lerczyńskiego „Szymona”, Józefa Antoniego Kleina „Gustawa”, Irenę Dowgierd, Wandę Gawrońską, Beatę Łysińską, Władysławę Ocieszko, Marię Paschalską oraz nieuczestniczącą w tych działaniach Wandę Krahelską, która miała w Ochranie kryptonim „Smiarnaja”. 8 sierpnia policja przystąpiła do aresztowań. Krahelska przypadkiem uniknęła zatrzymania. Uratował ją jeden żandarmów, który uprzedził ją o grożącym aresztowaniu zalecając ucieczkę. Następnego dnia usiłowano ją odnaleźć, lecz zmieniła miejsce zamieszkania.
Ponowny plan zamachu przygotował Mieczysław Mańkowski. Polegał on na sprowokowaniu wyjazdu Skałona w określone miejsce, gdzie będą czekali zamachowcy. Postanowiono dokonać obrazy przedstawiciela państwa obcego, co zmusi gubernatora do osobistych przeprosin. Wybór padł na wicekonsula niemieckiego barona Gustawa Lerchenfelda, zamieszkałego przy ul. Natolińskiej 9. Zamachowczynie: Krahelska jako ziemianka „Antonina Iwanowna Kozłowska”, Albertyna Helbertówna jako pokojówka „Marianna Piotrowna Wiszniak” i Zofia Owczarkówna jako kucharka „Katarzyna Michajłówna Wójcikówna”, 12 sierpnia wynajęły mieszkanie pod numerem 11 w narożnym domu przy zbiegu ulic Koszykowej i Natolińskiej (ul. Natolińska 12 – Koszykowa 19). Remont ulicy powodował, iż generał-gubernator musiał wracać tą samą drogą.
14 sierpnia Michał Trzos z OB PPS w przebraniu rosyjskiego oficera spoliczkował konsula na Placu Zielonym. Spowodowało to interwencję dyplomatyczną, śledztwo, które okazało się bezskuteczne, a w konsekwencji wymóg przeproszenia poszkodowanego.
18 sierpnia 1906, gdy na Natolińską przybył Skałon z przeprosinami, Krahelska i Owczarkówna rzuciły z balkonu trzy bomby, z których dwie eksplodowały raniąc tylko eskortę. Uczestniczki zamachu wybiegły z mieszkania i znalazły się na ulicy Koszykowej, gdzie wsiadły do dorożki. Ucieczka udała się wskutek olbrzymiego zamieszania. Zamachowczynie były bowiem przekonane, że zginą od bomby lub zostaną od razu aresztowane.
Na emigracji.
Krahelska po zamachu ukryła się w warszawskim mieszkaniu stryja, a następnie w pensjonacie pod Warszawą. Stąd poprzez Kijów i Brody zbiegła do Galicji. Początkowo mieszkała we Lwowie, a następnie w Krakowie. Została jednak szybko zidentyfikowana, wskutek niefortunnie pozostawionego na miejscu zamachu paszportu. Ochrana trafiła na jej ślad dzięki przechwytywanym przez służby carskie późniejszym listom do ojca. Z listów dowiedziano się, że mieszka w Krakowie. Krahelska uprzedzona przez urzędnika krakowskiej prokuratury o nakazie jej aresztowania na wniosek władz carskich wyjechała z miasta.
Przed wydaniem jej władzom rosyjskim uchroniło ją fikcyjne małżeństwo, zawarte 27 czerwca 1907 z Adamem Dobrodzickim, co uniemożliwiło jej deportację do Królestwa, jako obywatelki austriackiej. Sprawa wywołała dyskusję prasową, wywołując jednocześnie poważny problem polityczny i prawny w Austrii. Mimo to 20 września 1907 została aresztowana w swoim krakowskim mieszkaniu przy ul. Wolskiej. Adwokat Zygmunt Marek zarzucał sąd odwołaniami, wskazując, że jako zgodnie z ówczesnym prawodawstwem poddana austriacka nie może być przekazana władzom carskim.
Pod naciskiem opinii publicznej i interpelacjach w austriackim parlamencie posłów Stanisława Głąbińskiego, Jana Stapińskiego i Hermana Liebermana, po decyzji w tej sprawie Trybunału Kasacyjnego w dniu w grudniu 1907 postanowiono ją tylko przed sądem obwodowym w Wadowicach (miejscu zamieszkania męża). Krahelską przewieziono z Wiednia do Wadowic w asyście dwóch policjantów, w dniu 17 grudnia 1907. Na dworcu oczekiwały na nią tłumy mieszkańców i gimnazjalistów. Obrony podjął się znany adwokat i poseł Sejmu Krajowego dr Stanisław Łazarski. Sprawa sądowa trwała od 17 do 18 lutego 1908 i zakończyła się jej jednogłośnym uniewinnieniem przez ławę przysięgłych i natychmiastowym uwolnieniem, pomimo że przyznała się do udziału w zamachu. Po wyroku odbyła się spontaniczna demonstracja patriotyczna.
Po uwolnieniu, zniechęcona nieudanym zamachem, zaprzestała działalności w PPS. W 1908 wyszła za mąż za Tytusa Filipowicza, działacza PPS. W okresie 1909–1910 studiowała w Szkole Sztuk Pięknych dla kobiet M. Niedzielskiej w Krakowie, historię sztuki na Uniwersytecie Jagiellońskim, a od 1911 we Florenckiej Akademii Sztuk Pięknych. 30 maja we Florencji 1913 została matką chrzestną Moniki, córki Stefana Żeromskiego. We Florencji była wraz z mężem przedstawicielem Komisji Tymczasowej Skonfederowanych Stronnictw Niepodległościowych . Później przeniosła się do Szwajcarii, gdzie współdziałała ze Stowarzyszeniem Młodzieży Postępowo-Niepodległościowej. W październiku 1914 urodziła syna Michała.
W 1915 wróciła do Krakowa i pracowała w Biurze Prasowym Naczelnego Komitetu Narodowego oraz uczestniczyła w działaniach PPS. Jak wspominał ówczesny sekretarz generalny NKN Michał Sokolnicki: „Nasze grono pracownicze uzupełniał szereg młodych i pełnych zapału kobiet, częściowo należących do pomocniczych służb I Brygady. Świeciła wśród nich przykładem, charakterem i oddaniem sprawie pani Wanda Krahelska-Filipowiczowa”. Po dymisji Sokolnickiego ze stanowiska sekretarza NKN w październiku 1916, wynikającą ze sporów Piłsudskiego z konserwatystami z Galicji, Krahelska również złożyła rezygnację wraz z grupą współpracowników.
W niepodległej Polsce.
Po odzyskaniu niepodległości uczestniczyła w działalności oświatowej PPS do 1920. Współpracowała również z Wydziałem opieki nad dzieckiem robotniczym KCZZ. W listopadzie 1921 wraz z Janem Durko i Januszem Korczakiem została współzałożycielką Towarzystwa „Nasz Dom”. Gdy w kwietniu 1920 jej mąż Tytus Filipowicz został aresztowany przez bolszewików jako przewodniczący Misji specjalnej na Kaukaz Południowy organizowała akcję na rzecz jego uwolnienia, angażując Ignacego Daszyńskiego i Józefa Piłsudskiego. Zwróciła się również telegraficznie w tej sprawie do Lenina, którego poznała w Galicji. Ostatecznie Filipowicz został zwolniony w wyniku Traktatu ryskiego.
Od 1921 do 1932 przebywała wraz z mężem Tytusem Filipowiczem na placówkach dyplomatycznych w Finlandii, Belgii i Stanach Zjednoczonych. Po rozwodzie z mężem rozpoczęła w 1932 pracę w Polskiej Agencji Telegraficznej, kierując działem stosunków międzyagencyjnych. W latach 1935–1939 była redaktorką naczelną stworzonego przez siebie miesięcznika „Arkady”, którego wydawcą był Wydział Wydawnictw Artystycznych PAT.
Pismo to, jak wskazano w pierwszym numerze, miało na celu: „Stałe zaznajamianie czytelników z dorobkiem naszego przemysłu, zwłaszcza w dziedzinie wytwórczości tzw. «przedmiotów codziennej potrzeby» będzie naszym zadaniem wszechstronne znaczenie produkcji «rzeczy użytkowych», jak najdoskonalszych pod względem wykonania i piękna, a jednocześnie wzbudzenie dla nich zainteresowania wśród szerokich kół społeczeństwa – to sprawa od kilku dziesiątków lat teoretycznie i praktycznie rozważona i przesądzona na zachodzie Europy”. Miesięcznik ten otrzymał na wystawie międzynarodowej w Paryżu w 1937 dwukrotnie Grand Prix i trzykrotnie złoty medal, zaś Krahelska została zaproszona do jury wystawy. W 1938, łódzkie pismo „Republika” pisało: „«Arkady», wydawane pod redakcją p. Wandy Filipowiczowej z niezwykłą pieczołowitością i wytrawnym smakiem. Nie tylko dorównują, ale i przewyższają, pod względem szaty graficznej większość podobnych wydawnictw światowych, znakomicie spełniając swą rolę podnoszenia życia kulturalno-artystycznego w Polsce i propagatora polskiej sztuki i kultury za granicą”.
W 1933 była współzałożycielem i członkiem zarządu Towarzystwa Przyjaciół Artystycznego Rękodzieła Wsi, mającego na celu podtrzymywane twórczości ludowej w dziedzinie sztuki, znalezienie dróg racjonalnego użytkowania produktów ludowych oraz znajdowanie rynków zbytu i koordynowanie działań władz publicznych i społecznych na rzecz rozwoju sztuki ludowej.
Podejmowała również działalność w organizacjach społeczno-politycznych. Była m.in. członkiem Związku Pracy Obywatelskiej Kobiet. W trakcie sporu wewnątrz organizacji w 1934 należała do zwolenniczek Zofii Moraczewskiej, która zgłosiła jej kandydaturę do Komisji Rewizyjnej. Była również wiceprzewodniczącą Polskiego Zjednoczenia Kobiet Pracujących Zawodowo.
W 1939 wraz z Tadeuszem Kotarbińskim, Józefem Czapskim, Jerzym Andrzejewskim, Zofią Nałkowską, Adolfem Rudnickim, Karolem Irzykowskim i Marią Kuncewiczową należała do grona ofiarodawców wspierających tych uchodźców żydowskich z Niemiec, którzy byli obywatelami polskimi.
Okres wojny i Żegota.
W okresie wojny w zakresie opieki społecznej współpracowała z Polską Organizacją Demokratyczną (odłamem Stronnictwa Demokratycznego), choć formalnie nie była członkiem organizacji. Ukrywała w swoim mieszkaniu i opiekowała się Felicją – wdową po Szymonie Askenazym, do jej śmierci w 1941.
We wrześniu 1942 wraz z Zofią Kossak-Szczucką powołała – przy wsparciu Delegatury Rządu na Kraj – Społeczny Komitet Pomocy Ludności Żydowskiej, znany jako Komitet im. Konrada Żegoty, który działał do grudnia 1942. W tym czasie komitet obejmował pomocą ok. 180 osób (w tym 70% stanowiły dzieci). Podobnie jak Kossak-Szczucka, nie weszła w skład działającej od grudnia 1942 Rady Pomocy Żydom „Żegota”. Za pośrednictwem Zofii Demciuch (przyszłej żony Stefana Szwedowskiego) udzielała jednak wsparcia ok. 60 podopiecznym Związku Syndykalistów Polskich.
Osobiście pomagała też rodzinie Rosenbergów z Łodzi oraz lekarce z Lipców Schwarcowej, która uciekła z Umschlagplatzu w Warszawie.
Czas PRL.
Od 16 kwietnia 1945 do maja 1947 pracowała w Wydziale Propagandy Biura Odbudowy Stolicy. W październiku 1945 wraz z Wandą Moszczeńską była pomysłodawczynią i założycielką miesięcznika „Skarpa Warszawska”, z podtytułem: "pismo poświęcone odbudowie stolicy – miasta i człowieka", które po 1946 przekształciło się w tygodnik „Stolica”.
19 maja 1947 podjęła pracę w Centralnym Zarządzie Sztuk Plastycznych i Wystaw w Ministerstwie Kultury i Sztuki. Od 1 kwietnia 1950 była naczelnikiem wydziału w Departamencie Twórczości Artystycznej. W 1956 wraz z Wandą Telakowską była założycielką i redaktorką czasopisma „Projekt”. Od 1958 pracowała w Spółdzielni Inwalidów Nauczycieli i Emerytów „Wspólna Sprawa”. Przeszła na emeryturę w 1965. Zmarła w lutym 1968 i została pochowana na Starym cmentarzu na Służewie w Warszawie.
Rodzina.
Była siostrą Jana Krahelskiego (1884–1960), inżyniera, starosty i wojewody poleskiego w latach 1926–1932 i Marii Tołwińskiej (1882–1951) doktora nauk przyrodniczych, pracownicy naukowej na uniwersytetach w Krakowie, Kopenhadze i Wilnie, na początku lat 20. XX w. attaché kulturalnym przy ambasadzie Polskiej w Helsinkach, znanej tłumaczki (przetłumaczyła na język polski część pieśni fińskiego eposu narodowego Kalevala). Z Tytusem Filipowiczem miała syna Michała (1914–1978), lotnika, który walczył w Polskich Siłach Powietrznych w Wielkiej Brytanii.
Jej bratanicą (córką Jana) była Krystyna Krahelska, która mieszkała u niej od 1932. Tam poznała ją znana rzeźbiarka Ludwika Kraskowska-Nitschowa, namawiając Krystynę do pozowania do rzeźby Syrenki.

</doc>
<doc id="527764" url="https://pl.wikipedia.org/wiki?curid=527764" title="Triple sec">
Triple sec

Triple sec – grupa słodkich likierów pomarańczowych zawierających 20-40% alkoholu. Likier sporządzany jest z nalewu na świeże i suszone skórki różnych odmian pomarańczy, łącznie z odmianą Curaçao. Nazwa w dosłownym tłumaczeniu to „potrójnie wytrawny”. Nie oznacza to jednak, że przeciętny Triple Sec jest 3 razy bardziej wytrawny niż Orange Curaçao. Wyraz „triple” oznacza w tym wypadku, że alkohol bazowy, na podstawie którego stworzony jest likier, był destylowany 3 razy.
Historia.
Triple sec został stworzony we Francji w XIX wieku. Uważa się, że jego produkcję zapoczątkował Jean-Baptiste Combier w 1834 roku w jego destylarni w Saumur lub Edouard Cointreau w roku 1875 w destylarni w Angers przejętej po ojcu. Spór o pierwszeństwo produkcji jest toczony przez marki Combier i Cointreau.

</doc>
<doc id="527772" url="https://pl.wikipedia.org/wiki?curid=527772" title="Manzana">
Manzana

Manzana (hiszp. jabłko), inaczej zwany manzana verde lub manzanita – słodki likier jabłkowy o hiszpańskich korzeniach (Kraj Basków) wykonany najczęściej z dzikich zielonych jabłek. Zawiera od 15% do 20% alkoholu.

</doc>
<doc id="527779" url="https://pl.wikipedia.org/wiki?curid=527779" title="Hiroshi Shimizu">
Hiroshi Shimizu

Hiroshi Shimizu (ur. 26 maja 1964 w Kioto) – japoński reżyser.
Ma w swoim dorobku zaledwie dwa filmy – Ikinai (1998) oraz Chicken Heart (2002) – zostały one jednak docenione. Do drugiego z tych orazów napisał również scenariusz.
Asystował przy reżyserowaniu czterech filmów Takeshiego Kitano: Kids Return (1996),
Hana-bi (1997), Kikujiro (1999), Brother (2000).

</doc>
<doc id="527782" url="https://pl.wikipedia.org/wiki?curid=527782" title="Herb Filipin">
Herb Filipin

Herb Filipin – jeden z oficjalnych symboli Filipin. 
Opis.
Herb przedstawia słońce (wolność) z ośmioma promieniami – symbolizuje osiem prowincji, które rozpoczęły powstanie przeciw Hiszpanom. Trzy gwiazdy oznaczają Mindanao, Luzon i Visayas – główne regiony Filipin. Biel symbolizuje pokój i czystość; czerwień – odwagę i braterstwo; a błękit – patriotyzm. Bielik amerykański z godła USA i lew z herbu Leónu, będący fragmentem herbu Hiszpanii, symbolizują kolonialną przeszłość, z której narodziło się wolne państwo.
Odcienie barw zmieniono 16 września 1997 roku.

</doc>
<doc id="527783" url="https://pl.wikipedia.org/wiki?curid=527783" title="Pisang Ambon">
Pisang Ambon

Pisang Ambon – naturalny likier bananowy (z założenia z zielonych bananów), barwy zielonej, o lekkim posmaku ziołowym. Pochodzi z indonezyjskiej wyspy Ambon. Likier zawiera ok. 22% alkoholu.

</doc>
<doc id="527785" url="https://pl.wikipedia.org/wiki?curid=527785" title="CP2020">
CP2020



</doc>
<doc id="527789" url="https://pl.wikipedia.org/wiki?curid=527789" title="ČSSD">
ČSSD



</doc>
<doc id="527791" url="https://pl.wikipedia.org/wiki?curid=527791" title="KSČM">
KSČM



</doc>
<doc id="527797" url="https://pl.wikipedia.org/wiki?curid=527797" title="Passoa">
Passoa

Passoa – francuski likier produkowany z soku owoców tropikalnych (głównie marakui). Został wprowadzony na rynek w 1986 roku. Oprócz podstawowej wersji smakowej "Passiōn fruits", dostępny jest też w czterech innych odmianach: mango, ananasowym i kokosowym. Passoa pierwotnie zawierała 20% alkoholu, jednak w 2005 zredukowano jego ilość do 17%. Dostępne są także słabsze wersje trunku.

</doc>
<doc id="527799" url="https://pl.wikipedia.org/wiki?curid=527799" title="Lockheed F-35">
Lockheed F-35



</doc>
<doc id="527800" url="https://pl.wikipedia.org/wiki?curid=527800" title="Dynastia Fatymidów">
Dynastia Fatymidów



</doc>
<doc id="527807" url="https://pl.wikipedia.org/wiki?curid=527807" title="FIBA">
FIBA



</doc>
<doc id="527808" url="https://pl.wikipedia.org/wiki?curid=527808" title="Dismember">
Dismember

Dismember (początkowo Dismemberizer) – szwedzki death metalowy zespół muzyczny, powstały w 1988 roku w Sztokholmie.
Do 2008 roku zespół nagrał osiem albumów studyjnych pozytywnie ocenianych przez krytyków muzycznych. Zespół dał szereg koncertów na całym świecie i uczestniczył w licznych festiwalach: Wacken Open Air, Summer Breeze, XIV Agglutination, Hole In The Sky, Heavy Metal Circus festival czy Obscene Extreme. Dismember to jedna z najbardziej znanych szwedzkich grup heavy metalowych o charakterystycznym brzmieniu nagrań zrealizowanych w Sunlight Studio.
Historia.
Zespół powstał w 1988 roku w Sztokholmie z inicjatywy basisty i wokalisty Roberta Sennebäcka, gitarzysty Davida Blomqvista i perkusisty Freda Estby'ego. Tego samego roku ukazało się pierwsze demo pt. "Dismembered". Rok później grupa zarejestrowała kolejne dema zatytułowane "Last Blasphemies" i "Rehearsal Demo '89", po czym w październiku br. działalność Dismember została zawieszona. Wówczas David Blomqvist i Fred Estby dołączyli do Mike Amotta i jego formacji Carnage.
W kwietniu 1990 roku po rozpadzie Carnage, muzycy z tej grupy tj. D. Blomqvist, F. Estby i Matti Kärki wskrzesili Dismember. Zaraz po tym w sierpniu br. Dismember przy współpracy z inżynierem dźwięku Tomasem Skoksbergiem w studio „Sunlight” nagrał czwarte demo pt. "Reborn In Blasphemy". W utworze "Defective Decay" solowe partie gitary nagrał Nicke Andersson, będący ówczesnym członkiem Entombed.
W 1991 roku ukazał się pierwszy album studyjny grupy zatytułowany "Like an Ever Flowing Stream". Poza Blomqvistem (gitara), F. Estbym (perkusja) i M. Kärkim (śpiew), w nagraniach albumu dodatkowo wzięli udział (jako nowi członkowie zespołu): przybyły z grupy Unleashed – Robert Sennebäck (gitara rytmiczna) a także Robert Cabeza (gitara basowa), grający też w Carbonized. Wydawnictwo było promowane singlem pt. "Skin Her Alive". Rok później ukazał się pierwszy minialbum pt. "Pieces".
W 1993 roku ukazał się drugi album pt. "Indecent And Obscene", zaś w 1995 roku kolejny (trzeci) album o tytule "Massive Killing Capacity". Tego samego roku został wydany drugi minialbum pt. "Casket Garden".
W 1997 roku został wydany czwarty album Dismember pt. "Death Metal". Również w 1997 roku został wydany trzeci minialbum pt. "Misanthropic". W 1998 roku z zespołu odszedł basista Richard Cabeza, który dołączył do norweskiej grupy Satyricon. W 2000 roku ukazał się piąty album zespołu pt. "Hate Campaign". Na początku 2001 roku zespół podpisał kontrakt płytowy z wytwórnią muzyczną Hammerheart Records. Rok później na przełomie kwietnia i maja w Das Boot w Sztoholmie zespół rozpoczął realizację kolejnego wydawnictwa. W 2003 roku zespół odbył tasę koncertową w Europie wraz z Flesh Made Sin i Callenish Circle.
W 2004 roku nakładem Karmageddon Media, która poprzednio nosiła nazwę Hammerheart został wydany szósty album zatytułowany "Where Ironcrosses Grow". Płyta została wyprodukowana przez perkusistę Freda Estby'ego. Natomiast okładkę przygotował Dan Seagrave, który współpracował poprzednio m.in. z Entombed i Morbid Angel. 24 sierpnia również w 2004 roku ukazało się pierwsze wydawnictwo DVD grupy pt. "Live Blasphemies". Na wydawnictwie został opublikowany m.in. koncert zarejestrowany 27 maja 2003 roku w sztokholmskim Klubben oraz filmy dokumentalne. W ramach promocji "Where Ironcrosses Grow" zespół w listopadzie obył europejską trasę koncertową wraz Psycroptic, Anata i Sanatorium.
Rok później ukazała się pierwsza kompilacja nagrań zespołu pt. "Complete Demos". Na płycie został wydane wszystkie nagrania demo zespołu po uprzednim zmasterowaniu. Natomiast w sierpniu w Sami Studio zespół rozpoczął realizację siódmego albumu. Również w 2005 roku z zespołu odszedł basista Johan Bergeback. 20 lutego 2006 roku nakładem Regain Records ukazał się siódmy album pt. "The God That Never Was". W listopadzie tego samego roku zespół wziął udział w trasie koncertowej prekursorów szwedzkiego death metalu Masters Of Death podczas której wystąpiły również Unleashed, Entombed i Grave. W 2007 roku z zespołu odszedł Fred Estby, którego zastąpił Thomas Daun. Oświadczenie Freda Estby'ego odnośnie opuszczenia zespołu:
W nowym składzie październiku tego samego roku w studiu nagraniowym B.A.S. zespół przystąpił do prac nad kolejnym albumem. W 2008 roku ukazał się ósmy album pt. "Dismember". Płyta została wyprodukowana przez Nico Elgstranda, który współpracował z takimi grupami jak Murder Squad, Krux czy Merciless. W ramach promocji zespół w lipcu odbył trasę koncertową w Australii. Natomiast w sierpniu grupa dała szereg koncertów w Ameryce Południowej. 22 listopada w Stockholmie odbył się jubileuszowy koncert grupy z okazji dwudziestolecia działalności artystycznej. Podczas koncertu wystąpili gościnnie również byli członkowie zespołu. W 2009 roku ukazało się drugie wydawnictwo DVD zespołu pt. "Under Bloodred Skies". Tego samego roku zespół został nominowany nagrody Manifest Awards w kategorii „Best Hard Rock/Metal” za album "Dismember". W 2011 roku grupa została rozwiązana.
Muzyka i teksty.
Muzyka grupy na przestrzeni lat nieprzerwanie była zaliczana do gatunku death metal. Recenzent About.com – Chad Bowar pdokreślił m.in. łatwo rozpoznawalny styl grupy który nie uległ zmianie od powstania w 1988 roku oraz różnorodny styl wokalisty Matti'ego Kärki. W swej twórczości zespół poruszył takie zagadnienia jak śmierć, wojna, religia czy nienawiść. Komentarz Freda Estby'ego odnośnie do tekstów na albumie "Where Ironcrosses Grow":
Muzycy.
Opracowano na podstawie materiału źródłowego.
Ostatni znany skład zespołu
Byli członkowie zespołu
Dyskografia.
Opracowano na podstawie materiału źródłowego.
Albumy studyjne
Single
Minialbumy
Kompilacje
Dema
Wideografia.
Opracowano na podstawie materiału źródłowego.

</doc>
<doc id="527810" url="https://pl.wikipedia.org/wiki?curid=527810" title="Galliano (likier)">
Galliano (likier)

Galliano – likier powstający na bazie do 35 ziół, kwiatów, jagód i korzeni (informacja jest zastrzeżona), pochodzący z Włoch. Barwa likieru jest złota, a w jego smaku szczególnie wyeksponowane są wanilia, anyż i lukrecja. Likier został opracowany w 1896 roku przez Arturo Vaccari. Nazwa upamiętnia bohaterskiego włoskiego żołnierza, majora Giuseppe Galliano. 
Jest składnikiem koktajli m.in. harvey wallbanger i milano. Często (w Szwecji) podawany z ciepłą kawą espresso i bitą śmietaną.

</doc>
<doc id="527815" url="https://pl.wikipedia.org/wiki?curid=527815" title="Application service provider">
Application service provider

Application service provider (ASP) – usługi polegające na wynajmie programów komputerowych poprzez Internet. ASP odnosi się do sposobu rozliczania pomiędzy dostawcą programu a jego użytkownikiem (licencja). W modelu ASP rezygnuje się z wnoszenia opłaty za licencję za pewien okres z góry, na rzecz wnoszenia opłaty proporcjonalnej do stopnia wykorzystania. Ze względu na charakter tych rozliczeń czasami ASP określa się terminem oprogramowanie na żądanie ().
Wraz z rozwojem technologii związanych z protokołem HTTP, obserwuje się wzrost zainteresowania tą formą licencjonowania oprogramowania wśród twórców. Zazwyczaj wnosi się opłatę w zamian za:
Główne zalety ASP to:
Główne wady ASP to:

</doc>
<doc id="527816" url="https://pl.wikipedia.org/wiki?curid=527816" title="Retowie">
Retowie

Retowie – pochodząca z łaciny nazwa ludu zamieszkującego od około 500 roku p.n.e. do II wieku n.e. rejon środkowych Alp.
W VI wieku p.n.e. Retowie zasiedlili tereny dzisiejszej wschodniej Szwajcarii, Tyrolu i Lombardii. Nieznane jest pochodzenie tego ludu. Niektórzy badacze uznają go za lud celtycki, inni za autochtoniczną nie-indoeuropejską ludność Europy, spokrewnioną z Etruskami (większość autorów epoki, w tym m.in. Pliniusz Starszy). Kilka zachowanych inskrypcji w języku retyckim sugeruje, że mógł być spokrewniony z językiem etruskim. Również znaleziska broni wskazują na wpływy etruskie.
W 15 r. p.n.e. nastąpił podbój terytorium Retów przez Tyberiusza i Druzusa, a następnie utworzenie na tych terenach rzymskiej prowincji Raetia (Recja). Język Retów został szybko wyparty przez język łaciński.
Przypuszczalnie pozostałością po łacińskich dialektach Retów są dzisiejsze języki retoromańskie.

</doc>
<doc id="527818" url="https://pl.wikipedia.org/wiki?curid=527818" title="Karkonosz">
Karkonosz



</doc>
<doc id="527819" url="https://pl.wikipedia.org/wiki?curid=527819" title="Przewodniczący Kolegium Połączonych Szefów Sztabów">
Przewodniczący Kolegium Połączonych Szefów Sztabów

Przewodniczący Kolegium Połączonych Szefów Sztabów (ang. Chairman of the Joint Chiefs of Staff) – najwyższe stanowisko wojskowe w Siłach Zbrojnych Stanów Zjednoczonych. Przewodniczący JCS jest jednocześnie doradcą prezydenta USA do spraw wojskowych. 
Przewodniczy posiedzeniom Kolegium Połączonych Szefów Sztabów w Pentagonie. W skład tego gremium wchodzi – oprócz przewodniczącego – wiceprzewodniczący, szefowie sztabów: Armii (Wojsk Lądowych), Sił Powietrznych oraz Szef Operacji Morskich (będący odpowiednikiem szefa sztabu w U.S. Navy) i komendant Korpusu Piechoty Morskiej (Marines).

</doc>
<doc id="527820" url="https://pl.wikipedia.org/wiki?curid=527820" title="Rzepiór">
Rzepiór



</doc>
<doc id="527821" url="https://pl.wikipedia.org/wiki?curid=527821" title="Dawid I Szkocki">
Dawid I Szkocki

Dawid I Szkocki, w języku gaelickim Dabíd mac Maíl Choluim, znany również jako Święty Dawid I lub Dawid I Święty (1084 – 1153), król Szkocji od 1124.
Biogram.
Dawid I pochodził z dynastii Dunkeld. Nie jest znana dokładna data jego urodzin. Był najmłodszym synem Malcolma III Szkockiego (Malcolma Canmore) i Małgorzaty Szkockiej, późniejszej świętej (kanonizacja w 1251 przez papieża Innocentego VI), siostry króla Anglii, Edgara II Æthelinga. Był także bratem Edgara i Aleksandra I Srogiego, przyrodnim bratem Dunkana II. Był dziadem Malcolma IV i Wilhelma I Lwa. 
Wychowywał się na angielskim dworze królewskim swego szwagra Henryka I, gdzie też został pasowany na rycerza. W roku 1113 Dawid ożenił się z Matyldą (1074-1130), córką i następczynią Waltheofa, earla Nortumbrii. Przez małżeństwo to otrzymał angielskie hrabstwo i tytuł earla Huntingdon.
Nieco wcześniej, po śmierci brata, króla Szkocji, Edgara, w roku 1107 terytoria Szkockiej korony zostały podzielone zgodnie z jego wolą pomiędzy jego dwóch braci, Dawida i Aleksandra. Dawid otrzymał władzę w płd. części Szkocji (Strathclyde, część Lothian, Kumbrii) z tytułem earla Kumbrii, Aleksander zaś, razem z koroną, Szkocję na północ od rzek Forth i Clyde. Bratobójcze walki o władzę w całej Szkocji, jakie nastały po tym podziale, zakończyła dopiero w 1124 r. śmierć Aleksandra. Dawid przejął wtedy tron szkocki, jednocząc obie części państwa. Wobec silnej pozycji przywódców klanów był początkowo uzależniony od poparcia angielskiego. W 1130 r. pokonał pretendenta do tronu szkockiego Angusa z Moray. Stopniowo emancypował się spod wpływów angielskich i kontynuował starania o niezależność Kościoła szkockiego.
W 1127 złożył hołd ze swych angielskich posiadłości Matyldzie (1101–1167) jako następczyni króla Anglii, Henryka I Beauclerca (pozbawiony męskiego potomstwa Henryk zmusił baronów do uznania jej za jedyną legalną dziedziczkę wszystkich jego ziem). Kiedy jednak uzurpator Stefan z Blois w 1135 usunął ją i sam objął tron Anglii, doszło do wojny. Początkowo, w zamian za obietnice ustępstw terytorialnych, Dawid złożył Stefanowi przysięgę lojalności, ale wkrótce przyłączył się do zwolenników Matyldy, licząc na opanowanie całego Northumberlandu.
W roku 1136 opanował część Kumbrii z kopalniami srebra, wszedł w posiadanie mennicy w Carlisle i rozpoczął jako pierwszy król Szkocji bicie własnej monety, skopiowanej na wzór monety Stefana.
Jego atak na Anglię (1137) zakończył się niepowodzeniem – zawarciem przymusowego pokoju, potwierdzeniem przysięgi wasalnej i utratą hrabstwa Huntington. Już jednak w 1138 r. powtórnie zaatakował Anglików, zajął ponownie Carlisle i mimo porażki 22 sierpnia pod Northallerton w hrabstwie Yorkshire, w kolejnym pokoju ze Stefanem (1139) zdołał utrzymać Carlisle i Kumbrię. Uzyskał także dla swego syna Henryka hrabstwo Northumberlandu jako lenno angielskie. 
W lutym 1141 r. wojska Stefana z Blois zostały pokonane przez zwolenników Matyldy pod Lincoln, a w kwietniu tego roku Matylda została uznana przez radę kościelną królową Anglii. Aroganckie i niepopularne posunięcia (anulowanie nadań dokonanych przez Stefana) doprowadziły do jej wypędzenia z Londynu jeszcze przed koronacją. Dawid, szczęśliwie uniknąwszy pojmania, powrócił do Szkocji.
W latach następnych Dawid skoncentrował się na gruntownych reformach wewnętrznych, które polegały na: 
Dawid I zmarł 24 maja 1153 w Carlisle. Spoczywa w opactwie benedyktynów Dunfermline. Opactwo to ufundowane przez jego matkę Małgorzatę Szkocką w roku 1070, z czasem stało się ważnym ośrodkiem kultu religijnego oraz miejscem pochówku królów Szkocji. Dawid jest uznawany przez Rzymski Kościół katolicki za świętego, mimo iż nigdy formalnie nie został kanonizowany. Po nim na tron Szkocji wstąpił Malcolm IV Dziewica.
Miał dwóch synów, Malcolma (nie mylić z Malcolmem IV), oraz Henryka Szkockiego (1114-1152), 3 earla Huntingdon, następcę tronu Szkocji, ojca Malcolma IV. Miał także dwie córki, Claricię i Hodiernę.

</doc>
<doc id="527826" url="https://pl.wikipedia.org/wiki?curid=527826" title="Rzepolicz">
Rzepolicz



</doc>
<doc id="527827" url="https://pl.wikipedia.org/wiki?curid=527827" title="Duch Gór">
Duch Gór



</doc>
<doc id="527828" url="https://pl.wikipedia.org/wiki?curid=527828" title="Rozgrywki ligowe">
Rozgrywki ligowe

Rozgrywki ligowe (system ligowy) – regularny cykl meczów w dyscyplinach drużynowych, prowadzony według modelu dwurundowego („jesień-wiosna” lub „wiosna-jesień”) „każdy z każdym – mecz i rewanż”, w celu wyłonienia najlepszej drużyny w kraju, regionie itd.
Organizacją i prowadzeniem rozgrywek ligowych zajmuje się specjalnie ku temu utworzony podmiot, działający w formie spółki akcyjnej (wówczas „Liga” jest autonomiczna i niezależna od federacji, która jednak jest jej udziałowcem), bądź też federacja sportowa danej dyscypliny sportu. W ogólniejszym znaczeniu terminem „liga” określa się często każdą zorganizowaną rywalizację z udziałem więcej niż dwóch uczestników – np. liga fryzjerska, szkolna liga czytelnicza itd.
Ogólne zasady rozgrywek.
Rozgrywki ligowe organizuje się regularnie – zazwyczaj raz do roku – a pełny cykl rozgrywkowy nazywa się sezonem. Zespoły uczestniczące w rozgrywkach spotykają się według określonego terminarza, z reguły zawsze w te same dni tygodnia – jedna seria meczów nazywana jest kolejką. Na podstawie wyników meczów tworzona jest tabela – ranking drużyn uczestniczących w rozgrywkach, uszeregowanych według ilości zwycięskich meczów lub zdobytych punktów. Mistrzem z reguły zostaje drużyna, która po rozegraniu wszystkich zaplanowanych kolejek znajduje się na pierwszym miejscu tabeli. W niektórych systemach rozgrywek rozgrywa się dodatkowo mecze finałowe z udziałem zespołów z czołówki tabeli, które decydują o mistrzostwie.
W przypadku większej liczby drużyn uczestniczących w rozgrywkach ligowych na danym obszarze (najczęściej kraju) zachodzi konieczność ich zhierarchizowania, czyli podzielenia na poszczególne poziomy ligowe (szczeble ligowe), nazywane potocznie „ligami”, bądź „klasami rozgrywkowymi”. Przynależność drużyny do określonej ligi, bądź klasy wynika zazwyczaj z poziomu sportowego prezentowanego w poprzednim sezonie lub – rzadziej – od warunków finansowych, infrastruktury i innych czynników. W niemal wszystkich systemach ligowych obowiązuje zasada spadków i awansów, czyli cosezonowa aktualizacja składów klas rozgrywkowych, poprzez zastąpienie najsłabszych drużyn danej klasy najlepszymi drużynami klasy niższej. Liczba drużyn degradowanych i awansujących ustalana jest przed rozpoczęciem sezonu. W wielu systemach ligowych drużyny plasujące się w tabeli na zakończenie sezonu bezpośrednio przed drużynami zdegradowanymi rozgrywają dodatkowe mecze barażowe z drużynami, które uplasowały się bezpośrednio za drużynami awansującymi w niższej lidze. Zwycięzcy meczów barażowych zostają przydzieleni do ligi wyższej, przegrani do ligi niższej.
Terminarze rozgrywek ustala się zazwyczaj zgodnie z systemem kołowym, czyli w ciągu sezonu każda z drużyn spotyka się z każdą inną, występującą na tym samym szczeblu ligowym w formie dwumeczu, tj. jedno spotkanie u siebie (w domu) oraz jedno u przeciwnika (na wyjeździe). Spotyka się także rozgrywki systemem pucharowym lub systemem stanowiącym połączenie obu systemów (pucharowe mecze finałowe poprzedzone fazą grupową).
Na przestrzeni lat specyficzny system rozgrywek ligowych został stworzony w krajach Ameryki Południowej i Ameryki Środkowej, gdzie jeden sezon składa się z dwóch niezależnych od siebie części (podsezonów) – zobacz: Apertura i Clausura.

</doc>
<doc id="527831" url="https://pl.wikipedia.org/wiki?curid=527831" title="XXV Dynastia">
XXV Dynastia



</doc>
<doc id="527832" url="https://pl.wikipedia.org/wiki?curid=527832" title="XXIV Dynastia">
XXIV Dynastia



</doc>
<doc id="527833" url="https://pl.wikipedia.org/wiki?curid=527833" title="XXIII Dynastia">
XXIII Dynastia



</doc>
<doc id="527834" url="https://pl.wikipedia.org/wiki?curid=527834" title="XXII Dynastia">
XXII Dynastia



</doc>
<doc id="527835" url="https://pl.wikipedia.org/wiki?curid=527835" title="XXI Dynastia">
XXI Dynastia



</doc>
<doc id="527837" url="https://pl.wikipedia.org/wiki?curid=527837" title="MTV Movie Awards 2004">
MTV Movie Awards 2004

13. gala MTV Movie Awards odbyła się 28 maja 2004 roku w Shrine Auditorium w Los Angeles. Uroczystość prowadziła Lindsay Lohan.
Podczas gali wystąpili Beastie Boys, D12, Yeah Yeah Yeahs.
Nominacje.
Najlepsza rola "cameo".
Zwycięzcy z tej kategorii wybierani byli jedynie przez użytkowników sieci komórkowej Virgin Mobile. "Cameo" to dosłownie kameę, jednak w tym znaczeniu odnosi się do niewielkiej roli znanego aktora w filmie.

</doc>
<doc id="527838" url="https://pl.wikipedia.org/wiki?curid=527838" title="XVIII Dynastia">
XVIII Dynastia



</doc>
<doc id="527839" url="https://pl.wikipedia.org/wiki?curid=527839" title="Frangelico">
Frangelico

Frangelico – likier orzechowy z Włoch. Jest produkowany z orzechów laskowych, z dodatkiem ziół i jagód oraz kakao i wanilii. Zawiera 20-24% alkoholu. Napój jest barwiony karmelem. Charakterystyczna butelka przepasana sznurem kształtem nawiązuje do postaci mnicha.

</doc>
<doc id="527843" url="https://pl.wikipedia.org/wiki?curid=527843" title="Sabra (likier)">
Sabra (likier)

Sabra – izraelski likier o smaku czekoladowo-pomarańczowym. 
Wytwarzany jest z czekolady i wyciągu ze skórek pomarańczy. Zawiera 30% alkoholu.
Pomysłodawcą wytworzenia likieru w 1963 był Edgar Bronfman.

</doc>
<doc id="527847" url="https://pl.wikipedia.org/wiki?curid=527847" title="Nocino">
Nocino

Nocino – ciemnobrązowy likier otrzymywany z całych zielonych orzechów włoskich. Zawiera 40% alkoholu.

</doc>
<doc id="527849" url="https://pl.wikipedia.org/wiki?curid=527849" title="MTV Movie Awards 2003">
MTV Movie Awards 2003

12. gala MTV Movie Awards odbyła się 31 maja 2003 w Shrine Auditorium w Los Angeles. Uroczystość prowadzili Seann William Scott i Justin Timberlake, a wystąpili t.A.T.u., 50 Cent oraz P!nk.

</doc>
<doc id="527850" url="https://pl.wikipedia.org/wiki?curid=527850" title="8 Flotylla Obrony Wybrzeża">
8 Flotylla Obrony Wybrzeża

8 Flotylla Obrony Wybrzeża im. Wiceadmirała Kazimierza Porębskiego w Świnoujściu – polska flotylla okrętów obrony wybrzeża, jeden z trzech związków taktycznych Marynarki Wojennej. W skład flotylli wchodzą trzy zespoły okrętów: dwa obrony przeciwminowej (OPM) i jeden transportowo-minowy oraz jednostki brzegowe: obrony przeciwlotniczej, wsparcia inżynieryjnego stacjonujące w zachodniej części Wybrzeża. Zabezpieczenie logistyczne sił realizuje Komenda Portu Wojennego. Flotylla powstała w 1965 z Bazy Głównej Marynarki Wojennej, wcześniej Szczecińskiego Obszaru Nadmorskiego. Od 1 stycznia 2014 r. Flotylla została podporządkowana Dowódcy Generalnemu Rodzajów Sił Zbrojnych.
Historia.
Trudności w utrzymaniu w miarę ujednoliconej i zwartej Flotylli w Świnoujściu istniały od samego początku jej tworzenia. W lipcu 1949 roku kontradmirał Włodzimierz Steyer, już jako dowódca Marynarki Wojennej, wystąpił z koncepcją skoncentrowania głównych sił jednostek pływających w Gdyni, gdyż kompletowanie, zaopatrywanie i remonty flotylli w odległym SON nastręczały poważne trudności. Brak okrętów i rozwój nowych rodzajów uzbrojenia, a także zmiany w sytuacji międzynarodowej połączone z redukcją sił zbrojnych zmusiły dowództwo MW do bardziej realnego szukania rozwiązań organizacyjnych podległych mu jednostek. Tym samym powstała koncepcja baz morskich i artyleryjskiej osłony przybrzeżnego szlaku komunikacyjnego przez baterie artylerii stałej i ruchomej. 21 grudnia 1950 roku nowej jednostce nadano nazwę Bazy Marynarki Wojennej w Świnoujściu i nr 2454. Pierwszym dowódcą został kmdr Tadeusz Rutkowski.
Z powstaniem Bazy MW łączy się okres szybkiego rozwoju jednostek pływających. W 1951 roku powstała Flotylla Środków Desantowych, przemianowana w 1956 roku na Flotyllę Okrętów Desantowych, a w 1964 roku w 2 Brygadę Okrętów Desantowych, w której składzie początkowo znajdowało się 21 barek desantowych, 11 barek średnich i 12 kutrów desantowych o łącznej wyporności 3700 ton. W 1955 roku z Helu do Świnoujścia przebazowano 14 Dywizjon Kutrów Trałowych. Jednostki te brały czynny udział w oczyszczaniu wód Bałtyku z min morskich oraz innego uzbrojenia pozostałego po zakończeniu II wojny światowej.
W maju 1965 roku po rozwiązaniu Bazy MW w Świnoujściu i podległych jej jednostek, na mocy rozkazu dowódcy MW nr 027 z dnia 29 kwietnia 1965 roku utworzono 8 Flotyllę Obrony Wybrzeża. W tym samym roku utworzono wywodzącą się z Flotylli Środków Desantowych – 2 Brygadę Okrętów Desantowych i 12 Dywizjon Trałowców Bazowych. Odtworzono również Komendę Portu Wojennego wraz z Dywizjonem Pomocniczych Jednostek Pływających oraz przeniesioną z Ustki Orkiestrę Wojskową. Obowiązki dowódcy flotylli powierzono komandorowi Zygmuntowi Rudomino. W początkowym okresie głównym zadaniem Flotylli była obrona polskiego wybrzeża morskiego od zachodniej granicy państwa z Niemcami do miejscowości Jarosławiec, na pograniczu z drugą, nowo sformowaną 9 Flotyllą Obrony Wybrzeża w Helu oraz akwenu przyległego. Zasadnicze siły Flotylli przeznaczone były do udziału w przewidywanym desancie morskim. W następnych latach jej siły zwiększyły się o kolejne oddziały i pododdziały łączności i obserwacji, artylerii nadbrzeżnej i przeciwlotniczej oraz wojsk chemicznych. W 1977 roku 8 FOW podporządkowano 8 Kołobrzeski Batalion Saperów oraz sformowano od podstaw 1 Dywizjon Saperów Morskich, który podporządkowano 2 Brygadzie Okrętów Desantowych. W szczytowym okresie Flotylla liczyła około 80 jednostek pływających różnych klas oraz pododdziały brzegowe.
Dynamiczny rozwój sił morskich i jednostek brzegowych Flotylli w tym okresie wynikał ze strategii i doktryny Sił Zbrojnych Polskiej Rzeczypospolitej Ludowej realizujących zadania w ramach ówczesnych struktur Układu Warszawskiego. Najwymowniejszym tego przykładem był liczny udział okrętów Flotylli w wielu ćwiczeniach szczebla operacyjnego, planowanych i organizowanych przez naszą marynarkę, jak i sił wówczas sojuszniczej Floty Bałtyckiej i Volksmarine.
Na przełomie lat 80. i 90. nastąpiły kolejne zmiany strukturalno-organizacyjne. Na skutek dokonującej się transformacji społeczno-politycznej, zmiany doktryny Sił Zbrojnych oraz nowej koncepcji obronnej rozwoju sił morskich, nastąpiło masowe wycofywanie okrętów i kutrów desantowych. Efektem tych przeobrażeń była zmiana nazwy 2 Brygady Okrętów Desantowych na 2 Brygadę Okrętów Transportowo-Minowych (12 lipca 1992 roku), a następnie przeformowanie jej na 2 Dywizjon Okrętów Transportowo-Minowych (1 września 1992 roku). W latach 80. wycofano trałowce projektu 254K i 254M, które zastąpiono nowymi okrętami projektu 207D oraz 207P. 31 lipca 1993 roku z podporządkowania dowódcy 2 Brygady Okrętów Transportowo-Minowych wyłączono 1 Dywizjon Saperów Morskich, przeformowując go na 4 Batalion Minowania MW. Wcześniej rozformowano 2 Oddział Zabezpieczenia MW (31 października 1989 roku) oraz dywizjon i dwie baterie artylerii przeciwlotniczej (31 stycznia 1990 roku). W tym samym czasie z kutrów Bałtyckiego Dywizjonu Okrętów Pogranicza rozformowanej Brygady Okrętów Pogranicza w 1991 roku utworzono 16 Dywizjon Kutrów Zwalczania Okrętów Podwodnych, z miejscem stacjonowania w Kołobrzegu. Odtworzono także kołobrzeską Komendę Portu Wojennego, pełniącą funkcję jedynej bazy morskiej na środkowym wybrzeżu, przystosowaną do zaopatrywania jednostek Marynarki Wojennej. 9 października 1992 roku decyzją Biskupa Polowego WP w 8 FOW została powołana Parafia Wojskowa, która od 1 lipca 2007 roku jest pod wezwaniem bł. ks. Władysława Miegonia.
Rok 1994 był bardzo znaczący dla świnoujskiego związku taktycznego. W czerwcu 8 FOW otrzymała imię wiceadmirała Kazimierza Porębskiego. Także w tym roku decyzją ministra obrony narodowej 29 kwietnia został ustanowiony świętem Flotylli.
W 1995 roku, po licznych zmianach etatowo-organizacyjnych, 8 Flotyllę Obrony Wybrzeża tworzyły jednostki stacjonujące w czterech miejscowościach: Świnoujściu, Międzyzdrojach, Dziwnowie i Kołobrzegu. W skład Flotylli wchodziły:
Istotne znaczenie w tym okresie miało przygotowanie i dostosowanie sił morskich Flotylli do członkostwa w NATO oraz ich aktywny udział w programie „Partnerstwo dla Pokoju”. Ukoronowaniem wzajemnej współpracy z siłami morskimi państw zachodnich było podpisanie porozumienia pomiędzy 8 FOW a Flotyllą Kutrów Rakietowych Bundesmarine z Warnemünde (16 sierpnia 1995 roku) oraz trójstronnego porozumienia o wzajemnej współpracy z Flotyllą Trałowo-Minową z Olpenitz i 3 Eskadrą Kongelige Danske Marine bazującą we Frederikshavn (26 czerwca 1998 roku) przez ówczesnego dowódcę kontradmirała Stanisława Kasperkowiaka. Od początku lat 90., aż do momentu wstąpienia Polski do sojuszu NATO (12 marca 1999 roku), świnoujska Flotylla w sposób aktywny współpracowała z siłami morskimi państw Sojuszu Północnoatlantyckiego na obszarze Morza Bałtyckiego, Cieśnin Duńskich, Morza Północnego, dostosowując potencjał obronny do zachodnich partnerów w zakresie interoperacyjności, kompatybilności, dowodzenia i łączności oraz zabezpieczenia logistycznego. Wspólne ćwiczenia na morzu z udziałem pojedynczych okrętów i grup taktycznych ułatwiały poznawanie dokumentów i procedur dotyczących zasad działania sił morskich zgodnych ze standardami NATO, a uzyskane doświadczenie dowódców okrętów i załóg pozwoliło na bezkolizyjne wejście sił MW w struktury Sojuszu. Lata 2004–2010, to czas realizacji największej inwestycji w Bazie Morskiej Świnoujście – rozbudowy portu wojennego, który po zakończeniu prac stał się bazą morską Sojuszu Północnoatlantyckiego. Zbudowano wówczas nowoczesne nabrzeże, drogi dojazdowe i lądowisko dla helikopterów. Pogłębiono baseny portowe i odcinek toru wodnego oraz wyremontowano falochrony. Początek XXI wieku przyniósł kolejne zmiany organizacyjne jednostek Flotylli. W związku z dostosowaniem sił morskich do standardów NATO, ze służby wycofano kilkanaście jednostek pływających, wcielając do linii okręt wsparcia logistycznego ORP „Kontradmirał Xawery Czernicki” (1 września 2001 roku). Rozformowano 4 Batalion Minowania MW w Dziwnowie (30 września 2005 roku), 16 Dywizjon Kutrów ZOP w Kołobrzegu (31 lipca 2006 roku), Komendę Portu Wojennego Kołobrzeg (31 grudnia 2006 roku). Podporządkowanie pod Centrum Wsparcia Teleinformatycznego i Dowodzenia MW zmienił 8 Rejon Obserwacji i Łączności (30 października 2006 roku). 1 lipca 2006 roku, w wyniku rozformowania 9 FOW, dowódcy 8 FOW podporządkowano 13 Dywizjon Trałowców stacjonujący w porcie wojennym Gdynia. Należy nadmienić, że okręty 13 Dywizjonu Trałowców pozostawały w strukturach Flotylli od 2006 do 2009 roku, następnie były w podporządkowaniu dowódcy 3 FO, by ponownie powrócić w struktury 8 FOW z dniem 1 listopada 2013 roku. W tym samym czasie Orkiestra Wojskowa MW została podporządkowana Dowódcy Garnizonu Warszawa. 31 grudnia 2013 roku została rozformowana Komenda Garnizonu Świnoujście. Wcześniej, w wyniku reformy służby zdrowia, Wojskową Specjalistyczną Przychodnię Lekarską przekształcono w Samodzielny Publiczny Zakład Opieki Zdrowotnej podległy Inspektoratowi Służby Zdrowia w Warszawie. 1 stycznia 2014 roku 8 FOW została podporządkowana bezpośrednio Dowódcy Generalnemu Rodzajów Sił Zbrojnych w Warszawie.
Działalność.
8 Flotylla Obrony Wybrzeża w strukturze skupia głównie jednostki obrony przeciwminowej. Posiada dwa dywizjony okrętów przeciwminowych, posiadające w swoim składzie 17 trałowców i 3 niszczyciele min, które zabezpieczają zadania MW w obszarze zwalczania zagrożeń na morzu. Załogi flotylli uczestniczą w międzynarodowych ćwiczeniach takich jak m.in.: „Baltops”, „Northern Coasts”, „Open Spirit” czy „Squadex”.
Okręty Dywizjonu Okrętów Transportowo-Minowych, znajdujący się w składzie 8. FOW, zapewnia możliwość transportu drogą morską wojsk i sprzętu technicznego innym Rodzajom Sił Zbrojnych. W ramach dyżurów bojowych okręty 8. FOW realizują zabezpieczenie wejścia gazowców do terminalu LNG w Świnoujściu. Siły okrętowe 8. FOW stacjonują w Porcie Wojennym w Świnoujściu i Gdyni.
Struktura.
Obecna struktura 8 Flotylli Obrony Wybrzeża obowiązuje od 2013 roku. 1 stycznia 2014 roku 8.FOW została podporządkowana bezpośrednio Dowódcy Generalnemu Rodzajów Sił Zbrojnych.
Spis jednostek pływających.
Okręty desantowe i transportowo-minowe.
Okręty transportowo-minowe projektu 767 typu Lublin
Okręty desantowe proj. 770 – 11 okrętów o numerach burtowych od 888 do 899, w służbie "2 Brygady Okrętów Desantowych"
Okręty desantowe proj. 771 – 11 okrętów o numerach burtowych od 801 do 811, w służbie "2 Brygady Okrętów Desantowych".
Kutry transportowe proj. 716
Kutry desantowe projektu 709 – 8 FOW eksploatowała 15 kutrów projektu 709 o numerach burtowych od 857 do 871, w służbie w latach 1962-1990 w "2 Brygadzie Okrętów Desantowych - Dywizjon Kutrów Desantowych".
Kutry desantowe projektu 719"."
Niszczyciele min.
Niszczyciele min projektu 206FM typu Flaming
Niszczyciel min projektu 258 typu Kormoran II
Trałowce.
Trałowce projektu 207P typu Gardno
Trałowce projektu 207M typu Mamry
Trałowiec projektu 207DM typu Gopło
Trałowce projektu 254K
Trałowce projektu 254M
Kutry trałowe projektu 151
Kutry trałowe projektu 361T
Kutry trałowe projektu B410-IV/S
Okręty dowodzenia.
Okręt dowodzenia siłami Obrony Przeciwminowej
Okręt dowodzenia desantem proj. 776
Okręty ZOP.
Kutry ZOP proj. 918M
Pomocnicze jednostki pływające.
Zbiornikowce
Pływające stacje demagnetyzacyjne projektu B208
Holowniki projektu H-900/II
Holowniki projektu B860
Holowniki projektu H-960 
Holowniki projekt B820: 
Holownik projektu B65
Holowniki projektu H-800/IV
Motorówka hydrograficzna projektu MH111/C
Kutry transportowo-pasażerskie projektu 4142
Kutry portowo-redowe projektu B574 – jedna jednostka
Kutry hydrograficzne projektu B447
Kutry holowniczo-komunikacyjne projektu KH-K 
Motorówka hydrograficzna projektu Wildcat 40
Motorówki cumownicze projektu M35/MW 
Okręty ratownicze projektu R-30
Barki 

</doc>
<doc id="527851" url="https://pl.wikipedia.org/wiki?curid=527851" title="Blue curaçao">
Blue curaçao

Blue curaçao – odmiana słodkiego likieru pomarańczowego curaçao o niebieskiej barwie. W zależności od marki zawiera różne ilości alkoholu. Oznaczenie "triple sec" oznacza minimalną zawartość 38% alkoholu. Bardzo często używa się tego likieru do zabarwiania drinków. Swój intensywny niebieski kolor zawdzięcza bezsmakowemu niebieskiemu barwnikowi. 
Nazwa tego likieru pochodzi od odmiany gorzkich pomarańczy, które zaś swoją nazwę przejęły od miejsca pierwotnej uprawy – Curaçao, jednej z wysp Antyli.
Najbardziej znani w Polsce producenci blue curaçao to:
Produkowane są również bezalkoholowe syropy blue curaçao, między innymi przez firmy: Finest Call, ROSE'S Cordial Mixer, Monin, Rioba, Polin, Da Vinci Gaurmet.

</doc>
<doc id="527853" url="https://pl.wikipedia.org/wiki?curid=527853" title="Bal (zabawa)">
Bal (zabawa)

Bal (z łac. "ballare" – tańczyć) – zabawa taneczna, zazwyczaj o poważnym charakterze. Bale najczęściej organizuje się w okresie karnawału. Odbywają się wieczorem i mogą trwać do późnych godzin nocnych, a ich większą część stanowi taniec towarzyski.
Wyróżnia się wiele rodzajów takich imprez, m.in.:
Do typowych elementów klasycznego balu należą:
Do rzadko spotykanych dzisiaj elementów tradycyjnych należą:
Bale w II RP.
W międzywojennej Polsce bale odbywały się przede wszystkim w okresie karnawału. Organizowały je środowiska ziemiańskie, arystokratyczne, wojskowi, dyplomaci i artyści. Największe bale w Warszawie odbywały się w Hotelu Europejskim, Hotelu Bristol, Resursie Kupieckiej, Resursie Obywatelskiej, w salonach Ministerstwa Spraw Zagranicznych i Opery Warszawskiej, a także w Szkole Sztuk Pięknych i oficerskim kasynie garnizonowym w alei Szucha.
Współczesność.
Wyrazem bal określa się dzisiaj, nie do końca słusznie, wszystkie większe imprezy towarzyskie przy muzyce. Po okresie Polski Ludowej powoli odradzają się w Polsce bale w tradycyjnej formule. Organizują je środowiska ziemiańsko–arystokratyczne ("Warszawski Bal Debiutantów", "Bal Ziemiański") oraz korporacje akademickie ("Czarna Kawa" Konwentu Polonia i Bal Arkonii). Niektóre elementy tradycyjnego balu występują także w tzw. studniówce, dla młodzieży przygotowującej się do matury.

</doc>
<doc id="527856" url="https://pl.wikipedia.org/wiki?curid=527856" title="Mikołaj Jan Prażmowski">
Mikołaj Jan Prażmowski

Mikołaj Jan Prażmowski herbu Belina (ur. 1617 w Prażmowie, zm. 15 kwietnia 1673 w Ujazdowie) – interreks 1668–1669, arcybiskup gnieźnieński i prymas Polski od 1666, biskup łucki od 1659, biskup warmiński od 1664, w latach 1658–1666 kanclerz wielki koronny, podkanclerzy koronny od 1658, sekretarz wielki koronny, referendarz wielki koronny od 1652 roku.
Życiorys.
Był jednym z najbliższych współpracowników króla Jana II Kazimierza, przywódcą stronnictwa profrancuskiego na dworze. Uczestnik kongresu pokojowego w Oliwie w 1660 roku. Dzięki swoim nieprzeciętnym zdolnościom dyplomatycznym doprowadził do podpisania pokoju oliwskiego w 1660. Blisko związany z Ludwiką Marią Gonzagą, chciał przeprowadzić jej plany elekcji "vivente rege", jednak spotkało się to z powszechną niechęcią szlachty. W 1661 roku otrzymał ze skarbu francuskiego 18 000 liwrów. W 1662 pobierał z kasy ambasadora francuskiego w Rzeczypospolitej Antoine de Lumbres'a pensję w wysokości 15 000 franków za poparcie planu elekcji "vivente rege" kandydata francuskiego Ludwiki Marii Gonzagi. Na sejmie abdykacyjnym 16 września 1668 roku podpisał akt potwierdzający abdykację Jana II Kazimierza Wazy. Był członkiem konfederacji generalnej zawiązanej 5 listopada 1668 roku na sejmie konwokacyjnym. Po abdykacji Jana II Kazimierza w 1668 roku, popierał do polskiej korony kandydaturę carewicza Fiodora. Był elektorem Michała Korybuta Wiśniowieckiego w 1669 roku z województwa poznańskiego, podpisał jego "pacta conventa". Był przeciwnikiem Michała Korybuta Wiśniowieckiego, posądzany był nawet o snucie spisków detronizacyjnych. W 1673 konfederacja gołąbska ogłosiła go zdrajcą ojczyzny i obłożyła jego dobra sekwestrem.
Pochowany w kolegiacie łowickiej.
Linki zewnętrzne.
 

</doc>
<doc id="527858" url="https://pl.wikipedia.org/wiki?curid=527858" title="Juliusz Malczewski">
Juliusz Malczewski



</doc>
<doc id="527860" url="https://pl.wikipedia.org/wiki?curid=527860" title="Keson (lotnictwo)">
Keson (lotnictwo)

Keson – część konstrukcyjna skrzydła samolotu mająca na celu przeniesienie obciążeń zginających i skrecających powstałych w wyniku oddziaływania sił aerodynamicznych. Zwykle umiejscowiona w przedniej lub środkowej części płata. Często ma postać zamkniętego przekroju cienkościennego. Keson umieszczony w przedniej części ma z reguły kształt noska profilu, a umieszczony w części środkowej ma dwie powłoki poziome oraz dwie ścianki pionowe.

</doc>
<doc id="527861" url="https://pl.wikipedia.org/wiki?curid=527861" title="Grand Prix Wielkiej Brytanii na Żużlu 2006">
Grand Prix Wielkiej Brytanii na Żużlu 2006

Wyniki Grand Prix Wielkiej Brytanii, czwartej eliminacji Mistrzostw Świata Grand Prix w sezonie 2006.
Zawody o Grand Prix Wielkiej Brytanii rozgrywane były po raz dwunasty; na Millenium Stadium po raz szósty.
Lista startowa.
Stawkę 15 stałych uczestników Grand Prix uzupełnili: z dziką kartą Simon Stead, natomiast rezerwę toru stanowili Edward Kennett oraz Ben Wilson. Pierwotnie z numerem 17 miał wystartować Lewis Bridger – jednak zgodnie z Regulaminem Grand Prix nie spełniał wymogu wiekowego – 17 lat miał skończyć dopiero w listopadzie.
W wyniku losowania ustalono numery startowe (zgodnie z nimi zawodnicy wpisywani są do tabeli biegowej). W nawiasach podano numery stałe – w nich rzeczywiście żużlowcy startowali.
Opis.
W pierwszym starcie finału prowadził Jarosław Hampel, jednak atakujący Hancock upadł i bieg został przerwany. Po raz trzeci w tym sezonie Crump odniósł zwycięstwo i z aż 34 punktami prowadzi w klasyfikacji. Ponownie bardzo dobry występ zanotował Hancock i Hampel (awans odpowiednio na drugie i piąte miejsce w klasyfikacji). Jonsson po słabszym początku, teraz zajmuje 2 miejsce.
Tomasz Gollob zanotował najsłabszy występ w sezonie (10 miejsce), jednak utrzymał 4 miejsce w klasyfikacji. Ponownie najsłabszy w stawce był Protasiewicz.

</doc>
<doc id="527862" url="https://pl.wikipedia.org/wiki?curid=527862" title="Kootenay (rzeka)">
Kootenay (rzeka)

Kootenay (ang. "Kootenai River") – rzeka o długości 655 km, główny dopływ rzeki Kolumbii, płynąca przez Kolumbię Brytyjską, Montanę i Idaho. Jest to jedyna rzeka w Ameryce Północnej, która rozpoczyna swój bieg w Kanadzie, wpływa do Stanów Zjednoczonych, a następnie ponownie kieruje się do Kanady.
Źródło rzeki Kootenay znajduje się w Górach Skalistych, we wschodniej części Kolumbii Brytyjskiej i pierwotnie płynie ona na południe poprzez Park Narodowy Kootenay, przeciskając się przez Rocky Mountain Trench w pobliżu Canal Flats w Kolumbii Brytyjskiej (w miejscu tym dzieli rzekę tylko 1 km od jeziora Kolumbia, górnego biegu rzeki Kolumbia). Rzeka kontynuuje swój bieg na południe w kierunku granicy ze Stanami Zjednoczonymi, tuż przy miejscowości Wardner tworzy zbiornik Koocanusa, utworzony przez tamę Libby Dam, w pobliżu miejscowości Libby. Koocanausa rozciąga się na granicy kanadyjsko-amerykańskiej. Poniżej tamy rzeka zmienia kierunek ku zachodowi, przecinając Idaho, przez miejscowość Bonners Ferry, a następnie w kierunku północnym. Wpływa do Kanady przy miejscowości Creston, i wpada do jeziora Kootenay. Przy miejscowości Nelson ponownie płynie w kierunku południowo-zachodnim i łączy się z rzeką Kolumbia.

</doc>
<doc id="527868" url="https://pl.wikipedia.org/wiki?curid=527868" title="Budynek Banku Handlowego w Łodzi">
Budynek Banku Handlowego w Łodzi

Budynek Banku Handlowego w Łodzi – budynek nieistniejącego łódzkiego banku z siedzibą przy ulicy Pomorskiej 18 (pierwotnie Średniej 16), później przy al. Kościuszki 15.
Historia.
Bank powstał w 1872 roku z inicjatywy Karola Scheiblera. Na potrzeby instytucji, zakupiono dom Karola Gebhardta przy ul. Średniej 16. Przed I wojną światową bank przeniesiono do nowego budynku przy al. Kościuszki 15.
Bank działał do 1936 roku.
Budynek przy al. Kościuszki 15.
Budynek powstał według projektu niemieckiej firmy Bieleneberg und Moser. Architektura budynku nawiązuje do klasycyzującego modernizmu z elementami neobarokowymi. W ofercie sprzedaży nieruchomości wskazano, że:
Budynek został przejęty przez Pocztową Kasę Oszczędnościową, która funkcjonowała do 1950 r. Następnie budynek stał się siedzibą Powszechnej Kasy Oszczędnościowej Banku Państwowego (obecnie: Powszechna Kasa Oszczędności Bank Polski), która działała do połowy grudnia 2020 r.
Obecnie (2022 r.) budynek wystawiony jest na sprzedaż.
Budynek wpisany jest do rejestru zabytków pod numerem A/91 z 20.01.1971 r.

</doc>
<doc id="527870" url="https://pl.wikipedia.org/wiki?curid=527870" title="Tashiro Masashi">
Tashiro Masashi



</doc>
<doc id="527871" url="https://pl.wikipedia.org/wiki?curid=527871" title="Kryształ lodu">
Kryształ lodu

Kryształ lodu – makroskopowa, krystaliczna forma lodu.
Kryształki lodu mogą występować w różnorodnej postaci, m.in. jako sześciokątne płytki, sześciokątne kolumny (kryształy ołówkowe), kryształy rozgałęzione (dendryty), igły lodowe, i inne.
Woda w temperaturze powyżej około –80 °C krystalizuje w heksagonalnym układzie krystalograficznym, tworząc lód Ih (jeden h). Powoli narastające monokryształy tworzą graniastosłupy sześciokątne, którego ściany boczne tworzą kąt 120° (zewnętrzny 60°), podstawy graniastosłupa są prostopadłe do ścian bocznych. Lód heksagonalny jest główną formą lodu w ziemskiej biosferze. W niższej temperaturze para wodna krystalizuje do metastabilnego lodu w układzie regularnym (lód Ic), kryształy tego rodzaju lodu są prostopadłościanami.
Kryształy płytkowe i kolumnowe.
Przy małym ciśnieniu parcjalnym pary wodnej w powietrzu kryształki lodu rosną wolno i są monokryształami o kształcie graniastosłupa sześciokątnego. Kryształki przybierają formę sześciokątnych płytek albo kolumn. W temperaturze około –2 °C rosną kryształy w postaci cienkich płytek, natomiast pobliżu –5 °C pojawiają się kolumny i smukłe igły. Płytki ponownie tworzą się w pobliżu –15 °C, a kolumny i płytki tworzą się przy około –30 °C.
Morfologia kryształków lodowych.
Przy bardzo niskim ciśnieniu pary wodnej w powietrzu powstają kryształy o płaskich powierzchniach. W miarę wzrostu stężenia pary wodnej w powietrzu zwiększa się liczba wad na powierzchni kryształów. Są to głównie niedopełnienia powierzchni oraz szybszy rozrost w pobliżu krawędzi. Przy dużej zawartości pary wodnej w powietrzu kryształy mają coraz więcej nierówności na powierzchni, natomiast przy jeszcze większej zawartości pary wodnej w atmosferze zaczyna dominować krystalizacja poprzez tworzenie dendrytów w postaci igłowych odgałęzień i gwiazdek – popularnie zwane śnieżynkami.
W niskiej temperaturze krystalizacji tworzą się kryształy, których ściany boczne są na przemian duże i małe, tworząc graniastosłupy o podstawie prawie trójkątnej. Kryształy w polarnych chmurach stratosferycznych tworzą się właśnie w niskich temperaturach, dlatego pewne zjawiska optyczne, takie jak np. Łuk Kerna, występują dzięki obecności kryształów o podstawie prawie trójkątnej.
Śnieżynki.
Wzrost kryształków lodu zależy od temperatury i stężenia pary wodnej. Mimo że kryształy tworzą się zazwyczaj jako proste kryształy lodu, to spadając w różnych warunkach temperatury i wilgotności tworzą różnokształtne kryształy rozgałęzione (dendryty) – popularnie zwane śnieżynkami. Dlaczego śnieżynki tworzą tak wiele form i jak zmieniają się z temperaturą, nie jest do końca wyjaśnione. Wzrost zależy od tego, jak cząsteczki pary wodnej wprowadzane są do spadających w wilgotnym powietrzu kryształów lodu.

</doc>
<doc id="527872" url="https://pl.wikipedia.org/wiki?curid=527872" title="Gyeongnam FC">
Gyeongnam FC

Gyeongnam FC (경남 FC) – południowokoreański klub piłkarski założony w 2006, występujący w K League 2. Klub ma siedzibę w mieście Changwon, w prowincji Gyeongsang Południowy.
W latach 2006–2014 oraz 2018–2019 klub występował w K League 1. Lokalnym rywalem Gyeongnam FC jest Busan IPark.
Stadion.
Swoje domowe mecze klub rozgrywa na stadionie Changwon Football Center, który może pomieścić 16749 widzów.

</doc>
<doc id="527873" url="https://pl.wikipedia.org/wiki?curid=527873" title="Prezydenci Łodzi">
Prezydenci Łodzi

Najwyższym organem wykonawczym miasta Łodzi jest obecnie prezydent Łodzi. Jest on zwierzchnikiem służbowym pracowników urzędu miasta, zwierzchnikiem kierowników miejskich jednostek organizacyjnych, a także służb, inspekcji i straży. Pierwszym prezydentem miasta został w roku 1841 Karol Tangermann. Wiązało się to z wyniesieniem Łodzi do rangi miasta gubernialnego. Pełnił swoją funkcję do 1844 roku. Od 2010 roku funkcję prezydenta sprawuje Hanna Zdanowska.
Historia.
Na przestrzeni lat, wraz z rozwojem miasta oraz zmianami sytuacji politycznej kraju, funkcja głównego organu wykonawczego nosiła różne nazwy. Pierwszą osobą która pełniła funkcję burmistrza Łodzi znaną z nazwiska jest Jan Dąbrowski. Pełnił on funkcję burmistrza w latach 1471–1480 i 1488–1502.
Wiadomo o tym, ponieważ jak pisze Ryszard Rosin w monografii, "Łódź. Dzieje miasta. Tom I – do 1918 r.", na stronie 87:

</doc>
<doc id="527875" url="https://pl.wikipedia.org/wiki?curid=527875" title="Brother (film)">
Brother (film)

Brother – film z 2000 roku nakręcony przez Takeshiego Kitano, po raz pierwszy poza Japonią.

</doc>
<doc id="527876" url="https://pl.wikipedia.org/wiki?curid=527876" title="Zatōichi (film 2003)">
Zatōichi (film 2003)

 – japoński film akcji z elementami komedii i dramatu z 2003 roku, nakręcony przez Takeshiego Kitano.
Głównym bohaterem filmu jest Zatōichi, kultowa w Japonii postać ślepego szermierza. Bohater ten pojawił się wcześniej w dwudziestu sześciu filmach i stuodcinkowym serialu.
W 2003 roku Takeshi Kitano wyprodukował nowy, wysokobudżetowy film "Zatōichi", będący pierwszym od kilkunastu lat filmem o przygodach owego ślepego mistrza miecza. W główną rolę wcielił się sam Kitano. Zarys fabuły jest podobny do tych z poprzednich filmów: Zatōichi przybywa do małej wioski, gdzie ochrania miejscowych ludzi przez skłóconymi ze sobą gangami, żądającymi od wieśniaków coraz to większych kwot za ochronę. Zatōichi zaprzyjaźnia się z miejscową farmerką, pomagając jej kochającemu hazard siostrzeńcowi oraz dwóm gejszom, chcącym się zemścić za śmierć swoich rodziców.
Efekty krwi zostały w filmie generowane komputerowo, co staje się ostatnio coraz bardziej popularne w kinie azjatyckim i jest zarazem tańsze od tradycyjnych efektów. W przeciwieństwie jednak do większości filmów z tego gatunku, Kitano używa ich w bardzo wystylizowany sposób, aby nadać więcej wizualnej piękności scenom przemocy.
Godna uwagi jest także choreografia tańca tap trupy The Stripes, którą można zobaczyć w filmie.
Obsada.
W jedną z głównych ról wcielił się , Tadanobu Asano. Michiyo Okusu wystąpiła także z „oryginalnym” Zatōichim, Shintarō Katsu, w 14. filmie – "Pielgrzymka Zatōichiego".
Nagrody.
Film zdobył 5 nagród Japońskiej Akademii Filmowej za muzykę, zdjęcia, montaż, dźwięk i oświetlenie. Otrzymał również nominacje w kategoriach Najlepszy Film, Najlepszy Aktor Drugoplanowy – Tadanobu Asano, Najlepsza Aktorka Drugoplanowa – Michiyo Ookusu i Najlepsza Scenografia.
"Zatōichi" był również nominowany do Złotego Lwa na Festiwalu Filmowym w Wenecji. Na tym festiwalu otrzymał 4 nagrody: Nagrodę Publiczności, Nagrodę Future Film, Nagrodę Otwarcia i Specjalną Nagrodę Reżyserską.
Zdjęcia.
Zdjęcia do filmu realizowane były na terenie Japonii.

</doc>
<doc id="527878" url="https://pl.wikipedia.org/wiki?curid=527878" title="Nick Holonyak Jr.">
Nick Holonyak Jr.

Nick Holonyak Jr. (ur. 3 listopada 1928 w Zeigler, Illinois, zm. 18 września 2022 w Urbana) – amerykański inżynier. Wynalazca diody elektroluminescencyjnej (LED).
Życiorys.
Był synem rusińskich imigrantów. Jego rodzice byli pracownikami fizycznymi, a Nick został pierwszym członkiem rodziny, który otrzymał formalne wykształcenie.
Większość życia związał Uniwersytetem Illinois w Urbana-Champaign, tam zdobywał kolejne tytuły akademickie: licencjat (1950), magisterium (1951) i doktorat (1954) z elektrotechniki. Holonyak był pierwszym absolwentem-doktorantem wynalazcy tranzystora, Johna Bardeena. Od 1954 pracował w Bell Telephone Laboratories, gdzie pracował nad urządzeniami elektronicznymi na bazie krzemu. W latach 1955-1957 służył w US Army Signal Corps. W latach 1957-1963 pracował naukowo w Advanced Semiconductor Laboratory firmy General Electric Company w Syracuse, gdzie 9 października 1962 zademonstrował diodę LED.
Od 1963 był profesorem na Uniwersytecie Illinois. W 1993 został mianowany profesorem katedry inżynierii elektrycznej i komputerowej oraz fizyki John Bardeen Endowed na Uniwersytecie Illinois w Urbana-Champaign. W 2013 przeszedł na emeryturę.

</doc>
<doc id="527879" url="https://pl.wikipedia.org/wiki?curid=527879" title="Śnieżynka">
Śnieżynka

Zobacz też:

</doc>
<doc id="527881" url="https://pl.wikipedia.org/wiki?curid=527881" title="Vladimír Šmilauer">
Vladimír Šmilauer

Vladimír Šmilauer (ur. 5 grudnia 1895 w Pilźnie, zm. 13 października 1983 w Pradze) – czeski językoznawca, bohemista, słowacysta i onomastyk.

</doc>
<doc id="527882" url="https://pl.wikipedia.org/wiki?curid=527882" title="Jules Laforgue">
Jules Laforgue

Jules Laforgue, fr. [ʒyl laˈfɔʀg] (ur. 16 sierpnia 1860 w Montevideo, zm. 20 sierpnia 1887 w Paryżu) – francuski poeta, symbolista.
Życiorys.
Rodzice Laforgue’a poznali się w Urugwaju, gdzie jego ojciec studiował, a następnie był nauczycielem i urzędnikiem bankowym. Jules był drugim z ich jedenaściorga dzieci. W 1866 rodzina przeniosła się do francuskiego Tarbes, rodzinnego miasta ojca Laforgue’a. Od 1867 Jules i jego starszy brat Émile wychowywali się u dalszej rodziny, gdyż matka wróciła samotnie do Urugwaju.
W 1869 ojciec Jules’a sprowadził rodzinę do Paryża. W 1877 przy kolejnym porodzie zmarła matka Laforgue’a, a on sam nie zdał egzaminów maturalnych; nigdy nie był dobrym uczniem. Niepowodzenie powtórzyło się za drugim i trzecim razem. Jednak w tym czasie zaczął czytać wielkich autorów francuskich i zwiedzać muzea Paryża.
W 1879 ojciec Julesa zachorował i przeniósł się z powrotem do Tarbes, ale Jules pozostał w Paryżu. W tym roku opublikował w Tuluzie swój pierwszy poemat, a wydane wkrótce poezje zostały dostrzeżone przez krytyków. W 1880 zapoznał się z paryskimi kręgami literackimi i został protegowanym Paula Bourgeta, wydawcy czasopisma „La vie moderne”. Od 1881 do 1886 mieszkał w Berlinie, gdzie pracował jako nieformalny doradca kulturalny cesarzowej Augusty. W 1885 opublikował jedno ze swoich ważniejszych dzieł, "L'Imitation de Notre-Dame la Lune".
W 1886 powrócił do Francji i poślubił angielską poetkę Leah Lee. W następnym roku oboje zmarli na gruźlicę.
Poezja Laforgue’a wywarła silny wpływ na wczesne utwory Thomasa Stearnsa Eliota i pośrednio na dwudziestowieczny klasycyzm.

</doc>
<doc id="527883" url="https://pl.wikipedia.org/wiki?curid=527883" title="Napo">
Napo

Napo (hiszp. "Río Napo") – rzeka w Ekwadorze i Peru, dopływ Amazonki o długości 885 km. Źródła na wschodnich stokach Andów Północnych. Przepływa przez lasy tropikalne i uchodzi do Amazonki. Po raz pierwszy zbadana przez Hiszpana Francisco de Orellanę w 1540 roku. Ważny szlak transportowy, jest żeglowna w środkowym i dolnym biegu. W dolinie Napo rozwinęła się hodowla bydła oraz zbiór kauczuku i wyrąb drewna. Największym dopływem Napo jest rzeka Curaray.

</doc>
<doc id="527884" url="https://pl.wikipedia.org/wiki?curid=527884" title="Biuro Informacji Kredytowej">
Biuro Informacji Kredytowej

Biuro Informacji Kredytowej S.A. (BIK) – przedsiębiorstwo założone przez Związek Banków Polskich i prywatne banki, którego zadaniem jest gromadzenie, integrowanie i udostępnianie danych dotyczących historii kredytowej klientów banków, SKOK-ów, a także pozabankowych firm pożyczkowych.
Regulacje prawne.
Biuro Informacji Kredytowej S.A. działa na podstawie art. 105 ust. 4 ustawy z dnia 29 sierpnia 1997 r. Prawo bankowe (). Zgodnie z tym przepisem, banki wspólnie z bankowymi izbami gospodarczymi mogą utworzyć instytucję upoważnioną do gromadzenia, przetwarzania i udostępniania:
Informacje gromadzone i udostępniane przez Biuro Informacji Kredytowej S.A. z siedzibą w Warszawie obejmują dane osobowe chronione rozporządzeniem Parlamentu Europejskiego i Rady (UE) 2016/679 z dnia 27 kwietnia 2016 r. w sprawie ochrony osób fizycznych w związku z przetwarzaniem danych osobowych i w sprawie swobodnego przepływu takich danych oraz uchylenia dyrektywy 95/46/WE (RODO). Zgodnie z zapisami Rozporządzenia, przetwarzanie danych osobowych jest dopuszczalne między innymi wtedy, kiedy zezwalają na to przepisy prawa. Takim szczególnym upoważnieniem ustawowym dla Biura Informacji Kredytowej S.A. do przetwarzania danych osobowych (w tym danych obejmujących tajemnicę bankową) jest art. 105 ust. 4 oraz art. 105a ustawy z dnia 29 sierpnia 1997 r. Prawo bankowe.
Wejście w życie ustawy o udostępnianiu informacji gospodarczych i wymianie danych gospodarczych wpłynęło na możliwość nawiązania współpracy z Biurami Informacji Gospodarczej i związanym z tym poszerzeniem zawartości informacyjnej raportów kredytowych o dane zgromadzone w tych Biurach.
Biuro Informacji Kredytowej S.A. jako instytucja, której funkcjonowanie reguluje Prawo bankowe, może na podstawie art. 12a ust. 3 ustawy z 19 sierpnia 2011 r. o usługach płatniczych () gromadzić i udostępniać wydawcom instrumentów płatniczych informacje dotyczące użytkowników instrumentów płatniczych.
Zadania.
Zadaniem Biura Informacji Kredytowej jest gromadzenie i udostępnianie danych o spłaconych i aktualnie spłacanych zobowiązaniach kredytowych, przez które należy rozumieć kredyty, pożyczki, karty kredytowe, limity, poręczenia kredytów.
Dane z BIK są wykorzystywane przez instytucje sektora finansowego do zarządzania ryzykiem kredytowym, ograniczania ryzyka wyłudzeń  kredytów i monitorowania zadłużenia. W głównej mierze służą do potwierdzenia wiarygodności finansowej konsumenta bądź przedsiębiorcy ubiegającego się o finansowanie. BIK przetwarza zarówno informacje pozytywne jak i negatywne. Dla kredytodawców dostęp do tego typu informacji jest wsparciem procesu kredytowego. Informacje dotyczące historii kredytowej potencjalnego klienta pozyskane z BIK służą właściwej analizie kredytowej zarówno konsumentów jak i osób fizycznych.
Biuro Informacji Kredytowej przygotowuje Raport Kredyt Trendy, który prezentuje wybrane cechy charakteryzujące polski rynek kredytów konsumpcyjnych, mieszkaniowych i kart kredytowych. Zawiera on analizy dotyczące portfela kredytowego sektora bankowego (z uwzględnieniem SKOK-ów) oraz firm z sektora pożyczkowego, przeprowadzane w różnych ujęciach i przekrojach. Raport prezentuje wyniki analiz przeprowadzonych na podstawie zawartości baz informacyjnych BIK.
BIK publikuje raz w miesiącu Newsletter Kredytowy BIK, czyli informacje podsumowujące co miesiąc cały rynek kredytowy w Polsce. Raport zawiera statystyki z aktualnego stanu baz BIK, które opierają się na danych przekazywanych do BIK przez instytucje finansowe (banki komercyjne i spółdzielcze oraz SKOK-i). Jest to materiał analityczny z opracowany przez zespół analityków Departamentu Business Intelligence w Biurze Informacji Kredytowej.
Biuro Informacji Kredytowej cyklicznie przekazuje także informacje dotyczące rynku mieszkaniowego BIK Indeks. Wskaźnik BIK Indeks - PKM obliczany jest w przeliczeniu na dzień roboczy po wyłączeniu zapytań o kredyty mieszkaniowe na kwoty przekraczające 1 mln zł oraz zapytań o tego samego klienta w kolejnych 90 dniach. Metodyka indeksu została opracowana przez Biuro Informacji Kredytowej we współpracy z Instytutem Rozwoju Gospodarczego SGH. Indeks publikowany jest co miesiąc.
Instytucje współpracujące.
Z BIK współpracują wszystkie banki komercyjne i spółdzielcze w Polsce oraz kilkadziesiąt firm pożyczkowych. Wspólnie z Biurem Informacji Gospodarczej InfoMonitor, Biuro Informacji Kredytowej tworzą Grupę BIK. Grupa BIK działa na rzecz całego systemu bankowego w Polsce. Wymienia informacje pomiędzy sektorem bankowym i przedsiębiorcami wszystkich branż.
Historia.
W 1991 r. z inicjatywy Związku Banków Polskich powstał „Bankowy rejestr klientów czasowo niewywiązujących się z zobowiązań”. Uchwalona w 1997 r. ustawa Prawo bankowe pozwoliła na wzajemną wymianę informacji o kredytobiorcach pomiędzy bankami. W tym samym roku utworzone zostało Biuro Informacji Kredytowej, instytucja, której podstawowym zadaniem jest pośrednictwo w przekazywaniu informacji o rzetelności kredytowej klientów. Systemy wymiany informacji kredytowej wpisały się w architekturę instytucjonalną rozwiniętej gospodarki rynkowej, zarówno w Europie jak i na świecie. Obecnie w systemach wymiany informacji BIK uczestniczy ponad 680 instytucji.
System wymiany informacji w Polsce kształtował się przez kilka lat. Jego podstawą jest tzw. zasady wzajemności, która gwarantuje, iż wszystkie zdefiniowane informacje gromadzone są w jednym miejscu i są dostępne dla uczestników systemu, którzy ten system również zasilają danymi. Z początkiem 2000 r. baza została zarejestrowana przez Generalnego Inspektora Ochrony Danych Osobowych (GIODO). W listopadzie tego samego roku został udostępniony System Informacji BIK – Klient Indywidualny. Pierwsze dane o zaciągniętych kredytach pojawiły się w BIK w 2001 r., a w następnych latach liczba danych przekazywanych do baz stale wzrastała. Aktualnie zasoby informacyjne BIK dotyczą ponad 137 mln rachunków kredytowych należących do 23 mln Polaków.
W lutym 2004 r. Biuro Informacji Kredytowej udostępniło kolejną usługę – ocenę punktową (scoring kredytowy). Kolejnym etapem rozwoju wymiany informacji kredytowej, było wprowadzenie Systemu Informacji BIK – Przedsiębiorca, dzięki któremu możliwa stała się ocena wiarygodności i zdolności kredytowej firm. W 2013 roku w corocznym raporcie „Doing Business” eksperci Banku Światowego ocenili, że Polska jest obecnie jednym z liderów zarówno w regionie, jak w skali światowej pod względem jakości systemu wymiany informacji kredytowej. Polskie rozwiązania, wypracowane w ramach systemów Biura Informacji Kredytowej, otrzymały maksymalną, 6-punktową notę.
W kwietniu 2013 r. Biuro Informacji Kredytowej uruchomiło nowy portal internetowy dla konsumentów. Portal ten umożliwia użytkownikom wgląd do własnej historii kredytowej, aktywowanie Alertu chroniącego przed wyłudzeniem kredytu. Użytkownicy są też informowani w przypadku pogarszającej się historii kredytowej, a także mogą zastrzec on-line utracony dowód osobisty w bazie Dokumenty Zastrzeżone prowadzonej przez Związek Banków Polskich.
W 2016 roku BIK uruchomił platformę antyfraudową, którą rozbudowuję o kolejne funkcjonalności. Platforma antyfraudowa otrzymała tytuł HIT Roku w rankingu Techno Biznes 2017 przygotowywanym przez Gazetę Bankową.
Rola społeczna.
Istotną korzyścią wynikającą z systemu wymiany informacji kredytowej jest przeciwdziałanie zjawisku nadmiernego zadłużenia. Wymiana informacji na temat aktualnych zobowiązań pozwala ocenić rzeczywistą zdolność kredytową i stopień obciążenia klienta obsługą długu i pożyczać pieniądze tym, którzy będą w stanie spłacać kolejne zobowiązanie.
Działalność Biura Informacji Kredytowej ogranicza „asymetrię informacyjną” pomiędzy kredytodawcą, a kredytobiorcą. Dostęp konsumentów do danych zgromadzonych w BIK na ich temat zmniejsza przewagę informacyjną banku.
Blisko 90% danych zgromadzonych w BIK to informacje pozytywne, świadczące o terminowym regulowaniu zobowiązań kredytowych przez klientów instytucji finansowych. Dane te pozwalają klientom budować pozytywną historię kredytową będącą potwierdzeniem ich rzetelności i wiarygodności finansowej.
BIK prowadzi również akcję społeczną nieskradzione.pl. Jest to ogólnopolska akcja edukacyjna realizowana wspólnie z Komendą Główną Policji będąca odpowiedzią na rosnące zagrożenie związane z kradzieżą tożsamości. W ramach akcji przygotowano m.in. dedykowany portal informacyjny zawierający szereg tekstów poradnikowych o ochronie tożsamości i konsekwencjach związanych z jej utratą.
Scoring (ocena punktowa).
Scoring BIK to metoda punktowej oceny ryzyka kredytowego. Określa ona wiarygodność kredytową osoby na podstawie porównania jej profilu z profilami innych klientów, którzy otrzymali kredyty. Im bardziej profil potencjalnego klienta jest podobny do profilów osób spłacających terminowo swoje kredyty, tym wyższą ocenę otrzymuje.
Liczba punktów jest wyliczana przy użyciu specjalnej formuły matematycznej, na podstawie szerokiego zakresu informacji dotyczących historii i aktywności kredytowej klienta. Informacje te obejmują zarówno negatywne, jak i pozytywne zdarzenia w jego historii kredytowej. Dane te można ująć w cztery kategorie informacji: jakość kredytów, aktywność kredytową, wykorzystanie limitów kredytowych oraz częstotliwość ubiegania się o kredyty.
W 2018 roku zmieniono sposób prezentacji oceny punktowej. W przeszłości przedstawiano ją w formie gwiazdek (maksymalnie 5 gwiazdek), które przydzielano w zależności od ilości przyznanych punktów (192-631 pkt.). W celu uproszczenia, ocena jest obecnie prezentowana tylko w skali punktowej, od 1 do 100 punktów.
Niezależnie od oceny scoringowej BIK, każda z instytucji udzielających kredytów może stosować także swój własny system oceny klientów.
W związku z wejściem w życie ustaw RODO (25.05.2018r.) zmieniono sposób wglądu w raport BIK, wcześniej można było pobrać raport w formie "informacji ustawowej", po wprowadzeniu nowych przepisów należy wnioskować o udostępnienie "kopii danych". W praktyce proces ten jest wydłużony, przez co pojawiły się płatne usługi pozyskiwania raportu.
Usuwanie danych z BIK.
Za zapewnienie poprawności i wiarygodności informacji dostarczanych do Biura Informacji Kredytowej odpowiedzialne są same banki i firmy udzielające kredytów konsumenckich. Jedynie instytucja, która przekazała do BIK daną informację o kliencie, może dokonać jakichkolwiek zmian i korekt, jeśli dane są nieaktualne. 
Podstawy przekazywania danych do Biura Informacji Kredytowej są ściśle określone przez Prawo bankowe, które reguluje też możliwości ich usunięcia.
Usunięcie historii kredytowej z BIK jest możliwe tylko w przypadku zobowiązań spłaconych i zamkniętych, w których nie nastąpiło opóźnienie w spłacie powyżej 60 dni, czyli danych pozytywnych, natomiast dane negatywne są usuwane 5 lat po spłacie. Zachowane dane pozytywne są potwierdzeniem wiarygodności i rzetelności kredytowej, i ułatwiają uzyskanie kolejnego kredytu na lepszych warunkach. Biuro Informacji Kredytowej może także korzystać z otrzymanych danych w celach statystycznych przez okres nie dłuższy niż 12 lat.

</doc>
<doc id="527885" url="https://pl.wikipedia.org/wiki?curid=527885" title="BIK">
BIK



</doc>
<doc id="527888" url="https://pl.wikipedia.org/wiki?curid=527888" title="Samuel Suchodolec">
Samuel Suchodolec

Samuel Suchodolec (Suchodolski) (również Samuel Suchodolez lub Suchotoletz, ur. prawdopodobnie w 1649 na Lubelszczyźnie, zm. prawdopodobnie pod koniec 1723 roku) – kartograf, geodeta, architekt i inżynier wojskowy.
Biografia.
Niewiele wiadomo na temat wczesnego okresu życia Samuela Suchodolca. Prawdopodobnie urodził się w 1649 roku. Data ta opiera się na liście E. Friedlãndera do władz Branderburgii z 5 sierpnia 1723 roku. Data ta jest uznawana obecnie przez badaczy dziejów kartografii. Nieznane jest również dokładnie miejsce urodzenia Samuela Suchodolca. Prawdopodobnie urodził się na Lubelszczyźnie, w miejscowości Wysokie lub Suchodoły. Jego rodzicami był szlachcic Mikołaj Suchodolec i Aleksandra Czaplicówna. Rodzina Suchodolców należała do braci polskich. Na mocy uchwały sejmowej z 1658 roku Samuel wraz z rodziną wyemigrowali do Prus Książęcych w 1658 lub 1659 roku.
Prawdopodobnie w 1672 roku wstąpił do wojskowej służby brandenburskiej pod dowództwem pułkownika Fleminga. Wcześniej przebywał w służbie szwedzkiej, jednak nie wiadomo, jak długo i w jakich okolicznościach mógł tam się znaleźć.
Od 1663 roku Był asystentem Józefa Naronowicza-Narońskiego. W połowie lat 70. wstąpił do służby cywilnej. W sierpniu 1679 roku zaprezentował w Berlinie mapę dotyczącą powiatu Landsberg-Warthe. Na podstawie pisma z 8 listopada 1679 roku Suchodolec został zatrudniony na służbie elektora w Brandenburgii i Prusach, gdzie pełnił funkcję mierniczego i inżyniera. Pierwszą jego pracą na zlecenie elektora było sporządzenie mapy Poczdamu i okolic. Gotowa mapa Poczdamu i okolic została przedłożona elektorowi w 1683 roku. Pismem elektora z 19 marca 1683 roku Samuel Suchodolec został mianowany Kammerjunkrem.
3 czerwca 1682 roku Samuel Suchodolec otrzymał rozkaz osiedlenia się w Prusach Książęcych, gdzie miał dokończyć prace Józefa Naronowicza-Narońskiego. Przed osiedleniem się ożenił się z Elżbietą von Bieberstein-Kazimierską (1658–1727), wdową po Aleksandrze Konarskim, nadwornym marszałku Radziwiłłów. Samuel Suchodolec prawdopodobnie przeprowadził się do Ortelsburgu (Szczytno) latem 1683 roku.
W Prusach Książęcych Samuel Suchodolec pracował w latach 1683–1713. Podczas swojej pracy napotykał na liczne trudności. W ówczesnych Prusach Książęcych granice dóbr wiejskich były zaniedbane i właściciele ziem często nie wiedzieli, jakie granice mają ich posiadłości. Niechętna wobec współpracy była głównie szlachta pruska. Sprawnie udało się ustalić granice posiadłości szlachty polskiej, senatorów i wojewodów, gdyż ci wspierali akcję pomiarową. Wobec napotkanych trudności czas wykonywania pomiarów znacznie się przedłużył.
W uznaniu osiągnięć na polu pomiarów kraju pruskiego, w 1697 roku Samuel Suchodolec otrzymał od elektora 16 włók ziemi w Alt-Rosenthal (Stara Różanka) w pobliżu Rastenburga (Kętrzyn). W 1703 roku przekazał królowi Fryderykowi I Pruskiemu mapę powstałą z połączenia wcześniejszych opracowań pięciu starostw natangijskich: Angerburg (Węgorzewo), Barthem (Barciany), Johannisburg (Pisz), Rastenburg (Kętrzyn) i Rein (Ryn). Sprawdzona w Berlinie mapa została oceniona negatywnie. Mapa sporządzona na podstawie prac Naronowicza-Narońskiego nie była już aktualna i wymagała poprawy. W czerwcu 1707 roku przekazał do Berlina trzy ukończone mapy graniczne Prus Książęcych. W grudniu 1708 roku ukończył prace terenowe do przygotowywanej mapy wybrzeża na odcinku Piława-Połąga.
Na początku 1713 zmarł król Fryderyk I Pruski, który wspierał badania kartograficzne. Jego następca Fryderyk Wilhelm I Pruski zwolnił Samuela Suchodolca, który popadł w niełaskę. Jego miejsce zajął John von Collas. Ze względu na zasługi dla kraju, pozostawiano mu pobory. Pomimo oficjalnego zwolnienia wykonywał pewne prace pomiarowe. Definitywnie zakończył prace pomiarowo-kartograficzne 3 marca 1718 roku.
Niewiele wiadomo na temat ostatnich lat życia Samuela Suchodolca. W 1723 roku otrzymał polecenia oddania wszystkich posiadanych przez niego map i rysunków dotyczących Prus. Nie przesłał żadnych map, a w piśmie do Berlina skarżył się, że jest obłożnie chory i żyje w ubóstwie. Data i miejsca śmierci kartografa są nieznane. Ostatni pismo Samuela Suchodolca do władz pruskich pochodzi z 5 października 1723 roku. Na podstawie tego listu przyjmuje się, że zmarł pod koniec 1723 roku. Według innych przypuszczeń zmarł w 1725 roku, a zdaniem Tadeusza Orackiego Suchodolec zmarł 22 lutego 1727 roku w Starej Różance koło Kętrzyna.
Miał trzech synów: Jana Władysława, Stefana Tobiasza i Fryderyka Samuela. Jan Władysław kontynuował pracę ojca po jego śmierci. Stefan Tobiasz pracował jako inżynier w Prusach i na Litwie, a Fryderyk Samuel był rolnikiem. Będąc na służbie pruskiej nie zaniedbał nauczania dzieci języka polskiego. Potomkowie Suchodolca mieszkali na Prusach Wschodnich do 1944 roku.
Prace kartograficzne.
Dokładna liczba prac Samuela Suchodolca jest nieznana. W piśmie z 5 października 1723 roku Samuel Suchodolec podaje, że wykonał ponad 300 map i tablic genealogicznych. Większość prac nie zachowała się. Część map znana jest z późniejszych reprodukcji i z opisów. Mapy od początku jego działalności gromadzono i przechowywano w różnych miejscach, co przyczyniło się do zdekompletowania i zaginięcia części zbiorów. W lutym 1724 roku Kamera Wojny i Domen w Królewcu doniosła rządowi, że posiada mapy wykonane przez Samuela Suchodolca i poprosiła o przekazanie pozostałych map w celu ich skompletowania. W odpowiedzi z 29 marca 1724 roku rząd informował, że posiada wyłącznie mapy granicy Prus Książęcych z Polską, Litwą i biskupstwem warmińskim i mapy spornych granic z Polską.
Pierwsza praca kartograficzna dla dworu została zaprezentowana w sierpniu 1679 roku. Przedstawiała ona powiat Landsberg-Warthe (obszar położony na dzisiejszym powiecie gorzowskim). Mapa ta nie zachowała się. W tym samym roku Samuel Suchodolec rozpoczął pracę nad mapą Poczdamu i okolic. Ukończona w 1683 roku mapa była dużego formatu (410 x 280 cm). Do 1896 roku mapa wisiała na ścianie w głównym budynku rządowym w Poczdamie. Obecnie jest przechowywana w Bibliotece Państwowej w Berlinie. Do mapy Poczdamu i okolic została dołączony atlas z 45 kartami, przekazany elektorowi w 1685 roku. Atlas oprawiono w skórę o formacie 67 x 47 cm. Większość kart stanowiły wielokolorowe mapy.
Po przeprowadzce do Prus Książęcych Samuel Suchodolec wznowił prace nad mapą regionu, w oparciu o wcześniejsze badania terenowe Józefa Naronowicza-Narońskiego. Samuel Suchodolec pracował nad mapą w latach 1683–1713. Tak długi czas pracy wynikał z trudności z ustaleniem zaniedbanych granic dóbr wiejskich i konieczności aktualizacji badań terenowych, sporządzonych przez Józefa Naronowicza-Narońskiego. Samuelowi Suchodolcowi nie udało się ukończył mapy przed odejściem ze służby. Pracę nad mapą Prus Książęcych kontynuował jego syn Jan Władysław. Mapa została ukończona w 1732 roku.
Do dzisiaj zachowała się mapa "Stadt Soldau Pars" z 1689 roku, przedstawiająca starostwo Działdowo. Mapę wykonano na arkuszu o wymiarach 113 x 84,5 cm, wewnątrz ramek 100 x 75 cm. Sama mapa obejmuje fragment arkusza o wymiarach 100 x 47 cm. zaś w dolnej części umieszczono dwie tabele. Skala mapy wynosi około 1 : 50 000.
Z odrysów znana jest mapa obejmująca niziny w delcie Niemna z 1699 roku. Mapa została opracowana na podstawie pomiarów terenowych i map powiatu w skali 1 : 100 000, wykonanych 40 lat wcześniej przez Józefa Naronowicza-Narońskiego. Skala mapy wynosiła około 1 : 93 000. Pierwsza kopia mapy pochodzi z 1802, a druga z 1807 roku.
Według pisma z 14 lipca 1704 roku Samuel Suchodolec pracował nad specjalną mapą wojskową Królestwa Prus. Skala wynosi 1 : 412 000. Po zwolnieniu ze służby w 1713 roku mapę miał dokończyć John von Collas. Nie wiadomo jednak, czy sama mapa została wykonana, a jeśli tak, to czy rzeczywiście była przeznaczona dla wojska.
Mapy granic.
Samuel Suchodolec stworzył mapy granic krajowych Prus Książęcych ("Grenzkarten"). Mapy te zostały słabo poznane przez historyków. W literaturze naukowej są niekiedy utożsamiane z mapami starostw, choć sam Samuel Suchodolec stworzył oddzielną grupę dla map granic. 28 lipca 1708 roku Samuel Suchodolec sporządził wykaz wykonanych przez niego map granicznych. Wymienił dziewiętnaście map, zawierających 29 starostw granicznych, Zalew Wiślany i Mierzeję Wiślaną. Przed 1900 rokiem w Tajnym Archiwum w Królewcu znajdowało się 14 map granicznych. Zbiór ten zachował się również w okresie międzywojennym.
Do "Grenzkarten" zalicza się również mapę wybrzeża Zalewu Kurońskiego. Mapa zachowała się i znajduje się w zbiorach Biblioteki Państwowej w Berlinie. Wymiary mapy wynoszą 377 x 115 cm. Skala wynosi 1 : 50 000. Pomiary terenowe wykonano w latach 1707–1708.
W 1712 roku Samuel Suchodolec sporządził mapę granic Prus Brandenburskich. Mapę przekazał do Berlina na przełomie 1713 i 1714 roku.

</doc>
<doc id="527893" url="https://pl.wikipedia.org/wiki?curid=527893" title="Lamberto Bava">
Lamberto Bava

Lamberto Bava (ur. 3 kwietnia 1944 w Rzymie) − włoski reżyser, scenarzysta i producent filmowy.
Życiorys.
Bava pochodzi z rodziny włoskich filmowców. Kinem zajmowali się też jego dziadek Eugenio Bava i ojciec Mario Bava. Karierę rozpoczynał jako asystent ojca podczas pracy nad włoskim horrorem "Operazione Paura" z 1966 roku. Jego samodzielnym debiutem reżyserskim był jednak dopiero film "Macabra" z 1980 roku. Sławę przyniosły mu kręcone w latach osiemdziesiątych horrory, dzięki którym zaliczany jest do najwybitniejszych twórców włoskiego gore i giallo. Najważniejsze z nich to: cykl "Demoni", "Morirai a mezzanotte" oraz "Fino alla morte". W latach dziewięćdziesiątych Bava zajmował się tworzeniem baśni filmowych, w których rolę nieustraszonych bohaterów grały kobiety. Jednym z najbardziej znanych − również na świecie − filmów Lamberto Bavy z tego okresu jest cykl baśni telewizyjnych "Fantaghiro".

</doc>
<doc id="527894" url="https://pl.wikipedia.org/wiki?curid=527894" title="Maneż">
Maneż



</doc>
<doc id="527904" url="https://pl.wikipedia.org/wiki?curid=527904" title="Esmeraldas (rzeka)">
Esmeraldas (rzeka)

Esmeraldas – rzeka w Ameryce Południowej w północno-zachodnim Ekwadorze, uchodzi do Oceanu Spokojnego.

</doc>
<doc id="527905" url="https://pl.wikipedia.org/wiki?curid=527905" title="Around the Fur">
Around the Fur

Around the Fur – drugi album grupy Deftones wydany w 1997 roku. nagrany w Studio Litho w Seattle, zmiksowana w Larrabee Studios w West Hollywood, a zmasterowany w Sterling Sound w Nowym Jorku.
Opis.
Płyta została zadedykowana osobie Dany „D-Low” Wellsa (przyjaciela członków Deftones), pasierba Maxa Cavalery, który wystąpił w utworze "Headup" na płycie. Cavalera był autorem wprowadzającego riffu w tym utworze. Piosenka stała się genezą do powstania jego nowego zespołu Soulfly (w tekście padają słowa „soul fly”).
Odnosząc się do znaczenia albumu w wywiadzie z 1997 Chino Moreno stwierdził, że „brzmi, jak coś seksualnego, ale nie jest tym”.
Odniesienia.
Fragment utworu „My Own Summer (Shove It)” został wykorzystany w odcinku 4 serii IV niemieckiego serialu "Kobra – oddział specjalny" z 1998.

</doc>
<doc id="527909" url="https://pl.wikipedia.org/wiki?curid=527909" title="White Pony">
White Pony

White Pony – album muzyczny grupy Deftones, wydany w 2000 roku. Na specjalnej edycji płyty zamieszczony został także kawałek „Back To School (Mini Maggit)” (4:15). Utwór „Elite” z tej płyty został w 2001 roku uhonorowany nagrodą Grammy. Amerykański magazyn Metal Edge w 2008 roku nadał "White Pony" pierwsze miejsce na liście najlepszych nu metalowych albumów.

</doc>
<doc id="527910" url="https://pl.wikipedia.org/wiki?curid=527910" title="Deftones (album)">
Deftones (album)

Deftones – album muzyczny grupy Deftones wydany w 2003 roku.

</doc>
<doc id="527911" url="https://pl.wikipedia.org/wiki?curid=527911" title="B-Sides &amp; Rarities (album Deftones)">
B-Sides &amp; Rarities (album Deftones)

B-Sides &amp; Rarities – album grupy Deftones wydany w 2005 roku.

</doc>
<doc id="527912" url="https://pl.wikipedia.org/wiki?curid=527912" title="A.T.O.M.">
A.T.O.M.



</doc>
<doc id="527915" url="https://pl.wikipedia.org/wiki?curid=527915" title="Fritz Hintermeyer">
Fritz Hintermeyer



</doc>
<doc id="527917" url="https://pl.wikipedia.org/wiki?curid=527917" title="II bitwa nad Marną">
II bitwa nad Marną

II bitwa nad Marną – bitwa stoczona pomiędzy 15 lipca a 5 sierpnia 1918 roku na przedpolach Paryża, w której wojska francuskie pod dowództwem marsz. Ferdynanda Focha powstrzymały ostatnią ofensywę niemiecką I wojny światowej. Kontrofensywa wojsk Ententy, przeprowadzona głównie siłami Francuzów i Amerykanów, z wykorzystaniem kilkuset czołgów, złamała niemiecką prawą flankę, zadając Niemcom szereg strat. Niemiecki odwrót rozpoczął przejęcie inicjatywy przez Aliantów, która zakończyła się rozejmem około sto dni potem.
Przed bitwą.
Począwszy od klęski ofensywy wiosennej, aż do końca konfliktu, Erich Ludendorff, generał i faktyczny zarządca wojskowy Niemiec, uważał, że atak przez Flandrię da Niemcom ostateczne zwycięstwo nad Brytyjskim Korpusem Ekspedycyjnym, najbardziej doświadczoną w owym czasie siłą na froncie zachodnim. Aby ukryć swoje intencje i wywabić Aliantów z Belgii, Ludendorff planował duży atak dywersyjny wzdłuż Marny.
Bitwa.
Pierwsza bitwa nad Marną była wielkim zwycięstwem w czasie inwazji niemieckiej, natomiast druga bitwa nad Marną okazała się początkiem klęsk niemieckich. 18 lipca o czwartej rano 13 dywizji francuskich, 3 dywizje amerykańskie uderzyły frontem o szerokości 40 km na oddziały niemieckie. Do ostrzału artyleryjskiego oddziały ententy użyły ponad 2500 dział, 350 czołgów oraz 800 samolotów do wsparcia z góry linii frontu. Zaskoczone silnym atakiem oddziały niemieckie wycofały się 10 kilometrów tracąc 10 tysięcy żołnierzy i kilkaset armat.
Atak niemiecki.
Bitwa rozpoczęła się 15 lipca 1918 roku, kiedy 23 dywizje niemieckie pierwszej i trzeciej armii, pod dowództwem Bruno von Mudra i Karla von Einem, zaatakowały francuską czwartą armię, pod dowództwem Henri Gouraud, na wschód od Reims (Czwarta bitwa o Szampanię). Amerykańska 42 Dywizja była w tym czasie dołączona do 4 Armii francuskiej pod komendą Gouraud'a. W międzyczasie, 17 dywizji 7 Armii niemieckiej, pod komendą Maksa von Boehn, wspomaganych przez 9 Armię niemiecką pod dowództwem Johannesa von Ebena, zaatakowało francuską 6 Armię, dowodzoną przez Jeana Degoutte, na zachód od Reims (Bitwa o Górę Reims). Ludendorff miał nadzieję na rozcięcie Francuzów na dwie części. Atak wstrzymano 17 lipca, a dzień później kontrofensywę rozpoczęły armie pod dowództwem francuskim i amerykańskim. 
Kontrofensywa Aliantów.
Niepowodzenie przełamania się lub zniszczenia armii Aliantów w polu, pozwoliło Ferdinadowi Fochowi, naczelnemu wodzowi Aliantów, na przeprowadzenie planowanej wielkiej kontrofensywy 18 lipca. 24 francuskie dywizje, w tym 92. i 93 Dywizja ze Stanów Zjednoczonych pod dowództwem francuskim, oraz inne siły, w tym osiem dużych dywizji pod dowództwem amerykańskim, oraz 350 czołgów, zaatakowało świeżo utworzone niemieckie wybrzuszenie.
Następstwa.
W wyniku tego zwycięstwa Amerykanie i Francuzi odnosili kolejne, by 3 sierpnia stanąć nad rzeką Vesle. Wojska ententy wykorzystały powstałe "wybrzuszenie" frontu do kontrataku, dzięki któremu udało się przełamać front i sforsować Marnę. Na zwycięstwo główny wpływ miał atak pancerny, który zlekceważyło dowództwo niemieckie. 14 sierpnia 1918 roku dowódca niemiecki generał Erich Ludendorff doniósł o porażce.

</doc>
<doc id="527920" url="https://pl.wikipedia.org/wiki?curid=527920" title="Staind">
Staind

Staind – amerykański zespół grający szeroko pojętą muzykę rockową pochodzący ze Springfield w Massachusetts.
Historia.
Istnieją od 1995 roku i pochodzą ze stanu Massachusetts. W 1996 roku zarejestrowali własnym nakładem płytę, którą próbowali sprzedawać w trakcie występów – jej tytuł brzmiał: "Tormented". Na pierwszy koncert z okazji wydania płyty przyszło 900 osób i rozeszło się 200 kopii albumu, co było wielkim sukcesem. Jednak przełomem dla grupy stał się występ przed Limp Bizkit w Hartford w 1997 roku. Po koncercie Fred Durst podszedł do Staind i powiedział, że są najlepszym zespołem jaki słyszał w ciągu ostatnich dwóch lat i dał im swój telefon aby mogli się z nim skontaktować. Muzycy Stainda podsyłali Durstowi dema aż w końcu zaprosił ich do zarejestrowania materiału. Sam pomagał muzykom w osiągnięciu jak najlepszego brzmienia. Owoce tej współpracy można było ocenić już na początku 1999 roku, kiedy ukazał się ich debiut fonograficzny – płyta "Dysfunction". W tym samym roku Staind znalazł się m.in. obok Korna, Limp Bizkit i Filter na wielkiej trasie Family Values Tour 1999.

</doc>
<doc id="527923" url="https://pl.wikipedia.org/wiki?curid=527923" title="Wielka Kolumbia">
Wielka Kolumbia

Wielka Kolumbia (hiszp. "Gran Colombia"), właśc. Republika Kolumbii (hiszp. "República de Colombia") – nazwa republiki federacyjnej w północnej części Ameryki Południowej powstałej na kongresie w Angosturze w Wenezueli, istniejącej w latach 1819–1831. Jako twórcę idei tej federacji uznaje się Simóna Bolívara, który był również pierwszym prezydentem republiki.
Od 1819 w skład państwa wchodziły terytoria dzisiejszej Kolumbii i Wenezueli, do których dołączyły w 1821 Panama i w 1822 Ekwador. Stolicą Wielkiej Kolumbii była Bogota, a poszczególnymi krajami związku zarządzali wiceprezydenci: Wenezuelą – José Antonio Páez, Kolumbią (wraz z obecną Panamą) – Francisco de Paula Santander, Ekwadorem – Juan José Flores.
Plany poszerzenia państwa o Peru i Boliwię nie powiodły się. Po śmierci Bolivara kraj rozpadł się na poszczególne kraje federacji.

</doc>
<doc id="527926" url="https://pl.wikipedia.org/wiki?curid=527926" title="Breguet">
Breguet



</doc>
<doc id="527942" url="https://pl.wikipedia.org/wiki?curid=527942" title="Jezioro Paprocańskie">
Jezioro Paprocańskie

Jezioro Paprocańskie (także Jezioro Paprocany, niem. "Paprotzaner See") – zbiornik wodny położony w południowo-zachodniej części Tychów. Jest zbiornikiem sztucznym powstałym dla potrzeb Huty Paprockiej w 1796 roku. Zbiornik służył do chłodzenia obudowy, napędzania dmuchaw i młota huty. W latach 1986–1992 w zbiorniku przeprowadzono zabiegi rekultywacyjne polegające na całkowitym osuszeniu zbiornika, zdjęciu namułu i obniżeniu gruntu dennego o 0,5 m na powierzchni 110 ha. Obecnie pełni rolę rekreacyjną oraz retencyjną stanowiąc osłonę przeciwpowodziową dla południowo-wschodnich dzielnic miasta.
Hydrologia.
Powierzchnia jeziora wynosi 132 ha, średnia głębokość waha się w granicach od 150 do 190 cm. Jezioro otoczone jest lasami – leśnym pasem ochronnym GOP. Wody Jeziora Paprocańskiego zasilane są przez Starą Gostynkę i drobne cieki leśne, spływające od południa. Powierzchnia zlewni zasilającej jezioro wynosi 20,4 km². Rzeźba terenu w pobliżu brzegów jest mało urozmaicona. W części cofkowej wykształciły się tereny zabagnione, stanowiące ostoję ptactwa wodnego. Jezioro pełni rolę akwenu rekreacyjnego I klasy czystości. Jego zapora ochrania przed zalaniem dolinę Gostynki, a spuszczane z jeziora wody służą do zmniejszenia stopnia zanieczyszczenia rzeki. Pojemność jeziora wynosi 1,65 mln m³, w tym całkowita rezerwa powodziowa wynosi 2,45 mln m³. Lustro wody znajduje się na rzędnej 242,0 m, jego głębokość nie przekracza 2,50 m, jedynie w starym korycie Gostynki można trafić na głębszą wodę dochodzącą do ok. 3,5 m. Zrzut wody ze zbiornika, kanałem odpływowym, waha się pomiędzy 0,12–8,50 m³/s.
Długość Jeziora Paprocańskiego to ok. 2 km, natomiast szerokość w najszerszym miejscu wynosi ok. 0,5 km.
Jezioro ma słabo rozwiniętą linię brzegową, posiada bardzo bogatą szatę rośliną. W 1992 roku brzegi zabezpieczono narzutem kamiennym i włókniną przybitą do dna, a następnie obsiano je trawą znacząco redukując pasy trzcin i oczeretów położonych przy brzegach.
Fauna i flora.
W jeziorze znajduje się wiele gatunków ryb, m.in. okonie, szczupaki, węgorze, karasie, płocie, liny i karpie. Jezioro jest zbiornikiem typu szczupakowo-linowego, najliczniej występującym gatunkiem jest leszcz, występuje także dość duża populacja sporych sumów, dorodnych jazi, boleni i pojedyncze sztuki amura. W wodach jeziora żyje także wiele gatunków małży, takich jak skójka malarska, szczeżuja pospolita i gałeczka rogowa, oraz ślimaków np. zatoczek pospolity. Mięczaki te przyczyniają się do znaczącej poprawy oczyszczania zbiornika z cząstek metali ciężkich i fosforu, a poprzez filtrację wody ze swojego otoczenia zwiększają jej przejrzystość, która w ostatnich latach funkcjonowania zbiornika została zachwiana przez obecność dużej ilości manganu w wodzie.
Okolice jeziora, szczególnie pozostałości po Puszczy Pszczyńskiej – zamieszkuje ptactwo chronione takie jak: czapla siwa, mewa śmieszka, łabędź niemy oraz wiele gatunków kaczek. Na terenie zbiornika i w jego okolicy można spotkać rzadkie gatunki zwierząt (m.in. rybitwę czarną, rybołowa, ślepowrony oraz kureczkę zielonkę).
Oprócz licznych zwierząt w zbiorniku i jego okolicach można spotkać także unikalne rośliny wodne np. grzybienie białe, salwinię pływającą, czy też kotewkę orzech wodny – są to gatunki w Polsce objęte ochroną. W zbiorniku występują także inne rośliny m.in. grążel żółty.
Turystyka i rekreacja.
W północno-wschodniej części zbiornika znajduje się ośrodek wypoczynkowy MOSiR na jego terenie znajduje się plaża strzeżona oraz obiekty sportowe: boiska do gry w siatkówkę, piłkę nożną, koszykówkę oraz asfaltowy kort do tenisa ziemnego. Znajduje się tu także wypożyczalnia sprzętu sportowo-rekreacyjnego, przystań wodna, pole campingowe i wypożyczalnia sprzętu do pływania. Ośrodek wypoczynkowy czynny jest od rana do wieczora. Wstęp do ośrodka jest bezpłatny, a w czasie sezonu letniego nad bezpieczeństwem wypoczywających czuwają ratownicy oraz policja z tutejszego posterunku. Jezioro Paprocańskie cieszy się wśród mieszkańców Tychów dużą popularnością, jednak od lipca 2006 roku został wprowadzony zakaz kąpieli w jeziorze ze względu na zakwit toksycznych sinic – taka sytuacja powtarza się co roku.
Ponadto w latach 1999–2008 w bliskim sąsiedztwie jeziora organizowany był znany festiwal muzyczny Tyski Festiwal Muzyczny im. Ryśka Riedla „Ku Przestrodze” oraz odbywający się do dziś „Port Pieśni Pracy” (festiwal piosenki szantowej).
Jezioro ze względu na swoją urodzajność w ryby przyciąga także wielu wędkarzy, którzy co roku uczestniczą w wielu imprezach sportowych organizowanych przez koło PZW Tychy, m.in. konkursy karpiowe – „Karpiowy Puchar Polski”, „Nocne zawody gruntowe”, „Zawody Spławikowe Koła PZW Tychy” oraz wiele innych, mających na celu wyłonienie „Najlepszego Łowcy Karpi” i „Największego Karpia” na zbiorniku Paprocany.
Nad jeziorem od strony południowo-zachodniej ulokowany jest zabytkowy pałac myśliwski w Promnicach, zbudowany w 1861 roku w angielskim stylu neogotyckim, z odczuwalnym wpływem niemieckiej wersji stylu.

</doc>
<doc id="527943" url="https://pl.wikipedia.org/wiki?curid=527943" title="Pseudowektor">
Pseudowektor

Pseudowektor (wektor osiowy) – wielkość fizyczna, która przy ciągłych transformacjach układu odniesienia (takich jak translacja lub obrót) przekształca się jak wektor, natomiast przy odbiciu zwierciadlanym i symetrii środkowej transformuje się odmiennie (np. zmienia zwrot wektora).
Najprostszym sposobem utworzenia pseudowektora formula_1 w trójwymiarowej przestrzeni euklidesowej formula_2 jest iloczyn wektorowy wektorów formula_3 i formula_4:
Najpopularniejszymi pseudowektorami w fizyce są wszystkie wektory wywodzące się od obrotu np.: moment pędu oraz prędkość kątowa łącznie z wektorami związanymi z polem magnetycznym.
Pseudowektory mogą być traktowane jako płaszczyzny zorientowane (macierze), których dopełnieniem jest pseudowektor.
O ile wektory zachowują się jak "1-formy", to pseudowektory zachowują się jak "(n-1)-formy".

</doc>
<doc id="527946" url="https://pl.wikipedia.org/wiki?curid=527946" title="Gran Colombia">
Gran Colombia



</doc>
<doc id="527948" url="https://pl.wikipedia.org/wiki?curid=527948" title="Malcolm III Canmore">
Malcolm III Canmore



</doc>
<doc id="527949" url="https://pl.wikipedia.org/wiki?curid=527949" title="Diole">
Diole

Diole – grupa organicznych związków chemicznych, alkohole zawierające dwie grupy hydroksylowe. Reaktywność dioli jest zbliżona do innych alkoholi.
Podział dioli.
Diole wicynalne.
Diole, w których grupy hydroksylowe przyłączone są do sąsiednich atomów węgla, noszą nazwę dioli "wicynalnych" lub (dawniej) glikoli. Najprostszym ich przedstawicielem jest glikol etylenowy. Tetrapodstawione diole wicynalne są znane jako pinakole, a ich najprostszym reprezentantem jest pinakol (2,3-dimetylobutano-2,3-diol).
Diole geminalne.
Jeśli obie grupy hydroksylowe przyłączone są do jednego atomu węgla, związek nosi nazwę diolu "geminalnego". Diole geminalne są zazwyczaj nietrwałe i ulegają spontanicznej dehydratacji do aldehydów lub ketonów; z tej przyczyny określane są często jako wodziany (hydraty) aldehydu/ketonu. Dehydratacja ta jest reakcją odwracalną:
W niektórych przypadkach forma alkoholowa jest dominująca, np. w wodnym roztworze formaldehydu występuje głównie diol geminalny metanodiol, .
Nazewnictwo systematyczne.
Nazwa dioli jest tworzona z nazwy odpowiedniego rodnika węglowodorowego przez dodanie do niego końcówki "diol" poprzedzonej, jeśli to konieczne, lokantami.
Przykłady:

</doc>
<doc id="527952" url="https://pl.wikipedia.org/wiki?curid=527952" title="Guber (jezioro)">
Guber (jezioro)

Guber (niem. "Guber-See)" – jezioro o powierzchni ok. 1,6 km², długość 3 km i szerokość do 0,7 km, położone w dorzeczu Gubra, gmina Ryn, powiat giżycki, województwo warmińsko-mazurskie, ok. 4 km na północ od Rynu. Jezioro kilkakrotnie zwiększyło powierzchnię po wybudowaniu tamy (1939) w jego północnej części. Akwen ten posiada urozmaiconą linię brzegową, jest pełen półwyspów, zatok i wysp, stanowi ostoję dla ptaków wodnych.
Na południowo-zachodnim krańcu jeziora leży wieś Knis, a w lesie na wschodnim brzegu w latach 1940–1944 znajdował się wojskowy ośrodek wypoczynkowy o nazwie "Mały Berlin".
Obszar jeziora 13 lutego 1995 r. uznany został jako użytek ekologiczny pod nazwą „Jezioro Salpik” przez Wojewodę Olsztyńskiego oraz Wojewodę Suwalskiego.
Od 19 grudnia 2008 r. obszar jeziora Guber decyzją Wojewody Warmińsko-Mazurskiego jest częścią Obszaru Chronionego Krajobrazu Doliny Rzeki Guber o łącznej powierzchni 14 363,8 ha.

</doc>
<doc id="527953" url="https://pl.wikipedia.org/wiki?curid=527953" title="Kałofer">
Kałofer

Kałofer (bułg. "Калофер") − miasto w środkowej Bułgarii w Obwodzie Płowdiw, położone między pasmem Starej Płaniny a Srednej Gory, nad rzeką Tundżą.
Miejsce narodzin słynnego, XIX-wiecznego poety bułgarskiego - Christo Botewa. W jego domu rodzinnym w Kałoferze zlokalizowane jest poświęcone mu muzeum.
Miasto znane od XVI wieku, zdołało zachować swój bułgarski charakter w Turcji Osmańskiej. Istnieje tu monaster z XVII wieku.

</doc>
<doc id="527954" url="https://pl.wikipedia.org/wiki?curid=527954" title="Kalofer">
Kalofer



</doc>
<doc id="527955" url="https://pl.wikipedia.org/wiki?curid=527955" title="Sebastián de Belalcázar">
Sebastián de Belalcázar

Sebastián de Belalcázar lub "Benalcázar", właściwie "Sebastián de Moyano" (ur. w 1479 lub w 1480, zm. w 1551) – konkwistador hiszpański, uczestnik wypraw i podwładny Francisco Pizarra. Opanował dla korony hiszpańskiej w 1532 roku terytoria dzisiejszego Peru, a w latach 1534-1535, Ekwadoru. Namiestnik krainy Popayan (dzisiejsza północno-zachodnia Kolumbia).
Urodził się w prowincji Cordoba jako "Sebastián de Moyano". Nazwisko "Belalcázar" przybrał od zamku niedaleko miejsca swoich narodzin. Według wielu źródeł wziął udział w trzeciej wyprawie Krzysztofa Kolumba w 1498. Inne źródła twierdzą, że powodem wyjazdu do Nowego Świata była ucieczka przed biedą i brakiem perspektyw, a także uniknięcie kary za zabicie muła w 1507.
W 1524 wraz z Francisco Córdobą podbił tereny dzisiejszej Nikaragui. Tam założył miasto León i został jego pierwszym burmistrzem. Wyjechał w 1527 po sporach z gubernatorem. W 1532 dołączył do ekspedycji Francisco Pizarro. Po pokonaniu armii inkaskiej wyruszył na północ celem podbicia Quito. Inkaski generał Rumiñahiu spalił miasto, zanim Belalcazar je zdobył. Wraz z Diego de Almagro założył nowe miasto Quito, nazywając je na cześć Pizarra, "San Francisco de Quito".
Ruszając dalej na północ, wkroczył do doliny rzeki Cauca, na terenie dzisiejszej Kolumbii w 1535. Tam założył kilka miast jak Pasto, Cali czy Popayán.
W 1539 król Karol I mianował go gubernatorem Popayán. Jako gubernator wdał się w konflikt o ziemie z innymi gubernatorami, Pascalem de Andagoyą i Jorge Robledo. Tego drugiego kazał stracić w 1546. Za to został zaocznie skazany na śmierć w 1550. Belalcazar postanowił udać się do Hiszpanii celem odwołania się, ale zmarł w Cartagenie w 1551 zanim zdołał wyjechać.

</doc>
<doc id="527960" url="https://pl.wikipedia.org/wiki?curid=527960" title="Mount Graham">
Mount Graham

Mount Graham (w skrócie Mt. Graham) – góra o wysokości 3267 m n.p.m. na terenie obszaru chronionego "Coronado National Forest" w stanie Arizona, święte miejsce Indian Ameryki Północnej. Dla Indian z plemienia Apaczów San Carlos ta święta góra to miejsce tradycyjnych pielgrzymek, modlitw, ceremonii, poszukiwania wizji i składania ofiar, wykorzystywane od czasów przed europejską kolonizacją Ameryki Północnej do dziś.
Zagrożone przez budowę dużego obserwatorium astronomicznego, współfinansowanego m.in. przez Watykan i uniwersytety ze Stanów Zjednoczonych i Europy Zachodniej. Na skutek protestów Indian i obrońców środowiska – m.in. indianistów i ekologów (góra jest także ostoją rzadkich gatunków zwierząt i roślin) – część prestiżowych instytucji naukowych wycofała się ze współfinansowania projektu, ale prace trwają, bowiem ze względu na swoje położenie i czystość powietrza góra jest atrakcyjnym miejscem dla obserwacji astronomicznych.

</doc>
<doc id="527962" url="https://pl.wikipedia.org/wiki?curid=527962" title="Stone Sour">
Stone Sour

Stone Sour – amerykańska grupa muzyczna wykonująca metal alternatywny. Powstała w 1992 roku w Des Moines.
Historia.
Grupa powstała w 1992 roku w Des Moines z inicjatywy wokalisty Coreya Taylora oraz perkusisty Joela Ekmana. Stary przyjaciel Taylora, Shawn Economaki, dołączył jako basista.
W 1994 roku wydał swoje pierwsze demo o wybitnie hardrockowym brzmieniu, nagrane w Big Fish Studios w Omaha w stanie Nebraska. Niestety grupa nie zyskała nim żadnej popularności, gdyż klasyczny hard rock, jaki prezentował wtedy Stone Sour, w latach 90. XX wieku odchodził w zapomnienie, a popularnością cieszyły się jedynie legendarne grupy tego gatunku.
W 1995 roku do grupy dołączył James Root. Działalność zawieszono, gdy w 1997 roku Corey odszedł z próbą reformacji grupy Slipknot. Rok później do Slipknot dołączył także Root. Economaki został jej menedżerem, a Ekman założył rodzinę. Myślano, że to koniec Stone Sour.
W 2000 roku Josh Rand przyszedł do Coreya z tekstami nad którymi pracował. Wtedy razem zaczęli pracować przez półtora roku, pisząc nowe piosenki. Zespół przywrócono do życia w 2002 roku, wydając album "Stone Sour". Zespół przygotował piosenkę „Bother” na soundtrack do filmu Spider-Man, w czasie gdy nagrywano album. Nowy, a zarazem pierwszy oficjalny w karierze krążek zmienił zupełnie image grupy, gdyż muzyka w nim zawarta bardzo wyraźnie odnosiła się do stylu Slipknot, jednak o nieco łagodniejszym brzmieniu. Po tej konwersji zespół odniósł komercyjny sukces; m.in. dzięki niej również wiele fanów Slipknota zaczęła sięgać po twórczość Stone Sour.
Zespół wrócił do studia w styczniu 2006 roku, zaczynając pracę nad nową płytą. Za bębnami zasiadł Roy Mayorga, zajmując miejsce po Ekmanie, który opuścił zespół po śmierci dziecka. Od maja do czerwca zespół występował w Europie wraz z zespołem Bloodsimple podczas trasy Finish What we Started Tour jako support grupy Alice in Chains. Nowy album wydany 1 sierpnia 2006 roku został nazwany "Come What(ever) May" i liczy 12 piosenek. Pierwszy singel „30/30-150” wyróżnia dynamika i skomplikowana warstwa rytmiczna. Kolejny „Through Glass” nawiązuje do wspomnianej „Bother”, będąc spokojną alternatywą dla ciężkiego gitarowego grania, jakim zespół zarysował swój styl. W utworze 30/30-150 gościnnie pojawił się perkusista grupy Godsmack, Shannon Larkin. Jego partie perkusji zostały zarejestrowane tylko na płycie. W teledysku pojawia się już Mayorga.
Na początku 2010 roku zespół poinformował, że pracuje nad trzecim albumem. Premierę nowego wydawnictwa zatytułowanego "Audio Secrecy" przewidziano na 7 września 2010.
Na początku października 2010 roku singiel „Say You'll Haunt Me” z płyty „Audio Secrecy” został sklasyfikowany na 1. miejscu według zestawienia Rock Songs.

</doc>
<doc id="527966" url="https://pl.wikipedia.org/wiki?curid=527966" title="Synod w Chanforan">
Synod w Chanforan

Synod w Chanforan (inna nazwa: Synod w Angrogne) – nazwa synodu (zebrania) waldensów i reformatorów ze Szwajcarii, które w dniu 12 września 1532 r. zadecydowało o przyjęciu przez waldensów doktryny kalwińskiej.
Historia.
Jan Kalwin uważał waldensów za prekursorów reformacji i „starszych braci w wierze”. Z tego powodu wysłał do nich z misją m.in. Wilhelma Farela, któremu udało się zwołać zebranie zjednoczeniowe.
Chanforan to nazwa łąki koło miejscowości Serre d'Angrogne w Alpach piemonckich. Tu zebrali się przywódcy rodzin oraz kaznodzieje waldensów (tzw. "barba") z Piemontu i nawet z tak odległych rejonów jak Prowansja i Kalabria i razem ze szwajcarską delegacją z Genewy ułożyli wspólne wyznanie wiary w 17 punktach („artykułach”), które wraz z pierwotnym wyznaniem wiary z XII wieku stało się podstawą doktryny religijnej waldensów. W wyniku ustaleń synodu waldensi stali się kalwinistami, jednak z zachowaniem własnej tożsamości.
Ponieważ w dialektach francuskich były dostępne jedynie odpisy Biblii przetłumaczone z łacińskiej Wulgaty podjęto też decyzję o tłumaczeniu Biblii z języków oryginalnych na język francuski. Zadanie to powierzono Pierre Robertowi Olivétanowi. Waldensi pokryli znaczną część kosztów.
W 1932 na tym miejscu odsłonięto pomnik, upamiętniający synod.
Kolejne zebranie waldensów w Chanforan miało miejsce w 1686 r., kiedy książę Sabaudii Wiktor Amadeusz II, pod presją króla Francji Ludwika XIV rozpoczął prześladowania waldensów. Wówczas postanowiono wyemigrować do Szwajcarii, gdzie Waldensi osiedlili się głównie w obecnym kantonie Vaud. W 1689 r. książę rozkazał zakończyć prześladowania i waldensi powrócili do swoich ojczystych dolin alpejskich.

</doc>
<doc id="527968" url="https://pl.wikipedia.org/wiki?curid=527968" title="B.E.T.H">
B.E.T.H

B.E.T.H – polski zespół hardrockowy powstały w 1996 r. w Warszawie.
W 2005 podpisał kontrakt na wydanie płyty debiutanckiej "B.E.T.H", przez Sony BMG. Płyta została wydana w kwietniu 2006 roku. Singlem promującym była piosenka "Nie przemocy". Na początku 2009 roku z B.E.T.H odszedł wokalista – Marcin Świstak. Do 6 maja 2009 zespół poszukiwał nowego frontmana, chcąc kontynuować rozpoczęte w 1996 r. dzieło, po czym zawiesił działalność na czas bliżej nieokreślony. Zespół po raz kolejny zawiesił działalność w roku 2016 w związku ze śmiercią basisty Piotra "Marqsa" Mossakowskiego.
Marcin Świstak kontynuuje prace nad nowymi utworami wraz z zespołem PLAN, co ogłosił w styczniu 2019 roku. Obecny skład: Marcin "Svist" Śvistak (wokalista), Hubert "Jimi" Zieliński (gitara) Marek "Syn" Kałuszka (gitara) Piotr "Szczena" Szczęk (drugi wokal, gitara basowa) Marcin "Wicia" "Dudzik" Dudzicki (perkusja).
Jednym z sukcesów zespołu było zakwalifikowanie się do udziału w festiwalu TOPtrendy 2006 w Sopocie.

</doc>
<doc id="527971" url="https://pl.wikipedia.org/wiki?curid=527971" title="Grzegorz Janaszczuk">
Grzegorz Janaszczuk



</doc>
<doc id="527974" url="https://pl.wikipedia.org/wiki?curid=527974" title="Wicekrólestwo Peru">
Wicekrólestwo Peru

Wicekrólestwo Peru – kolonia hiszpańska założona w 1544 roku, ze stolicą w Limie. Początkowo obejmowała wszystkie hiszpańskie zdobycze w Ameryce Południowej, z wyjątkiem wybrzeży dzisiejszej Wenezueli. Nazywana też Wicekrólestwem Nowej Kastylii.
Wicekrólestwo podzielone było na audiencje z siedzibami w Panamie, Bogocie, Charcas, Quito, Santiago (w Chile) i Buenos Aires. W latach 1569–1581 wicekrólestwem rządził wicekról Francisco de Toledo, który usprawnił administrację, nadał pozbawionym dotąd wszelkich praw Indianom ograniczoną autonomię, doprowadził do unowocześnienia metod eksploatacji srebra, największego bogactwa kolonii. W 1717 (niektóre źródła podają rok 1718) z północnej części Wicekrólestwa Peru wyodrębniono Wicekrólestwo Nowej Granady, obejmujące dzisiejsze terytoria: Kolumbii, Ekwadoru, Panamy i Wenezueli. W 1776 wyodrębniono Wicekrólestwo La Platy, obejmujące tereny dzisiejszej Argentyny, Urugwaju, Paragwaju i części Boliwii. Wyzysk Indian doprowadził do zaostrzenia sytuacji wewnętrznej. W 1780 roku wybuchło powstanie pod wodzą Túpaca Amarú. Mimo iż w 1781 Hiszpanie pojmali i zabili Túpaca, walki trwały aż do 1783, powodując ogromne zniszczenia w całym wicekrólestwie. W 1821 generał José de San Martín zajął Limę i ogłosił niepodległość Peru. W 1824 interweniująca armia hiszpańska została pokonana przez powstańców pod wodzą Antonio José de Sucre.
Hiszpański podbój Peru i powstanie "encomiendas".
Na czele niewielkiej, złożonej z ok. 200 osób armii podboju Peru dokonał doświadczony hiszpański żołnierz Francisco Pizarro. Osiadłszy wcześniej na terytorium Panamy uczestniczył w wyprawach badawczych mających za zadanie eksplorację zachodnich wybrzeży Ameryki Południowej. Prawdopodobnie w ten sposób dowiedział się o istnieniu państwa inkaskiego i w okresie późniejszym bez problemu odnalazł drogę do jego granic. Zanim jednak podjęto wyprawę Pizarro uzyskał patronat hiszpańskiego władcy Karola V (zachęconego podbojami Corteza w Meksyku) oraz tytuł kapitana generalnego i gubernatora Nowej Kastylii, czyli regionu który miał zostać podbity.
Uzbrojeni w żelazo, broń palną i dosiadający koni Hiszpanie bez większych problemów (często w sposób brawurowy) podbili państwo Inków w latach 1531-1533. Sprzyjał im fakt, że wyprawa przypadła na okres wewnątrz dynastycznych wojen jakie prowadzili między sobą synowie zmarłego w 1526 króla Huayna Capac, Atahualpa i Huascar. Uwięziwszy i zamordowawszy Atahualpę konkwistadorzy zajęli cały kraj, ze słynną stolicą słońca Cuzco włącznie.
W zamian za rozszerzenie władztwa króla Hiszpanii zdobywcy obdarowani zostali nadziałami ziemi zwanymi "encomiendas", a miejscowa ludność została zobowiązana do pracy na ich korzyść (obowiązkiem "encomenderos" była konwersja tubylców na katolicyzm). Miał to być również sposób na uczynienie z tych awanturniczych postaci lojalnych poddanych korony oraz zapewnienie nowym terytoriom zdolnych do ich obrony żołnierzy.
Różnice pomiędzy europejską, dziedziczną arystokracją, a statusem "encomenderos" były jednak duże. Obdarowani nie mieli prawa własności do ziem, z których czerpali korzyści, a także jurysdykcji prawnej nad swoimi poddanymi. Próby uczynienia z "encomiendas" dziedzicznych majątków wobec oporu hiszpańskiego dworu okazały się daremne.
Krokiem milowym w konsolidacji kolonialnej administracji okazało się uchwalenie w 1542 tzw. „Nowych Praw”, których podstawowym celem było wprowadzenie zmian w funkcjonowaniu "encomiendas". Zgodnie z nowym rozporządzeniem wraz ze śmiercią ostatniego użytkownika wszystkie parcele miały wrócić do korony. Próba przeprowadzenia tak przygotowanej reformy nie powiodła się pod wpływem rewolty peruwiańskich "encomenderos". Udała się jednak zakładana przez nowe ustawodawstwo centralizacja władzy, w wyniku której powołano do życia Wicekrólestwa Peru ze stolicą w Limie.
Struktura administracyjna Wicekrólestwa Peru.
Wicekrólestwo podzielone było na audiencje. Na Wicekrólestwo Peru składały się początkowo audiencje Panamy (1535) i Limy (1542), jednak wraz z postępującym podbojem tworzono kolejne: w 1549 Santa Fe de Bogota, 1559 Charcas (dzisiejsza Boliwia), 1563 Quito, 1609 Chile i 1661 Buenos Aires.
W skład audiencji wchodziły rady miejskie zwane "gobernaciones", na czele których stał "gobernador" (np. audiencja Limy miała ich pięć: Huarochiri, Tarma, Huancavelica, El Callao i Cuzco). Każdy gubernator miał do swojej dyspozycji grupę niższych urzędników a spośród nich: "corregidores", "tenientes de gobernador" (asystent gubernatora) i "alcaldes mayores" (burmistrz). Najniżej w hierarchii znajdowali się "gobernador de indios" (zarządca Indian) oraz radni: "cabildo de españoles" (gmin hiszpańskich) i "cabildo de indios" (gmin indiańskich).
Stolica.
Francisco Pizarro założył Limę w 1535. Jej ulokowanie na wybrzeżu było nieprzypadkowe i miało zepchnąć w polityczny niebyt starą stolicę państwa inkaskiego Cuzco (położoną w głębi lądu).
Lima zwana „Miastem królów” ("La Ciudad de los Reyes") stała się wraz z ustanowieniem wicekrólestwa głównym miastem południowej części hiszpańskiej Ameryki. Wraz z Meksykiem stanowiła główny ośrodek kulturalny, finansowy i duchowy (kościelna metropolia) wicekrólestw. Znajdowały się tu szkoły średnie "colegios", a w 1551 powołano do życia Uniwersytet Świętego Marka (otwarty 25 lat później). Statusu miasta podkreślała monumentalna architektura z katedrą i pałacem wicekrólów włącznie.
Podział administracyjny.
Wicekrólestwo podzielone było na audiencje, każda zarządzana przez jednego prezydenta.
Lista audiencji Wicekrólestwa Peru (w nawiasie data utworzenia):

</doc>
<doc id="527975" url="https://pl.wikipedia.org/wiki?curid=527975" title="Anabas">
Anabas

Anabas – rodzaj słodkowodnych ryb z rodziny błędnikowatych (Anabantidae). Osiągają do 30 cm długości.
Zasięg występowania.
Indie, Chiny i Bangladesz. Zarośnięte i zamulone wody, pola ryżowe.
Klasyfikacja.
Gatunki zaliczane do tego rodzaju:

</doc>
<doc id="527980" url="https://pl.wikipedia.org/wiki?curid=527980" title="Dworek Karscha w Kielcach">
Dworek Karscha w Kielcach

Dworek Karscha – pochodzący z I połowy XIX wieku dworek w postaci parterowego budynku, do którego wchodzi się przez typowy dla tego typu budowli kolumnowy portyk. Znajduje się blisko centrum Kielc na wzgórzu Karscha przy skrzyżowaniu ulic Jana Pawła II i Ogrodowej. Stoi w miejscu, gdzie dawniej znajdowała się Psiarnia – folwark biskupi, który został poddany pod koniec XVIII wieku upaństwowieniu tak samo jak inne dobra, będące w posiadaniu biskupów krakowskich. Obecnie w budynku dworku znajduje się pub oraz biura firm usługowych.
Projektantem dworku był kielecki architekt Aleksander Dunin Borkowski, który w 1847 został mianowany budowniczym powiatu kieleckiego, a trzy lata później otrzymał w wieczystą dzierżawę za roczny czynsz 9 rubli ową posiadłość na wzgórzu. Wybudował tam także oficynę, wozownię i stajnie. W 1868 Borkowskiego pozbawiono stanowiska ze względu na to, że nie miał protekcji naczelnika. Został więc zmuszony do odsprzedania swojej posiadłości. Właścicielami budowli stała się radomska rodzina Stumpfów, do której należał przemysłowiec Ludwik Stumpf – budowniczy obecnego Teatru im. Stefana Żeromskiego.
Stumpfowie obok swojej posiadłości wybudowali według projektu Franciszka Ksawerego Kowalskiego, funkcjonujący do lat 20. XX wieku, browar, którego ruiny stoją do dzisiaj przy ulicy Ogrodowej. Pod koniec XIX wieku właścicielami dworku stała się rodzina Karschów. W okresie od 1888 do 1890 roku mieszkał tu i pracował malarz Jan Styka, którego obrazy namalowane tutaj znajdują się między innymi w kościele św. Wojciecha. Jego żona, Lucyna Olgiatti, była spokrewniona z rodziną Stumpfów, gdyż jej matka była siostrą Ludwika Stumpfa.
Koło dworku Karscha przechodzi czerwony szlak miejski prowadzący przez zabytkowe i ciekawe turystycznie miejsca miasta Kielce.

</doc>
<doc id="527981" url="https://pl.wikipedia.org/wiki?curid=527981" title="Ctenopoma">
Ctenopoma

Ctenopoma - rodzaj słodkowodnych ryb z rodziny błędnikowatych.
Klasyfikacja.
Gatunki zaliczane do tego rodzaju :

</doc>
<doc id="527983" url="https://pl.wikipedia.org/wiki?curid=527983" title="Microctenopoma">
Microctenopoma

Microctenopoma - rodzaj słodkowodnych ryb z rodziny błędnikowatych.
Klasyfikacja.
Gatunki zaliczane do tego rodzaju :

</doc>
<doc id="527985" url="https://pl.wikipedia.org/wiki?curid=527985" title="Sandelia">
Sandelia

Sandelia – rodzaj słodkowodnych ryb z rodziny błędnikowatych (Anabantidae).
Zasięg występowania.
Afryka Południowa.
Klasyfikacja.
Gatunki zaliczane do tego rodzaju:
Gatunkiem typowym jest "S. bainsii".

</doc>
<doc id="527990" url="https://pl.wikipedia.org/wiki?curid=527990" title="Karakelong">
Karakelong

Karakelong (indonez. "Pulau Karakelong") – wyspa w Indonezji na Oceanie Spokojnym, największa z wysp Talaud; powierzchnia 845,6 km²; długość linii brzegowej 182,7 km.
Powierzchnia wyżynna (wys. do 680 m n.p.m.); uprawa palmy kokosowej, sagowca, muszkatołowca; pozyskiwanie drewna (rattan i drewno tekowe); rybołówstwo; główne miejscowości: Beo, Rainis.
Na Karakelong występuje wiele rzadkich gatunków ptaków, w tym endemiczna papuga "Eos histrio".

</doc>
<doc id="527996" url="https://pl.wikipedia.org/wiki?curid=527996" title="Josef Ackermann">
Josef Ackermann

Josef Meinrad Ackermann (ur. 7 lutego 1948 w Walenstadt) – szwajcarski ekonomista i menedżer. Od 22 maja 2002 był członkiem zarządu ("Vorstandssprecher"), a od 2006 do 2012 prezesem zarządu Deutsche Bank AG.
Wykształcenie.
Po maturze Ackermann studiował ekonomię i nauki społeczne na Uniwersytecie w Sankt Gallen. Studia ukończył w 1973 na kierunku bankowość i pracował następnie jako asystent naukowy zespołu badawczego ds. ekonomii tegoż uniwersytetu. W 1977 uzyskał stopień doktora nauk ekonomicznych pracą o wpływie pieniądza na sytuację gospodarczą.

</doc>
<doc id="528000" url="https://pl.wikipedia.org/wiki?curid=528000" title="Park Krajobrazowy Dolinki Krakowskie">
Park Krajobrazowy Dolinki Krakowskie

Park Krajobrazowy „Dolinki Krakowskie” – zajmuje powierzchnię 20 686,1 ha, całość znajduje się w województwie małopolskim. Park posiada także otulinę o powierzchni 13 017,0 ha. Składa się z jarowych dolin położonych na Wyżynie Krakowsko-Częstochowskiej. Ściślej zajmuje obszar Wyżyny Olkuskiej i ciągnie się aż do Rowu Krzeszowickiego. Należy do Zespołu Parków Krajobrazowych Województwa Małopolskiego (wcześniej do Zespołu Jurajskich Parków Krajobrazowych). Usłany jest potokami i licznymi dolinami z formami rzeźby krasowej.
Dolinki.
Układ topograficzny, idąc od wschodu:
Turystyka, sport i rekreacja.
Szlaki i ścieżki oferowane turystom zapewniają oprócz oglądania przyrody, również spotkanie z historią (na obszarze Jury, szczególnie w wieku XIV, powstały liczne zamki i warownie, z których większość stanowi dziś wkomponowane w krajobraz ruiny). Oprócz turystyki pieszej, można także uprawiać turystykę rowerową. Liczne skałki i ostańce wapienne stwarzają przede wszystkim pole do uprawiania wspinaczki.

</doc>
<doc id="528001" url="https://pl.wikipedia.org/wiki?curid=528001" title="Dharmottariya">
Dharmottariya

Dharmottarīya (pāli Dhammuttara, Dhammuttarika, Dhammuttariya) – nazwa jednej z osiemnastu wczesnych szkół buddyjskich, pochodzi ona od imienia jej założyciela – nauczyciela zwanego Dharmottara (co potwierdza "Manjusripariprccha Sutra"). Tradycyjne przekazy pochodzące z północno-zachodnich Indii mówią, iż była to pierwsza gałąź wyodrębniona z vatsīputrīya (vajjiputtakaya) około I wieku p.n.e i I n.e, gdyż prawdopodobnie mieli inne poglądy dotyczące Abhidharmy. Ciekawym jednak jest, że Kathavatthu (piąta z dziewięciu ksiąg Abhidharmy) nie wspomina wcale tej szkoły.
Zgodnie z przekazami kroniki Paramarthy, dharmottariya była jedną z czterech szkół, która dokończyła kompilację "Abhidharmy Pitaki" vatsīputrīyów w dziewięciu częściach (zwanej także Sariputra Abhidharma lub Dharmalaksana-Abhidharma). Były to komentarze dotyczące znaczenia sutr.
Niewiele wiadomo o ich doktrynie. Z dostępnych źródeł wynika, iż podstawową nauką była wiara, że narodziny wynikają z ignorancji a powstrzymanie kolejnych narodzin jest powstrzymaniem ignorancji. Dzielili pogląd mahāsaṃghików, sarvāstivādinów i kilku innych szkół o nie istnieniu atmana („duszy”, „ja”). Według nich, ktokolwiek uczy o atmanie ten jest heretykiem takim jak sekta tirthaków.

</doc>
<doc id="528002" url="https://pl.wikipedia.org/wiki?curid=528002" title="Salibabu">
Salibabu

Salibabu (indonez. "Pulau Salibabu") – wyspa w Indonezji na Oceanie Spokojnym w grupie wysp Talaud; powierzchnia 155 km².
Leży na południe od Karakelong, a na północny zachód od Kaburuang. Powierzchnia wyżynna; uprawa palmy kokosowej, sagowca; pozyskiwanie drewna; rybołówstwo; główne miejscowości: Lirung, Salebabu (port lotniczy).
Na Salibabu występuje kilka rzadkich gatunków ptaków, m.in. muszkatela popielata ("Ducula pickeringii") z rodziny gołębiowatych.

</doc>
<doc id="528005" url="https://pl.wikipedia.org/wiki?curid=528005" title="Hide">
Hide

Hide (łan) − jednostka miary powierzchni ziemi w społeczeństwie staroangielskim. Tworzyła go powierzchnia gruntu, jaką potrafiła obrobić jedna rodzina w ciągu roku. Chociaż łan był własnością jednej rodziny, to wszystkie łany należące do wsi obrabiali wszyscy mieszkańcy.
Łan jako jednostka został wykorzystany do stworzenia systemu administracyjnego. Wsie obejmujące powierzchnię 100 łanów stanowiły jeden okręg, nazywany seciną ("hundred"). Seciny grupowane były w hrabstwa ("shire").
Liczba łanów wykorzystywana była do określenia wysokości podatków oraz do wyznaczenia powinności wojskowych (fyrd).

</doc>
<doc id="528006" url="https://pl.wikipedia.org/wiki?curid=528006" title="Leopold Schefer">
Leopold Schefer

Leopold Schefer, (ur. 30 lipca 1784 w Muskau, zm. 16 lutego 1862 tamże) − pisarz, poeta i kompozytor niemiecki (publikował też pod pseudonimem Pandira).

</doc>
<doc id="528008" url="https://pl.wikipedia.org/wiki?curid=528008" title="Rzędowość">
Rzędowość

Rzędowość – termin stosowany przy opisie budowy związku chemicznego określający stopień podstawienia atomu w cząsteczce. Używany jest on przede wszystkim w chemii organicznej do wskazania liczby grup organicznych przyłączonych do danego atomu, co pozwala czasem na scharakteryzowanie ogólnych właściwości związku i przewidzenie jego zachowania w trakcie niektórych reakcji chemicznych. Niekiedy terminu tego używa się również w chemii nieorganicznej do opisu soli pochodzących od kwasów wieloprotonowych.
Rzędowość związków organicznych.
Rzędowość atomów w związkach organicznych według Międzynarodowej Unii Chemii Czystej i Stosowanej (IUPAC) wyznacza się najczęściej na podstawie liczby atomów wodoru, które zostały zastąpione przez grupy węglowodorowe (grupy funkcyjne pochodzące od węglowodorów poprzez usunięcie jednego atomu wodoru, np. grupy alkilowe – jak etyl – bądź arylowe – jak fenyl). Najczęściej jednak w literaturze rzędowość określana jest jako liczba atomów węgla, z którymi połączony jest dany atom, stąd na przykładzie atomu węgla można wyróżnić:
Rzędowość poszczególnych klas związków.
Podobnie jak w powyższym przypadku, rzędowość wyznacza się dla atomów azotu w aminach, arsenu w arsynach, bizmutu w bizmutynach, fosforu w fosfinach i antymonu w stybinach oraz dla grup alkilowych, karbokationów, karborodników, karboanionów i jonów oniowych:
Rzędowość w przypadku m.in. alkoholi, nitrozwiązków, halogenków alkilowych i atomów wodoru jest natomiast równa rzędowości atomu węgla, do którego przyłączona jest odpowiednio grupa hydroksylowa, nitrowa, atom halogenu bądź wodoru, jako że podstawniki te nie mają możliwości utworzenia wiązań z więcej niż jednym atomem węgla (atomu tlenu może być wprawdzie połączony z dwoma atomami węgla, jednak związek taki jest eterem, a nie alkoholem). Alkoholem drugorzędowym jest więc izopropanol, trzeciorzędowym halogenkiem alkilowym jest chlorek trytylu, a wszystkie atomy wodoru w etanie są pierwszorzędowe. Niemożliwe jest także istnienie czwartorzędowego alkoholu, nitrozwiązku, halogenku alkilowego bądź atomu wodoru.
W przypadku karboksyamidów (amidów kwasów karboksylowych) tradycyjnie określa się rzędowość poprzez stopień podstawienia atomu azotu: amidami pierwszorzędowymi są te, w których atom azotu jest niepodstawiony (), drugorzędowymi są te, w których atom azotu jest podstawiony jedną grupą organiczną (), a trzeciorzędowymi – dwiema grupami (). Jest to praktyka niezgodna z zaleceniami IUPAC, według których rzędowość amidów (nie tylko karboksyamidów) określana jest liczbą grup acylowych przyłączonych do atomu azotu:
Oznaczenia rzędowości w pisowni.
W tekście oznacza się czasem rzędowość związku formą skróconą, złożoną z cyfry i znaku stopnia, np. „1° amina” oznacza aminę pierwszorzędową. W starszych publikacjach stosowane były zamiast tego liczby rzymskie. Oznaczenie rzędowości pojawia się również w nomenklaturze chemicznej, gdzie stosuje się zapisywane kursywą przedrostki "sec"- () dla drugorzędowych i "tert"- (ang. ') dla trzeciorzędowych grup alkilowych, np. "sec"-butyl i "tert"-butyl, a co za tym idzie, także w nazwach związków zawierających te grupy, np. "sec"-butanol i "tert"-butanol. Spotykane jest również zapisywanie rzędowości we wzorach chemicznych, odpowiednio w tych przypadkach w postaci "sec"-Bu i "t"-Bu, np. wzór "t"-BuOK oznacza "tert"-butanolan potasu. Grupy pierwszorzędowe nie są oznaczane żadnym przedrostkiem, natomiast przedrostek "n"- (ang. ') oznacza grupę prostołańcuchową, co nie jest równoznaczne z pierwszorzędowością (butyl i izobutyl są grupami pierwszorzędowymi, ale tylko butyl jest prostołańcuchowy).
Zależność właściwości związków od rzędowości.
Rzędowość w obrębie części klas związków organicznych można powiązać m.in. z ich stabilnością. Wpływa ona na różne zachowanie się związków w trakcie reakcji chemicznej bądź powstanie innych produktów w jej wyniku. Wraz ze wzrostem rzędowości zwiększa się również zawada steryczna mogąca w pewnych przypadkach utrudniać lub uniemożliwiać przereagowanie cząsteczki.
Stabilność karbokationów i karborodników wzrasta wraz z rzędowością. Różnice w stabilności pomiędzy karborodnikami o różnej rzędowości są mniejsze niż w przypadku karbokationów, gdyż te drugie mają większy deficyt elektronowy. Stabilizujące działanie grup alkilowych związane jest z ich właściwościami jako grup elektrodonorowych, przez co przyczyniają się do rozłożenia ładunku na większą liczbę atomów. Inaczej jest w przypadku karboanionów, w których atom węgla z ładunkiem ujemnym ma już oktet elektronowy i grupy alkilowe przyczyniają się jedynie do większej koncentracji ładunku na tym atomie. Z tego względu stabilność karboanionów maleje wraz z rzędowością. W reakcjach, w których powstają te indywidua jako produkty pośrednie, różnice w stabilności mogą prowadzić do przegrupowań z utworzeniem bardziej stabilnego związku. Przykładowo w wyniku addycji HCl do 3-metylo-1-butenu powstają dwa produkty, w tym jeden (i to w większym stopniu) niezgodny z regułą Markownikowa (2-chloro-2-metylobutan). Dochodzi w tym przypadku do przegrupowania (z przeniesieniem wodoru) drugorzędowego karbokationu do trzeciorzędowego:
Stabilność powstającego karbokationu może mieć również wpływ na różną reaktywność związków w reakcjach eliminacji – spośród izomerów alkoholu o wzorze , najłatwiej reagować będzie trzeciorzędowy 2-metylopropan-2-ol, gdyż jako produkt pośredni tworzy się trzeciorzędowy karbokation. Ponadto rzędowość alkoholu może mieć wpływ na mechanizm reakcji, w której uczestniczy. Alkohole pierwszorzędowe będą reagowały z nukleofilem według mechanizmu SN2, natomiast trzeciorzędowe – SN1.
W przypadku amin nie ma ścisłej zależności pomiędzy rzędowością i zasadowością w roztworach wodnych. Przykładowo dla amin z podstawnikami metylowymi zasadowość rośnie w szeregu . Związane jest to z większą stabilizacją jonów amoniowych 1° i 2° wskutek ich solwatacji względem 3° (trzeciorzędowy jon amoniowy, , ma tylko jeden atom wodoru zdolny do utworzenia wiązania wodorowego z rozpuszczalnikiem). W fazie gazowej natomiast zasadowość zmienia się w szeregu , a więc wraz ze wzrostem rzędowości aminy.
Rzędowość soli nieorganicznych.
Określenie rzędowości stosowano dawniej (choć czasem stosowane jest również obecnie) w przypadku nazewnictwa soli pochodzących od kwasów wieloprotonowych w celu wskazania liczby wypartych (zobojętnionych) atomów wodoru. Stąd w przypadku soli kwasu fosforowego, :

</doc>
<doc id="528011" url="https://pl.wikipedia.org/wiki?curid=528011" title="Origin (zespół muzyczny)">
Origin (zespół muzyczny)

Origin – amerykańska grupa muzyczna wykonująca techniczny brutal death metal. Powstała w 1997 roku w Topeka w stanie Kansas w USA.
Historia.
Początki.
Origin powstał w 1997 roku z inicjatywy Paula Ryana i Jeremy’ego Turnera. W październiku 1997 roku dołączyli do nich basista Clint Appelhanz i wokalista Mark Manning, zaś w styczniu 1998 roku perkusista George Fluke.
23 maja 1998 roku grupa supportowała Suffocation. W tym samym roku Origin wydało własnym nakładem pierwsze demo "A Coming Into Existence", zawierające cztery utwory. W październiku 1998 roku grupa wzięła udział w trasie Death Across America, z udziałem Nile, Cryptopsy, Oppressor i Gorguts.
W lutym 1999 roku George’a Fluke’a zastąpił John Longstreth, zaś Clinta Appelhanza – Doug Williams. W nowym składzie Origin zagrało 14 kwietnia 1999 roku koncert z Napalm Death, a w listopadzie na November to Dismember Metalfest w Teksasie. 16 grudnia zespół podpisał kontrakt z Relapse Records.
Origin.
W roku 2000 Origin zagrało na March Metal Meltdown w New Jersey, zespół wziął również udział w Contaminated 2000 u boku Exhumed i Cephalic Carnage, w November to Dismember w Kalifornii oraz w trasie Death Across America razem z grupami Vader, Cephalic Carnage i Dying Fetus.
Pierwszy studyjny album zespołu zatytułowany "Origin" ukazał się 11 lipca 2000 roku.
Informis Infinitas Inhumanitas.
Wkrótce po wydaniu pierwszej płyty Origin wziął udział w trasie z zespołami Candiria, Cryptopsy i Poison the Well, w 2001 roku zagrał na Milwaukee Metalfest i Summertime Slaughter z zespołami Skinless, Impaled i Vader. Origin odbyło również serię samodzielnych koncertów jeszcze przed wydaniem kolejnej płyty.
Drugi album studyjny "Informis Infinitas Inhumanitas" miał premierę 11 czerwca 2002 roku i został nagrany z udziałem nowych członków zespołu: wokalisty Jamesa Lee i basisty Mike’a Floresa. Płyta została dość dobrze oceniona. William York z AllMusic przyznał jej 3 gwiazdki.
Wkrótce po wydaniu płyty Origin wziął udział w trasie koncertowej z Nile, Arch Enemy i Hate Eternal. Po zakończeniu trasy grupę opuścił Jeremy Turner (w 2004 roku dołączył do Cannibal Corpse), powrócił zaś Clint Appelhanz (tym razem w charakterze gitarzysty). W kolejnych miesiącach Origin zagrał koncerty u boku zespołów Immolation, Vader, The Berzerker, All That Remains, Scar Culture i Crematorium.
W styczniu 2003 roku z powodu nieprzewidzianych problemów Origin był zmuszony zrezygnować z udziału w trasie z Nuclear Assault. Wkrótce zespół opuścił John Longstreth, którego zastąpił James King. Pierwszy koncert w nowym składzie odbył się we wrześniu 2003 roku w Topeka (Kansas). Nagrano wówczas teledysk w reżyserii Ryana Caddella do utworu „Portal” z albumu "Informis Infinitas Inhumanitas".
W styczniu 2004 Origin odbył trasę koncertową z Uphill Battle, zaś latem tego roku wziął udział w Milwaukee Metalfest 2004 i Texas Death and Grindfest z zespołami Soilent Green i Kill the Client.
Echoes of Decimation.
Trzeci album studyjny "Echoes of Decimation" miał premierę 15 marca 2005 roku. Origin promował nową płytę podczas występów na New England Metal, Hardcore Festival i Ohio Deathfest. Odbył również trasę koncertową z zespołami Malevolent Creation i Animosity.
Pod koniec 2005 roku grupę opuścili James King i Clint Appelhanz, którzy dołączyli do Unmerciful. W kwietniu 2006 roku powrócił natomiast do zespołu John Longstreth, zaś w maju Origin po raz pierwszy wystąpił w Europie. Nowym gitarzystą został Paul Ryan.
Antithesis.
W lutym i marcu 2007 roku Origin występował w Europie z Misery Index, Necrophagist i Diskreet. W sierpniu powrócił do zespołu Jeremy Turner i grupa zaczęła przygotowywać nową płytę. Prace nad albumem zostały zakończone w lutym 2008 roku. Premiera "Antithesis" miała miejsce 1 kwietnia 2008 roku Po raz pierwszy album Origin znalazł się w notowaniach magazynu Billboard i dotarł do 21 miejsca na liście Top Heatseekers.
W marcu 2008 roku nakręcono teledysk do utworu „Finite” w reżyserii Davida Brodsky’ego. Premiera telewizyjna miała miejsce 24 maja 2008 roku w programie Headbangers Ball. W maju i czerwcu 2008 roku grupa odbyła trasę koncertową w Europie z zespołami Impaled i Hour of Penance.

</doc>
<doc id="528012" url="https://pl.wikipedia.org/wiki?curid=528012" title="Kaburuang">
Kaburuang

Kaburuang (indonez. "Pulau Kaburuang") – wyspa w Indonezji na Oceanie Spokojnym w grupie wysp Talaud; powierzchnia 93 km². 
Leży na południowy wschód od wyspy Salebabu. Powierzchnia wyżynna, porośnięta lasem równikowym; uprawa palmy kokosowej, sagowca; pozyskiwanie drewna rattanowego; rybołówstwo; główna miejscowość Damau.

</doc>
<doc id="528015" url="https://pl.wikipedia.org/wiki?curid=528015" title="Władysław z Oporowa">
Władysław z Oporowa



</doc>
<doc id="528016" url="https://pl.wikipedia.org/wiki?curid=528016" title="Novak Đoković">
Novak Đoković

Novak Đoković, cyryl. Новак Ђоковић, wym. (ur. 22 maja 1987 w Belgradzie) – serbski tenisista, dawniej reprezentant Serbii i Czarnogóry w Pucharze Davisa, od 2007 Serbii; zdobywca trofeum w 2010 roku; zwycięzca m.in. 22 turniejów wielkoszlemowych w grze pojedynczej – w Australian Open triumfował w latach 2008, 2011, 2012, 2013, 2015, 2016, 2019, 2020, 2021 i 2023, we French Open zwyciężył w 2016 i 2021 roku, na kortach Wimbledonu wygrywał w latach 2011, 2014, 2015, 2018, 2019, 2021 i 2022, a w US Open w sezonach 2011, 2015 i 2018.
Novak Đoković jest uznawany za jednego z najwybitniejszych zawodników w historii dyscypliny. Jako pierwszy singlista zwyciężył w każdym turnieju z serii ATP Tour Masters 1000. Zdobywca niekalendarzowego Wielkiego Szlema oraz brązowy medalista igrzysk olimpijskich w Pekinie (2008) i czwarty zawodnik igrzysk olimpijskich w Londynie (2012) i Tokio (2020, w singlu i w mikście), sześciokrotny triumfator ATP Finals, wielokrotny lider rankingu singlowego ATP Tour, ambasador dobrej woli UNICEF.
Đoković jest zawodnikiem praworęcznym z oburęcznym bekhendem. Treningi tenisowe rozpoczął jako czterolatek. Wyborem tej dyscypliny zerwał z tradycją rodzinną: kilku krewnych było utalentowanymi narciarzami. Przez dwa lata trenował w monachijskiej akademii Nikoli Pilicia.
Życiorys.
Đoković urodził się 22 maja 1987 w Belgradzie. Jego rodzice, Srđan i Dijana, pochodzą z Serbii. Ojciec był zawodowym narciarzem, mistrzem Jugosławii w narciarstwie alpejskim. Jego matka była łyżwiarką figurową, obecnie pracująca jako instruktorka jazdy na łyżwach. Đoković ma dwóch młodszych braci, Marko i Đorđe, również tenisistów.
Kariera.
2004–2006.
W ramach rozgrywek juniorskich był m.in. półfinalistą Australian Open 2004 w grze pojedynczej i podwójnej. Już rok wcześniej rozpoczął karierę zawodową, wygrywając jeden turniej rangi futures.
W 2004 startował już głównie w challengerach; zaliczył także debiut w turnieju rangi ATP Tour.
W kwietniu 2004 debiutował w reprezentacji Serbii i Czarnogóry w Pucharze Davisa. W ramach tych rozgrywek pokonał m.in. w 2006 znanego Brytyjczyka Rusedskiego. W tymże roku wystąpił też z Aną Ivanović w Pucharze Hopmana, uważanym za nieoficjalne mistrzostwa świata w grze mieszanej.
W styczniu 2005 wystąpił po raz pierwszy w imprezie wielkoszlemowej, gdzie w I rundzie Australian Open 2005 musiał uznać wyższość Marata Safina.
Z większym powodzeniem wystąpił w pozostałych turniejach Wielkiego Szlema w 2005: na French Open 2005 był w II rundzie, gdzie pokonał Ginepriego, a na Wimbledonie 2005 i na US Open 2005, w III rundzie. W US Open 2005 wyeliminował Mario Ančicia. Sezon zakończył jako najmłodszy tenisista w czołowej setce rankingu ATP.
W 2006 był po raz pierwszy w półfinale turnieju rangi ATP World Tour, w halowej imprezie w Zagrzebiu, a także zaliczył pierwszy wielkoszlemowy ćwierćfinał na French Open 2006, gdzie pokonał trzech rozstawionych graczy: Fernando Gonzáleza, Tommy’ego Haasa i Gaëla Monfilsa; natomiast, w 1/4 finału skreczował w pojedynku z broniącym tytułu Rafaelem Nadalem.
2007.
W marcu 2007 dotarł do finału Pacific Life Open w Indian Wells, przegrywając z wiceliderem rankingu, Rafaelem Nadalem oraz odniósł swoją pierwszą wielką wygraną na turnieju ATP World Tour Masters 1000 Sony Ericsson Open w Miami. Na French Open 2007 trafił do półfinału, przegrywając z Rafaelem Nadalem, wynikiem 7:6, 6:4, 6:2. Kolejny półfinał osiągnął podczas Wimbledonu 2007, gdzie skreczował w meczu z Nadalem. Jednym z największych jego sukcesów było zwycięstwo w Rogers Cup, gdzie w finale pokonał Rogera Federera 7:6, 2:6, 7:6.
10 września 2007 w US Open 2007, w meczu finałowym nie wykorzystał znakomitych okazji (m.in. potrójnej piłki setowej w pierwszym secie; w 2. secie serwował przy swoim prowadzeniu 4:2) i po ciężkim pojedynku uległ Rogerowi Federerowi 7:6(4), 7:6(2), 6:4.
2008.
W Australian Open 2008 ponownie zmierzył się z Rogerem Federerem w półfinale. Tym razem wygrał 7:5, 6:3, 7:6(7). W finale wygrał z nierozstawionym Jo-Wilfriedem Tsongą 4:6, 6:4, 6:3, 7:6(2).
W finale turnieju Pacific Life Open w Indian Wells wygrał z Mardy Fishem 6:2, 5:7, 6:3. W sezonie kortów ziemnych kontynuował swoje świetne występy wygrywając w Rzymie i dochodząc do półfinałów w Monte Carlo i Hamburgu i na Roland Garros. W Hamburgu podobnie jak i na Roland Garros w meczu półfinałowym walczył z Rafaelem Nadalem o pozycję numer 2 w rankingu ATP przed turniejem French Open. Ostatecznie Nadal utrzymał to miejsce po wygranej 7:5, 2:6, 6:2 w Hamburgu i 6:4, 6:2, 7:6(3) na Roland Garros. Po finale Queen’s Clubu (ponownie zmierzył się w nim z Rafaelem Nadalem i trzeci raz z rzędu przegrał), nieoczekiwanie odpadł już w drugiej rundzie na trawach Wimbledonu, gdzie odbywa się 3 z 4 Wielkich Szlemów. Serba pokonał Marat Safin w 3 setach. Po nieudanym występie w Londynie, tenisista wziął udział w turnieju w Toronto, gdzie przegrał w ćwierćfinale z Andym Murrayem. W kolejnym turnieju z cyklu ATP World Tour Masters 1000 w Cincinnati doszedł do finału, ale znowu został pokonany przez Andy’ego Murraya. Następnie debiutował w Igrzyskach Olimpijskich w Pekinie, gdzie wywalczył brązowy medal pokonując Jamesa Blake’a. US Open był morderczym turniejem dla Serba, który mimo problemów zdrowotnych, zdołał dojść do półfinału przegrywając z Rogerem Federerem 3:6, 7:5, 5:7, 2:6. W Thailand Open zaliczył swój szesnasty finał w karierze (szósty w tym roku). Spotkał się w nim z Francuzem Jo-Wilfriedem Tsongą. Było to ich drugie spotkanie i również w finale. Đoković przegrał 6:7(4), 4:6 z Tsongą, który tym samym zrewanżował się Serbowi za porażkę w finale Australian Open. W przedostatnim turnieju z serii ATP Tour Masters 1000 w Madrycie Serb wygrał w pierwszej rundzie z kwalifikantem, Rumunem Victorem Hănescu (krecz rywala), po czym przegrał w rundzie trzeciej w bałkańskim pojedynku z Chorwatem Ivo Karloviciem 6:7(4), 6:7(5). Również w trzeciej rundzie Serb zakończył udział w ostatnim turnieju przed Pucharem Mistrzów – ATP Masters w Paryżu. W 2 rundzie grał z Dmitrijem Tursunowem (krecz rywala), a w trzeciej drugi raz z rzędu (w ciągu miesiąca) musiał uznać wyższość Francuza – Jo-Wilfrieda Tsongi.
W kończącym sezon turnieju Tennis Masters Cup (Puchar Mistrzów), Đoković trafił do grupy razem z Nikołajem Dawydienką (RUS), Jo-Wilfriedem Tsongą (FRA) oraz Juanem Martínem del Potro (ARG) tworząc tzw. Grupę Złotą. W Grupie Czerwonej znajdują się: Roger Federer (SUI), Andy Murray (GBR), Andy Roddick (USA) i Gilles Simon (FRA). Turniej rozpoczął się 9 listopada. W pierwszym meczu Đoković zmierzył się z najmłodszym z grona ośmiu zawodników, Argentyńczykiem Juanem Martínem del Potro, z którym już raz wygrał – na US Open w 2007 roku. Mecz stał na bardzo wysokim poziomie. Mimo dość sporej liczby błędów (34 Đokovicia, 27 del Potro) było wiele efektownych zagrań i dużo zwrotów akcji. Ostatecznie, po 1 h 56 min mecz zakończył się zwycięstwem Serba 7:5, 6:3. Jest to pierwszy wygrany mecz w karierze Đokovicia na tym turnieju (w poprzednim roku przegrał wszystkie trzy mecze: z Nadalem, Ferrerem i Gasquetem). Następny mecz Đoković rozegrał 11 listopada. Po zaciętej walce wygrał z Rosjaninem Nikołajem Dawydienką w trzech setach – 7:6(3), 0:6, 7:5. Ostatni mecz w grupie z Jo-Wilfriedem Tsongą rozpoczął się 13 listopada. Bez względu na wynik tego spotkania Đoković miał zapewniony awans do półfinału, a Francuz, który przegrał oba mecze grupowe walczył jedynie o jedno zwycięstwo w turnieju. Szansę wykorzystał i wygrał 1:6, 7:5, 6:1 z Đokoviciem, który w Grupie Złotej mimo porażki zajmuje pierwsze miejsce. Poza nim awans do półfinału uzyskał również Nikołaj Dawydienko. Mecz półfinałowy został rozegrany 15 listopada, a rywalem Đokovicia był Gilles Simon. Po fantastycznych zagraniach z jednej i z drugiej strony, po blisko trzech godzinach niesamowitej walki, mecz zakończył się wynikiem 4:6, 6:3, 7:5 dla Đokovicia. O tytuł mistrza tego sezonu powalczył z Nikołajem Dawydienko. Spotkał się z nim już w meczu grupowym walcząc o półfinał imprezy. Teraz obaj panowie walczyli o trofeum Tennis Masters Cup. Po bardzo dobrej grze Đoković wygrał 6:1, 7:5, zdobywając swój pierwszy w karierze tytuł Tennis Masters Cup (11 ogólnie). Sezon ten rozpoczął od zwycięstwa i zwycięstwem również go zakończył.
2009.
Pierwszym turniejem w jakim zagrał Novak Đoković w nowym sezonie był Brisbane zaliczany do kategorii ATP World Tour 250 rozgrywany od 5 do 11 stycznia. Była to również okazja do przesunięcia się w rankingu z trzeciego miejsca na drugie, bowiem do aktualnie drugiego tenisisty rankingu światowego – Rogera Federera, tracił on tylko 20 punktów. Serb musiał jedynie dojść o jedną rundę dalej od Rogera Federera, który w tym czasie grał w Dosze. Jednak Đoković w pierwszej rundzie zmierzył się z Łotyszem Ernestsem Gulbisem (53. miejsce w rankingu ATP). Bilans ich pojedynków wynosił 2-0 na korzyść Serba, a ostatnie spotkanie miało miejsce w ćwierćfinale turnieju ATP World Tour Masters 1000 Cincinnati w sierpniu 2008 roku. Tym razem przegrał z Gulbisem w dwóch setach 4:6, 4:6, i pozostał na 3. pozycji. Po pierwszym meczu nowego sezonu i jednocześnie pierwszej porażce, Đoković zdecydował, że przed Australian Open wystąpi jeszcze w turnieju w Sydney, do którego otrzymał dziką kartę od organizatorów. Turniej rozpoczął się 11 stycznia i kończy 2 dni przed rozpoczęciem pierwszego Wielkiego Szlema w sezonie i zaliczany jest do tej samej kategorii co Brisbane – ATP World Tour 250. Z racji wysokiego rankingu, Serb pierwszą rundę miał wolną. W drugiej zmierzył się z Francuzem, Paulem-Henrim Mathieu (32. miejsce) i wygrał łatwo 6:1, 6:2. W ćwierćfinale Đoković zagrał z Mario Ančiciem (CRO, 35) i wygrał 6:3, 6:4. W pierwszym secie przegrywał już 1:3 i 0:40. Obronił 14 z 15 break pointów, a sam wykorzystał 3 z 5 okazji na przełamanie rywala. W półfinale przegrał z Finem, Jarkko Nieminenem (40. miejsce) 4:6, 6:7(3).
W 1. rundzie Australian Open broniący tytułu Đoković (rozstawiony z numerem 3) grał z kwalifikantem, Włochem – Andrea Stoppinim (220. miejsce). Mecz zakończył się w trzech setach 6:2, 6:3, 7:5 na korzyść Serba, który w trzecim secie przegrywał już 0:4 i 3:5. Jego kolejnym rywalem był Francuz, Jérémy Chardy (68. miejsce). Đoković wygrał 7:5, 6:1, 6:3, a w trzeciej rundzie pokonał świetnie grającego w tym meczu, kwalifikanta, Amera Delicia (USA, 128. miejsce) 6:2, 4:6, 6:3, 7:6(4). W meczu 1/8 finału Đoković wygrał z reprezentantem Cypru, Markosem Pagdatisem (97. miejsce) po zaciętym meczu 6:1, 7:6(1), 6:7(5), 2:1 poprosił on o przerwę medyczną. Mimo zabiegów, Serb nie dał rady pokonać własnego zmęczenia spowodowanego ogromnym upałem (40 stopni Celsjusza) i przegrał tego seta 6:2. Mimo walki w pierwszym gemie czwartego seta (obronił 4 break pointy i wygrał tego gema), przy stanie 2:1 dla Roddicka, Đoković w końcu poddał mecz i tym samym nie obronił tytułu wywalczonego przed rokiem. Kolejnym turniejem w jakim wystąpił Đoković był turniej w Marsylii (kategoria 250). Wcześniej Đoković grał w tym turnieju dwukrotnie. 2 lata wcześniej przegrał w pierwszej rundzie, a w poprzednim roku w drugiej. W tym roku w pierwszej rundzie rywalem Serba był Jérémy Chardy (FRA, 54), którego pokonał z 2 rundzie Australian Open. W Marsylii również: 7:6(4), 6:4 i w drugiej rundzie zmierzył się z Janem Hernychem (CZE, 68), którego pokonał 7:5, 6:4 i poprawił tym samym swój wynik w tym turnieju. W ćwierćfinale rywalem Đokovicia był Mischa Zverev (GER, 76). Niemiec nie postawił mu wysoko poprzeczki i Serb wygrał pewnie 6:3, 6:3. W półfinale, mimo dobrej gry przegrał z Jo-Wilfriedem Tsongą (FRA, 12) 4:6, 6:7(1).
Đoković grał później w Dubaju (kategoria 500). W pierwszej rundzie zmierzył się z kwalifikantem, Flavio Cipollą (ITA, 125). Do tej pory w oficjalnym turnieju ATP ci zawodnicy się nie spotkali. Grali jednak ze sobą w finale futuresa w Serbii w 2004 roku i górą wtedy był Serb. Teraz również wygrał, 6:3, 6:2 i w rundzie drugiej zagrał z Janem Hernychem (CZE, 66). Była to powtórka meczu z tej samej rundy sprzed sześciu dni z turnieju w Marsylii, tym razem zakończona w trzech setach, 6:3, 3:6, 6:4, ale również na korzyść Đokovicia. W ćwierćfinale zmierzył się z Marinem Čiliciem (CRO, 19). Čilić w tym roku wygrał już dwa turnieje (z rzędu) i przegrał tylko jeden mecz. Teraz już drugi, bowiem Serb wygrał 6:3, 6:4 i o swój osiemnasty finał zagrał z Gilles’em Simonem (FRA, 8). Ostatni mecz zawodnicy zagrali ze sobą w półfinale w Szanghaju i po fantastycznym meczu i trzech zaciętych setach, górą był Đoković. Teraz również mecz był zacięty i z kilkoma zwrotami akcji. Mimo że Serb podobnie jak w poprzednich dwóch meczach z Simonem przegrał pierwszego seta, zdołał wygrać dwa następne i mecz zakończył się wynikiem 3:6, 7:5, 7:5. W pierwszym w tym sezonie finale, Đoković zagrał z Davidem Ferrerem. Po 6 meczach jakie obaj zawodnicy do tej pory rozegrali, bilans ich spotkań był remisowy: 3-3. Ostatni mecz miał miejsce w ćwierćfinale Australian Open 2008 i wtedy wygrał Serb: 6:0, 6:3, 7:5. Dotąd obaj panowie wygrywali swoje mecze na przemian. Jednak to Đoković zdołał pokonać Ferrera dwa razy z rzędu, tym razem 7:5, 6:3 poprawiając bilans spotkań na 4-3 i zdobywając swój dwunasty tytuł w karierze, a pierwszy w tym sezonie.
Następnie Serb grał w Hiszpanii, gdzie jego reprezentacja podejmowała tamtejszą ekipę w Pucharze Davisa (6–8 marca). Poza Đokoviciem, powołani do kadry narodowej zostali także Janko Tipsarević, Viktor Troicki i Nenad Zimonjić. W drużynie gospodarzy grali Rafael Nadal, David Ferrer, Tommy Robredo i Feliciano López. Pierwszy mecz Đoković miał zagrać z Davidem Ferrerem w piątek, 6 marca o godzinie 11:00. W sobotę (7.03.) o godzinie 13:00 razem z Nenadem Zimonjiciem miał grać przeciwko parze López-Verdasco, natomiast w niedzielę (8.03.) ponownie o 11:00 miał się zmierzyć z Rafaelem Nadalem. Jednak z powodu potężnej burzy jaka przeszła w czwartek nad Hiszpanią, mecze z piątku zostały przesunięte o 23 godziny. Silny wiatr spowodował uszkodzenie metalowej konstrukcji trybun i w piątek ekipa remontowa musiała naprawić usterkę. W sobotę (7 marca) rozegrane zostały trzy mecze. Dwa singlowe i jeden deblowy. W pierwszym meczu singlowym Đoković przegrał z Ferrerem 3:6, 3:6, 6:7(4). Wyraźnie Serb nie umiał się odnaleźć na nawierzchni ziemnej: miał bardzo słabą skuteczność po drugim serwisie i popełnił aż 59 niewymuszonych błędów co było kluczem do sukcesu Hiszpanów. W drugim meczu Tipsarević przegrał z Nadalem i Serbia przegrywała 2:0. W meczu deblowym Đoković nie zagrał, zastąpił go Viktor Troicki. Serbscy debliści wygrali mecz i Đoković zagrał w szlagierowym spotkaniu z Rafaelem Nadalem, próbując wyrównać stan pojedynków. Szanse miał minimalne (nawet na ugranie jakiegokolwiek seta) zważywszy na fakt, iż na tej nawierzchni grał z Hiszpanem 5 razy i wszystkie mecze przegrał, a bilans setów wynosił – z perspektywy Đokovicia – 1:12! Nie poprawił rezultatu. Dwa pierwsze sety przegrał minimalnie, w trzecim nie można powiedzieć, że odpuścił. Po prostu nic mu nie wychodziło, a Nadal grał świetnie i mecz zakończył się wynikiem 4:6, 4:6, 1:6. Była to jedenasta porażka Serba z Hiszpanem. We wrześniu Serbia będzie walczyć w barażach o utrzymanie się w Grupie Światowej.
Później Đoković grał w Indian Wells, gdzie bronił tytułu. Ze względu na wysoki ranking, Serb pierwszą rundę miał wolną. W drugiej spotkał się z Argentyńczykiem, Martínem Vassallo Argüello (54). Było to pierwsze spotkanie między tymi zawodnikami i mecz zakończył się zwycięstwem Đokovicia, 7:5, 6:4 mimo nierównej gry i popełnieniu kilkunastu prostych błędów. W rundzie trzeciej wygrał z Tommym Haasem (GER, 64) po dużo lepszej grze niż w meczu poprzednim, 6:2, 7:6(1). Kolejnym jego rywalem był Szwajcar Stan Wawrinka (16). Mecz był bardzo zacięty z wieloma fantastycznymi zagraniami ze strony obu zawodników. W drugim secie Serb przegrywał już 2:5, ale zdołał doprowadzić do wyrównania i ostatecznie wygrał. Oba sety zakończyły się w tie-breaku i w obu Đoković obronił piłkę setową. Wynik meczu: 7:6(7), 7:6(6). W ćwierćfinale zmierzył się z Andym Roddickiem (USA, 7). To wyraźnie nie był dzień Serba, który po prostu nie był sobą. Nic mu nie wychodziło i Roddick wygrał nadspodziewanie łatwo i szybko 6:3, 6:2. Tym samym Đoković nie obronił tytułu z zeszłego roku. Na konferencji po meczu powiedział: 
25 marca rozpoczął się turniej w Miami (kategoria 1000). Tam w poprzednim roku Serb przegrał już w swoim pierwszym meczu z kwalifikantem, Kevinem Andersonem. Była to druga runda i od tej samej fazy turnieju Đoković rozpoczął rywalizację w tym roku, gdyż pierwszą rundę, podobnie jak w Kalifornii miał wolną. W drugiej pewnie wygrał z kwalifikantem, Frankiem Dancevicem (CAN, 117) 6:3, 6:2. W trzeciej rundzie spotkał się z Francuzem, Paulem-Henri Mathieu (33). W meczu popisał się znakomitą skutecznością: w drugim secie nie przegrał ani jednego punktu po pierwszym serwisie, a po drugim przegrał tylko jeden. W całym meczu stracił jedynie 8 punktów przy swoim podaniu, co sprawiło, że pewnie wygrał 6:4, 6:1. W czwartej rundzie gładko pokonał Tomáša Berdycha (CZE, 22), 6:3, 6:2. Dotąd Serb wygrywał swoje mecze pewnie i szybko, jednak w ćwierćfinale już tak łatwo mogłoby nie być, gdyż kolejnym jego rywalem był Jo-Wilfried Tsonga (FRA, 11), z którym Đoković przegrał ostatnie cztery spotkania. Biorąc pod uwagę, że w tym turnieju Serb szedł jak burza, można się było domyślać, że może tym razem uda mu się przełamać złą passę i wygrać. Mimo kłopotów zdrowotnych na początku drugiego seta (ból żołądka), udało mu się obronić dwie piłki na przełamanie przy stanie 5:4 i ostatecznie wygrać 6:3, 6:4. Tym samym Serb poprawił bilans spotkań z Francuzem na 2-4. W półfinale zmierzył się z Rogerem Federerem (SUI, 2) i wygrał 3:6, 6:2, 6:3 awansując tym samym do pierwszego w tym sezonie finału turnieju rangi Masters 1000. O 13 w karierze tytuł zagrał z Andym Murrayem (GBR, 4). Po bardzo słabym początku (przegrywał 4:0 w pierwszym secie) i mimo prowadzenia w secie drugim 5:2 (już więcej gemów nie wygrał), nie wykorzystał żadnej z dwóch piłek setowych i ze względu na swoją złą grę przegrał 2:6, 5:7. Tym samym różnica w rankingu między trzecim Đokoviciem a czwartym Murrayem zmniejszyła się do 170 punktów. Kolejnym turniejem, w którym grał Serb, było Monte Carlo (kategoria 1000), które rozpoczęło walkę na nawierzchni ziemnej. Đoković grał poniekąd „u siebie”, ponieważ mieszka w tym mieście. W poprzednim roku poddał mecz w półfinale z Federerem. Turniej ten był również walką o pozycję numer 3 na świecie. Pierwszą rundę Đoković miał wolną. W drugiej zmierzył się z kwalifikantem, Óscarem Hernándezem (ESP, 65) i wygrał 6:1, 6:2 tracąc w drugim secie zaledwie 3 punkty przy swoim podaniu. W rundzie trzeciej wygrał z innym Hiszpanem, Albertem Montañésem (36), 6:1, 6:7(4), 6:0 w pierwszym secie tracąc tylko 1 punkt po pierwszym serwisie, a 5 w całym secie. W drugim secie prowadził już 5:3, miał piłkę meczową, ale jej nie wykorzystał i później serwował przy stanie 5:4. Jednak przerwa spowodowana opadami deszczu wyraźnie wybiła z rytmu Serba, który przegrał drugą odsłonę. W trzeciej jednak zdominował i podobnie jak w secie pierwszym stracił 5 punktów przy własnym podaniu (wszystkie po pierwszym serwisie) i miał aż 94% trafionego pierwszego serwisu. W ćwierćfinale zagrał z kolejnym, trzecim już Hiszpanem, Fernando Verdasco (8) i wygrał 6:2, 4:6, 6:3 (tym razem w pierwszym secie stracił jeden punkt po swoim podaniu, a 4 w całym secie, a w secie trzecim stracił 5 punktów) i w półfinale zmierzył się ze Stanislasem Wawrinką (SUI, 16). Mecz zakończył się zwycięstwem Serba, 4:6, 6:1, 6:3 mimo iż przegrywał w decydującym trzecim secie 0:2. Tym samym Đoković utrzymał trzecią pozycję, przynajmniej do turnieju w Rzymie. W drugim z rzędu finale spotkał się z Rafaelem Nadalem (1). Był to już czwarty Hiszpan, z którym Đoković zagrał w jednym turnieju i to na „jego” nawierzchni. Spotkanie było bardzo zacięte. Tylko jeden gem (Nadala) został wygrany do zera. W każdym, poza tym jednym, była walka na przewagi z długimi wymianami. Po 2 godzinach i 43 minutach mecz zakończył się wynikiem 3:6, 6:2, 6:1 na korzyść Nadala. Đoković grał również w deblu w parze ze swoim rodakiem, Viktorem Troickim. W pierwszej rundzie Serbowie grali z parą brazylijską, Melo/Sá (ranking deblowy: 22) i wygrali pewnie 6:1, 6:4 w zaledwie 55 minut. W drugiej rundzie wygrali z parą Coetzee/Kerr (ranking deblowy: 8) 6:4, 6:4 i w ćwierćfinale zagrali z trzecią parą na świecie, Bhupati/Knowles. Po zaciętym spotkaniu nieoczekiwanie wygrali 6:4, 4:6, 12:10. Mimo że prowadzili w super-tiebreaku już 9:4 i mieli 5 piłek meczowych z rzędu, stracili 6 kolejnych punktów dając tym samym piłkę meczową rywalom. Jak się okazało jedyną, bo Serbowie wygrali kolejne dwa punkty i niespodziewanie wyeliminowali światową trójkę. W półfinale zmierzyli się z parą Nestor/Zimonjić (2) i przegrali 6:4, 1:6, 5–10. Mimo wszystko dzięki temu Đoković awansował w rankingu deblowym z 552 na 204. miejsce, a Viktor Troicki ze 139 na 98. miejsce. Można powiedzieć, że Monte Carlo w tym roku dla Đokovicia to turniej-marzenie: w 5 meczach, pokonał 3 (z rzędu) na 4 Hiszpanów, na nawierzchni, której są specjalistami; utrzymał trzecią pozycję w rankingu; w pierwszym turnieju w tym sezonie na mączce, która nie jest jego ulubioną nawierzchnią, osiągnął finał; był to drugi z rzędu finał w przeciągu dwóch tygodni i to na dwóch różnych nawierzchniach (ostatni raz dwa finały z rzędu osiągnął w roku 2007 w Indian Wells i Miami, oba na kortach twardych); występując dopiero drugi raz w parze z Viktorem Troickim awansowali aż do półfinału debla pokonując po drodze światową ósemkę i trójkę. Każdy kolejny turniej będzie teraz dla Đokovicia walką o trzecią pozycję w rankingu, ponieważ ma bardzo dużo punktów do obrony, a czwarty Andy Murray może dużo punktów zyskać (w poprzednim sezonie na kortach ziemnych przegrywał już na początku). Nawet jeśli Serb powtórzy rezultaty z poprzedniego roku (półfinały) w każdym tegorocznym turnieju na czerwonej mączce, może spaść na miejsce czwarte. W Rzymie (ATP 1000) Đoković był obrońcą tytułu. Tylko obrona gwarantowała mu utrzymanie się na trzecim miejscu w rankingu (miał tylko 110 punktów przewagi nad Murrayem). Pierwszą rundę tradycyjnie Đoković miał wolną. W drugiej spotkał się z Albertem Montañésem (ESP, 33) i wygrał 7:6(5), 6:0. W trzeciej wygrał gładko z Tommym Robredo (ESP, 17) 6:1, 6:1. W ćwierćfinale zmierzył się z Juanem Martínem del Potro (ARG, 5) i wygrał 6:3, 6:4. W półfinale grał z Rogerem Federerem (SUI, 2). Pierwszego seta przegrał 4:6. W drugim secie przegrywał już 1:3, aby wygrać 6:3. W trzecim secie stało się dokładnie to samo i końcowy wynik to: 4:6, 6:3, 6:3 na korzyść Serba. Był to 39. mecz rozegrany przez niego w tym roku i 30. wygrany. Po raz pierwszy w karierze Đoković awansował trzeci raz z rzędu do finału turnieju i po raz pierwszy będzie miał możliwość bronić tytułu. W finale zmierzył się po raz drugi z rzędu z Rafaelem Nadalem (ESP, 1) i przegrał 6:7(2), 2:6. Tym samym od dnia 11 maja po 90 tygodniach bycia trzecią rakietą świata, Đoković będzie zajmował czwartą pozycję w rankingu światowym za Andym Murrayem.
Kolejnym turniejem, w którym Serb grał, był rozgrywany po raz pierwszy w historii turniej Serbia Open (ATP 250 Series). W rodzinnym mieście Đoković pierwszą rundę miał wolną, a w drugiej spotkał się ze swoim przyjacielem Janko Tipsareviciem (SRB, 63). Po dwóch godzinach wygrał 6:2, 4:6, 6:0, a w ćwierćfinale pokonał innego swojego kolegę, Viktora Troickiego (SRB, 38) 6:3, 6:2. W półfinale wygrał z Andreasem Seppim (ITA, 36) w trzech setach: 4:6, 6:1, 6:2 (popełniając 29 niewymuszonych błędów w pierwszym secie, a 49 w całym meczu) i czwartym z rzędu finale zagrał z Łukaszem Kubotem (POL, 179), dla którego był to pierwszy finał singlowy turnieju ATP w karierze. Mecz zakończył się wynikiem 6:3, 7:6(0), dla Serba, chociaż w pierwszym secie prowadził już 5:1 i serwował, a w drugim przegrywał 2:5. Jednak ostatecznie wygrał w dwóch setach i został pierwszym zwycięzcą Serbia Open. Widoczne jednak było już zmęczenie, stąd zapewne duża liczba niewymuszonych błędów, chociaż w finale popełnił ich tylko 21.
W poprzednim sezonie turniej madrycki rozgrywany był w hali na twardej nawierzchni w październiku. W tym roku po raz pierwszy był rozgrywany na kortach otwartych i na nawierzchni ziemnej. Po raz pierwszy również od sierpnia 2007 roku Đoković, był w turnieju rozstawiony z numerem 4. Pierwszą rundę miał wolną. W drugiej wygrał z Óscarem Hernándezem (ESP, 65) 6:3, 6:3, a w trzeciej z Andreasem Seppim (ITA, 36) 6:4, 6:4. W ćwierćfinale pokonał Ivana Ljubičicia (CRO, 54) 6:4, 6:4 i w półfinale zagrał po raz 18 z Rafaelem Nadalem. Po bardzo zaciętym meczu trwającym 4 godziny i 2 minuty, jednak przegrał 6:3, 7:6(5), 7:6(9). W decydującym tie-breaku miał 3 piłki meczowe, ale to nie on popełnił błędy, tylko Hiszpan, który wykorzystał drugą piłkę meczową grał wtedy tak, że Serb był bez szans. Đoković grał też w deblu z innym Serbem, Dušanem Vemiciem. W pierwszej rundzie pokonali parę Coetzee/Kerr 7:6(4), 6:3, a w drugiej Melo/Sa 6:2, 7:6(9). W ćwierćfinale przegrali z parą Aspelin/Moodie 6:4, 3:6, 9:11. Na konferencji pomeczowej po singlowym półfinale powiedział: „To się zdarza ostatnio zbyt często. Jestem bardzo rozczarowany tym, że gram tak dobrze i ciągle nie mogę wygrać. Wydaje mi się, że zagrałem najlepszy mecz na tej nawierzchni. Jestem zadowolony z kilku ostatnich meczów jakie rozegrałem na mączce, a także z tego, że byłem tylko o jeden punkt od zwycięstwa. Nie wiem, następnym razem prawdopodobnie wezmę dwie rakiety przy piłce meczowej. Nie wiem co zrobię.
Kolejnym turniejem w jakim grał Đoković był drugi w tym roku wielkoszlemowy turniej w Paryżu. W pierwszej rundzie zmierzył się z Ekwadorczykiem, Nicolásem Lapenttim (102) i przy prowadzeniu Serba 5:2 w pierwszym secie, Lapentti podkręcił staw skokowy i przy wyniku 6:3, 3:1 dla Đokovicia, skreczował. W drugiej rundzie spotkał się z Serhijem Stachowskim (UKR, 110). Po 90 minutach gry wynik brzmiał: 6:3, 6:4 na korzyść Serba, kiedy mecz został przełożony na dzień następny z powodu zapadających ciemności. W pierwszym secie Đoković grał bardzo dobrze, 84% pierwszego serwisu, popełnił tylko 4 niewymuszone błędy i miał aż 14 piłek kończących. Przy własnym podaniu stracił zaledwie 5 punktów. Set drugi to szybka strata serwisu w efekcie czego Ukrainiec prowadził już 4:1. Đoković zdołał wygrać kolejne pięć gemów i zakończyć seta, w którym popełnił 9 niewymuszonych błędów, a 12 piłek było kończących. Następnego dnia rozegrał tylko jednego seta i po 35 minutach wygrał 6:1, choć prowadził już 5:0 i serwował, ale dwa dropszoty zagrane trochę dla zabawy dały dwa break-pointy Stachowskiemu, który wykorzystał pierwszą okazję wygrywając jedynego gema w tym secie. Serb popełnił w ostatnim secie 7 niewymuszonych błędów i zanotował 11 uderzeń kończących. W 3 rundzie zmierzył się z Philippem Kohlschreiberem (GER, 31) i dość nieoczekiwanie przegrał 4:6, 4:6, 4:6. W pierwszym secie Serb prowadził już 4:1, ale dał się dogonić na 4:4, by ostatecznie przegrać pierwszą odsłonę 4:6. W drugiej od początku gra się nie układała, przegrywał już 1:5, a przy stanie 2:5 obronił 3 piłki setowe, przy trzeciej grając kapitalnego dropszota. Ostatecznie przegrał drugiego seta 4:6, a w trzecim dał się przełamać przy stanie 4:4 i koniec turnieju stał się faktem. Tym samym jest to najgorszy wynik Đokovicia w tym turnieju od roku 2005, kiedy to przegrał w drugiej rundzie. W ostatnich dwóch latach docierał do półfinałów w obu przypadkach przegrywając z Nadalem. Tym razem wyraźnie nie był to jego dzień, a Niemiec zasłużenie wykorzystał słabszą dyspozycję Đokovicia. Być może, podobnie jak w poprzednim roku na Wimbledonie, Đokovicia dopadł kryzys fizyczny. Świadczy o tym choćby liczba niewymuszonych błędów: 38. Po meczu powiedział: „To co było najbardziej rozczarowujące, to to, że przez cały mecz nie mogłem znaleźć swojego rytmu. To jest to, co zawsze robiłem. Próbowałem się nie frustrować dużą liczbą niewymuszonych błędów, starałem się być pozytywnym i czekać na swoje szanse. On mi nie dawał zbyt dużo szans, ale ja też za bardzo na nie nie pracowałem. To był problem. Grałem dzisiaj zbyt pasywnie, a on grał bardzo solidnie zza linii, więc gratulacje dla niego oczywiście. Nie mam wytłumaczenia dlaczego tak się stało. Fizycznie czułem się dobrze, to był po prostu zły dzień. Co możesz zrobić? Taki jest sport. Najtrudniejsze było dzisiaj do skontrolowania poruszanie się przy returnach. Nie umiałem się dobrze ustawiać, więc próbowałem w lewo, w prawo, do tyłu, do przodu, próbowałem znaleźć odpowiednią strefę. Naprawdę nie mogłem tego dopracować. Moje nogi były unieruchomione. Na Wimbledonie nie mogę pozwolić sobie na taką wydajność jak dzisiaj. Nie mogę pozwolić sobie na taką defensywną grę. To nie ja. To nie jest moja gra. W porządku, dzisiaj przegrałem, jestem rozczarowany, ale muszę skupić się na kontynuowaniu sezonu i mam nadzieję na dobre wyniki na kortach trawiastych.” Na pytanie o wzniesienie rąk do nieba po wygrywającym zagraniu w trzecim secie, z uśmiechem powiedział: „Nie mogłem uwierzyć, że zrobiłem wygrywający forehand po trzech setach. Dlatego.”
Đoković wystąpił po raz pierwszy w turnieju w Halle, w którym przygotowywał się do trzeciego Wielkiego Szlema – Wimbledonu. W poprzednim roku grał w Queen’s Clubie, gdzie przegrał w finale z Nadalem po zaciętym spotkaniu. Teraz postanowił jechać do Niemiec i w pierwszej rundzie zagrał z Simone Bolellim (ITA, 66). Wygrał 7:5, 6:2 i w rundzie drugiej zmierzył się z Florentem Serrą (FRA, 56). W pierwszym secie do stanu 5:6 stracił zaledwie 3 punkty przy własnym serwisie i w świetnym stylu obronił 2 piłki setowe, popełniając przy trzeciej jedyny podwójny błąd w meczu. W secie drugim przy stanie 2:5 obronił 3 piłki meczowe, później kolejną przy stanie 3:5 i 4:5. Ostatecznie jednak wygrał tego seta z 2:5 i 0:40 na 7:5, popełniając (wbrew pozorom) tylko 6 niewymuszonych błędów. Set trzeci rozpoczął się od przełamania serwisu Francuza od razu na początku, szczęśliwie, bo po taśmie. Później przełamał go jeszcze dwukrotnie i wykorzystał pierwszą piłkę meczową. Wynik meczu: 5:7, 7:5, 6:1. Ćwierćfinał był zdecydowanie innym meczem. Z Jürgenem Melzerem (AUT, 28) szybko i pewnie (w godzinę i sześć minut) wygrał 6:1, 6:4 popełniając w całym meczu zaledwie 8 niewymuszonych błędów (po 4 w secie). W półfinale walczył z kwalifikantem Olivierem Rochusem (BEL, 136). W pierwszym secie prowadził już 3:0 i 4:1, a przy stanie 5:4 miał 3 piłki setowe przy serwisie rywala. Ten jednak zdobył 5 kolejnych punktów i set zakończył się w tie-breaku, w którym Novak obronił dwie piłki setowe. Set drugi bez większych problemów padł łupem Serba, który wykorzystał trzecią piłkę meczową i zakończył mecz rezultatem 7:6(7), 6:4. W swoim szóstym w tym sezonie finale zmierzył się z grającym z „dziką kartą” Tommym Haasem (GER, 41). Od początku mecz układał się po myśli Niemca, który w pierwszym secie szybko i pewnie wygrywał swoje gemy serwisowe, raz przełamując serwis Đokovicia. W secie drugim Serb obronił dwa break pointy i set zakończył się tie-breakiem szczęśliwie przez niego wygranym (Haas popełnił w nim aż 3 podwójne błędy serwisowe, w tym przy piłce setowej). W secie trzecim już w drugim gemie Novak przegrał swój serwis popełniając podwójny błąd serwisowy. Wydawało się, że złamanie rakiety pomogło, gdyż chwilę później miał 40:0 przy serwisie Haasa. Jednak wszystkie 3, a potem jeszcze jeden break point Niemiec obronił, a w kolejnych gemach trochę szczęścia, które mu pomagało wyraźnie wybiło z rytmu Serba, który przy stanie 1:4 dał się drugi raz przełamać. I tak mecz zakończył się wynikiem: 3:6, 7:6(4), 1:6. Biorąc jednak pod uwagę, że Novak mógł (i powinien) przegrać już w drugiej rundzie, gdzie obronił 5 piłek meczowych, powinien być zadowolony z osiągniętego finału. W deblu w parze z Viktorem Troickim wygrał pierwszą rundę z parą Knowle/Melzer 7:5, 3:6, 10:6, a w ćwierćfinale po zaledwie 41 minutach gładko przegrali z deblem Kiefer/Zverev 1:6, 1:6. W pierwszej rundzie Đoković wygrał z Julienem Benneteau 6:7(8), 7:6(1), 6:2, 6:4. W drugiej rundzie rywalem Novaka był Simon Greul. Po dwóch i pół godzinie meczu, zwyciężył 7:5, 6:1, 6:4. W rundzie trzeciej Novak zagrał z Mardy Fishem. Biorąc pod uwagę, że od kilku meczów Serb nie jest w swojej szczytowej formie, to spotkanie wydawało się, że będzie trudne i zacięte. Jednak tym razem Đoković grał bardzo dobrze, jak w swoich najlepszych meczach, a Amerykanin nie mógł znaleźć swojego rytmu gry i Novak pokonał Fisha 6:4, 6:4, 6:4 i awansował do 1/8 finału. Tam spotkał się z Dudim Selą. Zwyciężył 6:4, 6:2, 6:1. W ćwierćfinale przegrał z Tommym Haasem, wynikiem 5:7, 6:7(6), 6:4, 3:6.
Dwa tygodnie później Serb zagrał w turnieju w Umag, ale tylko w deblu w parze ze swoim młodszym bratem, Marko. W pierwszej rundzie bracia zmierzyli się z Potito Starace i Fabio Fogninim. Po godzinie gry przegrali 0:6, 5:7. Teraz Novak gra w turnieju w Montrealu, który jest rozgrywany na jego ulubionej nawierzchni, czyli kortach twardych. Pierwszą rundę Serb miał wolną. W drugiej zmierzył się z Peterem Polanskym (CAN, 225), występującym dzięki „dzikiej karcie”. Pierwszy mecz po miesięcznej przerwie nie był zbyt porywający, ale zakończył się zgodnie z planem. Novak miał aż 10 szans na przełamanie, a wykorzystał tylko dwie. Poza tym miał spore problemy z serwisem. Już na początku meczu stracił swoje podanie przegrywając 0:3. Popełnił też 7 podwójnych błędów serwisowych, ale zanotował też 8 asów. W drugim secie obaj mieli szansę na przełamanie, jednak żaden jej nie wykorzystał, co doprowadziło do zaciętego tie-beaka. Po dwóch godzinach gry, wynik brzmiał: 6:4, 7:6(6). W trzeciej rundzie rywalem Serba był Michaił Jużny (RUS, 65). Obaj panowie ostatni raz grali ze sobą również w 3 rundzie i również 13 sierpnia. Było to na Igrzyskach Olimpijskich w Pekinie, gdzie wygrał Đoković. Scenariusz sprzed dokładnie roku się powtórzył, mimo iż Serb na początku ponownie nie radził sobie z serwisem popełniając 2 podwójne błędy w gemie otwarcia i tracąc własne podanie. Później jednak mimo zdarzających się błędów, do końca meczu grał na dobrym poziomie co zaowocowało łatwym wynikiem: 6:3, 6:4. W ćwierćfinale jego przeciwnikiem był Andy Roddick (USA, 5), z którym Serb przegrał ostatnie dwa spotkania (oba w ćwierćfinałach). Teraz było podobnie. Po dobrej walce przegrał jednak z Amerykaninem 4:6, 6:7(4) popełniając w tie-breaku dwa podwójne błędy serwisowe. Đoković grał również w deblu z Dušanem Vemiciem przeciwko parze Nadal/Roig. Serbowie przegrali 5:7, 4:6, mimo iż w pierwszym secie zdobyli o 3 punkty więcej i mieli lepsze statystyki punktowe (po swoim serwisie i po serwisie rywala). W secie drugim zadecydowało jedno przełamanie, ale tym razem statystyki przemawiały wyraźnie na korzyść rywali. Serbski debel zdobył tylko 2 punkty przy serwisie przeciwników w całym secie.
Dwa tygodnie przed US Open Novak zaliczył udany start w turnieju na kortach twardych w Cincinnati. W pierwszej rundzie, jako rozstawiony z numerem 4, miał wolny los. W drugiej zmierzył się z Chorwatem Ivanem Ljubičiciem. Zwyciężył 7:6, 6:4. W kolejnym meczu zmierzył się z reprezentantem Francji Jérémym Chardym. W tym meczu także wygrał, tym razem w stosunku 7:5, 6:3. W ćwierćfinale przyszło mu grać także z Francuzem, Gilles’em Simonem. Po wygranej 6:4, 7;5 doszło do ekscytującej konfrontacji z Hiszpanem Rafaelem Nadalem, z którym nadspodziewanie łatwo wygrał 6:1, 6:4. W finale czekał na niego Roger Federer ze Szwajcarii, i wiadomo było, że czeka go trudny mecz. Đoković przegrał w dwóch setach 1:6, 5;7. Jednak start mógł zaliczyć do udanych i udowodnił, że przed US Open był w znakomitej dyspozycji, tym bardziej że z wyjątkiem finału, w całym turnieju nie stracił seta. W US Open w pierwszej rundzie wylosował drugi raz z rzędu Ivana Ljubičicia z Chorwacji. Z tego pojedynku po bardzo dobrej grze wyszedł zwycięsko 6:3, 6:1, 6:3. W następnej kolejce zagrał z Australijczykiem Carstenem Ballem. Mecz ten również wygrał bez problemu 6:3, 6:4, 6:4. W trzeciej rundzie trafił na Jesse’ego Wittena, który rozegrał fantastyczne spotkanie i postawił Serbowi trudne warunki. Doświadczenie Novaka jednak zaprocentowało w najważniejszych momentach, dlatego też wygrał 6:7, 6:3, 7;6, 6:4. W następnym meczu przyszło mu zmierzyć się z Czechem Radkiem Štěpánkiem. Z tym rywalem poszło mu znacznie łatwiej, zwyciężył 6:1, 6:3, 6:3. Ćwierćfinał to trudny, ale wygrany pojedynek z Fernando Verdasco w stosunku 7:6, 1:6, 7:5, 6:2. Z Rogerem Federerem rozegrał zacięty pojedynek, jednak po walce przegrał 6:7(3), 5:7, 5:7. Dzięki awansowi do półfinału, Serb zarezerwował sobie bilet na Puchar Mistrzów, który odbędzie się pod koniec listopada w Londynie.
Na kortach zeszłorocznych Igrzysk Olimpijskich, gdzie Serb zdobył brązowy medal, tym razem odbywa się turniej kategorii 500. Đoković w pierwszej rundzie wygrał z Victorem Hănescu (ROU, 27) 6:3, 7:5, z kolei w drugiej w zaledwie godzinę rozprawił się ze swoim przyjacielem Viktorem Troickim (SRB, 28) 6:3, 6:0. W ćwierćfinale ograł Fernando Verdasco 6:3, 1:6, 6:1, a półfinałowe zwycięstwo nad Robinem Söderlingiem (SWE, 11) 6:3, 6:3 sprawiło, że od 19 października powróci na miejsce nr 3 w światowym rankingu. W swoim ósmym tegorocznym finale zagrał z Marinem Čiliciem (CRO, 15). Początek był nerwowy w wykonaniu Serba, który już w swoim pierwszym gemie serwisowym dał 3 break-pointy (ostatecznie wygrał serwis), w trzecim kolejne dwa. Ponownie udało mu się je obronić, ale zaraz po tym (przy stanie 2:2 i 40:40) zaczął padać ulewny deszcz. Przerwa uspokoiła grę Đokovicia, który od momentu powrotu na kort wygrał kolejne 4 gemy dając Chorwatowi po drodze jeszcze jednego break-pointa, ale podania nie stracił i zakończył partię 6:2. W całym secie obronił wszystkie 6 break-pointów. Set drugi rozpoczął się od przełamania serwisu Novaka już w pierwszym gemie serwisowym, dzięki czemu Čilić wyszedł na prowadzenie 2:0, a potem 3:1. Serbowi udało się odrobić stratę i wyjść na 4:3. Po wygraniu przez Čilicia swojego podania na 4:4, obaj panowie nie potrafili utrzymać swojego podania. Chorwat dwukrotnie serwował, aby zakończyć seta (przy stanie 5:4 i 6:5), jednak Đokovićovi za każdym razem udawało się wyrównać stan gemów. Tym samym doszło do tie-breaka, w którym Novak wyszedł na prowadzenie 5:2, i ostatecznie wygrał do 4. Końcowy rezultat: 6:2, 7:6(4). Dzięki temu zdobył trzeci w tym roku, a czternasty w karierze tytuł.
W turnieju kategorii 1000 w Szanghaju, Serb był obrońcą tytułu. Pierwszą rundę miał wolną, a w drugiej zagrał z kwalifikantem, Fabio Fogninim (ITA, 66). Szybko i łatwo wygrał 6:3, 6:1, podobnie jak w trzeciej rundzie z Rainerem Schüttlerem (GER, 99), gdzie wynik brzmiał 6:4, 6:2. W ćwierćfinale zmierzył się z groźnym Gilles’em Simonem (FRA, 10). Po bardzo zaciętym meczu wygrał 6:3, 2:6, 6:2 odnosząc tym samym czwarte z rzędu zwycięstwo nad solidnym Francuzem. W półfinale Đoković przegrał po długiej, trwającej niewiele ponad 3 godziny walce z Nikołajem Dawydienko (RUS, 8) 6:4, 4:6, 6:7(1), jednak mimo porażki, od 19 października wróci na trzecie miejsce w rankingu światowym. W pierwszej rundzie turnieju Davidoff Swiss Indoors odbywającego się w Szwajcarii (kategoria 500), Novak zagrał z Andreasem Beckiem (GER, 33) i wygrał 6:3, 7:5. W drugiej spotkał się z Janem Hernychem (CZE, 59). Po raz pierwszy w karierze udało mu się wygrać mecz 6:0, 6:0 po 52 minutach (w drugim secie stracił zaledwie 2 punkty przy swoim podaniu, w tym jeden po podwójnym błędzie serwisowym). W ćwierćfinale po zaciętym spotkaniu pokonał Stanislasa Wawrinkę (SUI, 21) 3:6, 7:6(5), 6:2. W półfinale po równie zaciętym meczu wygrał z Radkiem Štěpánkiem 6:7(4), 7:5, 6:2 broniąc w drugim secie trzy piłki meczowe (przy prowadzeniu Czecha 5:4 i serwisie Serba, było 0:40). O swój czwarty w tym sezonie i piętnasty ogólnie tytuł zmierzył się z faworytem gospodarzy Rogerem Federerem (SUI, 1). Ostatni gem pierwszego seta trwał aż 22 minuty. W tym czasie Federer miał 4 szanse na przełamanie rywala, a Novak aż 6 piłek setowych. Wykorzystał dopiero siódmą i zakończył trwającego 50 minut seta 6:4. W drugim nie zdołał utrzymać swojego podania, przy stanie 4:5 i przegrał 4:6. Trzeci set potoczył się szybko. Od prowadzenia Serba 4:0 panowie grali z regułą własnego podania. Wynik meczu: 6:4, 4:6, 6:2. Tym samym Novak poprawił bilans spotkań z Rogerem na 5-9.
Tuż po zwycięstwie w Bazylei, Serb przyjechał do Paryża, gdzie odbywa się ostatni w tym sezonie turniej kategorii 1000. Pierwszą rundę tradycyjnie miał wolną, w drugiej zagrał z Juanem Mónaco (ARG, 31). Wygrał 6:3, 7:5, choć w drugim secie przy stanie 2:2 coś się zacięło w grze Serba, przez co musiał bronić dwóch piłek setowych (przy stanie 2:5, 15:40), aby ostatecznie wygrać 5 kolejnych gemów. W trzeciej rundzie łatwo wygrał z kwalifikantem, Arnaudem Clément (FRA, 93) 6:2, 6:2. W ćwierćfinale po zaciętym meczu wygrał z Robinen Söderlingiem (SWE, 10) 6:4, 1:6, 6:3. W półfinale po fantastycznym meczu z Rafaelem Nadalem (ESP, 2) wygrał łatwo 6:2, 6:3. Co warte odnotowania, w pierwszym secie od stanu 3:2 dla Serba, Hiszpan nie wygrał ani jednego punktu! (!) Đoković awansował do swojego dziesiątego finału w tym roku, i piątego w turnieju kategorii 1000. W finale zagrał z Gaëlem Monfilsem (FRA, 15). Pierwszy set Novak wygrał szybko i pewnie 6:2, a w drugim prowadził już 3:0, aby ostatecznie tę partię przegrać 5:7. Trzeci set to ekscytujące zwroty akcji. Szybkie przełamanie Đokovicia na 2:0, potem natychmiastowe odrobienie strat przez Monfilsa na 2:1 i kolejne przełamanie Serba i prowadzenie 4:1. Później nagle zrobiło się po 4 i set musiał zakończyć się w tie-breaku, którego Novak wygrał dość pewnie zdobywając piłkę meczową podwójnym błędem serwisowym Francuza. Wynik finału: 6:2, 5:7, 7:6(3). Tym samym Novak po raz pierwszy w karierze wygrał dwa turnieje z rzędu (przed tygodniem w Bazylei) i jako jedyny zawodnik w Tourze rozegrał aż 10 finałów w tym sezonie! Prowadzi też w klasyfikacji rozegranych i wygranych meczów w tym roku: 94 mecze, 76 wygranych.
W turnieju kończącym sezon Novak Đoković trafił do grupy B razem z Hiszpanem Rafaelem Nadalem, Rosjaninem Nikołajem Dawydienko i Szwedem Robinem Söderlingiem. W grupie A znajdują się Szwajcar Roger Federer, Brytyjczyk Andy Murray i Hiszpan Fernando Verdasco. W poprzednim sezonie Serb również grał z Dawydienką, najpierw w grupie, potem w finale. Oba spotkania wygrał. Söderlinga i Nadala pokonał przed tygodniem w Paryżu, odpowiednio w ćwierćfinale i półfinale. W swoim pierwszym meczu z Dawydienką po zaciętym boju zrewanżował się Rosjaninowi za ostatnią porażkę w Szanghaju zwyciężając 3:6, 6:4, 7:5. Drugi mecz Serb rozegrał z Robinem Söderlingiem. Po niesamowicie zaciętym pierwszym secie zakończonym w tie-breaku i przegranym przez Đokovicia, w drugim widać było, że Serb stracił wiarę w zwycięstwo i całkowicie oddał inicjatywę Szwedowi. Wynik meczu: 6:7(5), 1:6. Aby mieć nadzieję na awans do półfinału, ostatni mecz grupowy Novak musiał wygrać. I wygrał pokonując Rafaela Nadala 7:6(5), 6:3 i tym samym o awansie Serba zadecydował mecz Dawydienko-Söderling. Aby Đoković awansował, Söderling musiał wygrać z Rosjaninem jednak po zaciętym meczu zwyciężył Dawydienkę. Tym samym mecz z Nadalem był dla Novaka ostatnim, 97 meczem w tym sezonie, a 78 wygranym. Trzeci już rok z rzędu Serb kończy sezon na miejscu 3 w rankingu światowym.
2010.
W 2010 Đoković wygrał dwa turnieje: w Dubaju i Pekinie. Również dotarł do finału US Open 2010, gdzie przegrał z Rafaelem Nadalem wynikiem 4:6, 7:5, 4:6, 2:6.
2011.
W 2011 Đoković wygrał swoje pierwsze 41 meczów (łącznie wygrał 43 meczów z rzędu), w tym finały turniejów Australian Open 2011, w Dubaju, w Indian Wells, w Miami, w Belgradzie, w Madrycie, oraz w Rzymie. Dopiero przegrał w półfinale French Open 2011 z Rogerem Federerem wynikiem 6:7, 3:6, 6:3, 6:7. 3 lipca 2011 roku wygrał Wimbledon pokonując w finale Rafaela Nadala 6:4, 6:1, 1:6, 6:3. Po tym turnieju po raz pierwszy w swojej karierze objął prowadzenie w rankingu ATP. Przed startem w US Open Đoković wziął udział w dwóch turniejach – w Montrealu i Cincinnati. Pierwszy turniej wygrał, po zwycięstwie nad Mardym Fishem 6:2, 3:6, 6:4, natomiast w finale drugiego turnieju skreczował, przy stanie 4:6, 0:3 dla rywala – Andy’ego Murraya. 12 września 2011 roku Đoković wygrał US Open, w finale pokonując Rafaela Nadala 6:2, 6:4, 6:7, 6:1.
2012.
Sezon 2012 rozpoczął od udziału w wielkoszlemowym Australian Open. W pierwszej rundzie pokonał on Włocha Paolo Lorenzi w trzech setach: 6:2, 6:0, 6:0. W kolejnym spotkaniu szybko zwyciężył Kolumbijczyka Santiago Giraldo tracąc w tym spotkaniu jedynie sześć gemów. W trzeciej rundzie wygrał z obchodzącym tego dnia urodziny Francuzem – Nicolasem Mahutem. Mecz zakończył się wynikiem 6:0, 6:1, 6:1. W czwartej rundzie wygrał z reprezentantem gospodarzy, Lleytonem Hewittem, rozstawionym z "dziką kartą". Serb w ćwierćfinale spotkał się z numerem piątym turnieju, Hiszpanem Davidem Ferrerem. Pojedynek zakończył się zwycięstwem Đokovicia 6:4, 7:6 (4), 6:1. W spotkaniu półfinałowym zmierzył się ze Szkotem Andym Murrayem. I tym razem zwyciężył Serb, lecz tym razem po pięciu setach: 6:3, 3:6, 6:7(4), 6:1, 7:5. W meczu o mistrzostwo, obrońca tytułu zmierzył się z Rafaelem Nadalem, zwycięzcą Australian Open z 2009 roku. Mecz na twardych kortach w Melbourne Park trwał pięć godzin i 53 minuty i był to najdłuższy finał turnieju wielkoszlemowego w historii. Jego zwycięzcą okazał się Novak Đoković, który pokonał rywala po pięciu setach walki 5:7, 6:4, 6:2, 6:7(5), 7:5. Było to trzecie zwycięstwo Serba w wielkoszlemowym turnieju w Australii.
W turnieju rangi Masters w Miami Serb odniósł zwycięstwo. W turnieju nie odniósł straty ani jednego seta. W finale pokonał Szkota Andy’ego Murraya 6:1, 7:6(4). Było to trzecie zwycięstwo Đokovicia w tym turnieju. W turnieju Masters w Monte Carlo zdołał dojść do finału. W ostatnim meczu uległ Rafaelowi Nadalowi 3:6, 1:6. W Rzymie Serb ponownie osiągnął finał, w którym znów lepszy okazał się Nadal. Mecz zakończony został wynikiem 5:7, 3:6.
W wielkoszlemowym French Open doszedł do finału. We wcześniejszych pojedynkach wygrał m.in. z Potito Staracem, Blažem Kavčičem, Nicolasem Devilderem i Andreasem Seppim. W ćwierćfinale pokonał Jo-Wilfrieda Tsongę, mimo że Francuz posiadał piłki meczowe. Półfinałowym rywalem Serba był Roger Federer, z którym wygrał 6:4, 7:5, 6:3. W finale spotkał się z Rafaelem Nadalem, sześciokrotnym zwycięzcą turnieju na kortach Rolanda Garrosa. Pojedynek przy stanie 4:6, 3:6, 6:1, 2:1 rozstał przerwany i przełożony na następny dzień. W poniedziałek Nadal pokonał Serba w czwartym secie, a cały mecz zakończył się wynikiem 4:6, 3:6, 6:1, 5:7.
W wielkoszlemowym Wimbledonie Serb awansował do półfinału. Przed przegranym 3:6, 6:3, 4:6, 3:6 pojedynkiem z Rogerem Federerem pokonał Juana Carlosa Ferrero, Ryana Harrisona, Radka Štěpánka i Viktora Troickiego, a w ćwierćfinale także Floriana Mayera. Na przełomie lipca i sierpnia brał udział w olimpijskim turnieju rozgrywanym podczas Letnich Igrzysk Olimpijskich 2012. W grze pojedynczej osiągnął czwarte miejsce po porażce w półfinale z Andym Murrayem i w meczu o trzecie miejsce z Juanem Martínem del Potro. W grze podwójnej Serb zakończył swój udział na pierwszej rundzie. Razem z Viktorem Troickim przegrali 6:7(8), 3:6 z Johanem Brunströmem i Robertem Lindstedtem. W Toronto obronił tytuł zdobyty rok wcześniej. W finałowym spotkaniu pokonał Richarda Gasqueta 6:3, 6:2. Ponownie finał osiągnął w Cincinnati, gdzie w dwóch setach uległ Rogerowi Federerowi. Serb przegrał 0:6, 6:7(7).
Jako obrońca tytułu w wielkoszlemowym US Open doszedł do finału. We początkowych fazach turnieju pokonał m.in. z Paolo Lorenziego, Rogério Dutrę Silvę, Juliena Benneteau i Stanislasa Wawrinkę. W ćwierćfinale pokonał Juana Martína del Potro, z którym przegrał na igrzyskach olimpijskich. Półfinałowym rywalem Serba był David Ferrer, z którym wygrał po czterosetowym pojedynku, przerywanym z powodów atmosferycznych. W finale spotkał się z Andym Murrayem. Pojedynek rozegrano w poniedziałek, a zakończył się on przegraną Đokovicia 6:7(10), 5:7, 6:2, 6:3, 2:6.
W październiku Serb zdobył trofeum w turnieju rozgrywanym w Pekinie. W finale pokonał tam Jo-Wilfrieda Tsongę 7:6(4), 6:2. Tydzień później wystąpił w turnieju ATP World Tour Masters 1000 w Szanghaju. W finale zmierzył się z Andym Murrayem, którego pokonał wynikiem 5:7, 7:6(11), 6:3.
W turnieju kończącym sezon ATP World Tour Finals Serb znalazł się w grupie A. Wygrał wszystkie mecze, pokonując kolejno Jo-Wilfrieda Tsongę 7:6(4) 6:3, Andy’ego Murraya 4:6 6:3 7:5 i Tomáša Berdycha 6:2 7:6(6). W półfinale zmierzył się z Juanem Martínem del Potro, z którym wygrał 4:6 6:3 6:2. Natomiast w finale pokonał Rogera Federera 7:6(6) 7:5. Tym samym Đoković wygrał swój drugi turniej ATP World Tour Finals oraz trzydziesty czwarty turniej singlowy ATP w karierze. Sezon zakończył na pierwszej pozycji w rankingu.
2013.
Novak Đoković rozpoczął sezon 2013 od udziału razem z Aną Ivanović w rozgrywkach Pucharu Hopmana. Reprezentanci Serbii wygrali wszystkie mecze fazy grupowej, a w finale ulegli Hiszpanom wynikiem 2-1. Dwa tygodnie później wystąpił w Australian Open, gdzie był najwyżej rozstawionym zawodnikiem. W pierwszej rundzie pokonał Paula-Henriego Mathieu 6:2, 6:4, 7:5, a w drugim spotkaniu wygrał z Ryanem Harrisonem 6:1, 6:2, 6:3. W kolejnym spotkaniu zwyciężył z Radkiem Štěpánkiem 6:4, 6:3, 7:5. W następnym meczu po pięciogodzinnym pojedynku pokonał Szwajcara Stanislasa Wawrinkę 1:6, 7:5, 6:4, 6:7, 12:10. W ćwierćfinale zwyciężył z Tomášem Berdychem 6:1, 4:6, 6:1, 6:4, a w meczu o finał wygrał z Davidem Ferrerem 6:2, 6:2, 6:1. W finale pokonał Andy’ego Murraya 6:7(2), 7:6(3), 6:3, 6:2, po raz czwarty w karierze i trzeci z rzędu zdobywając tytuł w Australian Open. Został w ten sposób pierwszym tenisistą w erze otwartej, który triumfował w zawodach trzy razy z rzędu.
Na przełomie lutego i marca uczestniczył w zawodach w Dubaju. W turnieju pokonał m.in. Andreasa Seppiego i Juana Martína del Potro. W spotkaniu finałowym pokonał Tomáša Berdycha 7:5, 6:3, nie tracąc w całych rozgrywkach ani jednego seta. Następnie rywalizował w turnieju w Indian Wells, w którym osiągnął półfinał. Uległ w nim del Potro 6:4, 4:6, 4:6. W Miami osiągnął czwartą rundę, odpadając po meczu z Tommym Haasem, zakończonym wynikiem 2:6, 4:6.
W kolejnym turnieju ATP World Tour Masters 1000 – w Monte Carlo – zwyciężył w finale z ośmiokrotnym triumfatorem tej imprezy – Rafaelem Nadalem. Turniej ten wygrał po raz pierwszy. Mecz finałowy zakończył się wynikiem 6:2, 7:6(1). W Madrycie Serb przegrał w drugiej rundzie z Grigorem Dimitrowem 6:7(6), 7:6(8), 3:6. W zawodach w Rzymie osiągnął ćwierćfinał, po drodze pokonując Alberta Montañésa oraz Ołeksandra Dołhopołowa. Przegrał z Tomášem Berdychem 6:2, 5:7, 4:6. Turniej wielkoszlemowy French Open zaczął jako najwyżej rozstawiony zawodnik. W pierwszej rundzie pokonał Davida Goffina 7:6(5), 6:4, 7:5. W drugim spotkaniu poradził sobie z Guido Pellą 6:2, 6:0, 6:2. W trzeciej rundzie wygrał z Grigorem Dimitrowem 6:2, 6:2, 6:3, a w kolejnym spotkaniu pokonał Philippa Kohlschreibera 4:6, 6:3, 6:4, 6:4. Na etapie ćwierćfinałowym zmierzył się z Tommym Haasem, wygrywając z nim 6:3, 7:6(5), 7:5. W meczu o finał uległ Rafaelowi Nadalowi 4:6, 6:3, 1:6, 7:6(3), 7:9, który następnie wygrał cały turniej.
Wimbledon również zaczął jako najwyżej rozstawiony tenisista. Osiągnął w nim finał. W pierwszej rundzie wygrał z Florianem Mayerem 6:3, 7:5, 6:4. W kolejnym spotkaniu pokonał Bobby’ego Reynoldsa 7:6(2), 6:3, 6:1. W trzeciej rundzie wygrał z Jérémym Chardym 6:3, 6:2, 6:2, a w następnej zwyciężył z Tommym Haasem 6:1, 6:4, 7:6(4). W ćwierćfinale pokonał Tomáša Berdycha 7:6(5), 6:4, 6:3. Na etapie półfinałowym zmierzył się z Juanem Martínem del Potro, z którym wygrał 7:5, 4:6, 7:6(2), 6:7(6), 6:3. W finale uległ 4:6, 5:7, 4:6 Andy’emu Murrayowi, dla którego było to pierwsze zwycięstwo w Wimbledonie.
W turnieju ATP Tour Masters 1000 w Montrealu Novak Đoković osiągnął półfinał, pokonując po drodze Floriana Mayera, Denisa Istomina oraz Richarda Gasqueta 6:1, 6:2. Przegrał z Rafaelem Nadalem 4:6, 6:3, 6:7(2). Turniej w Cincinnati zakończył na ćwierćfinale. W drugiej rundzie pokonał Juana Mónaco, a w następnej Davida Goffina. W meczu o półfinał uległ Johnowi Isnerowi 6:7(5), 6:3, 5:7.
Novak Đoković rozpoczął US Open od pokonania Ričardasa Berankisa 6:1, 6:2, 6:2, a w następnym pojedynku zwyciężył z Benjaminem Beckerem 7:6(2), 6:2, 6:2. W trzeciej rundzie jego przeciwnikiem był João Sousa, którego pokonał 6:0, 6:2, 6:2. W następnym meczu Serb zwyciężył z Marcelem Granollersem 6:3, 6:0, 6:0. W ćwierćfinale pokonał Michaiła Jużnego 6:3, 6:2, 3:6, 6:0. W meczu półfinałowym zmierzył się ze Stanislasem Wawrinką i zwyciężył wynikiem 3:6, 7:6(4), 4:6, 6:3, 6:4. W finale przegrał z Rafaelem Nadalem 2:6, 6:3, 4:6, 1:6.
Kolejnym turniejem, w którym wziął udział, były rozgrywki ATP World Tour 500 w Pekinie. Đoković obronił tam tytuł, po drodze pokonując m.in. Richarda Gasqueta 6:4, 6:2. W finale zwyciężył z Rafaelem Nadalem 6:3, 6:4. Tym sposobem Serb wygrał swój trzydziesty ósmy turniej singlowy ATP w karierze. Następnie wystartował w ATP World Tour Masters 1000 w Szanghaju, który również zwyciężył. W półfinale pokonał Jo-Wilfrieda Tsongę 6:2, 7:5. W finale wygrał z Juanem Martínem del Potro 6:1, 3:6, 7:6(3). Stracił jednak pierwszą pozycję w rankingu na rzecz Rafaela Nadala. W następnym turnieju ATP World Tour Masters 1000 w Paryżu Đoković także odniósł triumf. Po drodze pokonał Pierre’a-Huguesa Herberta 7:6(3), 6:3, Johna Isnera 6:7(5), 6:1, 6:2, Stanislasa Wawrinkę 6:1, 6:4, Rogera Federera 4:6, 6:3, 6:2, a w finale wygrał z Davidem Ferrerem 7:5, 7:5.
W turnieju kończącym sezon ATP World Tour Finals Serb znalazł się w grupie B. Wygrał wszystkie mecze, pokonując kolejno Rogera Federera 6:4, 6:7(2), 6:2, Juana Martína del Potro 6:3, 3:6, 6:3 oraz Richarda Gasqueta 7:6(5), 4:6, 6:3. W półfinale jego przeciwnikiem był Stanislas Wawrinka, z którym wygrał 6:3, 6:3. W finale zwyciężył z Rafaelem Nadalem 6:3, 6:4. Tym sposobem Novak Đoković zdobył swój trzeci tytuł w turnieju ATP World Tour Finals oraz wygrał czterdzieste pierwsze zawody singlowe ATP w karierze. Sezon zakończył na drugiej pozycji w rankingu.
Od grudnia 2013 do grudnia 2016 jego trenerem był Boris Becker.
2014.
Novak Đoković rozpoczął sezon 2014 od startu w Australian Open. Do ćwierćfinału awansował bez straty seta, pokonując m.in. Fabia Fogniniego. W ćwierćfinale przegrał z triumfatorem całych zawodów Stanislasem Wawrinką 6:2, 4:6, 2:6, 6:3, 7:9 nie zdołał zatem obronić tytułu.
W Dubaju Serb uległ w półfinale innemu Szwajcarowi – Rogerowi Federerowi wynikiem 6:3, 3:6, 2:6. Następnie rywalizował w turnieju w Indian Wells, w którym odniósł zwycięstwo. W półfinale wygrał z Johnem Isnerem 7:5, 6:7(2), 6:1, a w finale pokonał Federera 3:6, 6:3, 7:6(3). Podobny wynik zanotował w Miami, awansując do finału po trzech dwusetowych pojedynkach i dwóch walkowerach przeciwników. W meczu mistrzowskim zwyciężył z Rafaelem Nadalem 6:3, 6:3.
W kolejnym turnieju ATP World Tour Masters 1000 – w Monte Carlo – pokonał w turnieju trzech Hiszpanów – Alberta Montañésa, Pabla Carreño-Bustę i Guillerma Garcíę Lópeza, dwóm pierwszym oddając po jednym gemie. W półfinale przegrał z Federerem 5:7, 2:6. W zawodach w Rzymie Đoković zwyciężył. W drodze po tytuł pokonał m.in. Davida Ferrera, Milosa Raonica i Rafaela Nadala 4:6, 6:3, 6:3 w finale. Turniej wielkoszlemowy French Open zaczął jako drugi najwyżej rozstawiony zawodnik. W pierwszej rundzie pokonał João Sousę 6:1, 6:2, 6:4. W drugim spotkaniu poradził sobie z Jérémym Chardym 6:1, 6:4, 6:2. W trzeciej rundzie wygrał z Marinem Čiliciem 6:3, 6:2, 6:7(2), 6:4, a w kolejnym spotkaniu pokonał Jo-Wilfrieda Tsongę, wygrywając z nim 6:1, 6:4, 6:1. Na etapie ćwierćfinałowym zmierzył się z Milosem Raonicem, wygrywając z nim 7:5, 7:6(5), 6:4. W meczu o finał pokonał Ernestsa Gulbisa 6:3, 6:3, 3:6, 6:3. W spotkaniu mistrzowskim przegrał z Rafaelem Nadalem 6:3, 5:7, 2:6, 4:6.
Wimbledon zaczął jako najwyżej rozstawiony tenisista mimo drugiej pozycji w rankingu ATP World Tour. W pierwszej rundzie wygrał z Andriejem Gołubiewem 6:0, 6:1, 6:4. W kolejnym spotkaniu pokonał Radka Štěpánka 6:4, 6:3, 6:7(5), 7:6(5). W następnych rundach pokonał dwóch Francuzów – Gillesa Simona 6:4, 6:2, 6:4 i Jo-Wilfrieda Tsongę 6:3, 6:4, 7:6(5). W ćwierćfinale pokonał Marina Čilicia 6:1, 3:6, 6:7(4), 6:2, 6:2. Na etapie półfinałowym zmierzył się z Grigorem Dimitrowem, z którym wygrał 6:4, 3:6, 7:6(2), 7:6(7). W finale pokonał dziewięciokrotnego finalistę Wimbledonu Rogera Federera wynikiem 6:7(7), 6:4, 7:6(4), 5:7, 6:4. Po tym turnieju ponownie znalazł się na czele rankingu singlowego ATP World Tour.
Podczas turnieju w Toronto Serb pokonał Gaëla Monfilsa 6:2, 6:7(4), 7:6(2), by następnie ulec Jo-Wilfriedowi Tsondze 2:6, 2:6. Kolejnym Francuzem, z którym zmierzył się tenisista, był Gilles Simon pokonany 6:3, 4:6, 6:4 w Cincinnati. W kolejnym meczu przegrał jednak Tommym Robredo 6:7(6), 5:7. Podczas US Open Đoković awansował do ćwierćfinału bez straty seta. W meczu ćwierćfinałowym pokonał Andy’ego Murraya 7:6(1), 6:7(1), 6:2, 6:4. W spotkaniu o finał został pokonany przez Keiego Nishikoriego 4:6, 6:1, 6:7(4), 3:6.
Następnie Serb wygrał zawody w Pekinie, pokonując w nich m.in. Grigora Dimitrowa, Andy’ego Murraya i Tomáša Berdycha. W całym turnieju nie stracił seta. W Szanghaju lider rankingu singlowego przegrał w spotkaniu półfinałowym z Federerem, późniejszym triumfatorem, wynikiem 4:6, 4:6. W ostatnim w sezonie turnieju rangi ATP World Tour Masters 1000 w Paryżu ponownie nie stracił seta w drodze po tytuł. W ćwierćfinale pokonał Murraya 7:5, 6:2, a w kolejnych dwóch meczach wygrał 6:2, 6:3 z Nishikorim i Raonicem. W kończącym sezon turnieju Barclays ATP World Tour Finals Novak Đoković wygrał wszystkie mecze fazy grupowej (Wawrinka, Berdych, Čilić), kończąc ją ze stanem gemów 36–9. W półfinale triumfował nad Keim Nishikorim 6:1, 1:6, 6:0, a finałowy mecz wygrał dzięki walkowerowi Rogera Federera. Sezon zakończył jako lider rankingu.
2015.
Novak Đoković rozpoczął sezon 2015 od zwycięstw 6:2, 6:1 odniesionych nad Dušanem Lajoviciem i Serhijem Stachowskim i porażki 7:6(2), 6:7(6), 4:6 z Ivem Karloviciem w Dosze. W Melbourne Serb nie stracił seta aż do meczu półfinałowego, gdy pokonał obrońcę tytułu Stana Wawrinkę 7:6(1), 3:6, 6:4, 4:6, 6:0. W swoim piątym finale w Australian Open po raz trzeci pokonał Andy’ego Murraya, tym razem wynikiem 7:6(5), 6:7(4), 6:3, 6:0. Był to jego ósmy wielkoszlemowy triumf.
Po wygranej w Australii dotarł do półfinału turnieju w Dubaju, gdzie w ostatnim meczu przegrał z Rogerem Federerem 3:6, 5:7, lecz wziął odwet na Nimitz w pierwszym w sezonie turnieju rangi ATP World Tour Masters 1000, pokonując Szwajcara w trzech setach w Indian Wells, odnosząc tym samym swoje jubileuszowe, 50. zwycięstwo w zawodach ATP World Tour. W Miami Đoković odniósł kolejne zwycięstwo, broniąc tym samym tytułu zdobytego rok wcześniej. W meczu mistrzowskim pokonał Andy’ego Murraya 7:6(3), 4:6, 6:0. W marcu Serb zwyciężył także w dwóch pojedynkach w ramach rozgrywek Grupy Światowej Pucharu Davisa – jednym singlowym i jednym deblowym.
Trzecie z rzędu zwycięstwo w zawodach kategorii ATP World Tour Masters 1000 odnotował w Monte Carlo na kortach ceglanych. W ćwierćfinale wygrał z Marinem Čiliciem 6:0, 6:3, zaś w półfinale pokonał ośmiokrotnego triumfatora rozgrywek Rafaela Nadala 6:3, 6:3. W ostatnim spotkaniu triumfował nad Tomášem Berdychem 7:5, 4:6, 6:3. Zwycięską passę kontynuował w Rzymie, broniąc tytuł z poprzedniego sezonu. W drodze do półfinału rozegrał trzy trzysetowe pojedynki. W finale pokonał Federera 6:4, 6:3. Udział we French Open rozpoczął od czterech kolejnych meczów, w których nie stracił seta. Podobny wynik zanotował w ćwierćfinale, pokonawszy Rafaela Nadala, który bronił paryskiego tytułu. W półfinale Serb zwyciężył Andy’ego Murraya po pięciosetowym pojedynku, przerywanym w międzyczasie z powodu zapadającego zmroku i nadciągającej burzy. W finale tenisista musiał uznać wyższość Stana Wawrinki, któremu uległ 6:4, 4:6, 3:6, 4:6.
Obrońca wimbledońskiego trofeum turniej rozpoczął od trzysetowych zwycięstw z Philippem Kohlschreiberem, Jarkko Nieminenem i Bernardem Tomicem. W czwartej rundzie pokonał 6:7(6), 6:7(6), 6:1, 6:4, 7:5 Kevina Andersona w spotkaniu, które było rozgrywane w ciągu dwóch dni. W ćwierćfinale Serb wygrał w trzech setach zakończonych wynikiem 6:4 z Marinem Čiliciem, a w następnym pojedynku okazał się lepszy od Richarda Gasqueta, kończąc rywalizację przy stanie 7:6(2), 6:4, 6:4. Tak jak w poprzednim sezonie, w finale triumfował nad Rogerem Federerem z końcowym wynikiem 7:6(1), 6:7(10), 6:4, 6:3. Był to dziewiąty wielkoszlemowy triumf Đokovicia, a zarazem trzeci w Londynie.
Po Wimbledonie wziął udział w turniejach US Open Series w Montrealu i Cincinnati: zarówno w jednym i drugim uległ w finale odpowiednio Murrayowi i Federerowi. Podczas US Open pokonał kolejno João Souzę, Andreasa Haidera-Maurera, Andreasa Seppiego, Roberto Bautistę-Aguta, Feliciano Lópeza, obrońcę tytułu Marina Čilica, a w finałowym spotkaniu ponownie spotkał się z Federerem, wygrywając wynikiem 6:4, 5:7, 6:4, 6:4, tym samym zdobywając 10. wielkoszlemowy tytuł w karierze, w tym drugi na kortach USTA Billie Jean King National Tennis Center.
W pierwszym tygodniu października po raz czwarty z rzędu wygrał rozgrywany w Pekinie China Open, pokonując Rafaela Nadala 6:2, 6:2. W kolejnym swoim występie zwyciężył w ATP World Tour Masters 1000 w Szanghaju wygrywając w finałowym pojedynku z Jo-Wilfriedem Tsongą 6:2, 6:4.
W ostatnim turnieju kategorii „1000” w Paryżu Serb dotarł do finału, w którym pokonał rozstawionego z dwójką Murraya 6:2, 6:4.
Đoković ATP World Tour Finals trafił do grupy „Stana Smitha”, wspólnie z Nishikorim, Federerem i Berdychem. W meczu z Japończykiem stracił dwa gemy, kolejnym przeciwnikiem był Szwajcar (przed rozpoczęciem turnieju bilans zwycięstw obu tenisistów wynosił 21–21), lecz przegrał 5:7, 2:6. W ostatnim meczu grupowym wygrał z Czechem 6:3, 7:5. W walce o finał Serbowi przyszło walczyć z rozstawionym z piątką Rafaelem Nadalem, z którym wygrał 6:3, 6:3. W meczu mistrzowskim zagrał drugi raz z Federerem, ale tym razem w trzecim spotkaniu ATP World Tour Finals z ich udziałem pokonał sześciokrotnego zwycięzcę finału sezonu 6:3, 6:4 i po raz piąty, a czwarty z rzędu mógł podnieść trofeum dla zwycięzcy.
2016.
Đoković sezon rozpoczął od dobrze obsadzonego turnieju w Dosze, który wygrał, a w każdym z rozegranych spotkań nie stracił chociażby seta. W meczu mistrzowskim stracił jedynie trzy gemy z ówczesną piątą rakietą świata, Rafaelem Nadalem.
W następnym tygodniu Serb nie pojawił się na kortach, by od kolejnego rozpocząć występ w wielkoszlemowym Australian Open, dla którego był to 12. udział w tej imprezie i piąty raz, kiedy był najwyżej rozstawiony. Pierwsze trzy pojedynki zakończył z zerowym dorobkiem setów straconych, w 1/8 finału dopiero po pięciu setach pokonał rozstawionego z nr 14 Gillesa Simona. Począwszy od ćwierćfinału lider rankingu ATP odzyskał pewność gry, pokonując po drodze m.in. Japończyka Keiego Nishikoriego, Rogera Federera (w dotychczasowych 44 pojedynkach obaj panowie zwyciężyli po 22 razy), by w ostatnim meczu po trwającym 2 godziny i 53 minuty meczu zwyciężyć nad Andym Murrayem, stając się pierwszym tenisistą w erze open, który sześciokrotnie wygrywał turniej rozgrywany w Melbourne i drugi raz obronił tytuł.
Po 3-tygodniowej przerwie Serb wrócił do rywalizacji, a konkretniej do Dubaju, po dwóch wygranych pojedynkach w ćwierćfinale uległ Hiszpanowi Feliciano Lópezowi, kreczując po przegranym pierwszym secie 3:6. Jak się później okazało, przyczyną gorszej dyspozycji Đokovicia była infekcja oka, z którą lider rankingu zmagał się od kilku dni. Serb szybko wyzdrowiał i w znacznej mierze (wygrał dwa spotkania singlowe) pomógł swojej reprezentacji pokonać Kazachów 3:2 w pierwszej rundzie Pucharu Davisa. Podczas turnieju w Indian Wells w drodze do kolejnego, 62. zwycięstwa na zawodowych kortach pokonał m.in. w 1/8 finału Lópeza, Philippa Kohlschreibera, Jo-Wilfrieda Tsongę, Rafaela Nadala, natomiast w meczu o tytuł w dwóch setach pokonał Milosa Raonica 6:2, 6:2.
W drugiej dekadzie kwietnia wziął udział w zawodach rozgrywanych w Monte Carlo, ale w nich odpadł już w pierwszym pojedynku z Jiří Veselým. Na początku maja nie miał sobie równych na mączce w Madrycie, w którym pokonał Andy’ego Murraya, a ten zrewanżował się tydzień później na rzymskich kortach Foro Italico, gdzie Serb przegrał 3:6, 3:6.
We French Open większe problemy z wygraną miał w 4. rundzie z Roberto Bautistą-Agutem oraz w ostatnim meczu całego turnieju również z Murrayem, dla których był to trzeci pojedynek w ciągu miesiąca. Đoković po ponad trzech godzinach gry wygrał z Brytyjczykiem 3:6, 6:1, 6:2, 6:4, notując czwarty wielkoszlemowy tytuł z rzędu i przekraczając jako pierwszy tenisista w historii 100 milionów $. Serb jako ósmy tenisista skompletował Karierowego Wielkiego Szlema.

</doc>
<doc id="528018" url="https://pl.wikipedia.org/wiki?curid=528018" title="Aue">
Aue

Aue – część miasta ("Ortsteil") Aue-Bad Schlema w Niemczech, w kraju związkowym Saksonia, w powiecie Erzgebirgskreis. Do 31 grudnia 2018 miasto. Do 29 lutego 2012 w okręgu administracyjnym Chemnitz. Do 31 lipca 2008 siedziba powiatu Aue-Schwarzenberg. Liczy 16 012 mieszkańców (31 grudnia 2017), położona w Rudawach u ujścia strumienia Schwarzwasser do Zwickauer Mulde.
W czasach NRD miejsce intensywnego wydobycia rud uranu. W mieście rozwinął się przemysł drzewny, maszynowy, metalowy, odzieżowy oraz włókienniczy. Dziś miejscowość turystyczna.

</doc>
<doc id="528021" url="https://pl.wikipedia.org/wiki?curid=528021" title="Cephalic Carnage">
Cephalic Carnage

Cephalic Carnage – amerykańska grupa wykonująca muzykę z pogranicza death metalu i grindcore'a. Powstała w 1992 roku w Denver w stanie Kolorado. Jednakże członkowie grupy określają styl wykonywanej muzyki jako hydrogrind. W twórczości zespół nawiązał do takich zagadnień jak choroby psychiczne, mizantropia, przemoc oraz marihuana.
Historia.
Grupa powstała w 1992 roku w Denver w stanie Kolorado z inicjatywy wokalisty Lenziga Leala i gitarzysty Zac'a Joe. W 1996 roku do zespołu dołączyli John Merryman, Steve Goldberg i Doug Williams. W 1998 roku ukazał się debiutancki album formacji zatytułowany "Conforming to Abnormality". W 2000 roku ukazał się drugi album studyjny grupy pt. "Exploiting Dysfunction". 20 sierpnia 2002 roku został wydany trzeci album formacji zatytułowany "Lucid Interval". 18 listopada 2002 roku został wydany pierwszy minialbum grupy "Halls of Amenti". 
15 marca 2005 roku ukazał się czwarty album zespołu pt. "Anomalies".
Płytę promował teledysk do utworu "Dying Will Be the Death of Me".
Jego premiera odbyła się podczas emisji programu Headbangers Ball emitowanego na antenie stacji telewizyjnej MTV2. Obraz został zrealizowany w Thousand Oaks w Burbank we współpracy z reżyserem Darrenem Doaneem, który współpracował z grupami Shadows Fall, Deftones, Sick of It All. W czerwcu i lipcu zespół odbył europejską trasę koncertową. Muzycy wystąpili m.in. w Niemczech, Belgii, Francji i Holandii. Na przełomie września i października zespół wielokrotnie wystąpił w Stanach Zjednoczonych wraz z The Black Dahlia Murder, Into The Moat oraz Between the Buried and Me. Również w październiku tego samego roku został wydany minialbum "Digital Carnage". Wydawnictwo ukazało się nakładem wytwórni muzycznej Vomitcore Records w limitowanym do 100 egzemplarzy nakładzie. Latem 2006 roku zespół dał szereg koncertów w Europie wraz z takimi grupami jak Darkest Hour i Dead To Fall.
29 maja 2007 roku został wydany piąty album studyjny pt. "Xenosapien". W ramach promocji do utworu "Endless Cycle of Violence" został zrealizowany teledysk w reŻyserii Sorena. Ponadto grupa odbyła amerykańską trasę Summer Slaughter Tour wraz z Necrophagist, Decapitated, Cattle Decapitation i Ion Dissonance. Z kolei na przełomie sierpnia i września zespół zagrał szereg koncertów w Stanach Zjednoczonych i Kanadzie. Cephalic Carnage towarzyszyły formacje Between the Buried and Me oraz The Red Chord. W listopadzie tego samego roku w Tulsie bus zespołu został obrabowany. Muzykom skradziono 4000 dolarów, laptopa wraz z oprogramowaniem o wartości 2000 dolarów oraz iPoda. W październiku 2009 roku odbyła się premiera teledysku do utworu "Vaporized", który wyreżyserował Brian Kotal.
W 2010 roku po osiemnastu latach grupę opuścił Zac Joe. Latem do zespołu dołączył gitarzysta Brian Hopp. W nowym składzie grupa odbyła amerykańską trasę koncertową Summer Slaughter. Zespół poprzedzał występy Decapitated, The Faceless, All Shall Perish oraz The Red Hord. 31 sierpnia ukazał się szósty album studyjny formacji zatytułowany "Misled By Certainty". Nagrania zostały zrealizowane we współpracy z producentem muzycznym Dave'em Otero. Płyta była promowana teledyskiem do utworu "Ohrwurm", który wyreżyserował Michael Panduro.

</doc>
<doc id="528025" url="https://pl.wikipedia.org/wiki?curid=528025" title="Anna Siedokowa">
Anna Siedokowa

Anna Władimirowna Siedokowa (; ur. 16 grudnia 1982 w Kijowie) – ukraińska piosenkarka.
Od 6 roku życia należała do ukraińskiego zespołu folklorystycznego „Switanok” (Свитанок). Ukończyła z wyróżnieniem szkołę muzyczną w klasie fortepianu oraz – także z wyróżnieniem – Kijowski Narodowy Uniwersytet Kultury i Sztuk w specjalności „aktor i prezenter telewizyjny”. Pracowała w kanałach telewizyjnych Otv i Nowyj Kanał oraz w rozgłośni radiowej.
W maju 2002 wygrała casting do zespołu Nu Virgos, w którym występowała do 2004. Po krótkiej przerwie, spowodowanej ciążą i urodzeniem dziecka, rozpoczęła karierę solową. W kwietniu 2006 ukazał się jej pierwszy singel "Moje sierdce", do którego nakręcono też teledysk.
Życie prywatne.
W 2004 wyszła za mąż za Walancina Bialkiewicza, piłkarza Dynama Kijów, z którym ma córkę – Alinę. Na początku 2006 para rozwiodła się. 12 lutego 2011 Anna wyszła ponownie za mąż, za Maksima Czerniawskiego – z tego związku ma córkę Monikę. W lutym 2013 na swoim oficjalnym profilu w Twitterze Anna podała informację o swoim kolejnym rozwodzie.
Linki zewnętrzne.
 

</doc>
<doc id="528027" url="https://pl.wikipedia.org/wiki?curid=528027" title="Suchoryt">
Suchoryt



</doc>
<doc id="528028" url="https://pl.wikipedia.org/wiki?curid=528028" title="Wir Sind Helden">
Wir Sind Helden



</doc>
<doc id="528031" url="https://pl.wikipedia.org/wiki?curid=528031" title="Asphyx">
Asphyx

Asphyx - holenderska grupa muzyczna wykonująca death doom. Powstała w 1987 roku w Oldenzaal z inicjatywy Boba Bagchusa i Tonny'ego Brookhuisa. Do 2009 roku zespół wydał siedem albumów studyjnych oraz szereg pomniejszych wydawnictw.
Historia.
Zespół powstał w 1987 roku z inicjatywy Boba Bagchusa i Tonny'ego Brookhuisa. Wkrótce potem dołączył basista Joost z którym w składzie rok później zespół zarejestrował instrumentalne demo pt. "Carnage Remains". W 1988 roku Joost odszedł z grupy, zastąpił go Christian „Chuck” Colli. W odnowionym składzie powstało demo pt. "Enter the Domain". W marcu 1989 roku Colli został zastąpiony przez Theo Loomansa. Następnie ukazało się kolejne demo grupy pt. "Crush the Cenotaph". Po nagraniach grupę opuścił Brookhuis. Na początku 1990 roku do zespołu dołączył wokalista Martin van Drunen, który odszedł z Pestilence. Następnie zespół podpisał kontrakt z wytwórnią muzyczną Century Media Records. Rok później ukazał się album "The Rack". W ramach promocji grupa odbyła europejską trasę koncertową z towarzyszeniem Entombed. W 1992 roku grupa dała szereg koncertów wraz z Bolt Thrower i Benediction.
W październiku 1992 roku ukazał się drugi album formacji pt. "Last One on Earth". Następnie z zespołu odszedł Van Drunen, którego zastąpił Ron van Pol. Rok później formację opuścił Bagchus, a zastąpił go Sander van Hoof. 
W 1994 roku ukazał się trzeci album grupy pt. "Asphyx". Wkrótce potem zespół został rozwiązany. W 1995 roku Loomans i Bagchus zreformowali Asphyx i nagrali album "God Cries", który ukazał się w 1996 roku. Tego samego roku ukazała się płyta "Embrace the Death" zarejestrowana w 1990 roku. Wkrótce potem zespół ponownie został rozwiązany. W międzyczasie Bagchus i Daniels założyli zespół Soulburn. W 1998 roku Theo Loomans zginął w wypadku samochodowym. W 1999 roku Soulburn zmienił nazwę na Asphyx. 
W 2000 roku ukazał się album "On the Wings of Inferno", jednakże tego samego roku muzycy ponownie rozwiązali zespół. 
W styczniu 2007 roku zespół wznowił działalność w składzie Van Drunen, Gubbels, Paul Baayens i Bagchus, natomiast w 2009 roku ukazał się siódmy album Asphyx zatytułowany "Death... The Brutal Way". Limitowana wersja zawiera dodatkowo koncert DVD - "Party San Festival" zarejestrowany w 2007 r., w Bad Berka, w Niemczech. 
27 lutego 2012 roku został wydany ósmy album Asphyx - "Deathhammer", natomiast premiera dziewiątego wydawnictwa zespołu, "Incoming Death", miała miejsce 30 września 2016 r.

</doc>
<doc id="528034" url="https://pl.wikipedia.org/wiki?curid=528034" title="FC Erzgebirge Aue">
FC Erzgebirge Aue

Fußball Club Erzgebirge Aue – niemiecki klub piłkarski z siedzibą w Aue-Bad Schlemie (do 31.12.2018 roku Aue), występujący w 3. Lidze.
Historia.
Klub powstał 4 marca 1946 r. jako "BSG Pneumatik Aue" i był sponsorowany przez lokalną firmę budowlaną. Z powodu zmiany głównego sponsora w 1949 klub zmienił nazwę na "Zentra Wismut Aue", a w 1951 na "SC Wismut Aue". Po przeniesieniu siedziby klubu do Chemnitz, w 1954 roku, klub znów zmienił nazwę. Brzmiała ona "Karl Marx Stadt", a potem "SC Wismut Karl Marx Stadt". W 1955 klub zdobył Puchar NRD, a w 1956, 1957 i 1959 mistrzostwo tego kraju. W 1959 "SC Wismut" także zagrał w finale pucharu Niemieckiej Republiki Demokratycznej, lecz uległ w drugim meczu drużynie Dynamo Berlin 2:3, podczas gdy w pierwszym meczu padł bezbramkowy remis. W 1963 siedzibę klubu przeniesiono z powrotem do Aue, a klub przyjął nazwę "BSG Wismut Aue". W 1985 klub zakwalifikował się do Pucharu UEFA, jednak został wyeliminowany przez Dnipro Dniepropetrowsk już w pierwszej rundzie przegrywając 1:3 i 1:2. Po zjednoczeniu Niemiec klub zmienił nazwę na obecną, czyli "FC Erzgebirge Aue". Nazwa "Erzgebirge" pochodzi od nazwy pasma górskiego Rudawy (niem. "Erzgebirge"), które rozciąga się w pobliżu Aue.
Zawodnicy.
Obecny skład.
"Stan na 25 sierpnia 2021 r."

</doc>
<doc id="528035" url="https://pl.wikipedia.org/wiki?curid=528035" title="Criollo (rasa koni)">
Criollo (rasa koni)

Criollo - jedna z ras konia domowego.
Historia, pochodzenie.
Jest to brazylijska odmiana Mangalargi. Rasa ta rozwinęła się w Ameryce Południowej z koni sprowadzonych w XVI wieku przez Hiszpanów. Dzisiaj koń Criollo znany jest w Chile jako Caballo Chileno (koń chilijski), Gujira w Kolumbii, Llamero w Wenezueli i Paso w Peru. Głównymi podtypami są Morochuco w Andach, Crioulo, Mangalarga i Campolino (wszystkie w Brazylii) oraz Costeño w Peru.
Użytkowość.
Konie te użytkuje się głównie pod siodło. 
Budowa.
Mogą mieć praktycznie każde umaszczenie, przeważnie z białymi odmianami, choć brazylijski typ Mangalarga jest zwykle ciemnosiwy, dereszowaty lub kasztanowaty. 
Średnia wysokość w kłębie to 142 cm do 152 cm.

</doc>
<doc id="528036" url="https://pl.wikipedia.org/wiki?curid=528036" title="Döle Gudbrandsdal">
Döle Gudbrandsdal

Döle Gudbrandsdal - jedna z ras konia domowego.
Historia, pochodzenie, hodowla.
Nie należy jej mylić z większą rasą Döle, wywodzącą się z Norwegii. Rejestr hodowli datuje się na rok 1941. 
Użytkowość.
Obecnie konie tej rasy użytkowane są głównie jako siła pociągowa, a także do przejażdżek.
Budowa, pokrój.
Umaszczenie skarogniade lub kare, średnia wysokość wynosi 152 cm. Występują szczotki pęcinowe.

</doc>
<doc id="528038" url="https://pl.wikipedia.org/wiki?curid=528038" title="Blue Lake (Nowy Meksyk)">
Blue Lake (Nowy Meksyk)

Blue Lake (Jezioro Błękitne, pueblo "Ba Whyea") – święte miejsce Indian Ameryki Północnej, jezioro w górach Sangre de Cristo w stanie Nowy Meksyk. Dla Indian z położonego w pobliżu Puebla Taos jest to mityczne źródło ich pochodzenia i miejsce ceremonii religijnych, wykorzystywane od czasów przed europejską kolonizacją Ameryki Północnej do dziś. Odzyskane przez plemię w 1970 roku po 64 latach starań i uchwaleniu przez Kongres Stanów Zjednoczonych precedensowej ustawy o zwrocie odebranego wcześniej tubylczym Amerykanom jeziora w naturze.
Historia.
Blue Lake, zwane przez okoliczne ludy Pueblo "Ba Whyea", od setek lat uważane było przez mieszkańców pobliskiego Puabla Taos za mityczne miejsce ich pochodzenia, i było miejscem tradycyjnych pielgrzymek, modlitw, ceremonii, poszukiwania wizji i składania ofiar przez mieszkańców tej tubylczej społeczności.
Prawa Indian Pueblo do Blue Lake, wypływającej z niego rzeki Rio Pueblo i okolicznych ziem w północnej części Nowego Meksyku uznawane były przez kolonialne władze hiszpańskie i meksykańskie oraz potwierdzone w traktacie z Guadalupe Hidalgo w 1848 roku. Jednak w drugiej połowie XIX w. rosnąca liczba białych podróżników i osadników zaczęła wykorzystywać gospodarczo okolice jeziora, utrudniając Indianom dostęp do niego i tradycyjne praktyki religijne. W 1906 roku jezioro zostało przejęte przez rząd federalny Stanów Zjednoczonych i przekazane Służbie Leśnej (ang. "Forest Service"). Pueblo sądzili początkowo, iż przyczyni się to do ochrony jeziora i swobody ich praktyk religijnych, z czasem rozczarowali się jednak realizowaną zasadą "wielofunkcyjnego wykorzystania" Blue Lake.
W 1924 roku ustawa Kongresu USA przyznała Indianom Pueblo odszkodowanie za utracone przez nich tereny. Plemię gotowe było zrzec się części odszkodowania za ziemie zajęte przez białych osadników w zamian za utrzymanie prawa własności do świętego dla nich jeziora, utrzymując niezmiennie, iż jest ono nieodłącznie związane z ich kulturową tradycją i plemienną tożsamością. Oferta mieszkańców Puebla Taos nie została jednak wówczas przyjęta przez Komisarza do spraw Indian. Pod presją trwających w kolejnych latach indiańskich protestów senacka Komisja do spraw Indian rekomendowała w 1933 roku zwrócenie Blue Lake ludowi Pueblo, ale zamiast tego siedem lat później departament rolnictwa wydał jedynie pozwolenie na używane jeziora przez tubylców do celów religijnych.
W 1951 roku Pueblo złożyli skargę do utworzonej trzy lata wcześniej Komisji Roszczeń Indiańskich (ang. "Indian Claims Commission"), która potwierdziła ich pierwotne prawa do Blue Lake i fakt niezgodnego z prawem odebrania go Indianom. Komisja nie miała jednak prawa zwrócenia jeziora w naturze, a jedynie zasądziła na rzecz Pueblo odszkodowanie. Mieszkańcy Puebla Taos odrzucili takie rozwiązanie i dwukrotnie jeszcze występowali do amerykańskich sądów z wnioskami o odzyskanie jeziora – za każdym razem jednak bez powodzenia.
Wieloletnie starania Indian Pueblo o odzyskanie świętego jeziora zyskały z czasem rozgłos i wsparcie ze strony innych plemion i opinii publicznej. W 1969 roku Krajowy Kongres Indian Amerykańskich (NCAI) zwrócił się o poparcie nowego, korzystnego dla Indian, projektu ustawy ("Blue Lake Bill") do prezydenta Richarda Nixona. W grudniu 1970 roku prezydent Nixon zatwierdził projekt i po 64 latach starań 48 tys. akrów (ponad 19 tys. hektarów) wód Blue Lake i okolicznych ziem wróciło do swoich pierwotnych właścicieli.
Blue Lake stanowi dziś wspólną własność zarejestrowanych członków Puebla Taos i jest częścią tubylczych "ziem powierniczych" (ang. "trust lands") administrowanych w imieniu Indian przez rząd federalny (a konkretnie przez Biuro do spraw Indian w departamencie spraw wewnętrznych). Informacje o nim są w pewnej części poufne, masowa turystyka zabroniona, a dostęp zastrzeżony dla członków plemienia. Jezioro podlega stałej ochronie na podstawie ogólnych przepisów dotyczących obszarów o szczególnych walorach przyrodniczych i kulturowych oraz szczegółowych regulacji przyjętych i wdrażanych w praktyce przez Pueblo Taos.
Zwrot Blue Lake Pueblu Taos stanowił pierwszy w Stanach Zjednoczonych przypadek uwieńczonych powodzeniem wysiłków tubylczej społeczności na rzecz odzyskania na drodze prawnej utraconych wiele lat wcześniej w sposób niezgodny z prawem terenów. Ta precedensowa sprawa posłużyła jako wzór do naśladowania kolejnym plemionom amerykańskich Indian, które w występowały później – nieczęsto osiągając równie pomyślne dla nich rezultaty – z własnymi roszczeniami (w 1972 roku zwrócono np. Indianom Yakima ich świętą górę Mount Adams).

</doc>
<doc id="528039" url="https://pl.wikipedia.org/wiki?curid=528039" title="Blue Lake">
Blue Lake

Miejscowości w USA:
Gminy w USA:
Jeziora:

</doc>
<doc id="528040" url="https://pl.wikipedia.org/wiki?curid=528040" title="Mt. Graham">
Mt. Graham



</doc>
<doc id="528041" url="https://pl.wikipedia.org/wiki?curid=528041" title="Góra Grahama">
Góra Grahama



</doc>
<doc id="528045" url="https://pl.wikipedia.org/wiki?curid=528045" title="Zbiory rozmyte">
Zbiory rozmyte



</doc>
<doc id="528046" url="https://pl.wikipedia.org/wiki?curid=528046" title="Mount Adams">
Mount Adams

 Mount Adams – święte miejsce Indian Ameryki Północnej, góra w stanie Waszyngton. Dla Indian z plemienia Yakima ta święta góra to miejsce tradycyjnych pielgrzymek, modlitw, ceremonii, poszukiwania wizji i składania ofiar, wykorzystywane od czasów przed europejską kolonizacją Ameryki Północnej do dziś. Nazywali ją góra Pahto (lub Paddo albo Klickitat). Przejęta przez rząd federalny na przełomie XIX w. i XX w., i włączona do obszaru chronionego "Gifford Piechot National Forest". Po wielu latach protestów i apeli zwrócone Indianom Yakima w maju 1972 roku, jako drugi (po Blue Lake w stanie Nowy Meksyk) obszar świętych ziem Indian zwrócony w USA w naturze grupie tubylczych Amerykanów.

</doc>
<doc id="528048" url="https://pl.wikipedia.org/wiki?curid=528048" title="Cleveland Bay">
Cleveland Bay

Cleveland Bay – jedna z ras konia domowego.
Hodowla, użytkowość.
Jest to dość duży koń, używany bardzo chętnie do zaprzęgów w powozach. Po skrzyżowaniu go z innymi rasami, przede wszystkim z pełną krwią angielską, otrzymano pięknego konia wierzchowego. 
Rasowe konie Cleveland Bay nadają się do polowań i świetnie skaczą. 
Specjaliści zajmujący się krzyżówkami cenią tego konia za przekazywanie innym rasom cech o zasadniczym znaczeniu, jak sucha budowa, maść, dobry ruch oraz siła i wytrzymałość. 
Temperament.
Jest to koń łagodny, posłuszny, ale można go zepsuć przez nieumiejętne postępowanie.
Historia, pochodzenie.
Przyjmuje się, że jest to jedna z najstarszych ustalonych ras angielskich, znana co najmniej od średniowiecza w okręgu Cleveland w Yorkshire; stąd pochodzi jego nazwa. Dzisiaj swą rolę spełnia w zaprzęgach królewskich. Maść przeważnie gniada, jabłkowita.

</doc>
<doc id="528049" url="https://pl.wikipedia.org/wiki?curid=528049" title="Mt. Adams">
Mt. Adams



</doc>
<doc id="528050" url="https://pl.wikipedia.org/wiki?curid=528050" title="Góra Adamsa">
Góra Adamsa



</doc>
<doc id="528051" url="https://pl.wikipedia.org/wiki?curid=528051" title="Sumy elektryczne">
Sumy elektryczne



</doc>
<doc id="528052" url="https://pl.wikipedia.org/wiki?curid=528052" title="Święte ziemie Indian">
Święte ziemie Indian



</doc>
<doc id="528055" url="https://pl.wikipedia.org/wiki?curid=528055" title="Easterlingowie">
Easterlingowie

Easterlingowie – grupa plemion ludzkich ze stworzonej przez J.R.R. Tolkiena mitologii Śródziemia.
Historia.
Pierwotnie nazwa ta dotyczyła plemion, które przybyły ze wschodu do Beleriandu po Dagor Bragollach i zdobyciu Minas Tirith przez Saurona, w okresie, w którym Morgoth wysyłał szpiegów pośród elfów, Edainów i dalej na wschód. Robert Foster szacuje, że było to ok. 457 roku Pierwszej Ery. Easterlingowie zostali opisani w "Silmarillionie" jako Smagli Ludzie, niscy i krępi, o długich, silnych rękach, cerze śniadej albo bladej, ciemnych oczach i włosach. Zdrada części Easterlingów zadecydowała o porażce elfów i ludzi w Nirnaeth Arnoediad.
W Trzeciej Erze Easterlingami nazywano mieszkańców Rhûnu, którzy wielokrotnie sprzymierzali się z siłami Saurona przeciwko ludziom z Gondoru i Rhovanionu oraz elfom z Mrocznej Puszczy i Lothlórien.
Lista Easterlingów.
Poniżej wymienione postaci pojawiają się w "Silmarillionie".
Brodda.
Pochodził z rodu Ulfanga, był sprzymierzeńcem Morgotha w Pierwszej Erze. Po tym, jak Morgoth zdobył Hithlum, Brodda zagarnął dobra należące do Húrina Thaliona.
Pojął za żonę Aerinę (wbrew jej woli), krewniaczkę Húrina, i wziął w posiadanie jego dziedzinę. Resztę majątku zagarnął, kiedy Morwena Eledhwen i Niënor opuściły Dor-lómin. Kiedy Túrin Turambar powrócił do ojczystego kraju, dowiedział się od Aeriny, że jego matka i siostra wyruszyły do Doriathu, a Túrin w swoim gniewie zabił Broddę w jego domu, przez co przypieczętował los Aeriny: popełniła samobójstwo podpalając własny dom razem ze sobą.
Bór.
Był (obok Ulfanga) jednym z dwóch największych wodzów Easterlingów, którzy zawarli sojusz z Maedhrosem. Dochował wierności elfom. Robert Foster przypuszcza, że Bór mógł umrzeć w okresie poprzedzającym bitwę Nirnaeth Arnoediad. Jego synami byli Borlad, Borlach i Borthand.
Jego imię pochodzi z sindarinu albo z mowy Easterlingów.
Borlach, Borlad, Borthand.
Byli synami Bóra. Służyli w wojskach Maedhrosa. W bitwie Nirnaeth Arnoediad nie zdradzili go i do końca walczyli po stronie elfów. Zanim polegli, zabili Ulfasta i Ulwartha.
Lorgan.
Easterling, który po Nirnaeth Arnoediad ze swymi pobratymcami osiadł w Hithlumie i ogłosił się jego władcą. Miał w niewoli sporą liczbę ludzi, w tym syna Huora Tuora, który po trzech latach mu uciekł. Po tym zdarzeniu Lorgan wyznaczył cenę za jego głowę.
Ulfang.
Był (obok Bóra) jednym z dwóch największych wodzów Easterlingów, którzy zawarli sojusz z Maedhrosem. Wraz z synami służył Caranthirowi. W bitwie Nirnaeth Arnoediad zdradził elfów i przeszedł na stronę Morgotha. Zwany był Ulfangiem Czarnym.
Uldor, Ulfast, Ulwarth.
Byli synami Ulfanga. Wszyscy służyli w wojskach Caranthira i okazali się zdrajcami. W bitwie Nirnaeth Arnoediad najpierw Uldor fałszywymi radami opóźniał atak Maedhrosa, a w czasie walki wszyscy trzej przeszli na stronę Morgotha i zaatakowali tyły elfickich wojsk. Żaden z nich nie przeżył batalii: Uldora zabił Maglor, a Ulfasta i Ulwartha – synowie Bóra.
Uldora z powodu jego zdrady nazywano "Uldorem Przeklętym".
Imiona trzech braci pochodzą z sindarinu.

</doc>
<doc id="528057" url="https://pl.wikipedia.org/wiki?curid=528057" title="Koń doński">
Koń doński

Koń doński – rosyjska rasa koni. Konie tej rasy mają mocną, proporcjonalną budowę, a wyhodowano je nad Donem. W XVIII wieku wprowadzono do rasy krew koni turkmeńskich, a w XIX wieku doszła pełna krew angielska. Obecnie jest to jedna z najważniejszych ras na Ukrainie używana pod siodło. Maści różne, wysokość w kłębie: 155-160 cm.
Dońskie konie powstały w wyniku krzyżowania przez dońskich kozaków koni żyjących na stepach z końmi użytkowymi, nawet pełnej krwi angielskiej. Zaletą ich jest duża wytrzymałość. Używane są do uszlachetnienia prymitywnych ras stepowych.
Historia, pochodzenie.
Konie rasy dońskiej – to jedna z najstarszych ras ukraińskich, jej historia jest ściśle związana z historią kozactwa, które w XV wieku zaczęło formować się na stepach wzdłuż brzegów Dniepru, Donu oraz daleko za Wołgą. Dalekim przodkiem konia rasy dońskiej był koń używany przez koczowniczych Tatarów. Na rozwój tej rasy miały też wpływ konie koczowniczych ludów tureckich. Za oficjalną datę powstania rasy uważa się rok 1770, kiedy powstała nad Donem pierwsza stadnina tych koni. Jej założycielem był generał Matwiej Płatow. Tu właśnie zaczęto krzyżować konie: mongolskie, turkmeńskie, karabachskie z końmi rasy arabskiej, perskiej i tureckiej, oraz częściowo pełnej krwi angielskiej. W ślad za stadniną Płatowa zaczęły powstawać i inne stadniny na Zadońszczyźnie. Z czasem zaczęto również stosować domieszkę krwi koni orłowsko-roztoczyńskich i innych ras wierzchowych rosyjsko-ukraińskich. Równolegle z rozwojem prywatnych hodowli, rozwijały się również hodowle kozackich stanic. Rezultatem takiego działania było powstanie rasy koni kawaleryjskich. Dońskie konie hodowano wyłącznie tzw. wychowem tabunowym. Stada cały rok przebywały pod gołym niebem, z wyjątkiem zimowych miesięcy.
Budowa, pokrój, eksterier, temperament.
Przy dość wysokim wzroście i przydatności do wszechstronnego wykorzystania, charakterystyczna jest dla koni tej rasy wytrzymałość oraz przystosowanie do wypasu całorocznego. Oprócz wysokiego wzrostu cechuje tę rasę nieco wydłużona, ale dobrze rozwinięta, szeroka i głęboka kłoda. Kościec jest dobrze rozwinięty. Cechą charakterystyczną jest szeroki tułów. Ta osobliwość budowy jest ściśle powiązana z przystosowaniem rasy do ciężkich warunków klimatu kontynentalnego – konie dobrze wykorzystują paszę, co pozwala ich organizmowi stworzyć zapasy tłuszczu, niezbędnego podczas surowej zimy i letnich okresów suszy. Głowa średnich, nierzadko – małych rozmiarów, z prostym profilem i szerokim czołem. Szyja średniej długości. Zad lekko ścięty. Klatka piersiowa głęboka, dobrze rozwinięta. Kończyny suche i mocne. Konie są suchej, zwartej konstytucji. Rasa cechuje się spokojnym, lecz dość energicznym temperamentem. Maść głównie kasztanowata w różnym odcieniu, przeważnie złocistym, z odmianami na głowie i nogach. Rzadziej można spotkać maść gniadą, siwą czy inne. Ze względu na wielkość konie te są wykorzystywane nie tylko pod siodło, ale i w zaprzęgu.
Cechy, charakterystyka, użytkowość.
Konie rasy dońskiej wykazują się bardzo dobrymi wynikami w próbach wytrzymałościowych. Podczas maksymalnego biegu doński ogier Kahał pod wagą 73 kg w ciągu 18 godzin pokonał dystans 263,9 km. W ciągu doby ten sam ogier oraz ogier Zażym pokonały wraz z jeźdźcami dystans 283,5 km, ostatnie 4600 m pokonując galopem w czasie 8 min.
Rasę cechuje długowieczność. Rasa dońska ma kilka swoich typów: wschodni, wschodni masywny, masywny, wschodniokarabachski, wierzchowy. Większość klaczy czołowych stadnin prezentuje typ wschodni i wschodnio-masywny, które charakterystyczne są dla linii Dnewnika, Imama, Łopuszka, Miraża. Konie tej rasy były wykorzystywane przy tworzeniu rasy kłusaka orłowskiego oraz ras: węgierskiej i trakeńskiej a także rasy nowokirgiskiej, terskiej i budionnowskiej.

</doc>
<doc id="528059" url="https://pl.wikipedia.org/wiki?curid=528059" title="Roscoe Tanner">
Roscoe Tanner

Roscoe Tanner (ur. 15 października 1951 w Chattanoodze w Tennessee) – amerykański tenisista, zwycięzca Australian Open i finalista Wimbledonu, zdobywca Pucharu Davisa.
Kariera tenisowa.
Leworęczny Amerykanin słynął przede wszystkim z potężnego serwisu i ofensywnej gry wolejowej. Umiejętności te zapewniały mu sukcesy na szybkich nawierzchniach, ale Tanner miał problemy z regularnością serwisową, w związku z czym stosunkowo często przegrywał także z niżej notowanymi rywalami. Ze względu na dość monotonny styl gry, oparty na sile serwisu, niechętnie grał z Tannerem Wojciech Fibak. Amerykanin pokonał Polaka m.in. w finale w Filadelfii w 1981, łączny bilans ich pojedynków wyniósł 7:2 na korzyść Tannera, a jedyne zwycięstwa Fibaka miały miejsce na kortach ziemnych.
Tanner rozpoczął karierę od mistrzostwa USA juniorów w 1969, następnie dołożył tytuły mistrza kraju amatorów (1970) i mistrza halowego amatorów (1971), a w 1972 wygrał razem z Sandy Mayerem mistrzostwa międzyuczelniane ("Intercollegiate"), występując w barwach Stanford University. W połowie lat 70. przebił się do czołówki światowej. W 1972 był po raz pierwszy w ćwierćfinale, a dwa lata później w półfinale US Open. Cztery razy kwalifikował się do turnieju Masters (1976, 1978, 1980, 1982).
Jedyne wielkoszlemowe zwycięstwo odniósł w styczniu 1977, pokonując w finale Australian Open Guillermo Vilasa (rozegraną w grudniu tegoż roku edycję Australian Open wygrał Vitas Gerulaitis). Prawdopodobnie więcej sławy przyniósł mu jednak finał Wimbledonu w 1979, kiedy przegrał po dramatycznej, pięciosetowej walce z Björnem Borgiem. W drodze do finału wimbledońskiego pokonał w 1/8 finału Clerca z Argentyny oraz rodaków Tima Gulliksona (w ćwierćfinale) i Pata Dupre (w półfinale). Przed turniejem nawiązał współpracę z trenerem Dennisem Ralstonem, dzięki któremu gra Tannera stała się bardziej wszechstronna – przede wszystkim Amerykanin poprawił return i bekhend.
W 1975 i 1976 dochodził do półfinałów Wimbledonu, w 1976 eliminując m.in. Connorsa. Na ćwierćfinale kończył wimbledońskie starty w 1980 i 1983. W 1979 był bliski awansu do finału US Open – w ćwierćfinale pokonał Borga, a w półfinale prowadził z Gerulaitisem 2:0 w setach. Ostatni raz grał w ćwierćfinale US Open w 1981.
Wygrał łącznie 16 turniejów singlowych i 13 deblowych. W lipcu 1979 klasyfikowany był jako czwarta rakieta świata. Występował w barwach narodowych w czterech edycjach Pucharu Davisa, przyczyniając się do zdobycia trofeum w 1981. Wprawdzie w finale z Argentyną nie zdobył punktu, przegrywając z José Luisem Clercem i nie kończąc meczu z Guillermo Vilasem (pojedynek nie miał znaczenia dla końcowego rozstrzygnięcia i został przerwany przy stanie 11:10 dla Tannera w pierwszym secie), ale punktował w I rundzie (pokonał Meksykanina Jorge Lozano) i półfinale (pokonał Australijczyków Marka Edmondsona i Petera McNamarę).
Po zakończeniu kariery sportowej Tanner prowadził dość burzliwe życie, które ostatecznie doprowadziło go do konfliktów z prawem. Dwukrotnie się rozwodził, uchylał się od płacenia alimentów, posługiwał się czekiem bez pokrycia. W efekcie w 2003 został skazany na dozór sądowy, a za łamanie ograniczeń z tym związanych otrzymał w styczniu 2006 2-letni wyrok więzienia.

</doc>
<doc id="528060" url="https://pl.wikipedia.org/wiki?curid=528060" title="Aethelwulf">
Aethelwulf



</doc>
<doc id="528063" url="https://pl.wikipedia.org/wiki?curid=528063" title="Rachunek oszczędnościowo-rozliczeniowy">
Rachunek oszczędnościowo-rozliczeniowy

Rachunek oszczędnościowo-rozliczeniowy (ROR) – rodzaj rachunku bankowego, przeznaczonego dla osób fizycznych.
Rachunki oszczędnościowo-rozliczeniowe, popularnie zwane „kontami osobistymi” lub „rachunkami osobistymi”, są podstawowym produktem bankowym, wykorzystywanym do gromadzenia środków finansowych i przeprowadzania rozliczeń pieniężnych. ROR prowadzone są przez banki na podstawie umowy o prowadzenie rachunku.
Nie ma prawnych ograniczeń co do liczby rachunków oszczędnościowo-rozliczeniowych, jakie może posiadać jeden właściciel. ROR może być prowadzony na rzecz każdej osoby posiadającej zdolność prawną (w przypadku braku zdolności do czynności prawnych posiadacza rachunku umowę zawiera jego przedstawiciel ustawowy), aczkolwiek minimalny wiek potrzebny do samodzielnego dysponowania rachunkiem to 13 lat (ograniczona zdolność do czynności prawnych).
Rachunek oszczędnościowo-rozliczeniowy jest rachunkiem "a vista" (zgromadzone środki są dostępne na każde żądanie właściciela, nie ma ograniczeń we wpłacaniu i wypłacaniu środków). Środki zgromadzone na rachunku niekiedy są oprocentowane (najczęściej jest to najniższe oprocentowanie ze wszystkich oferowanych przez bank form lokowania pieniędzy).

</doc>
<doc id="528064" url="https://pl.wikipedia.org/wiki?curid=528064" title="Einsiedler">
Einsiedler

Einsiedler – rasa koni, szwajcarski koń sportowy. 
Historia.
Historia konia sięga X w. i klasztoru benedyktynów o tej samej nazwie. Hodowano tam zwierzęta zdolne do wykonywania wszelkich zadań, wliczając w to lekkie prace rolnicze i pociągowe oraz jazdę wierzchem, a proces hodowlany opierał się na miejscowym stadzie "schwyer".
Już w średniowieczu, Benedyktynom udało się stworzyć konia o dużej jakości, który był wówczas znany jako "cavalli della madonna". Ale rasa rozwijała się nadal, zaczęto nazywać ją "einsiedler" (niem. "pustelnik, eremita, anachoreta") i w 1655 założono jej księgę stadną.
Hodowla rasy.
Szwajcaria miała długą historię importowania koni. W XVII w. sprowadzono tam wiele tureckich, włoskich, hiszpańskich i fryzyjskich ogierów, które zostały użyte do dalszego rozwoju "einsiedlerów". Jednak krzyżówki te, wbrew oczekiwaniom, zamiast poprawić rasę, zepsuły ją. W wyniku tego, stara księga stadna w 1784 została wycofana, a na jej miejsce Ojciec Isidor Moser założył nową. 
W XIX w. użyto ogierów "yorkshire coach" i klaczy anglonormandzkich, co okazało się sukcesem. Po czym, nadal kontynuowano poprawianie rasy poprzez wprowadzenie krwi holsztyńskiej. 
W XX wieku, z dobrym rezultatem dodano także geny francuskie, irlandzkie, niemieckie, szwedzkie i angielskie. Z tak szerokiego wyboru wpływów, hodowcom udało się stworzyć ustalony typ.
Szwajcarski koń sportowy, jak wiele innych wierzchowców półkrwi, jest poddawany rygorystycznej selekcji oraz testom, co pozwala utrzymać wysoki standard rasy. Ogiery przechodzą testy wydolnościowe w wieku trzech i pół roku oraz pięciu lat, muszą także wykazać się zdolnością skakania, znajomością podstawowych elementów dresażu, pokonywania przeszkód terenowych, umiejętnością pracy w zaprzęgu. Brany jest także pod uwagę ich pokrój. Jest to wszechstronne, utalentowane i atrakcyjne zwierzę, posiadające ogólnie dobry charakter.
Pokrój konia.
Ma szlachetną głowę o dobrych proporcjach, muskularną szyję, szeroką i głęboką klatkę piersiową, skośnie ustawione łopatki, wydłużony, prosty grzbiet i opadający zad. Nogi z reguły są długie i mocne, z odpowiednio wyrażonymi ścięgnami i ładnie uformowanymi kopytami. Maść może być dowolna, a wysokość w kłębie waha się od 155 do 165 cm.

</doc>
<doc id="528065" url="https://pl.wikipedia.org/wiki?curid=528065" title="Kootenai Falls">
Kootenai Falls

Kootenai Falls – święte miejsce północnoamerykańskich Indian, wodospady na rzece Kootenai w stanie Montana. 
Dla Indian z plemienia Kootenai z Montany, Idaho i Kolumbii Brytyjskiej jest to miejsce tradycyjnych pielgrzymek, modlitw, ceremonii, poszukiwania wizji i składania ofiar, wykorzystywane od czasów przed europejską kolonizacją Ameryki Północnej.
Ocalone decyzją władz w czerwcu 1987 roku, odmawiającą wydania siedmiu lokalnym spółkom elektrycznym zgody na budowę zapory i elektrowni wodnej planowanej na wodospadach. Jedno z wielu odwiedzanych od wieków, a obecnie zagrożonych zniszczeniem i profanacją, świętych miejsc tubylczych ludów Ameryki.

</doc>
<doc id="528067" url="https://pl.wikipedia.org/wiki?curid=528067" title="Rainbow Bridge National Monument">
Rainbow Bridge National Monument

Rainbow Bridge ("Tęczowy Most") – wielki naturalny kamienny łuk z piaskowca w stanie Utah, święte miejsce Indian Ameryki Północnej. Dla Indian z okolicznych plemion Nawahów, Pajutów i Pueblów miejsce tradycyjnych pielgrzymek, modlitw, ceremonii, poszukiwania wizji i składania ofiar, wykorzystywane od czasów przed europejską kolonizacją Ameryki Północnej po czasy współczesne. Zniszczone w II połowie XX wieku. na skutek zalania okolicy przez wody sztucznego Jeziora Powella powstałego po ukończeniu Zapory Glen Canyon na rzece Kolorado w 1963 roku. Jedno z wielu historycznych, a współcześnie zniszczonych lub sprofanowanych, świętych miejsc tubylczych ludów Ameryki.
Naturalny łuk i jego najbliższe okolice objęte są federalną ochroną jako pomnik narodowy Stanów Zjednoczonych pod oficjalną nazwą Rainbow Bridge National Monument. Pomnik został ustanowiony decyzją prezydenta Williama Howarda Tafta 30 maja 1910 roku i zajmuje powierzchnię około 0,65 km². Za administrację pomnikiem odpowiedzialna jest agencja National Park Service.
Według pomiarów z 2007 roku most ma około 71 metrów rozpiętości, co czyni go najdłuższym naturalnym mostem na świecie. Jednocześnie jest on również szóstym co do długości naturalnym łukiem skalnym na świecie. Jego wysokość wynosi około 75 metrów.

</doc>
<doc id="528068" url="https://pl.wikipedia.org/wiki?curid=528068" title="Freiberger">
Freiberger

Freiberger, franc. "Franches-Montagnes" - rasa konia domowego, lekkiego zimnokrwistego pochodząca ze Szwajcarii.
Eksterier.
Freiberger to koń o zwięzłej, harmonijnej budowie ciała. Ma krzepką krótką dobrze osadzoną szyję; kłąb długi, ukośny; łopatki poprawne, masywne; klatkę piersiową szeroką i głęboką o wysklepionych żebrach; grzbiet krótki; zad lekko ścięty, silny; nogi suche, silne, proporcjonalne, względnie krótkie; pęciny średniej wielkości, dawniej ze szczotkami; kopyta kształtne, odporne; ogon o gęstym włosie; głowę średniej wielkości; elegancką, o prostym profilu; oczy i chrapy duże; uszy małe i proste.
Maść zwykle gniada, ale zdarza się również kasztanowata z możliwymi odmianami.
Wysokość w kłębie wynosi od 150 do 160 cm.
Masa ciała wynosi od 550 kg do 650 kg.
Użytkowanie.
Freiberger dobrze wypada na zawodach w ciągnięciu ciężarów, ale potrafi też skakać, startuje w WKKW, w rajdach długodystansowych, jeździe w stylu western i woltyżerce. Jest on wspaniałym towarzyszem człowieka podczas trekkingu, zarówno jako wierzchowiec o dobrych chodach, jak i zwierzę juczne. Wykorzystuje się go także w hipoterapii. Część przedstawicieli rasy trafia do ubojni.
Temperament.
Freiberger jest spokojnym, zrównoważonym, a zarazem bardzo żywym koniem. Jest wytrwały, niewymagający pod względem żywienia i cierpliwie znosi niekorzystne warunki.

</doc>
<doc id="528069" url="https://pl.wikipedia.org/wiki?curid=528069" title="San Francisco Peaks">
San Francisco Peaks

San Francisco Peaks – wulkaniczny grzbiet w środkowo-północnej Arizonie, święte miejsce Indian Ameryki Północnej i ośrodek sportów zimowych na terenie obszaru chronionego "Coconino National Forest" na północ od Flagstaff. Dla Indian z 13 okolicznych plemion, w tym Apaczów, Nawahów, Hopi i Zuni, te święte góry to miejsce tradycyjnych pielgrzymek, modlitw, ceremonii, poszukiwania wizji i składania ofiar, wykorzystywane od czasów przed europejską kolonizacją Ameryki Północnej po czasy współczesne.
Obecną nazwę nadali im hiszpańscy misjonarze, którzy w 1629 r. założyli pierwszą franciszkańską misję w Oraibi – położonej 60 mil dalej wiosce Hopi. Dokładniej zbadane i opisane przez Amerykanów w drugiej połowie XIX w. Od 1898 do 1908 r. leśny rezerwat przyrody, na skutek protestów okolicznych osadników przekształcony w chroniony las państwowy ("Coconino National Forest").
Na obszarze San Francisco Peaks znajdują się cztery najwyższe szczyty Arizony, w tym najwyższy punkt grzbietu, Humphreys Peak. Wzgórza są jedynym obszarem w stanie, na którym występuje roślinność alpejska oraz stanowią główne źródło zaopatrzenia w wodę pobliskiego Flagstaff. Bezczeszczone z punktu widzenia potrzeb tubylczego kultu religijnego przez budowę dużego prywatnego ośrodka sportów zimowych Snowbowl, zagrożone są dalszą profanacją przez plany wytwarzania sztucznego śniegu z wód ściekowych.
Wiosną 2007 r. sąd federalny nakazał wstrzymanie sztucznego naśnieżania z uwagi na zagrożenie skażeniem środowiska i naruszenie wolności religijnej okolicznych plemion. Administrująca terenem wzgórz Federalna Służba Leśna odwołała się od tego wyroku i sprawa jest w toku.
San Francisco Peaks to jedno z wielu odwiedzanych od wieków, a obecnie zagrożonych degradacją i profanacją, świętych miejsc tubylczych ludów Ameryki. Wyroki sądów w sprawie tego znanego w USA miejsca uważane są za precedensowe, bowiem mogą stanowić istotny wskaźnik aktualnej polityki władz federalnych w stosunku do tubylczych Amerykanów.

</doc>
<doc id="528071" url="https://pl.wikipedia.org/wiki?curid=528071" title="Wzgórza San Francisco">
Wzgórza San Francisco



</doc>
<doc id="528072" url="https://pl.wikipedia.org/wiki?curid=528072" title="Tęczowy Most">
Tęczowy Most



</doc>
<doc id="528073" url="https://pl.wikipedia.org/wiki?curid=528073" title="Koń fryderyksborski">
Koń fryderyksborski

Koń fryderyksborski (Frederiksborg) – jedna z ras konia domowego.
Historia.
Rasa Frederiksborg pochodzi z Danii. Księga stadna została założona w 1562 r. przez króla Fryderyka II. Koń do parad i wojen. Musiał być zwinny, elastyczny, prezentować wysoką akcję kończyn, szczególnie w kłusie. Są najstarszą duńską rasą koni. Były to konie bardzo popularne w dobie renesansu i baroku i dzięki temu w XVIII stuleciu zaczęto je eksportować, co przyczyniło się do powstania wielu barokowych ras koni, takich jak knabstrup, koń lipicański, a także uszlachetnianiu innych – kłusak orłowski. W 1839 r. stadnina królewska została zamknięta, a hodowla przeniosła się w prywatne ręce. Również kierunek hodowli z ujeżdżeniowo-zaprzęgowo-pokazowego zmienił się na zaprzęgowo-lekko-pociągowy. Takie ukierunkowanie hodowli, jak i niekonsekwentne krzyżowanie z innymi rasami doprowadziło Fryderyksborgi na skraj wyginięcia. Obecnie rasa została odtworzona, jednak ilość pogłowia jest niska.
Fryderyksborgi są najczęściej maści kasztanowatej, z białymi odmianami. Wysokość w kłębie waha się od 155 cm do 163 cm, ale zdarzają się wyższe osobniki.
Użytkowanie.
Użytkowane są jako konie zaprzęgowe, ujeżdżeniowe, jak również w Akademiach Sztuki Jeździeckiej, gdzie wykonują elementy "wyższej szkoły".

</doc>
<doc id="528076" url="https://pl.wikipedia.org/wiki?curid=528076" title="Celilo Falls">
Celilo Falls

Celilo Falls – święte miejsce północnoamerykańskich Indian, wodospady na rzece Columbia w stanie Waszyngton. 
Dla Indian z okolicznych plemion Umatilla, Nez Perce, Yakima i Warm Springs miejsce tradycyjnych pielgrzymek, modlitw, ceremonii, rytualnych połowów, poszukiwania wizji i składania ofiar, wykorzystywane od czasów przed europejską kolonizacją Ameryki Północnej po czasy współczesne. Zniszczone na skutek zalania okolicy przez wody sztucznego zbiornika powstałego po ukończeniu w 1957 roku Zapory Dallesa. Jedno z wielu historycznych, a obecnie zniszczonych lub sprofanowanych, świętych miejsc tubylczych ludów Ameryki.

</doc>
<doc id="528077" url="https://pl.wikipedia.org/wiki?curid=528077" title="Wodospad Celilo">
Wodospad Celilo



</doc>
<doc id="528079" url="https://pl.wikipedia.org/wiki?curid=528079" title="Wodospad Kootenai">
Wodospad Kootenai



</doc>
<doc id="528081" url="https://pl.wikipedia.org/wiki?curid=528081" title="Planowanie zapotrzebowania dystrybucji">
Planowanie zapotrzebowania dystrybucji

DRP – planowanie zapotrzebowania dystrybucji (ang. "Distribution Requirements Planning"), jest jedną z metod planowania dystrybucji. Usprawnia ona zarządzanie procesami dostaw wyrobów finalnych do sieci dystrybucyjnej poprzez opracowanie prognoz zapotrzebowania na dobra na każdym poziomie sieci - zaczynając od poziomu najniższego (np. punkty sprzedaży detalicznej), a kończąc na poziomie najwyższym (np. magazyn fabryczny). Dane wyjściowe dla każdego poziomu, są danymi wejściowymi dla poziomu następnego. Zapotrzebowanie oszacowane dla najwyższego poziomu dystrybucji może służyć jako dane wejściowe przy opracowywaniu harmonogramów produkcji.
Nowszym procesem planowania jest planowanie zasobów dystrybucji (ang. "Distribution Resource Planning"), zwany również DRP II. Poszerzono je o aspekty związane z takimi zasobami, jak: siła robocza, środki transportu i finansowe, czy też przestrzeń magazynowa, jak również kompletacje partii, czy dyspozycje wysyłkowe.
Proces DRP jest wspomagany przez systemy informacyjne klasy ERP lub APS.

</doc>
<doc id="528084" url="https://pl.wikipedia.org/wiki?curid=528084" title="Powrót przyjaciół">
Powrót przyjaciół

 – japoński film z 1996 roku, pierwszy zrealizowany przez reżysera Takeshiego Kitano po jego wypadku motocyklowym.

</doc>
<doc id="528085" url="https://pl.wikipedia.org/wiki?curid=528085" title="Dyptychy">
Dyptychy



</doc>
<doc id="528086" url="https://pl.wikipedia.org/wiki?curid=528086" title="Rassocha">
Rassocha



</doc>
<doc id="528089" url="https://pl.wikipedia.org/wiki?curid=528089" title="Monstrosity">
Monstrosity

Monstrosity – amerykańska grupa muzyczna wykonująca death metal. Powstała w 1990 roku w Fort Lauderdale w stanie Floryda w USA.

</doc>
<doc id="528090" url="https://pl.wikipedia.org/wiki?curid=528090" title="Gelderländer">
Gelderländer

Gelderlander – jedna z ras konia domowego, obok groningera stanowi odmianę tradycyjnego holenderskiego konia roboczego.
Nazwa pochodzi od prowincji niderlandzkiej, w której XIX wieku wyhodowano rasę. Miejscowe klacze kryto ogierami rasy normańskiej i norfolk, stosując później domieszkę krwi rasy oldenburg i hackney. Otrzymano w rezultacie bardzo silnego i aktywnego konia, o dobrym pokroju. Cechy te zostały przekazane rasie ciepłokrwistej holenderskiej.
Gelderlandery to konie eleganckie, najczęściej użytkowane zaprzęgowo w powozach. Od 1960 roku zmniejszono hodowlę z racji zwiększonego zainteresowania rasą gorącokrwistą holenderską.
Gelderlandery mają od 153 cm do 163 cm wysokości, a ich umaszczenie jest gniade, kasztanowate, kare i siwe, często występują białe odmiany.

</doc>
<doc id="528091" url="https://pl.wikipedia.org/wiki?curid=528091" title="Rossocha (dopływ Ałazei)">
Rossocha (dopływ Ałazei)

Rassocha (ros. Россоха, "Rossocha") – rzeka w azjatyckiej części Rosji, w Jakucji; lewy dopływ Ałazei. Długość 453 km (licząc od źródeł rzeki Ilin-Juriach 790 km).
Powstaje z połączenia rzek Ilin-Juriach i Arga-Juriach; płynie niezwykle krętym biegiem na Nizinie Kołymskiej. Zasilanie śniegowo-deszczowe; zamarza od października do maja. W dorzeczu liczne niewielkie jeziora.

</doc>
<doc id="528092" url="https://pl.wikipedia.org/wiki?curid=528092" title="Klastry genów">
Klastry genów

Klaster – grupa blisko leżących genów, które kodują blisko spokrewnione białka. Jeżeli klaster genów jest kontrolowany przez operator to wówczas mówi się o operonie. Nazwa została wprowadzona przez M. Demereca i P. Hartmana w 1959 roku.

</doc>
<doc id="528093" url="https://pl.wikipedia.org/wiki?curid=528093" title="Divine Empire">
Divine Empire

Divine Empire – amerykańska grupa muzyczna wykonująca death metal z wpływami thrash metalu. Powstała w 1997 roku w Boca Raton w stanie Floryda w USA z inicjatywy Jasona Blachowicza, J.P. Soarsa i Dereka Roddyego.
W 1998 roku muzycy zarejestrowali swój pierwszy album pt. "Redemption". W 2000 roku ukazała się druga płyta grupy pt. "Doomed To Inherit". W 2003 roku został wydany trzeci album pt. "Nostradamus". 25 kwietnia 2005 roku ukazał się czwarty album formacji zatytułowany "Method Of Execution". W ramach promocji we wrześniu zespół wystąpił na trasie koncertowej Bliztkrieg III poprzedzając występy Vader.
Dyskografia.
Opracowano na podstawie materiału źródłowego.

</doc>
<doc id="528094" url="https://pl.wikipedia.org/wiki?curid=528094" title="Groninger (rasa koni)">
Groninger (rasa koni)

Groninger – jedna z gorącokrwistych ras konia domowego, obok gelderlandera stanowi odmianę tradycyjnego holenderskiego konia roboczego.
Konie te pochodzą od rodzimych koni gorącokrwistych, na które wpływ wywarły rasy: normandzkia, norfolska, holsztyńska i oldenburska. Pokrój podobny do gelderlanderów, z którymi groningery współtworzyły holenderskiego konia gorącokrwistego. Rasa groninger jest obecnie dość rzadka. Użytkowana jest pod siodło i jako koń zaprzęgowy.

</doc>
<doc id="528095" url="https://pl.wikipedia.org/wiki?curid=528095" title="Kasyapiya">
Kasyapiya

Kāśyapīya była jedną z osiemnastu szkół wczesnego buddyzmu. Zwaną ja także sthāvirīya gdyż jej poglądy były zbliżone do szkoły sthaviravādy. Znano ich także pod nazwami saddharmavarṣaka lub suvarṣaka. 
Poglądy:
Kāśyapīya posiadała własną wersję "Tripiṭaki". Resztę poglądów dzielili z dharmaguptaką i sthaviravādą.

</doc>
<doc id="528097" url="https://pl.wikipedia.org/wiki?curid=528097" title="Acetyloceluloza">
Acetyloceluloza



</doc>
<doc id="528100" url="https://pl.wikipedia.org/wiki?curid=528100" title="Gidran">
Gidran

Gidran – jedna z ras konia domowego.
Historia, pochodzenie.
Gidran (nazywany także angloarabem węgierskim został wyhodowany w państwowej stadninie koni w Mezőhegyes w roku 1816. 
Z Arabii został sprowadzony kasztanowaty ogier z popularnej gałęzi czystej krwi arabskiej "Siglavy". Został skojarzony z klaczą hiszpańską "Arrogante", której potomek o imieniu "Gidran II" stał się założycielem rasy. Podczas wczesnego procesu hodowlanego prowadzono nieplanowaną politykę doboru partnerów. Wzięła w niej udział część klaczy o hiszpańskim pochodzeniu oraz wiele więcej lokalnych klaczy. Później wprowadzono domieszki konia arabskiego (co jest szczególnie widoczne, zwłaszcza w kształcie głowy) i konia pełnej krwi angielskiej, wskutek czego ustalono charakterystykę rasy. 
Gidrana wyhodowano chcąc stworzyć wierzchowca kawaleryjskiego bardziej kalibrowego i silniejszego niż arab. W obrębie rasy powstały dwie gałęzie: lżejsza, przeznaczona do jazdy wierzchem i cięższa z przeznaczeniem do lekkiej pracy rolniczej i pociągowej. Straty poniesione podczas I wojny światowej sprawiły, że konieczna była ponowne dodanie krwi arabskiej i kisberskiej do hodowli. Ponowny spadek ilości pogłowia nastąpił w roku 1977; po tych stratach wprowadzono dwa ogiery z Bułgarii.
Pokrój.
Gidran to duży, mocny koń o solidnej budowie. Nadaje się do jazdy wyczynowej zarówno jako doskonały wierzchowiec sportowy, jak i koń do powożenia. Ma atrakcyjny wygląd i przeważnie kasztanowate umaszczenie. Jego głowa jest bardzo podobna do głowy koni arabskich, choć trochę mniej szlachetna. Szyja jest proporcjonalna do reszty ciała, pięknie osadzona i muskularna, co powoduje, że nie jest tak "łabędzia", jak u koni arabskich. Klatka piersiowa jest głęboka i szeroka, grzbiet mimo swej długości mocny, a łopatki są skośne, umożliwiające dużą swobodę ruchu. Nogi są mocne, o dobrze uformowanych kopytach i dosyć krótkich nadpęciach.
Wzrost gidrana waha się między 160 a 165 cm w kłębie, jednak zdarzają się konie mierzące nawet 170 cm w kłębie.

</doc>
<doc id="528104" url="https://pl.wikipedia.org/wiki?curid=528104" title="Ramadan Szallah">
Ramadan Szallah

Ramadan Abd Allah Szallah (arab. رمضان عبد الله شلح, "Ramaḍān ʿAbd Allāh Shallaḥ"; ur. 1 stycznia 1958 w Asz-Szudża’ijji w Strefie Gazy, zm. 6 czerwca 2020) – jeden z założycieli, a w latach (1995–2018) także sekretarz generalny Palestyńskiego Islamskiego Dżihadu.
Szallah zdobył doktorat w zakresie bankowości i ekonomii w Wielkiej Brytanii, a następnie pracował jako profesor na uniwersytetach w USA (Tampa), Strefie Gazy, Egipcie i Wielkiej Brytanii (Londyn). Po zabójstwie poprzedniego lidera Dżihadu Fathiego asz-Szikakiego na Malcie w 1995 roku, został wybrany jego nowym przywódcą. Był od tego czasu ścigany przez amerykańskie władze jako międzynarodowy terrorysta (dokument rządowy z 27 listopada). Odbudował Dżihad po niemal całkowitym unicestwieniu go przez izraelskie służby specjalne. Przebywał prawdopodobnie w Damaszku, jednak stopniowo tracił wsparcie rządu syryjskiego. Był zwolennikiem bliskich stosunków z Iranem.

</doc>
<doc id="528106" url="https://pl.wikipedia.org/wiki?curid=528106" title="Urban &amp; Partner">
Urban &amp; Partner



</doc>
<doc id="528114" url="https://pl.wikipedia.org/wiki?curid=528114" title="Prawosławni arcybiskupi Ameryki">
Prawosławni arcybiskupi Ameryki

Archidiecezja Ameryki jest jednostką Kościoła prawosławnego, podlegającą zwierzchnictwu Patriarchatu Konstantynopolitańskiego. Erygowana została w 1922.
Wbrew nazwie archidiecezja obejmuje jedynie Stany Zjednoczone.

</doc>
<doc id="528116" url="https://pl.wikipedia.org/wiki?curid=528116" title="Koń kladrubski">
Koń kladrubski

Koń kladrubski, "Starokladrubský kůň" – najstarsza czeska rasa koni domowych.
Historia.
Rasa hodowana była w stadninie Kladruby nad Labem, utworzonej w 1572 roku przez cesarza Maksymiliana II na bazie hodowli koni andaluzyjskich. Po pewnym czasie pulę genów poszerzono o konie neapolitańskie oraz spokrewnione z końmi lipicańskimi. Początkowo hodowano konie różnej maści, w tym palomino, myszate i gniade, ale powoli hodowlę ograniczono do dwóch maści, które obecnie są jedynymi dopuszczalnymi – karej oraz siwej. Najstarsze archiwa stadniny spłonęły. Za oficjalnych protoplastów kladrubów uważa się ogiera "Generała", urodzonego w 1787 roku w Kopcanach, oraz ogiera "Pepoli" urodzonego w 1764 roku – przodka kladrubów karych. Antenatem linii siwej jest najprawdopodobniej, urodzony w 1799, ogier "Sacramoso".
Pokrój.
Kladrub jest jednym z najcięższych koni gorącokrwistych. Jest blisko spokrewniony z lipcanem, z którym ma wspólnych przodków, choć jest od niego masywniejszy. Ma 175–180 cm wysokości w kłębie, obwód klatki piersiowej wynosi ok. 205 cm, obwód napięcia 22–23 cm, a masa ciała ponad 700 kg. Głowa jest ciężka, o typowym garbonosym profilu, oczy duże i wyraziste, szyja długa, wdzięcznie noszona, szeroka i mocna, grzbiet dość długi i miękki, zad mocny, często lekko spadzisty. Kończyny są silne, pęciny krótkie, niekiedy dość skośne, kopyta kształtne.
Uważa się, że kladruby maści siwej są znacznie mocniejsze i lepiej prezentujące się. Potomkowie linii karej prawie w całości wyginęli podczas II wojny światowej. W roku 1945 w stadninie Slatiňany w pobliżu Gór Żelaznych udało się odtworzyć linię koni karych dzięki krzyżowaniu ocalałych klaczy z ogierami lipicańskimi oraz fryzyjskimi.
Charakter i użytkowanie.
Jedną z charakterystycznych cech tego konia jest jego paradny, wysoki stęp. Ogólną cechą rasy jest wysoka i zebrana akcja kończyn. Jest to mocny, płodny, długowieczny koń, łatwy w ujeżdżaniu. Dość późno osiąga dojrzałość, a żywotność i wytrzymałość zachowuje do późnego wieku. Konie te nie są trudne w ujeżdżaniu i szybko się uczą. Rozwijając tę rasę próbowano uzyskać ciężkie konie karetowe dla dworu cesarskiego. Kladrub nadaje się oprócz zaprzęgów też i do jazdy wierzchem, ale nie sprawdził się jako wierzchowiec kirasjerów. Obecnie rasa traktowana jest jako zabytek narodowy. Cieszy się także międzynarodowym zainteresowaniem jako koń zaprzęgowy i sprawdza się doskonale w konkurencji powożenia.

</doc>
<doc id="528121" url="https://pl.wikipedia.org/wiki?curid=528121" title="Knabstrup">
Knabstrup

Knabstrup – gorącokrwista rasa koni pochodząca z Danii o charakterystycznej, tarantowatej maści.
Historia.
Wielobarwnie umaszczone konie spotyka się już na rysunkach naskalnych z Cro-Magnon sprzed 30 tys. lat i takie właśnie konie były w dawnych czasach najbardziej cenione. Rasa knabstrup została zapoczątkowana w 1808 roku na bazie klaczy hiszpańskich, u których umaszczenie wielobarwne zdarzało się w XIX wieku dość często.
Założycielką rasy knabstrup była hiszpańska klacz Flaebehoppen kupiona przez Judge Lunn od rzeźnika o nazwisku Flaebe. Zaźrebiona fryderyksborgiem, stała się założycielką linii koni maści tarantowatej, głównie poprzez swego wnuka Mikkela.
Pokrój.
Stary typ knabstrupa był wytrzymałym, kościstym zwierzęciem, inteligentnym, łagodnym i pojętnym. Jego jakość obniżyła się w wyniku nieroztropnego ukierunkowania hodowli na wielobarwność i dziś jest niemal w zaniku. Typ nowszy, zbliżony charakterem do appaloosy, jest zwierzęciem o zupełnie dobrej jakości, dość masywnym, o niejednorodnym umaszczeniu. Wysokość w kłębie: ok. 155 cm.

</doc>
<doc id="528123" url="https://pl.wikipedia.org/wiki?curid=528123" title="Synteza Fischer-Tropsch'a">
Synteza Fischer-Tropsch'a



</doc>
<doc id="528125" url="https://pl.wikipedia.org/wiki?curid=528125" title="Mulasarvastivada">
Mulasarvastivada

Mūlasarvāstivāda – jedna z osiemnastu szkół wczesnego buddyzmu. Wyodrębniła się ze szkoły sarvāstivādy. Powodem wyodrębnienia były różnice w pojmowaniu Vinaji (dyscypliny klasztornej).
Vinaja zakładała, że mnich popełniający wykroczenie nie musi być automatycznie usuwany z klasztoru, pod warunkiem, że:
Jednak mūlasarvāstivādini sprzeciwiali się takim założeniom Vinaji, opowiadając się za natychmiastowym usunięciem mnicha popełniającego poważne wykroczenie. Posługiwali się czterema argumentami:
Mūlasarvāstivādini uważali, że pierwszy stopień wyświęcenia został oficjalnie przeprowadzony po raz pierwszy przez czcigodnego Sariputtę, który posiadał rangę odpowiadającą opatowi Wyświęcił on Sudinnę, sześć lat po oświeceniu Buddy. Sudinna popełnił pierwsze wykroczenie niedługo po swoim wyświęceniu. Tak też uważali, że ogłoszenie pierwszego zobowiązania dyscypliny, nastąpiło sześć lat po oświeceniu Buddy. 

</doc>
<doc id="528128" url="https://pl.wikipedia.org/wiki?curid=528128" title="Eric Wynalda">
Eric Wynalda

Eric Boswell Wynalda (ur. 9 czerwca 1969 w Fulerton), piłkarz amerykański grający na pozycji napastnika.
Pierwszym profesjonalnym klubem Wynaldy był San Francisco Bay Blackhawks, w którym grał w latach 1990-92, a ostatnim Chicago Fire, w którym występował w 2001. Poza Stanami Zjednoczonymi reprezentował barwy dwóch klubów niemieckich – Saarbrücken (1992-94) i VfL Bochum (1994-96), San Jose Clash (1996-98, meksykańskiego Club León (1999), Miami Fusion (1999) i New England Revolution (2000).
W reprezentacji USA rozegrał 107 meczów, strzelił 34 bramki. Trzy razy wystąpił na mistrzostwach świata (1990, 1994, 1998). Strzelił w nich jedną bramkę (z rzutu wolnego w meczu przeciwko Szwajcarii na MŚ 1994).

</doc>
<doc id="528135" url="https://pl.wikipedia.org/wiki?curid=528135" title="Kryptandy">
Kryptandy

Kryptandy – grupa organicznych związków chemicznych otrzymywanych syntetycznie, o silnym działaniu kompleksującym. Kryptandy tworzą związki chelatowe o budowie sferycznej. Kompleksowany jon lub atom centralny jest ze wszystkich stron otoczony przez ligand we wnętrzu tzw. "krypty". Kompleksy kryptandów nazywa się kryptatami. W strukturze kryptatu kation związany jest w hydrofilowej wnęce, natomiast niepolarne grupy alkilowe (najczęściej jednostki etylenowe) stanowią hydrofobową część zewnętrzną. Dzięki takiej budowie kryptandy wykazują właściwości jonoforetyczne.
Kryptandy są związkami bicyklicznymi lub tricyklicznymi, których podstawową strukturą jest pierścień oraz rozpościerający się nad nim łańcuch zawierający zazwyczaj kolejne donorowe miejsca ligandu. Dzięki swoim własnościom koordynacyjnym są wykorzystywane w chemii koordynacyjnej jako bardzo selektywne ligandy zwłaszcza dla metali przejściowych i ziem rzadkich.
Najliczniejszą grupę kryptandów tworzą etery koronowe i wielocykliczne lub rozgałęzione aminy.

</doc>
<doc id="528137" url="https://pl.wikipedia.org/wiki?curid=528137" title="OGLE-TR-122 B">
OGLE-TR-122 B

OGLE-TR-122 B – jedna z najmniejszych odkrytych gwiazd. Znajduje się w centrum Drogi Mlecznej w gwiazdozbiorze Kila i krąży wokół innej gwiazdy OGLE-TR-122 A, tworząc system podwójny o oznaczeniu OGLE-TR-122.
Okres obiegu wokół większej gwiazdy wynosi ok. 7,3 dnia. Swoimi rozmiarami przypomina Jowisza (jest od niego większa tylko o 16%), lecz ma od niego około 95 razy większą masę, a jej gęstość jest ok. pięćdziesięciokrotnie większa, niż gęstość Słońca. Została odkryta przez polski zespół OGLE na początku 2005 roku.

</doc>
<doc id="528140" url="https://pl.wikipedia.org/wiki?curid=528140" title="Lusitano">
Lusitano

Lusitano ("koń luzytański") – jedna z gorącokrwistych ras konia domowego, pochodząca z terenów Ribatejo i Alentejo w Portugalii. Lusitano to konie paradne, użytkowane w Wyższej Szkole Jazdy oraz w walkach z bykiem; podobne do koni andaluzyjskich.
Bardzo znanym koniem luzytańskim był "Novilheiro", który zdobywał nagrody w zawodach skoków przez przeszkody najwyższej klasy, pod słynnym jeźdźcem Johnem Whitakerem.
Pochodzenie.
Konie lutyzańskie pochodzą od kuca Sorraia. Na skutek inwazji Maurów na Hiszpanię, rodzime konie połączyły się z krwią koni berberyjskich dosiadanych przez zbrojnych z Afryki Północnej. Przodkowie obecnych lusitano, jak i koni andaluzyjskich, nazywani byli "dzianetami".
Pokrój.
Konie o profilu garbonosym, co wyraźnie odróżnia je od koni andaluzyjskich. Szyja „łabędzia”, łopatki dobrze zbudowane. Muskularny, ścięty zad umożliwia przeniesienie ciężaru konia na nogi tylne, co jest wymaganiem wyższej szkoły jazdy. Kończyny dosyć długie; suche i mocne. Wysokość w kłębie 150-160 cm. Występują wszystkie maści podstawowe, z przewagą siwej, gniadej i bułanej.
Użytkowanie.
Rasa powstała do użytkowania w powozach oraz na potrzeby armii. Współcześnie użytkuje się ją głównie jako konie rekreacyjne oraz ujeżdżeniowe. W Portugalii są też nadal użytkowane jako konie pracujące na ranczach lub w powozach.

</doc>
<doc id="528141" url="https://pl.wikipedia.org/wiki?curid=528141" title="Jejsk">
Jejsk

Jejsk () – miasto w Rosji, w Kraju Krasnodarskim, nad Morzem Azowskim. Około 83,1 tys. mieszkańców (2021). Znajduje się tam uzdrowisko oraz kąpielisko morskie. Do 1918 działała w Jejsku linia tramwaju parowego. Miasto zostało założone w 1848 przez księcia Michała Woroncowa z polecenia cara.
W mieście rozwinął się przemysł maszynowy, spożywczy, obuwniczy oraz drzewny.
Wypoczynek i turystyka.
Jejsk jest znany z wód mineralnych i zdrowotnych kąpieli błotnych. Ma szereg parków, sanatorium, centra rekreacyjne, hotele i plaże. Sezon kąpielowy trwa od maja do września. W mieście znajdują się liczne kawiarnie, kluby i dyskoteki.

</doc>
<doc id="528144" url="https://pl.wikipedia.org/wiki?curid=528144" title="Hyphessobrycon">
Hyphessobrycon

Hyphessobrycon – rodzaj małych, kilkucentymetrowych ryb kąsaczowatych (Characidae), obejmujący kilkadziesiąt gatunków występujących w wodach słodkich Ameryki Południowej. Niektóre gatunki są rybami akwariowymi.
Większość znanych w Polsce ryb akwariowych zaliczanych do rodzaju "Hyphessobrycon" nosi nazwę bystrzyk, kilka gatunków zaliczano wcześniej do rodzaju "Megalamphodus" (barwieńce). Na skutek zmian w systematyce kąsaczowatych niektóre zostały przeniesione do innych rodzajów.
Klasyfikacja.
Gatunki zaliczane do tego rodzaju:
Gatunkiem typowym jest "Hemigrammus compressus" ("Hyphessobrycon compressus").

</doc>
<doc id="528147" url="https://pl.wikipedia.org/wiki?curid=528147" title="Piatigorsk">
Piatigorsk

Piatigorsk (ros. Пятигорск) – miasto w południowej Rosji, w Kraju Stawropolskim, na Kaukazie Północnym. Stolica Północnokaukaskiego Okręgu Federalnego. Położone na zboczu góry Maszuk, nad rzeką Podkumok (dopływ Kumy), na wysokości ok. 600 metrów nad poziomem morza.
W mieście rozwinął się przemysł maszynowy, spożywczy, lekki oraz chemiczny.
Historia.
Pierwsze wzmianki o źródłach mineralnych na tym obszarze pochodzą z zapisków XIV-wiecznego arabskiego podróżnika Muhammada Ibn Battuty. Badania wód mineralnych w Rosji rozpoczęły się w XVIII wieku w okresie panowania Piotra I. W 1717 roku właściwości lecznicze piatigorskich źródeł zostały po raz pierwszy opisane przez carskiego lekarza G. Szobera.
Osada została założona w 1780 roku. W 1803 roku dekretem carskim została ona ustanowiona kurortem. Uzdrowisko początkowo nazywane było Gorące Wody (ros. Горячие Воды, Goriaczije Wody), dopiero w 1830 roku ośrodek otrzymał swoją obecną nazwę wraz z prawami miejskimi. Nazwa miasta jest zbitkiem rosyjskich słów пять гор (pięć gór) i pochodzi od nazwy pobliskiej góry Besztau o pięciu szczytach („besz” – 'pięć', „tau” – 'gór' z tur.). 
W 1841 roku w Piatigorsku zginął w pojedynku rosyjski poeta Michaił Lermontow, a w 1918 został tu rozstrzelany przez bolszewików bułgarski generał Radko Dimitriew. W 1920 roku w mieście powstał Instytut Balneologiczny.
W czasie II wojny światowej miasto zostało zajęte przez wojska hitlerowskie. Okupacja trwała od sierpnia 1942 roku do stycznia 1943 roku, kiedy to Piatigorsk został wyzwolony przez wojska Frontu Zakaukaskiego. Działania wojenne spowodowały ogromne szkody w mieście i okolicach.
Uzdrowisko.
W okolicy znajduje się ponad 40 źródeł wód mineralnych (w tym cieplice do 60 °C), o różnym składzie chemicznym, część radoczynnych. Z pobliskiego jeziora Tambukańskiego wydobywana jest borowina stosowana w kuracjach i leczniczych kąpielach błotnych. Uzdrowisko specjalizuje się w leczeniu chorób układu pokarmowego, nerwowych, dróg moczowych, serca i układu krążenia, reumatycznych, skórnych, chorób kobiecych.
Demografia.
Skład narodowościowy i etniczny w latach 1897 i 2010 na podstawie oficjalnych danych rosyjskich:
Polacy w Piatigorsku.
Piatigorsk był jednym z miejsc zesłań Polaków w carskiej Rosji. Zachował się tu zabytkowy kościół Przemienienia Pańskiego z lat 1840-1844. W czasie I wojny światowej tu zamieszkiwał i prowadził prywatną lecznicę chirurgiczną Józef Kazimierz Ziemacki. Ewakuacją Polaków z Piatigorska do odrodzonej Polski kierował Wiktor Czarnocki.
Transport.
Kolej.
Przez Piatigorsk przebiega linia kolei północno-kaukaskiej. W mieście znajduje się dworzec kolejowy Piatigorsk oraz mniejsze stacje: Lermontowskaja, Nowopiatigorsk, Wyścigi, Przemysłowa.
Autobus.
Miasto ma rozgałęzioną sieć transportu publicznego. Codziennie na trasy miasta wyjeżdżają setki mini-busów, łączących wszystkie okręgi miasta. Oprócz tego, kursują do miast: Lermontow, Jessentuki, Żeleznowodsk, Mineralne Wody, Kisłowodsk, Gieorgijewsk, Nalczyk, a także łączą miasto Piatigorsk z licznymi podmiejskimi miejscowościami. Ostatnio odradza się niegdyś zapomniany system autobusowego transportu. Każdego roku miasto otrzymuje nowe autobusy średniej i dużej pojemności.
Tramwaj.
Liderem wśród przewozów pasażerskich w mieście jest tramwaj. Jego historia zaczęła się w 1903 roku. Pierwsze dwie linie ruszyły 5.05.1904. Na trasy wyjeżdża ponad 40 wagonów produkcji czechosłowackiej: Tatra KTSU, KT4D, T3SU, T4D, i rosyjskiej: ET54, EB54, KTM-15. Cena za przejazd tramwajem to 7 rubli (na 5 września 2008). W mieście działa osiem tras.
Lotnisko.
Najbliższe lotnisko znajduje się w Mineralnych Wodach, niecałe 20 km od Piatigorska.

</doc>
<doc id="528148" url="https://pl.wikipedia.org/wiki?curid=528148" title="Medicine Wheel">
Medicine Wheel

Medicine Wheel – święte miejsce północnoamerykańskich Indian, kamienny krąg w górach Bighorn w stanie Wyoming. Dla Indian z żyjących w pobliżu plemion Arapahów, Czarnych Stóp, Wron, Szejenów, Lakotów i Szoszonów miejsce tradycyjnych pielgrzymek, modlitw, ceremonii, poszukiwania wizji i składania darów ofiarnych, wykorzystywane od czasów przed europejską kolonizacją Ameryki Północnej do dziś. Zagrożone przez turystykę masową, odkąd w 1991 roku Federalna Służba Leśna () zaproponowała rozbudowę infrastruktury turystycznej w okolicy, rozpoczynając promocję kręgu jako lokalnej atrakcji i wyrażając zgodę na wyrąb lasu w sąsiedztwie. Jedno z wielu odwiedzanych od wieków, a obecnie zagrożonych zniszczeniem i profanacją, świętych miejsc tubylczych ludów Ameryki. Na fali popularności New Age miejsce odwiedzane także przez ludzi zainteresowanych szamanizmem, astrologią, obcymi cywilizacjami, itp.

</doc>
<doc id="528149" url="https://pl.wikipedia.org/wiki?curid=528149" title="Atom znaczony">
Atom znaczony



</doc>
<doc id="528150" url="https://pl.wikipedia.org/wiki?curid=528150" title="Leczniczy Krąg w Wyomingu">
Leczniczy Krąg w Wyomingu



</doc>
<doc id="528154" url="https://pl.wikipedia.org/wiki?curid=528154" title="Kisłowodzk">
Kisłowodzk

Kisłowodzk (, "Kisłowodsk") – miasto w Rosji, w Kraju Stawropolskim. Liczy około 128,7 tys. mieszkańców (2020). Ośrodek eksploatacji węgla kamiennego oraz przemysłu maszynowego, spożywczego, materiałów budowlanych. Prawa miejskie posiada od 1903 roku. Kisłowodzk jest znanym rosyjskim kurortem balneologicznym.
Na terenie miasta znajduje się Kisłowodzki Park Narodowy.
Geografia.
Miasto położone jest 234 km od miasta Stawropol, 64 km od Mineralnych Wód, na wysokości 750-1200 metrów nad poziomem morza.
Położenie i topografia.
Kisłowodzk znajduje się w południowej części Kraju Stawropolskiego, prawie na granicy z Karaczajo-Czerkiesją i Kabardo-Bałkarią, na przedgórzu Wielkiego Kaukazu, 65 km od góry Elbrus. Miasto położone jest na styku małych, malowniczych dolin rzek Olchowki i Bieriozowej, będących dopływami Podkumoka. Dominuje teren górzysty, liczne jary i wąwozy. Najniższy punkt miasta znajduje się na wysokości 750 m n.p.m., a najwyższy – 1409 m n.p.m.
Klimat.
Klimat – umiarkowany kontynentalny z dużą liczbą dni słonecznych w roku (około 150). Średnia roczna temperatura wynosi około 8 °C, a średnia opadów rocznych – 650 mm, z czego większość przypada na wiosnę i wczesne lato. Kisłowodzk charakteryzuje się łagodną pogodą bez silnych wiatrów i wilgotnością, która waha się od 56 do 70%.
Historia.
XVIII wiek.
Pod koniec XVIII wieku Dolina Kisłowodzka była niezaludniona. Istnieją dane potwierdzające, że obszar okolic źródła Narzan do nikogo nie należał i pozostawał terytorium granicznym pomiędzy ziemiami Dużej Kabardy na wschodzie, a plemionami abazyńskimi na zachodzie. W 1793 roku Dolinę Kisłowodzką odwiedził naukowiec Peter Simon Pallas. Szczegółowo badał on źródło Narzan, zmierzył głębokość, sporządził jego opisy oraz plany okolic. Pierwsze zabiegi lecznicze przeprowadzono tu w 1798 roku, kiedy to dowódca wojsk linii Kaukaskiej Iraklij Morkow brał kąpiele w ciepłych źródłach wraz z żoną i towarzyszami.
XIX wiek.
7 marca 1803 roku Aleksander I nakazał budowę umocnień. 13 czerwca 1803 rozpoczęto budowę, a po pięciu miesiącach, 10 października zakończono prace. Fortyfikacja „Kwaśne wody” (ros. Кислые воды, "Kisłyje wody") weszła w skład Azowsko-Mozdockiej linii obronnej. Została ona wzniesiona na wzgórzu pomiędzy rzeczkami Olchowką i Bieriozową. Otoczona suchą fosą twierdza miała kształt gwiazdy z trzema ostrymi kątami i dwiema półokrągłymi basztami, na których rozmieszono działa. Fortyfikacja została połączona z rzeką tunelem, co mogło zapewnić dostęp do wody w razie przedłużającego się oblężenia. W twierdzy zazwyczaj stacjonowały dwie kompanie żołnierzy, ale w lecie garnizon powiększano.
Kilka lat później (około 1812 roku) pospiesznie wzniesiona twierdza przeszła gruntowną przebudowę. Powstały kamienne domy dla starszych oficerów i gości honorowych, a także wybudowano wysokie kamienne mury z otworami strzelniczymi i wieżami narożnymi.
Pierwszymi osadnikami w okolicy byli żołnierze, którzy zakończyli swoją służbę w twierdzy.
W 1812 roku zbudowano pierwszy basen (wcześniej kąpiele urządzano w dołach wykopanych w ziemi.) W 1820 roku, w kisłowodzkiej fortecy przebywał Aleksander Puszkin, który przybył tam wraz z rodziną gen. Nikołaja Rajewskiego. Po raz kolejny odwiedził Kisłowodzk w 1829 roku, podczas podróży na Kaukaz.
Duże znaczenie dla miejscowości miały budowa szosy w roku 1875 oraz otwarcie linii kolejowej w 1894, które połączyły Kisłowodzk z Mineralnymi Wodami. W tym samym czasie, budowano wille i rezydencje na terenie przyległym do parku i dzielnicy uzdrowiskowej. Niektóre z dawnych domków przetrwały do dnia dzisiejszego. W 1895 roku Kisłowodzk uzyskał dostęp do elektryczności, natomiast w 1896 roku otworzono małą rozlewnie wody mineralnej.
XX wiek.
W 1903 roku Kisłowodzk otrzymał prawa miejskie.
Dekada porewolucyjna to czas szybkiego rozwoju miasta. W tym czasie zbudowano dwadzieścia nowych sanatoriów, natomiast kolejne 22 ośrodki powstały w odrestaurowanych budynkach hoteli, pensjonatów i dworków.
W czasie II wojny światowej Kisłowodzk zamienił się w „miasto szpital”. W 1941 roku w sanatoriach urządzono 36-39 szpitali. Wojska niemieckie zajęły miasto w sierpniu 1942 roku. W styczniu 1943 roku Kisłowodzk został wyzwolony przez wojska Frontu Zakaukaskiego. Miasto zostało odznaczone Orderem Wojny Ojczyźnianej I klasy.
Pierwsze lata powojenne to przede wszystkim okres odbudowy miasta, które mocno ucierpiało w trakcie wojny. Proces ten trwał do około 1950 roku. W kolejnych dziesięcioleciach kontynuowano budowę ośrodków wypoczynkowych oraz parków, a miasto rozszerzyło swoje granice.
W literaturze.
Michaił Bułhakow wymienia nazwę kurortu w pierwszym rozdziale powieści "Mistrz i Małgorzata" (do Kisłowodzka chce się wybrać Berlioz, co uniemożliwia mu śmierć poniesiona pod kołami tramwaju).

</doc>
<doc id="528157" url="https://pl.wikipedia.org/wiki?curid=528157" title="Missouri Fox Trotter">
Missouri Fox Trotter

Missouri Foxtrotter – jedna z ras konia domowego, pochodząca z USA.
Budowa.
Kon średniej wielkości. W kłębie mierzy od 145 do 165 cm.
Każda maść jest dopuszczalna z wyjątkiem umaszczenia appaloosa.
Powinien być mocno zbudowany, zdolny do niesienia ciężaru. Głowa mała, sucha, zwężająca się ku nozdrzom, z uszami o zaostrzonych końcach, podobnych do lisich. Duże, bystre oczy, znamionujące inteligencję.
Kark w proporcji do kłody, dobrze osadzony.
Grzbiet krótki i mocny, dobrze wysklepione żebra. Klatka piersiowa głęboka i mocna. Łopatki powinny być osadzone pod kątem około 45-50 stopni do reszty ciała, dobrze umięśnione.
Nogi muskularne, zwężające się ku kopytom.
Kopyta mocne, w proporcji do reszty ciała.
Historia, pochodzenie, użytkowość.
Pochodzi z gór Ozark położonych na granicy stanów Arkansas i Missouri w USA. Powstał w latach 20. XIX wieku i zalicza się do najstarszych ras amerykańskich. Kiedy w 1821 r. Missouri stało się oficjalnie jednym ze stanów USA, ludzie zaczęli tu masowo przybywać z Tennessee, Kentucky i Wirginii, zabierając ze sobą najróżniejsze wierzchowce. Znaczącą rolę w tworzeniu typu, z którego później powstał Missouri Fox Trotter, odegrali pierwsi osadnicy rejonu Ozark - Alsupsowie. Krzyżowali oni wielochodźce (ang. gaited horses) ras Saddlebred, Standardbred, Tennessee Walking Horse z mocnymi, dobrze zbudowanymi i wszechstronnymi rasami kłusującymi jak Morgan, Thoroughbred (folblut) i końmi arabskimi, dzięki czemu uzyskali konie wszechstronnie użytkowe, łączące silę z piękną sylwetką, wierzchowce zdolne do pokonywania dużych odległości w trudnym terenie w sposób wygodny dla jeźdźca, pracy z bydłem, orki, ciągnięcia wozu czy powózki do kościoła w niedzielę i wyścigów po kościele, a później powrotu do domu w ten sam dzień. Konie te były wybierane przez osoby, które musiały pokonywać duże dystanse bez zmęczenia konia czy jeźdźca, jak szeryfów, lekarzy, handlarzy bydłem. Do dziś używane są przez rangerów lub np. w Wielkim Kanionie do transportowania turystów.
Tak narodziła się jedna z ras wielochodzców, które zamiast- bądź oprócz tradycyjnego kłusa mają różne chody, jak "fox trot" u Missouri Fox Trotterow, "running walk" u Tennessee Walking Horse, "Paso LLano" czy "Sobreandando" u Peruvian Paso, "rack" w Racking Horse itd. Z Tennessee Walking Horse łączą tę rasę wspólni przodkowie, stąd duża różnorodność w obrębie rasy typów i wielkości poszczególnych osobników oraz czystość ich chodów. Ostatnio podejmowane są prace hodowlane, mające na celu ograniczenie wpływu Tennessee Walking Horse na tę rasę.
Wspomnieć też należy, że fox trot jest chodem wrodzonym, nie wymagającym treningu i używania tzw. action devices jak specjalnych podkowów, wysokich podkładek, łańcuchów na pęcinach itp używanych do zwiększenia efektowności chodu jak u ras Saddlebred czy Tennessee Walking Horse.
Jak inne wielochodźce, Missouri Fox Trotter (MFT) jest w stanie pokonywać duże odległosci bez zmęczenia, używany jest więc do rajdów: endurance i trail. Ze względu na wyjątkowo łagodne usposobienie, inteligencję, łatwość jazdy i przyjazność, jest wspaniałym koniem dla całej rodziny. Dzięki charakterystycznemu czterotaktowemu chodowi "fox trot" zamiast kłusa, mogą go używać osoby z różnymi schorzeniami czy osoby starsze, niezdolne do anglezowania czy jazdy w półsiadzie.
Chód, jazda.
Fox Trotter nie jest koniem o ekstrawagancko wysokim chodzie, jak Saddlebred, ale bardzo pewnym w każdym terenie.
Flat Walk (step) jest bardzo wydajny, o bardzo długim wykroku (przy prawidłowym ukątowaniu łopatek), zagarniający przestrzeń. Zadnie nogi głęboko wchodzą pod kłodę i przekraczają (ang. overstride) ślady przednich. Odbywa się to z charakterystycznym kiwaniem-'przytakiwaniem' głową w rytm zadnich nóg.
Fox Trot -charakterystyczny dla rasy chód, od którego wzięła nazwę. Polega na tym, że przednie nogi konia poruszają się stępem, a zadnie ślizgającym się kłusem, co powoduje minimalne ruchy grzbietu, tylne nogi przekraczają ślady przednich. Jeśli tak się nie dzieje, nie jest to prawdziwy "fox trot". Jest to niezwykle komfortowe i pozwala pokonywać długie dystanse ze stosunkowo dużą prędkością, od 8 do 13 km/godz. bez zmęczenia. Jeździec nie porusza się w siodle w górę i w dól jak w kłusie, ale siedzi praktycznie nieruchomo, jedynie z lekkim kołysaniem do przodu i do tyłu. "Fox trot" jest chodem diagonalnym, podobnie jak kłus, ale rytm jest minimalnie opóźniony, co powoduje ze zamiast chodu dwutaktowego kłusa(1-2), słyszymy wyraźnie cztery oddzielnie uderzenia kopyt (1-2--3-4), gdzie przerwa między drugim i trzecim uderzeniem jest nieco dłuższa. To powoduje, że nie ma fazy 'lotu' jak w kłusie i twardego lądowania, powodującego wstrząs; MFT cały czas ma nogę na ziemi.
W czasie "fox trota" łeb konia jest lekko uniesiony, z charakterystycznym "potakiwaniem", u niektórych koni również "potakują" rozluźnione uszy i dolna warga. Ogon jest lekko uniesiony.
Galop-porównywany jest do ruchu fotela na biegunach ('rocking chair canter'); miękki, bujający, z lekko uniesioną głowa i ogonem, bardzo wygodny i łatwy do wysiedzenia nawet przez początkujących jeźdźców.
Niektóre osobniki tej rasy zdolne są też do innych chodów, jak "running walk", "singlefooting" czy "rack".

</doc>
<doc id="528162" url="https://pl.wikipedia.org/wiki?curid=528162" title="Canyon Mine">
Canyon Mine

Canyon Mine – święte miejsce Indian Ameryki Północnej, kanion na terenie obszaru chronionego "Kaibab National Forest" w stanie Arizona. Dla Indian z pobliskiego plemienia Havasupai miejsce tradycyjnych pielgrzymek, modlitw, ceremonii, poszukiwania wizji i składania darów ofiarnych, wykorzystywane od czasów przed europejską kolonizacją Ameryki Północnej do dziś. Stopniowo niszczone przez wydobycie uranu za zgodą Federalnej Służby Leśnej (ang. "U.S. Forest Service"). Jedno z wielu odwiedzanych od wieków, a obecnie zagrożonych zniszczeniem i profanacją, świętych miejsc tubylczych ludów Ameryki.

</doc>
<doc id="528165" url="https://pl.wikipedia.org/wiki?curid=528165" title="Badger-Two Medicine">
Badger-Two Medicine

Badger-Two Medicine – święte miejsce Indian Ameryki Północnej, góra na terenie graniczącego z rezerwatem Czarnych Stóp () obszaru chronionego "Lewis and Clark National Forest" w stanie Montana. Dla Indian z okolicznych plemion ta święta góra to miejsce tradycyjnych pielgrzymek, modlitw, ceremonii, poszukiwania wizji i składania darów ofiarnych, wykorzystywane od czasów przed europejską kolonizacją Ameryki Północnej do dziś. Zagrożone przez działalność spółek górniczych, planujących wydobywanie na masową skalę w jej rejonie ropy naftowej i gazu ziemnego. Jedno z wielu odwiedzanych od wieków, a obecnie zagrożonych rosnącym zniszczeniem, zanieczyszczeniem i profanacją, świętych miejsc tubylczych ludów Ameryki.

</doc>
<doc id="528166" url="https://pl.wikipedia.org/wiki?curid=528166" title="Teberda">
Teberda

Teberda (ros. "Теберда") – miasto w Rosji, na północnych stokach Wielkiego Kaukazu, nad rzeką Teberdą (dopływem Kubania) w Karaczajo-Czerkiesji. Uzdrowisko, miejscowość wypoczynkowa i ważne centrum turystki górskiej. Centrum miejscowości leży na wysokości 1280 m n.p.m. Liczy około 8,65 tys. mieszkańców (2019).
Siedziba zarządu Teberdyński Park Narodowy.
Klimat.
Warunki klimatyczne Teberdy determinowane są położeniem miejscowości w głębokiej dolinie górskiej o przebiegu południkowym, nieco obniżonym ciśnieniem atmosferycznym, występowaniem wiatrów dolinnych i fenowych, średnią wielkością opadów atmosferycznych, intensywnym nasłonecznieniem, stosunkowo ciepłymi zimami i niezbyt gorącymi latami. Średnia temperatura najchłodniejszego miesiąca zimy, stycznia, wynosi -2,3 °C. Średnia temperatura najcieplejszych miesięcy letnich (lipiec-sierpień) wynosi +15,5 °C, przy czym zaznaczają się znaczne rozpiętości między temperaturą w dzień (+30 °C) i w nocy (+6 - +8 °C). Roczna suma opadów w samej Teberdzie wynosi ok. 700 mm, przy czym duża ich część spada w postaci śniegu, a grubość jego pokrywy osiąga 2 m. Liczba godzin słonecznych w ciągu roku sięga 2200.
Historia.
Teberda została założona w 1868 r. przez karaczajskich osadników z Karaczajewska. Pierwszymi byli przedstawiciele 40 rodzin z rodu Ożaja Bajczorowa i dlatego początkowo osada funkcjonowała pod nazwą "Bajczorałany-Kabak" (karacz. Байчораланы-Къабакъ), gdzie wyraz „kabak” oznacza w tym języku „osadę, wieś”. Z czasem wśród mieszkańców coraz większy procent zaczęli stanowić przedstawiciele innych rodów i nazwę wsi zmieniono na „Teberdę” od nazwy rzeki, nad którą leży. Znaczenie miejscowości wzrosło po wybudowaniu w latach 1894-1903 biegnącej doliną Teberdy strategicznej Suchumskiej Drogi Wojennej.
Początki ruchu turystycznego datują się na pierwszą połowę lat 20. XX w. W 1925 r. oddano tu do użytku pierwsze sanatorium przeciwgruźlicze, a w następnym roku Teberda zanotowała 330 gości. Znaczny rozwój miejscowości nastąpił po II wojnie światowej, kiedy zaczęły tu powstawać kolejne sanatoria i domy wypoczynkowe, hotele i schroniska turystyczne. W roku 1950 było tu ok. 10 tys. gości, a w 1968 już przeszło 200 tys. W latach 1955-1975 Teberda przyjęła łącznie ponad milion osób, w tym już kilka tysięcy przyjezdnych zza granicy. Dekretem Prezydium Rady Najwyższej RFSRR z dniem 8 lutego 1971 r. Teberda uzyskała prawa miejskie.

</doc>
<doc id="528167" url="https://pl.wikipedia.org/wiki?curid=528167" title="Jasaczna">
Jasaczna

Jasaczna (ros. Ясачная, "Jasacznaja") – rzeka w azjatyckiej części Rosji, w Jakucji; lewy dopływ Kołymy. Długość 490 km; powierzchnia dorzecza 35 900 km².
Źródła w Górach Czerskiego; płynie w kierunku północnym po Nizinie Kołymskiej, w środkowym i dolnym biegu liczne meandry i starorzecza. Zasilanie śniegowo-deszczowe; zamarza od października do maja. Główne dopływy: Omulowka, Rassocha (lewe).
Żeglowna od ujścia Omulowki. Przy ujściu do Kołymy leży osiedle Zyrianka.

</doc>
<doc id="528170" url="https://pl.wikipedia.org/wiki?curid=528170" title="Rezerwat przyrody Torfowisko Rąbień">
Rezerwat przyrody Torfowisko Rąbień

Rezerwat przyrody Torfowisko Rąbień – torfowiskowy rezerwat przyrody, położony na terenie wsi Rąbień AB w gminie Aleksandrów Łódzki, w powiecie zgierskim (województwo łódzkie). Jest położony w zasięgu działania leśnictwa Smulsko (Nadleśnictwo Grotniki).
Charakterystyka.
Został utworzony w 1988 roku, a jego powierzchnia wynosi 42,43 ha (akt powołujący podawał 42,12 ha). Celem ochrony rezerwatu jest zachowanie torfowiska wysokiego ze zróżnicowaną roślinnością.
Ochrona obejmuje rozległą dolinę między wydmami, w której znajduje się dawniej eksploatowane torfowisko. Obecnie miąższość torfu na obszarach niewyeksploatowanych wynosi 1,5–3 m.
Najcenniejszym zbiorowiskiem roślinnym w rezerwacie jest mszar torfowcowo-wełniankowy, który jednak jest w wielu miejscach wypierany przez roślinność szuwarową lub leśną.
Część rezerwatu zajmują wyrobiska potorfowe znajdujące się w różnych stadiach sukcesji wtórnej. Najmłodsze, wypełnione brunatną wodą torfianki są porośnięte roślinnością szuwarową – pałkę wąskolistną i trzcinę pospolitą. W starszych zagłębieniach występuje mszar złożony z torfowca odgiętego i wełnianki wąskolistnej. Na nieprzekształconych przez człowieka częściach torfowiska występuje mszar z wełnianką pochwowatą.
Flora.
W rezerwacie występują gatunki roślin chronionych: rosiczka okrągłolistna, kukułka szerokolistna, bagno zwyczajne, modrzewnica pospolita, pływacz drobny. Z roślin niepospolitych rosną tu m.in.: pływacz zwyczajny i żurawina błotna.
Fauna.
W rezerwacie żyje 68 gatunków ptactwa, głównie wodno-błotnego, w tym rzadko występujące: świerszczak, wodnik, łabędź niemy, błotniak stawowy, dzięcioł średni, kszyk, kropiatka.
Wśród płazów występują: żaba jeziorkowa, niebiesko ubarwiona w okresie godów żaba moczarowa, żaba wodna, żaba trawna, ropucha szara, ropucha zielona, rzekotka drzewna, kumak nizinny, traszka grzebieniasta i traszka zwyczajna.
Gady reprezentują: jaszczurka zwinka i jaszczurka żyworodna.
Ssaki żyjące w rezerwacie to m.in.: kret, ryjówka aksamitna, łasica, lis, zając szarak, piżmak amerykański, mysz leśna i mysz polna, nornica ruda, wiewiórka, dzik, sarna, jeż.

</doc>
<doc id="528171" url="https://pl.wikipedia.org/wiki?curid=528171" title="Jermaine Jenas">
Jermaine Jenas

Jermaine Anthony Jenas (ur. 18 lutego 1983 w Nottingham) – angielski piłkarz występujący na pozycji pomocnika.
Kariera klubowa.
Jenas pochodzi z Nottingham. Jako dziecko uczęszczał do szkółki piłkarskiej miejscowego Nottingham Forest, gdzie w roku 2001 został włączony do pierwszej drużyny. W seniorskiej ekipie zadebiutował 7 stycznia w pojednyku z Wolverhampton Wanderers w ramach Pucharu Anglii. Po jednym sezonie tam spędzonym, w którym zdobył cztery bramki w dwudziestu dziewięciu ligowych meczach przeszedł za kwotę pięciu milionów funtów do Newcastle United w lutym 2002 roku. Zadebiutował w nim 9 lutego w meczu z Southampton. W pierwszym roku gry w nowym klubie został wybrany przez PFA Młodym Piłkarzem Roku. W swoim klubie występował przez trzy lata. W tym czasie dla Newcastle zaliczył sto dziesięć ligowych występów, w których strzelił dziewięć bramek. Następnie, 31 sierpnia 2005 podpisał kontrakt na sumę siedmiu milionów funtów z Tottenhamem Hotspur. W nowej drużynie Anglik zadebiutował 10 września w zremisowanym 0:0 ligowym meczu z Liverpoolem. W pierwszym sezonie tam spędzonym zagrał jeszcze w trzydziestu meczach i strzelił sześć goli. W sezonie 2007/08 wraz ze swoim klubem świętował zdobycie Pucharu Ligi Angielskiej.
W 2011 roku przebywał na wypożyczeniu w Aston Villi do której przeszedł latem 2011 roku.
28 września 2012 roku został na miesiąc wypożyczony do Nottingham Forest.
Kariera reprezentacyjna.
Jenas występował na Mistrzostwach Europy do lat 17. Zaliczył także dziewięć występów w reprezentacji U-21. W kadrze A zadebiutował 12 lutego 2003 w przegranym 1:3 towarzyskim spotkaniu z Australią. Trzy lata później Sven-Göran Eriksson powołał go na Mistrzostwa Świata, na których Anglia dotarła do ćwierćfinału, w którym przegrała po rzutach karnych z Portugalią. Jenas na tym turnieju nie zagrał w żadnym spotkaniu. Swojego pierwszego gola w kadrze strzelił 6 lutego 2008 w pojedynku ze Szwajcarią. Dotychczas w barwach narodowych wystąpił dwadzieścia razy.

</doc>
<doc id="528172" url="https://pl.wikipedia.org/wiki?curid=528172" title="Bozzetto">
Bozzetto

Bozzetto (również maquette) – trójwymiarowy szkic rzeźbiarski, powstający zazwyczaj na bazie projektu rysunkowego. 
Bozzetto jest wykonywane w małej skali z wykorzystaniem miękkich i nietrwałych materiałów, takich jak glina, wosk czy gips. Często wiąże się z rozdzieleniem pracy samego artysty od pracy wykonawcy właściwej rzeźby, stąd nierzadko posiada większą wartość artystyczną od wynikowego dzieła. Jego rozwój przepadał na okres baroku.
Dawniej mianem "bozzetto" określano zarówno szkic malarski, jak i rzeźbiarski. Obecnie określenie to stosuje się jedynie w odniesieniu do rzeźby.

</doc>
<doc id="528178" url="https://pl.wikipedia.org/wiki?curid=528178" title="Arcybiskupi Karelii">
Arcybiskupi Karelii

Lista Arcybiskupów Karelii i całej Finlandii, zwierzchników Autonomicznego Fińskiego Kościoła Prawosławnego:

</doc>
<doc id="528182" url="https://pl.wikipedia.org/wiki?curid=528182" title="Dron">
Dron



</doc>
<doc id="528185" url="https://pl.wikipedia.org/wiki?curid=528185" title="Mario Pio Gaspari">
Mario Pio Gaspari

Mario Pio Gaspari (ur. 8 kwietnia 1918, zm. 23 czerwca 1983) – włoski duchowny katolicki, dyplomata watykański, arcybiskup tytularny.
Święcenia kapłańskie otrzymał 21 lipca 1940. W czerwcu 1973 został mianowany delegatem apostolskim w Meksyku, z arcybiskupią stolicą tytularną Numida. Sakry biskupiej udzielił mu 29 czerwca 1973 papież Paweł VI z towarzyszeniem arcybiskupów Agostino Casaroli i Barnardina Gantina. W listopadzie 1977 został przeniesiony na stanowisko pronuncjusza apostolskiego w Japonii. W kwietniu 1982 przewodniczył uroczystościom pogrzebowym polskiego misjonarza franciszkańskiego w Japonii, Zenona Żebrowskiego.

</doc>
<doc id="528190" url="https://pl.wikipedia.org/wiki?curid=528190" title="Hiperprolaktynemia">
Hiperprolaktynemia

Hiperprolaktynemia – podwyższone stężenie prolaktyny we krwi. Osiowe objawy hiperprolaktynemii dają obraz wtórnego hipogonadyzmu hipogonadotropowego.
Etiologia.
Głównymi przyczynami hiperprolaktynemii są: 
Hiperprolaktynemia może pojawiać się w stanach fizjologii:
Rozpoznanie.
O hiperprolaktynemii mówimy kiedy stężenie prolaktyny jest wyższe niż 20 ng/ml u kobiet i 15 ng/ml u mężczyzn. Hiperprolaktynemię czynnościową rozpoznaje się po teście z metoklopramidem: po podaniu 10 mg metoklopramidu powinien nastąpić 2-5 krotny wzrost stężenia PRL. 
W gruczolakach przysadki stężenie prolaktyny często przekracza 100 ng/ml.
Guzy okolicy przysadkowo-podwzgórzowej czasami powodują zaburzenia pola widzenia przez ucisk na skrzyżowanie wzrokowe - konieczne jest także badanie okulistyczne.
Badania obrazowe mózgu: tomografia komputerowa wysokiej rozdzielczości, rezonans magnetyczny z kontrastem.
Objawy.
Objawy u kobiet:
Objawy u mężczyzn:
Leczenie.
Istnieją dwie zasadnicze metody leczenia: farmakologiczne i chirurgiczne.
W pierwszym rzędzie stosuje się leki aktywujące receptory dopaminy typu D2 laktoforów - komórek wydzielających prolaktynę i/lub zmianie leków obniżających stężenie dopaminy.
Stosowane leki: bromokryptyna, lizuryd, pergolid, chinagolid i kabergolina.
Bromokryptyna skutkuje u ponad 70% pacjentów, ale jej skutkiem ubocznym często są nudności. Wtedy stosuje się pergolid lub bardziej selektywne: chinagolid i kabergolinę. Po roku, dwóch można zaprzestać podawania leków - u około 1/6 poziom prolaktyny pozostaje wtedy w normie.
W przypadku hiperprolaktynemii polekowej modyfikuje się leczenie podstawowe.
Leczenie neurochirurgiczne stosuje się, gdy leki okazują się niewystarczająco w obniżaniu stężenia prolaktyny, stwierdza się nietolerancję lub oporność na leki, stwierdza się duże guzy z pojawieniem się "objawów uciskowych", stwierdza się znaczną dynamikę wzrostu guza oraz u kobiet z guzem typu "macroprolactinoma" planujących ciążę. W niektórych przypadkach stosuje się
radioterapię jako uzupełnienie leczenia neurochirurgicznego.

</doc>
<doc id="528194" url="https://pl.wikipedia.org/wiki?curid=528194" title="Michał Łuszczyński">
Michał Łuszczyński



</doc>
<doc id="528196" url="https://pl.wikipedia.org/wiki?curid=528196" title="Wiktor Kemula">
Wiktor Kemula

Wiktor Kemula (ur. 6 listopada 1902 w Izmaile, zm. 17 października 1985 w Warszawie) – polski chemik, uważany za twórcę polskiej szkoły polarografii.
Życiorys.
Urodził się w polskiej rodzinie zamieszkałej w mieście Izmaił, leżącym w delcie Dunaju w pobliżu Morza Czarnego. Wcześnie stracił oboje rodziców. W 1921 ukończył szkołę średnią w Izmaile z wyróżnieniem i w tym samym roku jako stypendysta rozpoczął studia na Uniwersytecie Jana Kazimierza we Lwowie. Na trzecim roku studiów został zastępcą asystenta przy katedrze profesora Stanisława Tołłoczki. W wieku 25 lat uzyskał doktorat chemii.
W latach 1929–1930 odbywał staż naukowy u profesora Jaroslava Heyrovskiego na Uniwersytecie Karola w Pradze, a w latach 1930–1931 w Lipsku u profesorów Petera Debye’a i Fritza Weigerta. W latach 1936–1941 był profesorem chemii fizycznej na Uniwersytecie we Lwowie, kierownikiem Zakładu Chemii Fizycznej UJK. W 1936 został wybrany na członka Towarzystwa Naukowego we Lwowie. W październiku 1936 otrzymał tytuł profesora nadzwyczajnego chemii fizycznej Uniwersytetu Jana Kazimierza we Lwowie.
W okresie sowieckiej okupacji Lwowa nadal prowadził działalność naukową. Wykładał chemię na tajnym UJK. W okresie okupacji niemieckiej pracował w fabryce przemysłu spożywczego.
1 lipca 1945 został profesorem na Uniwersytecie Warszawskim. Był kierownikiem Zespołu Katedr Chemicznych. W 1955 został wybrany na prezesa Polskiego Towarzystwa Chemicznego. Był promotorem ponad 50 doktorantów.
W 1956 został członkiem korespondentem, a w 1961 członkiem rzeczywistym PAN.
W 1968 został usunięty z Uniwersytetu Warszawskiego, formalnie przeszedł na emeryturę w 1972. 
Profesor Kemula jest wynalazcą elektrody o wiszącej kropli rtęci (hanging mercury drop electrode – HMDE). Przyczynił się do rozwoju chemii elektroanalitycznej, szczególnie polarografii.
W PRL informacje na temat Wiktora Kemuli podlegały cenzurze. W 1977 jego nazwisko znajdowało się na specjalnej liście osób pod szczególną kontrolą cenzury. Zalecenia cenzorskie dotyczące jego osoby zanotował Tomasz Strzyżewski, który w swojej książce o peerelowskiej cenzurze opublikował notkę informacyjną z 7 stycznia 1977 Głównego Urzędu Kontroli Prasy, Publikacji i Widowisk. Wytyczne dla cenzorów wymieniały jego nazwisko z adnotacją: "Wszelkie próby popularyzowania w środkach masowego przekazu (prasa codzienna, radio, TV, tygodniki społeczno-polityczne) niżej wymienionych osób należy sygnalizować kierownictwu GUKPPiW". Zalecenia cenzorskie zezwalały jedynie na publikacje w prasie specjalistycznej, naukowej oraz skryptach itp..
W latach 1981–1985 był prezesem reaktywowanego Towarzystwa Naukowego Warszawskiego. 1 grudnia 1982 Uniwersytet Warszawski przyznał mu tytuł doktora honoris causa.
Był miłośnikiem muzyki poważnej, uprawiał czynnie muzykę kameralną. Zmarł podczas koncertu w warszawskim kościele św. Krzyża. Pochowany na cmentarzu Powązkowskim (kwatera 6-5-27).

</doc>
<doc id="528197" url="https://pl.wikipedia.org/wiki?curid=528197" title="Koń pleweński">
Koń pleweński

Koń pleweński – bułgarska rasa konia domowego.
Na rasę tę miała duży wpływ czysta krew arabska i pełna krew angielska. Odmiana z Plewen jest w umaszczeniu kasztanowata, a konie o maści od ciemnokasztanowatej do karej są rasą naddunajską. Użytkowane są pod siodło i prac polowych. Średnia wysokość w kłębie to około 154 cm.

</doc>
<doc id="528199" url="https://pl.wikipedia.org/wiki?curid=528199" title="Stanisław Kozicki (polityk)">
Stanisław Kozicki (polityk)

Stanisław Kozicki (ur. 5 kwietnia 1876 w Łępicach, zm. 28 września 1958 w Polanicy-Zdroju) – polski polityk i publicysta ruchu narodowego, współpracownik Romana Dmowskiego.
Działalność polityczna.
W 1899 roku wstąpił do Ligi Narodowej, a w 1902 roku przystąpił do SND. W kwietniu 1904 był współorganizatorem unickiej pielgrzymki do Rzymu. Był w grupie przyjętej na audiencji przez papieża Piusa X.
Pomimo intensywnej pracy politycznej, często wyjeżdżał za granicę, w 1904 wyjechał na wakacje do Francji. Zamieszkał w Paryżu, gdzie przebywała także jego przyszła żona Maria Czaykowska (15 sierpnia 1878 – 8 czerwca 1963), malarka z Krakowa. Pobrali się 30 listopada 1907 roku w kościele Świętego Krzyża w Warszawie. Po ślubie Koziccy wyjechali ponownie na dwa lata do Paryża. Był tutaj wolnym słuchaczem Szkoły Nauk Politycznych, gdzie zaznajomił się z problematyką polityki międzynarodowej, która odtąd będzie przedmiotem jego publicystyki, zafascynował się także współczesną myślą narodową francuskiego filozofa, monarchisty i twórcy koncepcji nacjonalizmu integralnego, Charlesa Maurrasa. Od 1910 roku wchodził w skład Komitetu Centralnego Ligi Narodowej i Zarządu Głównego Stronnictwa Demokratyczno-Narodowego. W odpowiedzi na deklarację wodza naczelnego wojsk rosyjskich wielkiego księcia Mikołaja Mikołajewicza Romanowa z 14 sierpnia 1914 roku, podpisał telegram dziękczynny, głoszący m.in., że „krew synów Polski, przelana łącznie z krwią synów Rosyi w walce ze wspólnym wrogiem, stanie się największą rękojmią nowego życia w pokoju i przyjaźni dwóch narodów słowiańskich”. Był członkiem Komitetu Narodowego Polskiego W 1918 roku został członkiem Komitetu Narodowego Polski w Paryżu. Po przyjeździe do Paryża w grudniu 1918 roku został mianowany przez Dmowskiego sekretarzem generalnym delegacji polskiej na konferencję paryską zakończoną podpisaniem traktatu wersalskiego.
W maju 1920 roku powrócił do Polski i zamieszkał w Poznaniu. W 1922 roku został wybrany na posła do Sejmu z listy Związku Ludowo-Narodowego, zostając najpierw członkiem prezydium klubu, potem zaś jego przewodniczącym oraz prezesem Zarządu Głównego ZLN. Gdy 3 lutego 1926 roku objął funkcję ambasadora RP w Rzymie, obóz sanacyjny, na czele z Kazimierzem Świtalskim, dyskredytował nowego ambasadora, imputując mu poparcie dla włoskiego faszyzmu. W wyniku tej kampanii odwołano go z Rzymu 1 grudnia 1926 roku. Do 1925 roku był posłem, a w latach 1928–1935 (przez dwie kadencje) senatorem. Wybrany do Senatu w 1928 roku z listy Związku Ludowo-Narodowego z województwa lubelskiego. Już w końcu lat dwudziestych nie wierzył w możliwość utrzymania pokoju w Europie, był szczególnie krytyczny wobec Ligi Narodów. Apelował, aby nie zaniedbywać wysiłków w celu przygotowania Polaków do wojny. Po 1935 roku wycofał się z czynnej działalności politycznej.
W chwili wybuchu wojny mieszkał w Warszawie. Podczas okupacji gen. Stefan Rowecki zaproponował Kozickiemu uczestnictwo w komitecie doradczym. Propozycja Grota została przyjęta. Stanisław Kozicki, mając zaufanie do szefa Związku Walki Zbrojnej, popierał tzw. akcję scaleniową wszystkich grup politycznych i wojskowych.
Publicystyka i praca naukowa.
Był redaktorem wielu pism. Kiedy w 1910 roku wrócił z Francji do Warszawy, Roman Dmowski powierzył mu stanowisko redaktora naczelnego „Gazety Warszawskiej”, a w Przeglądzie Narodowym zajmował się sprawami polityki międzynarodowej. Od 1914 do 1918 roku redagował „Gazetę Polską”, w Poznaniu kierował „Kurierem Poznańskim” i „Przeglądem Wszechpolskim”. Od 1924 roku redagował ponownie Gazetę Warszawską.
Gdy wycofał się z polityki, podjął pracę jako tłumacz i pisarz historyczny. Poświęcił się wtedy studiom nad twórczością Mickiewicza, Słowackiego i Krasińskiego, czego owocem stała się praca o polskiej myśli politycznej okresu romantyzmu.
Od 1945 roku współpracował z pismami katolickimi, „Tygodnikiem Powszechnym” i „Kierunkami”. W marcu 1947 roku został członkiem Instytutu Zachodniego w Poznaniu. Napisał jeszcze kilka artykułów, lecz „Tygodnik Powszechny” odmawiał ich publikacji. Później zajął się pisaniem książki "Historia Ligi Narodowej". Zajmował się również tłumaczeniem prac naukowych autorów obcych na język polski.
Po wojnie.
Po upadku powstania opuścił Warszawę, mieszkał najpierw w Śmiłowicach koło Proszowic, potem od stycznia 1945 roku w wyzwolonym Krakowie. Kiedy jednak w okresie walki władz z opozycją antykomunistyczną przed referendum w 1946 i pierwszymi wyborami do Sejmu w 1947 roku spostrzegł, że jest inwigilowany przez UB, 20 marca 1947 roku przeniósł się na daleką wówczas prowincję, do Polanicy-Zdroju. Zmarł w 1958 roku w wieku 82 lat; na polanickim cmentarzu spoczywa wspólnie z żoną Marią z Czaykowskich Kozicką. We wrześniu 2000 roku jego sylwetkę zaprezentowano na wystawie Towarzystwa Miłośników Polanicy „Oni byli tu pierwsi”, rok później z inicjatywy TMP odsłonięto tablicę upamiętniającą Stanisława Kozickiego przed domem przy ul. Elsterskiej 6, w którym mieszkał z żoną od marca 1948 roku.

</doc>
<doc id="528201" url="https://pl.wikipedia.org/wiki?curid=528201" title="Wartość p">
Wartość p

Wartość "p", p-wartość, prawdopodobieństwo testowe (ang. "p-value, probability value") – prawdopodobieństwo, że zależność jaką zaobserwowano w losowej próbie z populacji mogła wystąpić przypadkowo, wskutek losowej zmienności prób, choć w populacji wcale nie występuje. Jest to narzędzie służące jedynie do podstawowej kontroli błędów, i świadczy o wartości dowodowej danych jedynie pośrednio. Według wielu przeglądów i komentarzy błędne interpretacje wartości formula_1 są w naukach powszechne.
Jest definiowane ściśle jako prawdopodobieństwo kumulatywne wylosowania próby takiej lub bardziej skrajnej jak zaobserwowana, przy założeniu, że hipoteza zerowa jest prawdziwa. Wartość formula_1 jest używana we wnioskowaniu częstościowym przy weryfikacji hipotez statystycznych jako narzędzie kontroli błędów pierwszego rodzaju, polegających na uznawaniu fałszywych hipotez za prawdziwe. Jeśli wartość formula_1 jest niższa, niż przyjęty z góry poziom istotności statystycznej (oraz jeśli model jest trafny, a jego założenia spełnione) można postępować tak, jakby hipoteza zerowa została odrzucona.
Wartość formula_1 to prawdopodobieństwo skrajnych danych przy założeniu hipotezy zerowej: formula_5 Można je rozumieć jako stopień, w jakim dane są zaskakujące, jeśli nie spodziewaliśmy się wykryć w danych kompletnie niczego. Nie należy jej mylić z prawdopodobieństwem danych przy założeniu alternatywnej hipotezy badawczej, ani z prawdopodobieństwem hipotez w świetle danych; mogą mieć one zupełnie inne wartości:
Według oryginalnej propozycji Ronalda Fishera wartość formula_1 może być używana do oceny wartości dowodowej danych, jednak jest to interpretacja obarczona licznymi zastrzeżeniami. Współtwórcy podejścia częstościowego, Neyman i Pearson, uważali, że takie oceny są nieuprawnione. W realistycznych sytuacjach wartość formula_1 nie musi silnie korelować z prawdziwością hipotezy zerowej. Prawidłowo stosowana metodologia częstościowa nie służy do decydowania wprost o prawdziwości hipotez, zwłaszcza na podstawie pojedynczych badań, ale do unikania błędów decyzyjnych przy wielokrotnym powtarzaniu testów.
Istnieją sytuacje, w których wniosek, do którego prowadzi obliczanie wartości formula_9 jest błędny lub wręcz absurdalny, przede wszystkim jeśli badacz popełni błędy metodologiczne lub oszustwa (tzw. P-hacking): np. nie zastosuje poprawki na porównania wielokrotne. Autorzy postera konferencyjnego z 2009 r. zilustrowali to, wykonując badanie fMRI na martwym łososiu. Próby, w których nieżywej rybie pokazywano fotografie ludzi, wiązały się z istotną statystycznie zmianą aktywacji obszarów w jej mózgu (przed poprawkami).
Definicja.
W modelu wnioskowania częstościowego przed wykonaniem eksperymentu wybiera się krytyczny poziom istotności odpowiadający dopuszczalnemu w ocenie badacza ryzyku popełniania błędu pierwszego rodzaju oraz model statystyczny odpowiadający hipotezie zerowej formula_10 tj. zakładający brak istnienia jakiegokolwiek efektu w populacji. W praktyce z reguły stosowany jest poziom istotności formula_11 Wartość formula_1 to obliczone na podstawie danych prawdopodobieństwo uzyskania takich lub bardziej skrajnych obserwacji w modelu hipotezy zerowej formula_5 Odczytuje się ją zależnie od testu i tego, czy zakładamy jedno-, czy dwustronną hipotezę alternatywną – z jednej lub obu stron dystrybuanty właściwego dla niego rozkładu. Przed rozpowszechnieniem komputerów korzystano z tablic statystycznych, co było zaletą podejścia częstościowego, zapewniającego w ten sposób gotowe rozwiązania dla najczęściej spotykanych postaci problemów. Jeśli wartość formula_1 jest mniejsza od przyjętego poziomu istotności, wynik uważa się za zaskakujący w świetle formula_15 i określa się go jako istotny statystycznie. Jest to rozstrzygnięcie zero-jedynkowe – wynik jest albo istotny na przyjętym poziomie, albo nie. Jeśli eksperyment uwzględnia wielokrotne wykonywanie testów statystycznych, poziom istotności powinien uwzględniać poprawkę przeciwdziałającą problemowi porównań wielokrotnych, np. Bonferroniego.
Użycie unormowanej wielkości, w przeciwieństwie do różnorodnych statystyk testowych (z, F, t, chi-kwadrat, D Kołmogorowa-Smirnowa itp.), pozwala bezpośrednio porównywać to, na ile dane z różnych eksperymentów są zaskakujące – przy założeniu hipotezy zerowej.
Interpretacja.
Wartość formula_1 niższa od krytycznego poziomu istotności formula_17 w podejściu częstościowym uprawnia jedynie do postępowania doraźnie tak, jakby hipoteza zerowa została odrzucona. Jest parametrem konkretnych obserwacji (próby statystycznej), a nie hipotezy badawczej. Nie wyraża wprost prawdopodobieństwa hipotezy alternatywnej: formula_18 Nie wyraża też ryzyka popełnienia błędu pierwszego rodzaju (wynosi ono zawsze tyle, jaki przyjęto poziom istotności, najczęściej formula_19). Nie wyraża również istotności praktycznej badanego zjawiska – niską wartość formula_1 można uzyskać przy mikroskopijnych różnicach międzygrupowych (wielkości efektu), jeśli wielkość próby (moc statystyczna) jest bardzo duża. Jacob Cohen zwraca uwagę, że w naturze nie istnieją efekty idealnie zerowe, i w każdej parze zmiennych można oczekiwać jakiejś współzmienności, choćby mikroskopijnej. Miarą istotności praktycznej wyniku jest wielkość efektu z jej przedziałem ufności.
Wartość formula_1 wyższa od poziomu istotności formula_22 jest nieinformacyjna – nie świadczy ani za, ani przeciwko hipotezie zerowej. Wartość taka może oznaczać, że badanie miało zbyt niską moc statystyczną – w takim przypadku przedział ufności rezultatu będzie obejmować zarówno zero, jak i wyniki odległe od zera. Aby rzetelnie stwierdzić, czy zaobserwowane dane rzeczywiście świadczą na rzecz braku efektu praktycznie różnego od zera, a nie wynikają np. z niskiej mocy, można na przykład wykonać test równoważności (taki jak "TOST" – od ang. "two one sided tests)". Możliwe jest też na przykład, że badane zjawisko jest powierzchownie podobne do hipotezy zerowej – jak np. niektóre mechanizmy doboru naturalnego w biologii ewolucyjnej – i hipoteza badawcza musi być wyrażona w postaci bardziej szczegółowego modelu.
To, czy badanie może być uważane za przekonujące, zależy od jego konstrukcji i powtarzalności, a nie surowej wartości formula_1 pojedynczego badania czy alternatywnych odpowiedników takich jak czynnik Bayesa.
Rozkład wartości formula_1.
Przy bardzo wysokiej mocy statystycznej testów, wyniki, które leżą poniżej, ale blisko progu istotności statystycznej formula_25 (np. o wartości formula_1 z przedziału 0,02–0,05), mogą świadczyć wbrew konwencjonalnym interpretacjom procedury bardziej na rzecz hipotezy zerowej. Jest to wariant paradoksu Lindleya.
Gdy różnica, której istnienie testujemy, jest w rzeczywistości nieobecna (hipoteza zerowa jest prawdziwa), rozkład oczekiwanych wartości formula_1 jest jednostajny – każda wartość jest identycznie prawdopodobna. Spodziewamy się, że 5% wyników przypadkowo znajdzie się w każdym 5% rozkładu istotności, także w 0–0,05.
Gdy testujemy faktycznie istniejącą różnicę (hipoteza zerowa jest fałszywa), rozkład wartości formula_1 jest silnie prawoskośny – w stopniu zależącym od mocy statystycznej badania. Przy bardzo wysokiej mocy statystycznej większość testów fałszywej hipotezy zerowej powinna osiągać wartości formula_1 bliskie zeru. Wartości tylko trochę bardziej odległe – już np. w przedziale 0,02–0,05 – mogą wbrew spełniania kryterium „istotności statystycznej” świadczyć bardziej na rzecz prawdziwości hipotezy zerowej.
Jeśli zbiór badań tego samego zjawiska, szczególnie pochodzących z jednej publikacji lub od jednego autora, nie jest w pełni zgodny z oczekiwanym rozkładem – nie jest jednostajnie prawoskośny – można podejrzewać, że ma miejsce tendencyjność publikacji, błąd lub oszustwo naukowe (P-hacking). Narzędziem służącym do sprawdzania tego podejrzenia jest na przykład formula_30-curve.
Przykład.
Wyobraźmy sobie eksperyment sprawdzający, czy moneta jest symetryczna (jednakowa jest szansa otrzymania orła, jak i reszki). Hipoteza zerowa jest więc taka, że moneta jest symetryczna i każde odchylenie liczby otrzymanych orłów od liczby reszek jest tylko przypadkiem. Przypuśćmy, że wyniki eksperymentu to wyrzucenie co najmniej 14 orłów z 20 rzutów. Wartość formula_1 takiego wyniku jest szansą na to, żeby uczciwa moneta dała przynajmniej 14 orłów na 20 rzutów lub najwyżej 6 reszek na 20 rzutów. Prawdopodobieństwo tego, że na 20 rzutów symetrycznej monety otrzymamy co najmniej 14 orłów wynosi:
Otrzymujemy zatem wartość formula_1 większą od konwencjonalnego poziomu istotności 0,05, tak więc nie ma podstaw do podważania hipotezy o tym, że moneta jest symetryczna.

</doc>
<doc id="528211" url="https://pl.wikipedia.org/wiki?curid=528211" title="Bastnazyt">
Bastnazyt

Bastnazyt (bastenzyt, bastnezyt, hamartyt) – minerał z gromady węglanów, niekiedy zaliczany do grupy halogenków. Należy do minerałów rzadkich.
Nazwa pochodzi od złoża Bastnäs koło Riddarhyttan w Västmanlandzie, w Szwecji.
Oprócz form podstawowych, na drodze diadochii tworzy wiele odmian, zawierających takie pierwiastki jak neodym, dysproz, europ czy lutet. Odmiany najczęściej występujące to:
Właściwości.
Zazwyczaj tworzy kryształy o pokroju tabliczkowym (nieco wydłużone). Występuje w skupieniach zbitych ziarnistych.
Występowanie.
Jest składnikiem pegmatytów i utworów hydrotermalnych. Bywa spotykany w skarnach i karbonatytach. Współwystępuje z cerusytem, allanitem, monacytem, barytem, fluorytem, burbankitem, ankylitem.
Miejsca występowania: Niemcy – Schwarzwald, Szwecja – Riddarhyttan, USA – Kalifornia, Kolorado, Nowy Meksyk, Rosja – Ural, Madagaskar, RPA.
W Polsce – został stwierdzony na Dolnym Śląsku (Żółkiewka), w okolicach Suwałk (rozpoznany w rdzeniu wiercenia Tajno).
Linki zewnętrzne.
Galeria:
Artykuły:

</doc>
<doc id="528214" url="https://pl.wikipedia.org/wiki?curid=528214" title="Koń tierski">
Koń tierski

Koń tierski – jedna z ras konia domowego. 
Jest to koń kozacki o umaszczeniu srebrzysto-siwym. Pochodzi z Kaukazu. W XIX wieku ich hodowlę rozwinął hrabia Strowanow, a w latach 20. XX wieku hodował je marszałek Siemion Budionny. Konie tierskie użytkowane są głównie pod siodło i wyróżniają się raczej umaszczeniem niż wymiarami.

</doc>
<doc id="528219" url="https://pl.wikipedia.org/wiki?curid=528219" title="Murzyn">
Murzyn

Murzyn – określenie osoby czarnoskórej stosowane w języku polskim od XIV wieku. Określenie kontrowersyjne, pierwotnie mające neutralne znaczenie i pochodzenie, współcześnie jest przez niektórych uznawane za obraźliwe z powodu związanej z nim frazeologii. Obecnie obserwuje się proces stopniowej pejoratywizacji tego wyrazu w polszczyźnie. Ze względu na odczucia niektórych osób czarnoskórych współcześnie część językoznawców (w tym Rada Języka Polskiego) nie zaleca używania tego określenia w przestrzeni publicznej.
Etymologia.
Etymologia słowa nie jest jednoznacznie ustalona, może wywodzić się od niem. słowa Mohr, co z kolei wywodzi się od łac. maurus (-a, -um) plur. mauri (-orum) oznaczającego czarny i będącego rzymskim określeniem mieszkańców dzisiejszego Maghrebu. To samo źródło może mieć staropolskie „murzyć” (czernić coś), a to z kolei z łac. "maurus" poprzez dodanie -in.
Frazeologia.
Potocznie, w charakterze przenośni wyraz „murzyn” (zapisywany małą literą) to również określenie osoby ciężko pracującej nie na swoje nazwisko, osoby wykorzystywanej do ciężkiej pracy lub osoby bardzo mocno opalonej (por. wieloznaczność). W tym znaczeniu "murzyn" funkcjonuje także w utartych związkach frazeologicznych, np.:
Kontrowersyjny status.
Kwestia uznawania określenia „Murzyn” za jednoznacznie neutralne bądź pejoratywne wzbudza kontrowersje wśród użytkowników języka polskiego, a zdania na temat jego charakteru są podzielone.
Mimo swojego pierwotnie neutralnego pochodzenia i znaczenia, współcześnie określenie to jest niekiedy uważane za pejoratywne przez część użytkowników języka, w tym niektórych czarnoskórych, m.in. ze względu na związaną z nim frazeologię. W badaniu CBOS z 2007 r. 19% Polaków stwierdziło, że słowo to jest obraźliwe lub krzywdzące, 12% – że czasem jest, a czasem nie jest, a 68% że nie jest obraźliwe.
Jednocześnie argumentem za neutralnością wyrazu jest możliwość jego łączenia z wyrazami oznaczającymi cechy pozytywne, np. „piękna Murzynka”, „przystojny Murzyn”, w odróżnieniu od określeń o wydźwięku pejoratywnym, w przypadku których takie połączenia budziłyby przeciwstawne odczucia, np. „miły czarnuch”. Opinię o neutralności tego słowa podzielają m.in. dwaj językoznawcy: profesorowie Jerzy Bralczyk i Jan Miodek.
Starsze słowniki często nie zawierają informacji o negatywnych skojarzeniach związanych z tym słowem. Jeszcze w czerwcu 2020 r. Słownik Języka Polskiego PWN uznawał słowo „Murzyn” za neutralne i nie było ono opatrzone żadnymi kwalifikatorami czy notami o użyciu (w przeciwieństwie do słowa „czarnuch” – – które oznaczone było jako „pogardliwe”). Aktualnie zarówno Słownik Języka Polskiego PWN, jak i Wielki Słownik Języka Polskiego notują, że współcześnie wyraz ten jest uznawany za obraźliwy.
Opinia Rady Języka Polskiego.
W sierpniu 2020 r. członek Rady Języka Polskiego Marek Łaziński, w odpowiedzi na list dotyczący słowa „Murzyn”, który został nadesłany do organu, wydał opinię, w której stwierdził m.in.:
Opinia spotkała się zarówno z wyrazami poparcia, jak i krytyki, przede wszystkim ze strony środowisk konserwatywnych, które zarzuciły Łazińskiemu zbytnią poprawność polityczną.
W październiku 2020 r. na 55. posiedzeniu plenarnym Rada Języka Polskiego jednogłośnie przyjęła opinię Marka Łazińskiego jako swoje oficjalne stanowisko. Decyzja ta spotkała się z jednej strony negatywnymi komentarzami ze strony konserwatywnych mediów i prawicowych polityków z drugiej strony z wyrazami zadowolenia.
W opinii osób publicznych.
Polski poseł Killion Munyama zapytany, czy uważa słowo „Murzyn” za obraźliwe, odpowiedział twierdząco, dodając, że "murzyn kojarzy się ze złymi powiedzeniami typu „sto lat za murzynami” i jest obraźliwym określeniem".
Bianka Nwolisa, która zasłynęła na warszawskiej manifestacji transparentem "" („Przestań nazywać mnie Murzynem”), pojawiła się na okładce "Vogue" jako „znak nadziei i walki z dyskryminacją”. Pięć Polek zainicjowało akcję "#DontCallMeMurzyn", w której stwierdziły, że określenie to „kojarzy się im z upokorzeniem, bólem czy strachem”.
Do nazwy „Murzyn” przychylnie odniósł się inny czarnoskóry polak, dziennikarz Brian Scott, który nazwał siebie „pierwszym Murzynem Rzeczypospolitej”, a także wydał książkę o tym tytule.
Początkowo opinię o neutralności rzeczownika „Murzyn” podzielał też czarnoskóry były poseł na Sejm Rzeczypospolitej Polskiej John Godson, który w 2011 r. stwierdził, że nie widzi nic złego w tym słowie dodając, że nie obraża się, jeśli słyszy je od osoby, która czuje szacunek do czarnoskórych. Jednak w czerwcu 2020 r. Godson wyraził krytyczny stosunek wobec używania słowa „Murzyn” wobec osób, które sobie tego nie życzą, pisząc na Twitterze: "[...] Podobnie jest do słowa Murzyn. Ewoluował. Skoro zainteresowani nie chcą być nazwani murzynami – proszę ich tak nie nazywać".
Opinię RJP z 2020 r. skrytykował między innymi czarnoskóry polski prawicowy aktywista Bawer Aondo-Akaa, który nazwał ją „motywowaną politycznie”, dodając, że w kulturze polskiej: "słowo „Murzyn” nie ma obraźliwych konotacji, na przykład tak, jak ma to miejsce w Stanach Zjednoczonych, we Francji czy w Wielkiej Brytanii".

</doc>
<doc id="528220" url="https://pl.wikipedia.org/wiki?curid=528220" title="Badanie dotykiem">
Badanie dotykiem



</doc>
<doc id="528221" url="https://pl.wikipedia.org/wiki?curid=528221" title="RoHS">
RoHS

RoHS (ang. "Restriction of Hazardous Substances") – unijna dyrektywa Restriction of Hazardous Substances (2002/95/EC), z 27 stycznia 2003 roku, wprowadzona w życie 1 lipca 2006 roku. Dyrektywa ta została transponowana do prawa polskiego Rozporządzeniem Ministra Gospodarki z dnia 27 marca 2007 roku (). Celem wprowadzenia dyrektywy jest zmniejszenie ilości substancji niebezpiecznych przenikających do środowiska z odpadów elektrycznych i elektronicznych. W pierwotnym brzmieniu dyrektywa ta była połączona z dyrektywą WEEE, jednak w wyniku prac legislacyjnych Komisji Europejskiej dyrektywy te rozłączono od siebie. Dyrektywa RoHS obejmuje swoim działaniem ograniczenia na etapie produkcji we wprowadzaniu substancji niebezpiecznych w elektronice, natomiast WEEE odpowiada za odpowiednią zbiórkę i utylizację produktów elektronicznych, traktowanych jako odpady. Zamysłem ustawodawców było, aby dyrektywy odzwierciedlały czas życia produktów, do których się odnoszą. Dyrektywa RoHS nie jest dyrektywą "nowego podejścia" (ang. "new approach"), tzn. towary nie wymagają ogólnego systemu oceny zgodności (oznakowania CE).
W dniu 8 czerwca 2011 Parlament Europejski przyjął zmienioną dyrektywę ws. ograniczenia używania niektórych niebezpiecznych substancji w sprzęcie elektrycznym i elektronicznym – ROHS 2011/65/UE, która weszła w życie 3 stycznia 2013 r., zastępując dyrektywę 2002/95/WE. Nowy ROHS jest już oparty na zasadach obowiązujących dla dyrektyw nowego podejścia, które uwzględniają tzw. Nowe Ramy Prawne Decyzji (WE) 768/2008.
Treść.
Dyrektywa ta odnosi się bezpośrednio do produktów, ale swoim oddziaływaniem obejmuje odpowiednio zdefiniowanego producenta. Treść dyrektywy mówi, że nowy sprzęt elektroniczny wprowadzany do obrotu na terenie Unii Europejskiej i EFTA począwszy od 1 lipca 2006 (w Polsce od 27 marca 2007) będzie zawierał ograniczenia w zawartości materiałów szkodliwych: ołowiu, rtęci, kadmu, sześciowartościowego chromu, polibromowanych bifenyli (PBB) i polibromowanych eterów fenylowych (PBDE). Komisja europejska określiła maksymalne stężenia tych pierwiastków/substancji w materiale jednorodnym. Załącznik II do dyrektywy.
Uwaga: 
DYREKTYWA DELEGOWANA KOMISJI (UE) 2015/863 z dnia 31 marca 2015 r. zmieniająca załącznik II do dyrektywy Parlamentu Europejskiego i Rady 2011/65/UE w odniesieniu do wykazu substancji objętych ograniczeniem poszerzyła listę substancji.
Substancje objęte ograniczeniem, o których mowa w art. 4 ust. 1, i maksymalne wartości ich stężenia dopuszczalne wagowo w materiałach jednorodnych
Wyjątki od dyrektywy RoHS.
W związku z punktem dyrektywy dotyczącym dopasowania do postępu naukowo-technicznego, w dyrektywie wprowadzono szereg wykluczeń (wyjątków). Wykluczenia te są przyznawane kiedy nie istnieje możliwość zastąpienia danego regulowanego pierwiastka (substancji), lub nie istnieje możliwość zmniejszenia jego stężenia do poziomu maksymalnej koncentracji, bez utraty pożądanych parametrów fizycznych, bądź fizykochemicznych. Tak się dzieje np. w wypadku zawartości rtęci w lampach, ołowiu w stopach metali. Lista wykluczeń jest obecnie bardzo długa. Raz na cztery lata, zgodnie z art. 5 dyrektywy, Komisja Europejska prosi konsultantów o dopasowanie listy wyjątków do obecnego postępu naukowo technicznego.
W dniu 24 stycznia 2008 na drodze Decyzji Komisji Europejskiej przyznano trzy kolejne wykluczenia – odpowiednio dla podanych stopów kadmu, ołowiu w materiałach lutowniczych oraz tlenku ołowiu (zobacz stronę Min. Gospodarki poświęconą dyrektywie ROHS).
Grupy produktowe.
Z dyrektywy oprócz grupy 8 i 9 wyłączony jest również sprzęt militarny, związany z bezpieczeństwem i obronnością. Dyrektywa nie obejmuje swoim działaniem także sprzętu, który jest częścią innego sprzętu bądź instalacji (w budowie modułowej) i samodzielnie nie może spełniać swojej funkcji.
Produkty szarej strefy.
Produkty szarej strefy (ang. "grey-area products"). Określenie to odnosi się do produktów trudnych do zakwalifikowania do którejś z grup produktowych występujących w załączniku do WEEE, lub produkty, które nie spełniają założeń sprzętu elektrycznego i elektronicznego. Przykładami takich produktów są: 
Analizy takie są przeprowadzane na spotkaniach grup zajmujących się nadzorem rynku w krajach członkowskich, w celu ujednolicenia interpretacji dyrektywy. Ponieważ każdy kraj członkowski ma dowolność w interpretowaniu przepisów dyrektywy, mogą istnieć pewne rozbieżności w tych interpretacjach. 
Należy zaznaczyć, że w wypadku produktów "szarej strefy" to do producenta należy przyporządkowanie produktu do odpowiedniej grupy produktowej. Organ nadzoru, zastrzega prawo do weryfikacji.
Normy przemysłowe.
Obecnie istnieją dwie normy przemysłowe związane z badaniami i przekazywaniem informacji w łańcuchu dostaw. 
Due diligence w RoHS.
Z należytą starannością (ang. "due diligence") oznacza metodologię postępowania, gromadzenia, zarządzania jakością produktów z perspektywy dyrektywy RoHS. Działania zgodne z "Due diligence" dają producentowi możliwość obrony przed konsekwencjami incydentalnego "zanieczyszczenia" produktu stężeniem zabronionych pierwiastków powyżej dozwolonego poziomu. Jeżeli w wyniku kontroli nadzór rynku stwierdzi, że w produkcie przekroczono dopuszczalne stężenie pierwiastków, natomiast producent, za pomocą dokumentacji, jest w stanie wykazać, że zrobił wszystko aby nie dopuścić do takiej sytuacji, sąd badający sprawę może odstąpić od ukarania producenta. System ten z powodzeniem działa w Wielkiej Brytanii.
Kary w ustawodawstwie polskim.
Oryginalna dyrektywa RoHS nie daje żadnych wytycznych odnośnie do kar za nieprzestrzeganie jej wymogów. Precyzuje tylko, że mają być "skuteczne, proporcjonalne i odstraszające". Mimo że dyrektywa weszła w życie w Polsce zgodnie z Rozporządzeniem Ministra Gospodarki, to podlega ona bezpośrednio pod ustawę Prawo ochrony środowiska. W ustawie tej sprawy kar za nieprzestrzeganie dyrektywy RoHS regulował art. 339 i art 348 ustawy z dnia 1 kwietnia 2009 r. Jednak został on uchylony w Rozporządzeniu Ministra Gospodarki z dnia 9 maja 2013 r. uchylającym rozporządzenie w sprawie szczegółowych wymagań dotyczących ograniczenia wykorzystywania w sprzęcie elektrycznym i elektronicznym niektórych substancji mogących negatywnie oddziaływać na środowisko.

</doc>
<doc id="528223" url="https://pl.wikipedia.org/wiki?curid=528223" title="Obmacywanie">
Obmacywanie



</doc>
<doc id="528226" url="https://pl.wikipedia.org/wiki?curid=528226" title="Ołeh Protasow">
Ołeh Protasow

Ołeh Wałerijowycz Protasow, ukr. Олег Валерійович Протасов, ros. Олег Валерьевич Протасов, "Oleg Walerjewicz Protasow" (ur. 4 lutego 1964 w Dniepropetrowsku) – ukraiński piłkarz i trener piłkarski, podczas kariery grał na pozycji napastnika, reprezentant Związku Radzieckiego i Ukrainy, wicemistrz Europy w 1988. Zdobył 29 bramek dla reprezentacji narodowej, co plasuje go na drugim miejscu za Ołehem Błochinem z 42 bramkami.
Kariera zawodnicza.
Kariera klubowa.
Na płaszczyźnie klubowej Protasow zaczynał karierę w Dnipro Dniepropietrowsk (1982–87), kontynuował ją w Dynamie Kijów, prowadzonym przez Walerego Łobanowskiego. Później grał w klubach zagranicznych: Olympiakos SFP (Grecja 1990–94), Gamba Osaka (Japonia 1994–95), PAE Weria (Grecja 1996) oraz AO Proodeftiki (Grecja 1998–99). Dwa razy zdobywał mistrzostwo ZSRR i raz został wybrany Radzieckim Piłkarzem Roku w 1987. Łącznie zdobył 125 goli w lidze ZSRR, co plasuje go na ósmym miejscu w historii.
Kariera reprezentacyjna.
Protasow zagrał w reprezentacji 68 meczów, wystąpił w Mistrzostwach Świata w 1986 oraz mundialu w 1990 roku. Na Euro 1988 zdobył dwie bramki. Zaliczył również jeden występ w reprezentacji Ukrainy, w roku 1994.
Kariera trenerska.
Po odejściu na piłkarską emeryturę, Protasow zajął się trenowaniem. W 2003 roku poprowadził Olympiakos SFP do tytułu mistrza Grecji, a w lecie 2005 przeszedł do Steauy Bukareszt z którą wywalczył w 2005 roku tytuł mistrzowski w Divizii A. W latach 2006–2008 prowadził rodzinny klub Dnipro Dniepropietrowsk, jednak nie zdobył z nim żadnych sukcesów. Potem trenował kluby Kubań Krasnodar oraz Iraklis Saloniki. 19 grudnia 2009 objął stanowisko głównego trenera FK Rostów. 13 maja 2011 po serii nieudanych meczów podał się do dymisji. 12 listopada 2011 podpisał kontrakt z kazachskim FK Astana, w którym pracował do kwietnia 2012. W lipcu 2012 stał na czele Dynama Mińsk. W czerwcu 2013 został zwolniony z zajmowanego stanowiska. 10 października 2014 r. został głównym trenerem rumuńskiej Astry Giurgiu. 3 marca 2015 został zwolniony.

</doc>
<doc id="528228" url="https://pl.wikipedia.org/wiki?curid=528228" title="Psycroptic">
Psycroptic

Psycroptic – pochodzący z Hobart w Tasmanii zespół, grający brutalny techniczny death metal, założony w 1999 roku przez braci Joe i Dave'a Haley'ów.

</doc>
<doc id="528236" url="https://pl.wikipedia.org/wiki?curid=528236" title="Regina Hall">
Regina Hall

Regina Hall (ur. 12 grudnia 1970 w Waszyngtonie) – amerykańska aktorka, która grała m.in. w "Strasznym filmie" i jego sequelach oraz serialu "Ally McBeal".
Życiorys.
Regina Hall urodziła się w Waszyngtonie jako córka dostawcy i nauczycielki. W 1997 roku ukończyła New York University z tytułem magistra dziennikarstwa. Przed kamerą stanęła już pięć lat wcześniej w kręconym w Nowym Jorku serialu "Loving". Wkrótce po ukończeniu studiów, rozpoczęła profesjonalną karierę aktorską.
Przełomem w jej karierze była rola Brendy Meeks, bohaterka parodii horrorów Keenena Ivory'ego Wayansa "Straszny film" ("Scary Movie", 2000). Rolę w filmie zagwarantowała jej odmowa jej przyjęcia przez Aaliyah. W roli Brendy pojawiła się u boku Anny Faris w czterech kolejnych odsłonach "Strasznego filmu", zrealizowanych kolejno w latach 2001, 2003 i 2006. W 2001 roku pojawiła się na małym ekranie w serialu telewizyjnym stacji FOX "Ally McBeal" Davida E. Kelleya, gdzie wcieliła się w Corettę Lipp. W "Ally McBeal" pojawiła się pierwotnie w trzech odcinkach, zabłysnęła jednak jako młodszy zastępca Larry'ego Paula, granego przez Roberta Downeya Juniora. Bazując na tym sukcesie, wróciła do serialu jako regularna aktorka w sezonie 2001–2002. Za swoją rolę w 2003 roku była nominowana do nagrody NAACP Image Award jako „najlepsza aktorka drugoplanowa w serialu komediowym”.
Hall zagrała z Wesleyem Snipesem i Sanaą Lathan w filmie "Disappearing Acts" Giny Prince-Blythewood, realizowanym dla HBO Films. W tej historii miłosnej, opartej na książce Terry'ego McMillana, wcieliła się w postać Portii, za którą została nominowana do nagrody Black Reel jako „najlepsza aktorka drugoplanowa”. W 2005 roku pojawiła się obok Gabrielle Union, Cedrika the Entertainera i Mike'a Eppsa w jednej z głównych ról w komedii "Bardzo długa podróż poślubna" ("The Honeymooners"), opartej na serialu telewizyjnym "The Honeymooners", na którym z kolei luźno oparto polski sitcom "Miodowe lata". Tego samego roku pojawiła się w roli Peaches Clarke w filmie komediowym "Porwanie na żądanie" ("King's Ransom"), gdzie zagrał również Anthony Anderson, z którym Regina wystąpiła też w "Strasznym filmie 3" i jego sequelu. Trzy lata później razem z Tracym Morganem i Ice'em Cube'em wystąpiła jako w Omunique w filmowej tragikomedii "Święty szmal" ("First Sunday").
Regina ma na swoim koncie również rolę w niezależnej produkcji Mariusa Balchunasa "The Elder Son". Do innych kluczowych filmów w karierze Reginy zalicza się "Raperów z Malibu" Johna Whitesella ("Malibu's Most Wanted", 2003), gdzie wystąpiła obok Jamiego Kennedy'ego, Taye'a Diggsa i Blaira Underwooda, "Miłość i koszykówkę" Giny Prince-Blythewood ("Love &amp; Basketball", 2000) z Omarem Eppsem, Sanaą Lathan i Alfre Woodard – drugi wspólny film Prince-Blythewood oraz aktorskiej pary Hall i Lathan, a także "Danikę" Ariela Vromena (2006), za rolę w której została uhonorowana nagrodą Festival Award dla „najlepszej aktorki” podczas San Diego Film Festival.
Występuje również gościnnie w serialach telewizyjnych.
Jej rola w komediodramacie "Support the Girls" (2018) zyskała uznanie krytyków.

</doc>
<doc id="528249" url="https://pl.wikipedia.org/wiki?curid=528249" title="Schrei (singel)">
Schrei (singel)

Schrei (pol. "Krzycz") - singel grupy Tokio Hotel wydany 25 listopada 2005 roku na albumie o tym samym tytule. 11 grudnia 2007 ukazała się anglojęzyczna wersja utworu, pt. "Scream".

</doc>
<doc id="528251" url="https://pl.wikipedia.org/wiki?curid=528251" title="Alcántara">
Alcántara

Alcántara – miasto w Hiszpanii, w prowincji Cáceres, w regionie Estremadura. Położone jest przy ujściu rzeki Alagón do Tagu w pobliżu granicy z Portugalią. Liczba ludności wynosi około 1500. Ośrodek handlowy i turystyczny.
Miasto zostało założone w II wieku n.e. jako osada rzymska, w VIII wieku było twierdzą arabską. Nazwę swoją (arab. القنطرة "al-kantara" "most") miasto wzięło od mostu rzymskiego zbudowanego na cześć cesarza Trajana w 104 roku. Most Alcántara stoi do dziś, liczy 194 m długości i 71 m wysokości. Według inskrypcji na nim wyrytej, został zaprojektowany przez Kajusza Juliusza Lacera. Stanowił część traktu rzymskiego łączącego miejscowości Norba i Conimbriga.
W Alcántarze urodził się w 1499 hiszpański mistyk św. Piotr z Alcántary. W 1176 roku został tu założony, w celu obrony przed Maurami, religijno-militarny zakon Alcántara.

</doc>
<doc id="528254" url="https://pl.wikipedia.org/wiki?curid=528254" title="Wawrzyniec Żuławski">
Wawrzyniec Żuławski

Wawrzyniec Żuławski, również J. Wawrzyniec Żuławski, właśc. Jerzy Wawrzyniec Żuławski (ur. 14 lutego 1916 w Zakopanem, zm. 18 sierpnia 1957 w masywie Mont Blanc) – polski muzykolog, taternik, ratownik górski, pisarz i kompozytor. 
Życiorys.
Urodził się 14 lutego 1916 w Zakopanem, w rodzinie Jerzego, dramaturga, tłumacza i pisarza, i Kazimiery z Hanickich, tłumaczki i romanistki. Miał dwóch braci: Juliusza, poetę, prozaika, tłumacza poezji angielskiej i Marka, malarza, grafika. Ukończył gimnazjum w Warszawie. Studiował na wydziale teorii i kompozycji Konserwatorium Muzycznego w Warszawie, ukończył w 1937 Konserwatorium Muzyczne w Toruniu. Studiował muzykologię na Uniwersytecie Józefa Piłsudskiego. Jako żołnierz Armii Krajowej uczestniczył w powstaniu warszawskim. Po wojnie pracował jako profesor w Wyższej Szkole Muzycznej w Łodzi (1945-1949) a następnie (od 1950) w Warszawie.
18 sierpnia 1957 zginął w wypadku lawinowym w masywie Mont Blanc w Alpach, gdy wyruszył na ratunek kolegom.
Za ukrywanie Żydów w czasie okupacji niemieckiej razem z matką zostali pośmiertnie wyróżnieni w 1980 Tytułem Sprawiedliwy Wśród Narodów Świata.
Twórczość literacka.
O swoich przygodach w górach napisał szereg artykułów i opowiadań, publikowanych w różnych czasopismach, nie tylko fachowych. Wiele z jego dzieł zostało po jego śmierci połączone i opublikowane jako większe zbiory. Wydał również kilka książek, związanych z niebezpieczeństwami gór i ratownictwem, zaliczanych do klasyki literatury górskiej. Są to: "Niebieski krzyż", "Sygnały ze skalnych ścian" i "Tragedie tatrzańskie". Po jego śmierci ukazały się one również jako jeden zbiór, wielokrotnie wznawiany. Ostatnie, zbiorcze wydanie ukazało się jako "Trylogia tatrzańska" (Sklep Podróżnika 2012, ). Wspinaczce w Alpach poświęcone są "Wędrówki alpejskie" (Sklep Podróżnika 2012, ).
Twórczość muzyczna.
W niektórych kompozycjach muzycznych Żuławskiego również przewija się tematyka tatrzańska, a nawet zauważalne są ślady jego przygód i przeżyć górskich. Są to m.in.: "Kwintet fortepianowy" (1943, wydany w 1966), "Wierchowe nuty" na chór i skrzypce solo (1955), "Pójdziemy w góry, w góry, przyjacielu" na głos i fortepian (1954, do słów Leopolda Lewina. Z jego utworów nie związanych z górami najczęściej wykonywana jest "Suita hiszpańska w starym stylu" na orkiestrę symfoniczną (1953-1957). Jako krytyk muzyczny pisywał również o utworach muzycznych innych kompozytorów, tematycznie związanych z Tatrami i muzyką górską.
Osiągnięcia wspinaczkowe.
Po raz pierwszy na wspinaczkę Żuławski wyszedł w roku 1932 w towarzystwie stryjecznego brata, Jacka Żuławskiego i swoich braci, Marka i Juliusza. Dwa lata później wspólnie z Markiem zrobił pierwszy krok w drodze do sławy taternickiej: dokonał pierwszego wejścia północno-zachodnią ścianą Żabiego Mnicha, wówczas uważaną za niemal nie do zdobycia. Dzięki temu został zauważony przez najlepszych ówczesnych taterników i wkrótce znalazł się wśród nich. Wspinał się wówczas z Janem Staszlem, Zbigniewem Korosadowiczem, braćmi Stefanem i Tadeuszem Bernadzikiewiczami oraz wieloma innymi, zdobywając przy nich doświadczenie i wiele nowych, zwykle bardzo trudnych dróg wspinaczkowych. Do najciekawszych można zaliczyć: drogę na Mięguszowiecki Szczyt północno-wschodnim filarem i Małego Młynarza północną ścianą. Z zimowych pierwszych wejść na uwagę zasługują: Cubryna północno-wschodnią ścianą, Lodowy Szczyt z Doliny Czarnej Jaworowej i wiele innych.
Po wybuchu II wojny światowej uprawiał taternictwo na bardzo ograniczoną skalę. Po zakończeniu wojny dokonał wówczas pierwszych wejść nowymi drogami takimi jak: Żabi Szczyt Wyżni lewą częścią północnej ściany, Mięguszowiecki Szczyt Pośredni środkowym filarem północno-wschodniej ściany, Spadowa Kopa zachodnim filarem, Lodowy Szczyt środkiem wschodniej ściany i wiele innych nie mniej trudnych. Równolegle z taternictwem Żuławski uprawiał alpinizm, od początku z dużymi sukcesami. Wziął udział w sześciu wyprawach w Alpy, organizowanych przez Klub Wysokogórski. Z ostatniej z nich nie powrócił (zob. Stanisław Groński, Stanisław Biel).
Działalność organizacyjna.
Poza pracą na uczelniach muzycznych Żuławski udzielał się w licznych organizacjach. Był członkiem Zarządu Związku Kompozytorów Polskich oraz prezesem Stowarzyszenia Autorów ZAIKS.
Na podkreślenie zasługuje wkład Żuławskiego w rozwój polskiego taternictwa i alpinizmu. Już od roku 1935 zasiadał we władzach Koła Wysokogórskiego przy Oddziale Warszawskim Polskiego Towarzystwa Tatrzańskiego (PTT), a w 1938 r. wszedł do Komisji Wypraw KWPTT. Na pół roku przed wybuchem II wojny światowej wybrany został na przewodniczącego Koła Warszawskiego Klubu Wysokogórskiego PTT. Funkcję tę piastował powtórnie w latach 1949–1951. W latach 1954–1956 piastował funkcję przewodniczącego Sekcji Alpinizmu Zarządu Głównego Polskiego Towarzystwa Turystyczno-Krajoznawczego oraz Głównego Komitetu Kultury Fizycznej. Między innymi dzięki jego staraniom reaktywowany został w roku 1956 Klub Wysokogórski. Żuławski stał na czele jego zarządu aż do śmierci. Był również członkiem zarządu głównego PTTK. Zaliczano go do najofiarniejszych ratowników górskich, pomimo że nigdy nie był członkiem Tatrzańskiego Ochotniczego Pogotowia Ratunkowego. O jego klasie świadczy fakt, że mimo młodego wieku kierował niektórymi trudnymi wyprawami ratunkowymi. Podczas wyprawy w Alpy w roku 1957 wziął udział w poszukiwaniach zaginionych dwóch alpinistów jugosłowiańskich i towarzyszącego im Stanisława Grońskiego. Podczas tej akcji został przysypany lawiną lodową i na zawsze pozostał w Alpach.
Upamiętnienie.
Pośmiertnie mianowano Wawrzyńca Żuławskiego członkiem honorowym Klubu Wysokogórskiego. Jego pamięć uczczono trzema tablicami pamiątkowymi. Pierwsza została umieszczona w 1958 r. na cmentarzu w Chamonix. W sierpniu 1959 r. tablica upamiętniająca Żuławskiego została odłonięta na Tatrzańskim Cmentarzu Symbolicznym pod Osterwą, nad Popradzkim Stawem. Trzecia tablica zawisła w 1967 r. w Warszawie, na domu na rogu ul. Mochnackiego i Uniwersyteckiej, w którym Żuławski mieszkał do śmierci.
Przez wiele lat Górskie Ochotnicze Pogotowie Ratunkowe używało radiostacji stacjonarnych nazwanych przez konstruktora „Wawa” na cześć Żuławskiego (Wawa to skrót od imienia Wawrzyniec). Ulice jego imienia znajdują się m.in. w Warszawie, Łodzi i Gruszczynie. Imię Wawrzyńca Żuławskiego nosi również Dom Pracy twórczej ZAIKS w Zakopanem.

</doc>
<doc id="528255" url="https://pl.wikipedia.org/wiki?curid=528255" title="Serdecznik pospolity">
Serdecznik pospolity

Serdecznik pospolity ("Leonurus cardiaca" L.) – gatunek rośliny wieloletniej należący do rodziny jasnotowatych. Nazwy ludowe: gęsia stopa, lisi ogon, lwie serce.
Zasięg geograficzny.
Rodzimy obszar występowania obejmował niemal całą Europę oraz Turcję. Obecnie rozprzestrzenił się i jest pospolity w całej Ameryce Północnej i Europie, a występuje także miejscowo w Ameryce Południowej i Australii. W Polsce jest częsty na niżu, rzadki w górach. Dawniej był w Polsce uprawiany jako roślina lecznicza, obecnie występuje jako relikt dawnych upraw. Status gatunku we florze Polski: najprawdopodobniej kenofit, być może archeofit.

</doc>
<doc id="528256" url="https://pl.wikipedia.org/wiki?curid=528256" title="Alcantara">
Alcantara



</doc>
<doc id="528272" url="https://pl.wikipedia.org/wiki?curid=528272" title="Herb województwa dolnośląskiego">
Herb województwa dolnośląskiego

Herb województwa dolnośląskiego – symbol województwa dolnośląskiego. Herbem województwa dolnośląskiego jest w polu złotym orzeł czarny z przepaską w kształcie półksiężyca z zaćwieczonym krzyżem. Herb wywodzi się bezpośrednio od historycznego herbu Śląska.
Herb został ustanowiony Uchwałą Nr XVIII/305/2000 Sejmiku Województwa Dolnośląskiego z dnia 25 lutego 2000 roku.
23 lipca 2009 roku, po uwzględnieniu uwag Komisji Heraldycznej przy MSWiA, radni sejmiku przyjęli projekt nowego kształtu orła, który 9 października 2009 roku Komisja Heraldyczna zaopiniowała pozytywnie. Nowy herb został przyjęty Uchwałą Nr XLVII/810/09 Sejmiku Województwa Dolnośląskiego z dnia 17 grudnia 2009 roku.
Symbol ten jest herbem księcia śląskiego Henryka II Pobożnego. Księżyc z krzyżem odziedziczył on po ojcu Henryku I Brodatym. Sam zaś dodał orła symbolizującego potęgę Śląska i jego dominację nad innymi dzielnicami Polski. Z czasem herb stał się symbolem całego Śląska.

</doc>
<doc id="528281" url="https://pl.wikipedia.org/wiki?curid=528281" title="Leonurus cardiaca">
Leonurus cardiaca



</doc>
<doc id="528283" url="https://pl.wikipedia.org/wiki?curid=528283" title="Reakcja charakterystyczna">
Reakcja charakterystyczna

Reakcja charakterystyczna – w chemii analitycznej reakcja chemiczna umożliwiająca łatwą identyfikację określonego indywiduum chemicznego (atomu, jonu, grupy funkcyjnej, grupy związków chemicznych). Reakcje charakterystyczne prowadzą zwykle do zmiany barwy roztworu lub jego zmętnienia.
Reakcje charakterystyczne na jony nieorganiczne stanową podstawę analizy jakościowej związków nieorganicznych. Swojego rodzaju reakcjami charakterystycznymi są też zmiany barwy chemicznych wskaźników pH.
W chemii organicznej reakcje charakterystyczne są często nazywane „próbami”. Stanowią one prostą metodę ustalania czy związek zawiera określoną grupę funkcyjną. Do tego rodzaju prób zalicza się między innymi:

</doc>
<doc id="528288" url="https://pl.wikipedia.org/wiki?curid=528288" title="Serdecznik">
Serdecznik

Serdecznik ("Leonurus" L.) – rodzaj roślin należących do rodziny jasnotowatych. Obejmuje ok. 25 gatunków. Rośliny te rosną głównie w Azji, w basenie Morza Śródziemnego, w tym w Europie (także w Polsce) rośnie jeden gatunek – serdecznik pospolity "L. cardiaca". Roślina ta wykorzystywana była w ziołolecznictwie oraz uzyskiwano z niej zielony barwnik. Lokalnie jako roślina lecznicza wykorzystywany był także "L. japonicus" i "L. sibiricus".
Systematyka.
"Cardiaca" Mill.
"Leonurus" Mill.
Rodzaj z plemienia "Leonureae" z podrodziny "Lamioideae" z rodziny jasnotowatych ("Lamiaceae" Lindl.). Dawniej włączano tu pod nazwą "Leonurus marrubiastrum" wyodrębniany w osobny rodzaj jako szczeciogon szantowaty "Chaiturus marrubiastrum".

</doc>
<doc id="528295" url="https://pl.wikipedia.org/wiki?curid=528295" title="MTV Movie Awards 2001">
MTV Movie Awards 2001

10. gala MTV Movie Awards odbyła się 2 czerwca 2001 roku w Shrine Auditorium w Los Angeles. Prowadzącymi uroczystość byli Kirsten Dunst i Jimmy Fallon.
Dodano cztery nowe kategorie, jednak ich zwycięzcy nie pojawili się na gali: Najlepszy Wers, Najlepsza Rola "Cameo", Najlepszy Ubiór i Najlepszy Moment Muzyczny. Znikła kategoria Najlepsza Filmowa Piosenka, powróciła za to Najlepsza Scena Taneczna (nagrodę w tej kategorii przyznano wcześniej tylko raz, Umie Thurman i Johnowi Travolcie za "Pulp Fiction"; później otrzymał ją tylko Seann William Scott – w 2004 roku za ""). Zmieniła się nazwa kategorii Najlepszy Filmowy Zespół – z Best On-Screen Duo (dosł. najlepszy ekranowy duet) na Best On-Screen Team (dosł. najlepszy ekranowy zespół).
Podczas gali wystąpili Dave Matthews Band, Weezer, Christina Aguilera, Lil’ Kim, Mya, Pink.

</doc>
<doc id="528297" url="https://pl.wikipedia.org/wiki?curid=528297" title="Montres Breguet">
Montres Breguet

Montres Breguet S.A. – szwajcarski producent ekskluzywnych zegarków. Przedsiębiorstwo utworzone zostało przez Abrahama-Louisa Bregueta w Paryżu w 1775 roku, co czyni je jednym z najstarszych manufaktur produkujących zegarki.
Przedsiębiorstwo wprowadziło wiele innowacji w świat zegarków mechanicznych, które do dziś są stosowane przez wszystkie liczące się manufaktury zegarmistrzowskie. Do najbardziej znanych rozwiązań należy wynalezienie przez Abrahama Louisa Bregueta mechanizmu tourbillon.
Przedsiębiorstwo przez lata było manufakturą francuską, jednak w 1976 roku przeniosło swoją siedzibę do Valee de Joux (dolina zegarków), gdzie odtąd produkowane są ich zegarki. Przedsiębiorstwo wyróżnia się jedną z najmniejszych produkcji na świecie wśród producentów ekskluzywnych zegarków, gdyż rocznie fabrykę opuszcza jedynie 18 tysięcy zegarków.
Obecnie jest częścią Swatch Group.
Breguet ostatnio wprowadził linię materiałów piśmiennych jako hołd złożony pisarzom, którzy wymieniali lub prezentowali zegarki Breguet w swoich pracach.

</doc>
<doc id="528299" url="https://pl.wikipedia.org/wiki?curid=528299" title="Wektor Poyntinga">
Wektor Poyntinga

Wektor Poyntinga – wektor określający powierzchniową gęstość strumienia mocy przenoszonej przez pole elektromagnetyczne.
Nazwany na cześć odkrywcy Johna Henry’ego Poyntinga (1852–1914).
Wektor jest określony jako iloczyn wektorowy wektorów natężeń pola elektrycznego i magnetycznego.
gdzie:
Wielkość ta opisuje powierzchniową gęstość strumienia mocy przenoszoną przez pole elektromagnetyczne. Jednostką wektora Poyntinga w układzie SI jest formula_5
W ośrodku liniowym natężenie pola magnetycznego "H" jest proporcjonalne do indukcji magnetycznej "B":
gdzie formula_7 – przenikalność magnetyczna ośrodka.
Wektor Poyntinga dla ośrodka magnetycznie liniowego można wyrazić wzorem:
gdzie:

</doc>
<doc id="528300" url="https://pl.wikipedia.org/wiki?curid=528300" title="Koń lokajski">
Koń lokajski

Koń lokajski – jedna z ras konia domowego.
Spokrewniony z rasą karabairską, od której się wywodzi. Zaznacza się również silny wpływ rasy arabskiej.
Umaszczenie od siwego do kasztanowatego, średnia wysokość w kłębie wynosi 145 cm.

</doc>
<doc id="528302" url="https://pl.wikipedia.org/wiki?curid=528302" title="Renate Brausewetter">
Renate Brausewetter

Renate Brausewetter (ur. 1 października 1905 w Máladze, zm. 20 sierpnia 2006 w Lienz am Rhein) – aktorka niemiecka.
Urodziła się i do 9. roku życia mieszkała w Hiszpanii, następnie przeniosła się razem z rodziną do Berlina. Za pośrednictwem starszego brata, aktora Hansa Brausewettera, nawiązała kontakt z kręgami artystycznymi. Była aktorką teatralną, a w 1925 debiutowała w drobnej roli w filmie "Zatracona ulica" u boku Grety Garbo.
Jej kariera filmowa okazała się krótka, zakończyła się już pod koniec lat 20. razem z erą kina niemego. Najbardziej znanymi filmami z jej udziałem były "Geheimnisse einer Seele" (1926, reż. Georg Wilhelm Pabst), "Hanseaten" (1925, reż Gerhard Lamprecht), "Der alte Fritz" (1928, reż. Lamprecht). Do wybuchu II wojny światowej mieszkała z trojgiem dzieci w Berlinie (z mężem, z zawodu chemikiem, rozeszła się). W kwietniu 1945 przeżyła śmierć brata Hansa, który zmarł od obrażeń odniesionych w czasie bombardowań.
Po raz ostatni wystąpiła w filmie w 1950 ("Die Treppe" w reżyserii Alfreda Brauna). Od 1972 mieszkała u rodziny w Lienz am Rhein, zmarła w sierpniu 2006 w wieku 100 lat.

</doc>
<doc id="528305" url="https://pl.wikipedia.org/wiki?curid=528305" title="Flaga województwa dolnośląskiego">
Flaga województwa dolnośląskiego

Flaga województwa dolnośląskiego – symbol województwa dolnośląskiego. Flaga ta przedstawia złoty płat o proporcjach 5:8, na którym umieszczony jest centralnie czarny orzeł dolnośląski.
Historia.
Flagę województwa dolnośląskiego przyjął Sejmik Województwa Dolnośląskiego uchwałą Nr XXVI/483/2000 z dnia 27 października 2000 roku. Flaga ta przedstawiała dwa poziome pasy (górny biały, dolny czerwony), oraz herb województwa dolnośląskiego, czyli czarny orzeł na złotej tarczy herbowej.
Została ona zniesiona, po wniesieniu do Sejmiku skargi Wojewody Dolnośląskiego, uchwałą Nr XXI/298/08 z dnia 31 stycznia 2008 r.
Nowa flaga została ustanowiona Uchwałą Nr XXXI/496/08 Sejmiku Województwa Dolnośląskiego z dnia 30 października 2008 r.
Po negatywnej opinii Komisji Heraldycznej 23 lipca 2009 r. Uchwałą Nr XLIII/696/09 Sejmiku Województwa Dolnośląskiego, przyjęto projekt nowej flagi. Flaga ta została ustanowiona Uchwałą Nr XLVII/810/09 Sejmiku Województwa Dolnośląskiego z dnia 17 grudnia 2009 r..
Symbolika herbu oraz dawnej flagi.
Lokalni zwolennicy „polskiego elementu” (w herbie i we fladze regionu) z Marią Berny (SLD) na czele, aby odciąć się od niemieckiej przeszłości, wymyślili, by za herb województwa dolnośląskiego przyjąć herb książąt brzesko-legnickich, na którego czterech polach naprzemiennie występuje orzeł śląski i szachownica biało-czerwona (chociaż szachownice owe w istocie wyrażały pretensje tych książąt do Moraw). Na skutek szeroko zakrojonej akcji społecznej „Gazety Wyborczej” (pod nazwą „Jestem Dolnoślązakiem”) odwiedziono od idei „polskiego elementu” owych polityków, którzy tymczasem chcieli przyjmować herb nagrobny Henryka Probusa (biały orzeł w złotej koronie, na czerwonym polu), choć ten akurat wyrażał dążenia księcia do zostania królem Polski. W efekcie symbolem Dolnego Śląska został herb największych książąt śląskich: Henryków Brodatego i Pobożnego, bez zbędnych dodatków.
Flaga Dolnego Śląska w tej wersji, zdaniem Macieja Łagiewskiego, dyrektora Muzeum Miejskiego we Wrocławiu, była nieestetyczna (kolory się „gryzą”). Była też sprzeczna z polską tradycją heraldyczną i weksylologiczną, stanowiącą, że flaga może składać się jedynie z barw użytych w herbie.
23 lipca 2009 r., po uwzględnieniu uwag Komisji Heraldycznej przy MSWiA, radni sejmiku uchwalili nowy kształt orła, ustalono też zasady posługiwania się herbem i flagą województwa.

</doc>
<doc id="528308" url="https://pl.wikipedia.org/wiki?curid=528308" title="Rassocha (dopływ Jasacznej)">
Rassocha (dopływ Jasacznej)

Rassocha (ros. Рассоха, "Rassocha") – rzeka w azjatyckiej części Rosji, w Jakucji; lewy dopływ Jasacznej. Długość 350 km.
Powstaje z połączenia kilku rzek mających źródła w Górach Czerskiego; w środkowym biegu płynie w głębokiej dolinie przez Góry Momskie; w dolnym biegu na Nizinie Kołymskiej liczne meandry i starorzecza. Zasilanie śniegowo-deszczowe; zamarza od października do maja.

</doc>
<doc id="528309" url="https://pl.wikipedia.org/wiki?curid=528309" title="Dom bankowy Wilhelma Landaua w Łodzi">
Dom bankowy Wilhelma Landaua w Łodzi

Dom bankowy Wilhelma Landaua – kamienica znajdująca się przy ulicy Piotrkowskiej 29 w Łodzi.
Kamienica jest przykładem najbardziej efektownego budownictwa secesyjnego w Łodzi.
Historia.
Bank Wilhelma Landaua założony w 1858 roku należał do najpoważniejszych prywatnych banków warszawskich końca XIX wieku. W Łodzi bank działał od 1870 roku, początkowo filia banku mieściła się przy ulicy Piotrkowskiej 39.
Po zakupie w początku XX wieku działki przy posesji nr 29, Wilhelm Landau zlecił wykonanie projektu nowej siedziby. Projekt trzypiętrowej kamienicy z mansardowym dachem, w kwietniu 1902 roku, wykonał łódzki architekt Gustaw Landau-Gutenteger. Budowa została ukończona w 1903 roku. Bank zajmował w tej kamienicy jedynie pierwsze piętro, na drugim i trzecim wynajmowano cztery wielopokojowe luksusowe mieszkania, natomiast parter wynajmowano na sklepy. W latach międzywojennych gmach został sprzedany Polskiemu Bankowi Przemysłowemu we Lwowie, później zaś właścicielowi prywatnemu. W latach 1945-1951 w kamienicy mieścił się Zarząd Centralny Państwowego Urzędu Repatriacyjnego. 
W 1952 roku w kamienicy otwarto drugi w Łodzi Dom Handlowy „Delikatesy”, a w roku 1962 na frontonie umieszczono pierwszy w mieście kolorowy, trzypiętrowy neon obrotowy. W latach 80. XX w. przeprowadzono remont generalny przywracając świetność elewacji.
Budynek wpisany jest do rejestru zabytków pod numerem A/66 z 20.01.1971.
Architektura.
Architektura budynku łączy neobarokową formę, wzorowana na ówczesnej architekturze paryskiej, z detalem o charakterze secesyjnym: roślinno-geometrycznymi ornamentami, charakterystycznymi maskami, miękkim wykrojem okien. Obiekt posiada także wyraźne cechy modernistyczne, do których należą: nowoczesna konstrukcja (żelazna; zastosowano też żelbet), wyraziste podziały elewacji oraz oszczędnie zastosowany detal.
Secesyjny wystrój ozdobił także wnętrza. 
Elewacja kamienicy od strony ulicy Piotrkowskiej ma sześć okien, a dłuższa od strony Więckowskiego – osiem. Obie elewacje łączy półokrągły narożnik o trzech oknach, zwieńczony kopułą. Nad głównym portalem, od ulicy Piotrkowskiej głowa Merkurego – boga handlu, w otoczeniu liści i roślin, a w łuku portalu inicjały właściciela WL wplecione w dekoracje roślinne.
Tablica na fasadzie od strony ulicy Piotrkowskiej upamiętnia poetę Młodej Polski Tadeusza Micińskiego, który urodził się w domu, stojącym poprzednio na miejscu obecnej kamienicy.

</doc>
<doc id="528311" url="https://pl.wikipedia.org/wiki?curid=528311" title="Henryk Ryl">
Henryk Ryl

Henryk Ryl (ur. 25 lutego 1911 w Petersburgu, zm. 24 września 1983 w Łódź) – polski reżyser teatru lalek, dramaturg.
Od 1946 do 1947 pracował jako dyrektor Teatru Lalki i Aktora „Groteska” w Krakowie. W 1948 założył z żoną Teatr Lalek Arlekin w Łodzi, którym kierował do 1964. Był założycielem czasopisma „Teatr Lalek”, a do śmierci pełnił w nim funkcję redaktora naczelnego.
Został pochowany na Starym Cmentarzu w Łodzi.
Zarząd Sekcji Teatrów Lalkowych ZASP od 2009 przyznaje nagrody „Henryka” za osiągnięcia artystyczne związane z teatrem lalek. Patronem nagrody jest Henryk Ryl. Laureaci otrzymują statuetki „Henryka”.
Imię Henryka Ryla nosi Szkoła Podstawowa nr 175 w Łodzi. Bałucki Ośrodek Kultury organizuje Festiwal Teatrów Przedszkolnych im. Henryka Ryla.

</doc>
<doc id="528312" url="https://pl.wikipedia.org/wiki?curid=528312" title="Sport w Radomiu">
Sport w Radomiu

Radom to miasto z tradycjami w różnych dziedzinach sportu. Początkiem historii sportu radomskiego jest rok 1910, kiedy to po uzyskaniu oficjalnego pozwolenia od władz carskich powstało Radomskie Towarzystwo Sportowe. Posiadało ono pięć sekcji: piłki nożnej (pod nazwą „Kordian”), kolarską, tenisową, łyżwiarską i gimnastyczną („Sokół”).
Pięściarz niegdyś radomskiej „Broni” Kazimierz Paździor zdobył wówczas tytuł mistrza olimpijskiego (Rzym 1960) i tytuł mistrza Europy (Praga 1957). Kolejna znana osoba z Radomia to Danuta Makulska-Ziemnicka, która minimalnie przegrała walkę o awans do ćwierćfinału w turnieju tenisowym Wimbledon 1962. Następnie Danuta Szmidt-Calińska była wielokrotną mistrzynią Polski w tenisie stołowym. Uczestnikami Igrzysk Olimpijskich w Moskwie i Meksyku byli kolarze Andrzej Michalak i Kazimierz Jasiński z Radomiaka. Wydarzeniem w dziejach radomskiego futbolu były występy piłkarzy Radomiaka w I lidze w sezonie 1984/85. Ryszard Augustyn był wielokrotnym finalistą Mistrzostw Polski, a w 1993 roku zdobył tytuł drużynowego mistrza świata w wyścigach motocyklowych „enduro”. Pingpongiści „Broń - Euromirex” byli drużynowymi mistrzami Polski w latach 1993-1995. 
Radomski sport według dyscyplin.
Radomska piłka nożna.
Początek piłka nożnej w Radomiu datuje się na 1908 roku. Wówczas Włodzimierz Chędzyński, uczeń piątej klasy Szkoły Handlowej, otrzymał przysłaną w prezencie z zagranicy skórzaną piłkę nożną. Wraz z kolegami, dzięki pozwoleniu dyrektora „handlówki” Prospera Jarzyńskiego, rozegrali pierwszy mecz. Takie spotkania rozgrywane były przez blisko dwa lata. W 1910 roku, po uzyskaniu od władz carskich pozwolenia na oficjalną działalność, powstało Radomskie Towarzystwo Sportowe. Sekcja piłki nożnej występowała pod nazwą Kordian. Owo wydarzenie dało początek radomskiemu sportowi. W 1911 roku drużyna z Radomia rozegrała swój pierwszy mecz ze Stellą Warszawa. Spotkanie zakończyło się porażką radomian 2:5. W 1921 roku RTS rozpadł się na dwa kluby - powstały: Radomskie Koło Sportowe i Czarni Radom. W 1945 roku przy Fabryce Bata powstał Klub Sportowy Radomiak Radom. W 1950 roku, tak jak w całym kraju, nastąpiła odgórnie narzucona zmiana nazw klubów - Radomiak zmienił nazwę na Związkowiec, a rok później na Włókniarz. W 1956 roku powrócono do nazwy KS Radomiak. W 1967 roku po połączeniu Radomiaka z RKS-em powstał Radomski Klub Sportowy Radomiak Radom. W 1947 roku zawodnik Radomiaka Marian Czachor grał w reprezentacji Polski. W 1972 roku radomianie awansowali do II ligi. W 1984 roku wywalczyli historyczny awans do I ligi. W następnym sezonie, po dwóch kolejkach ligowych, Zieloni obejmowali pozycję lidera, a po rundzie jesiennej - piątą pozycję. Jednak przygoda w ekstraklasie trwała tylko jeden sezon. W 1993 roku Radomiak awansował do II ligi. Po dwóch sezonach spadł z zaplecza ekstraklasy. W 2004 roku nastąpił kolejny awans do II ligi, w meczach barażowych z Tłokami Gorzyce (3:1, 1:2). W 2005 roku radomianie utrzymali się na zapleczu ekstraklasy. W spotkaniach barażowych ponownie trafili na Tłoki Gorzyce i wygrali z gorzyczanami rywalizację (0:0, 3:0). W 2006 roku nastąpił spadek do III ligi, po przegranych barażach z Odrą Opole. W 1/16 finału Pucharu Polski 2006/2007 Radomiak spotkał się z drużyną - Odry Wodzisław Śląski, która występowała o dwie klasy rozgrywek wyżej i na własnym boisku pokonał ją 1:0. 24 października 2006 roku w 1/8 finału radomianie pokonali w Łodzi ŁKS 1:0 po golu Macieja Terleckiego i tym samym awansował do 1/4 finału Pucharu Polski.
Na stadionie Radomiaka, Stadion RKS Radomiak, zostały rozegrane trzy spotkania reprezentacji Polski.
Broń Radom w latach 50. XX wieku przez rok występowała w II lidze, a pod koniec lat 70. i na początku 80. należała do czołówki drużyn występujących na zapleczu ekstraklasy. Sekcja piłkarska Broni występowała dziewięć razy w II lidze. Najlepszym wynikiem na zapleczu ekstraklasy klubu jest 3. miejsce w sezonie 1979/1980. W tym samym czasie Broń awansowała do 1/8 Finału Pucharu Polski, pokonując między innymi I-ligową Wisłę Kraków i Radomiaka. W barwach klubu grali m.in. Rafał Siadaczka, Tomasz Dziubiński, Kazimierz Przybyś.
Radomska siatkówka.
Czarni Radom w sezonie 1983/1984 awansowali do ekstraklasy, w której występowali nieprzerwanie przez 18 sezonów. Dwa razy zajęli trzecie miejsce (1994, 1995). W 1994 roku drużyna zdobyła Puchar Polski. W 2002 roku radomianie po raz pierwszy w historii spadli do niższej ligi. 
W 2003 roku w miejsce Czarnych powstał nowy klub RTS Radom, a sponsorem strategicznym została znana firma Jadar. Jadar Radom w sezonie 2005/2006 awansował do Polskiej Ligi Siatkówki.
W sezonie 2007/2008 powołano Radomskie Centrum Sportowe, które następnie przyjęło nazwę RCS „Czarni” Radom i utożsamia się z klubem powstałym w 1921 roku. W sezonie 2012/2013 Czarni Radom zajęli pierwsze miejsce w I lidze i decyzją PZPS od kolejnego sezonu (2013/2014) mieli ponownie zagrać w Plus Lidze. Tytularnym sponsorem zespołu została firma Cerrad, a Czarni występowali w Lidze pod oficjalną nazwą Czarni Cerrad Radom.
Barwy radomskich klubów reprezentowali m.in. Robert Prygiel, Jarosław Stancelewski, Piotr Gabrych, Jakub Bednaruk, Łukasz Żygadło, Marian Kardas, Paweł Zagumny, Grzegorz Kokociński, Sebastian Pęcherz, Mykoła Karzow, Přemysl Obdržálek, Wojciech Ferens.
Radomski tenis stołowy.
Największe sukcesy w tej dyscyplinie zdobyli ping-pongiści Broni Radom. Najsłynniejszą postacią sekcji tenisa stołowego klubu była Danuta Szmidt-Calińska, „ pierwsza dama polskiego ping-ponga”, najbardziej utytułowana zawodniczka na arenie krajowej. W latach 1956-1972 wywalczyła 67 medali Mistrzostw Polski. Szczególnym wyczynem było obronienie 10 razy z rzędu (lata 60-70) tytułu mistrza Polski w grze mieszanej, w parze z Januszem Kusińskim. Sekcja tenisa stołowego Broni utrzymywała przez długie lata żeńską drużynę w I lidze, męską w drugiej. Przełomowym okazał się rok 1993, gdy sponsorem stał się Mirosław Kłys, właściciel firmy Euromireks. Chcąc zdobyć reklamę poprzez sport, sprowadził do Radomia najlepszych polskich tenisistów: Leszka Kucharskiego, Marcina Kusińskiego, Piotra Skierskiego, Grzegorza Adamiaka. Zaowocowało to zdobyciem tytułu drużynowego mistrza Polski, oraz dziesięciu medali indywidualnych MP w latach 1993-1996. Odejście sponsora spowodowało upadek sekcji, która obecnie siłami młodzieży gra w ligach amatorskich.
Radomski boks.
Największe sukcesy w boksie odnosiła sekcja bokserska Broni Radom. Szczytowym osiągnięciem klubu było zdobycie przez jej pięściarza Kazimierza Paździora w 1957 roku w Pradze mistrzostwa Europy, a w 1960 roku w Rzymie złotego medalu Igrzysk Olimpijskich. latach 80. XX wieku klub awansował i występował w ekstraklasie. W Radomiaku boks uprawiał Antoni Czortek, który w 1949 roku wywalczył mistrzostwo kraju.
Boks w Radomiu cieszy się wielkim powodzeniem. W chwili obecnej istnieją dwa Kluby. Wspomniana wyżej Broń Radom oraz Boxsport Arena miejsca dla Wszystkich Miłośników tej dyscypliny sportu.
Radomskie kolarstwo.
Do krajowej czołówki w kolarstwie należała Broń Radom. Stanisław Kłosowicz był jednym z czołowych kolarzy szosowych drugiej połowy lat dwudziestych XX wieku. Lucjan Józefowicz i Stefan Borucz należeli do reprezentacji Polski, a cały zespół kolarski należał do najlepszych w kraju.
Radomski hokej na lodzie.
W 1930 roku Radomskie Koło Sportowe zorganizowało sekcję hokeja na lodzie. W tym samym roku radomianie rozegrał swój pierwszy mecz z Prokocimiem Kraków w Radomiu na boisku usytuowanym na naturalnym stawie okolonym żużlowym torem kolarskim (Stary Ogród). W hokeja grali zawodnicy z sekcji piłkarskiej. 
W Radomiaku sekcja tego sportu istniała w latach 1956 - 1955. Hokeiści swoje spotkania rozgrywali na lodowisku (obecnie na tym miejscu znajduje się rondo ulic Mireckiego, Okulickiego, Reja i Limanowskiego).
Radomskie szachy.
Od 1997 roku w Radomiu co roku w maju odbywa się ogólnopolski turniej szachowy „Królewski Gambit Radomia” o puchar prezesa Polskiego Związku Szachowego Jacka Żemantowskiego. Zawody od 2001 r. organizuje Radomskie Stowarzyszenie Sportowe GAMBIT.

</doc>
<doc id="528313" url="https://pl.wikipedia.org/wiki?curid=528313" title="Fergie (ujednoznacznienie)">
Fergie (ujednoznacznienie)



</doc>
<doc id="528319" url="https://pl.wikipedia.org/wiki?curid=528319" title="EU43">
EU43



</doc>
<doc id="528320" url="https://pl.wikipedia.org/wiki?curid=528320" title="Stacy Ann Ferguson">
Stacy Ann Ferguson



</doc>
<doc id="528321" url="https://pl.wikipedia.org/wiki?curid=528321" title="Pilipino">
Pilipino



</doc>
