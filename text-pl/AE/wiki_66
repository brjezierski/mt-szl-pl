<doc id="528322" url="https://pl.wikipedia.org/wiki?curid=528322" title="Michał Lonstar">
Michał Lonstar

Michał „Lonstar” Łuszczyński (ur. 21 listopada 1948 w Warszawie) – polski muzyk, jeden z najpopularniejszych piosenkarzy muzyki country w Polsce, gitarzysta, kompozytor, filmoznawca, tłumacz symultaniczny oraz tłumacz list dialogowych, autor polskojęzycznych i anglojęzycznych tekstów piosenek, producent własnych projektów muzycznych, projektant okładek płyt i plakatów o tematyce muzycznej, także grafik, akwarelista, publicysta, a z wykształcenia architekt.
Życiorys.
Studiował na Wydziale Architektury Politechniki Warszawskiej. Muzyczny samouk. Grał i śpiewał w szkolnych zespołach The Western Stars i Jaguary. W 1978 założył pierwszy polski zespół muzyki country o nazwie The Country Family, z którym wystąpił na KFPP Opole '83 oraz za granicą, m.in. w Czechosłowacji, ZSRR i na Węgrzech. Wielokrotnie koncertował na Pikniku Country w Mrągowie, Lesku i Kielcach. Występował solo, gościnnie z zespołami "Country Road" i "White Canyon" oraz z własnym Lonstar Band. W latach 1989-90 przebywał w USA. Koncertował w klubach Wschodniego Wybrzeża, w Waszyngtonie i Chicago. Brał udział w prestiżowych imprezach country, m.in. w festiwalach Summer Lights i Fan Fair w Nashville oraz, jako piosenkarz i mistrz ceremonii, w koncercie New Music Seminar w Nowym Jorku. Wystąpił w amerykańskim programie TV "Nashville Now" i dwukrotnie w Grand Ole Opry. Uznany najlepszym wykonawcą country w Polsce, Lonstar reprezentował kraj na festiwalu Euro-Country Music Masters w Belgii oraz na festiwalu Porta '88 w Pilźnie (Czechosłowacja). Odbył tournée w Skandynawii, Włoszech, Niemczech i wszystkich krajach Europy Wschodniej. Z grupą polskich artystów odbył tournée po Kanadzie. W latach 1990 i 1992 występował w Szwajcarii.
Dokonał licznych nagrań dla archiwum PR. Zrealizował recitale TV, m.in. "Muzyka i okolice" oraz "Punkt widzenia", a także cykl "Strefa country", "Scena Country" (TV Polonia), prezentujący polskich wykonawców tej muzyki. Był gwiazdą programów "Country Bar", "Welcome to America" i "Country Club" realizowanych przez Telewizję Katowicką, regionalny oddział telewizji publicznej. Bohater filmu TVP2 "Legenda europejskiego kowboja". W czerwcu 2003 Lonstar był bohaterem cyklicznego programu TVP "Od przedszkola do Opola", występując z dziećmi śpiewającymi jego repertuar. Od tegoż roku dla PR1 prowadzi cykliczne audycje autorskie "Muzyczne ojczyzny Lonstara".
Jest autorem angielskich i włoskich tekstów piosenek m.in. dla De Mono, Edyty Geppert, Lombardu, Perfectu, Krzysztofa Krawczyka, Stanisława Sojki i Urszuli, a także musicalu dla dzieci "Przybycie dobrych wróżek". Tworzył także piosenki pop i uczestniczył w sesjach nagraniowych innych artystów (Edyta Geppert, Grażyna Świtała). W 2000 napisał teksty anglo- i włoskojęzyczne do muzyki Krzesimira Dębskiego, Seweryna Krajewskiego i Janusza Stokłosy, dla duetu operowego: Jose Cury i Ewy Małas-Godlewskiej.
Propagator idei country. Współzałożyciel i przez jedną kadencję (od 1990) Prezes Stowarzyszenia Muzyki Ludowej „Country”. Współorganizator pierwszych Pikników Country w Mrągowie i sopockiego festiwalu w '92 r., którego gwiazdą była Emmylou Harris. Centralna postać objazdowego programu TVP "Konwój". Jego piosenka "Dwa tysiące koni" była w czołówce filmowych reportaży. Dwukrotnie współtworzył Warszawski Międzynarodowy Festiwal Muzyki Country – Country Top, w tym w 1995 z udziałem Krisa Kristoffersona.
Stały mistrz ceremonii na corocznych festiwalach filmowych Camerimage. Współtworzy z Grażyną Torbicką program "Kocham Kino". Jest także tłumaczem na żywo (dla Canal+, dawniej dla TVP) z ceremonii wręczenia Oscarów.
The Country Family.
Grupa The Country Family była w pewnym momencie jedynym polskim zespołem country. Pod wodzą Lonstara nagrała dla Wifonu longplay "11 ton", w większości z własnymi utworami, który sprzedał się w rekordowym nakładzie 145 tys. egzemplarzy. Piosenka "Radio" zdobyła dużą popularność – uważana jest do dzisiaj za nieoficjalny hymn kierowców. Lonstar zaprojektował okładki obydwu płyt ("Clementine" i "11 ton"). Grupa rozpadła się, bo wykonawcy nie mieli czasu na próby uprawiając inne zawody.
Lonstar Band.
Założony w kwietniu 1984 roku zespół Lonstar Band już po 2 tygodniach istnienia zwyciężył w konkursie "Country w Stodole". Skład zmieniał się przez lata, jednak zasadniczy trzon zespołu stanowią muzycy: Mirosław Borkowski (gitara elektryczna), Jerzy Stelmaszczuk (gitara basowa) i Leszek Laskowski (pedal steel guitar). W 1985 zespół nagrał muzykę do pełnometrażowego filmu rysunkowego "Tajemnice wiklinowej zatoki" w reżyserii Wiesława Zięby, a w latach 1987-1988 do serialu telewizyjnego pod tym samym tytułem (odc. 5, 6, 7).
Odmiana wykonywanej muzyki.
Total country (szerokie spektrum muzyki country od XIX-wiecznych korzeni osadniczo-westernowych, poprzez standardy mainstream, do country-rocka, większość repertuaru kompozycje własne w tym duchu).
Współpracowali z zespołem.
Gitarzyści:
Basiści:
Skrzypkowie:
Perkusiści:
Wokalistki:
Pozostali:

</doc>
<doc id="528329" url="https://pl.wikipedia.org/wiki?curid=528329" title="Gramatyka kombinatoryczna">
Gramatyka kombinatoryczna

Gramatyka kombinatoryczna – gramatyka formalna bez ograniczeń na postać reguł. W hierarchii Chomsky’ego jest to gramatyka typu 0. Generuje język rekurencyjnie przeliczalny.
Inne nazwy tego rodzaju gramatyki to: gramatyka rekurencyjnie przeliczalna, gramatyka struktur fazowych, gramatyka bez ograniczeń.

</doc>
<doc id="528335" url="https://pl.wikipedia.org/wiki?curid=528335" title="Herb Sianowa">
Herb Sianowa

Herb Sianowa – jeden z symboli miasta Sianów i gminy Sianów w postaci herbu.
Wygląd i symbolika.
Herb przedstawia na czerwonej tarczy białego rybogryfa w koronie zwieńczonej krzyżem zwróconego w heraldycznie prawą stronę, unoszącego się nad ukośnie biegnącą niebieską sfalowaną wstęgą.
Rybogryf nawiązuje do herbu rodowego Święców, założycieli i właścicieli miasta. Wstęga symbolizuje płynącą przez miasto Polnicę dopływ Unieści.
Historia.
Wizerunek herbowy używany jest na pieczęciach miejskich od XIV wieku.

</doc>
<doc id="528341" url="https://pl.wikipedia.org/wiki?curid=528341" title="III Liceum Ogólnokształcące im. Stefana Batorego w Chorzowie">
III Liceum Ogólnokształcące im. Stefana Batorego w Chorzowie

III Liceum Ogólnokształcące im. Stefana Batorego w Chorzowie (pot. "Batory") – jedno z czterech najstarszych chorzowskich liceów ogólnokształcących (obok I LO im. Słowackiego, II LO im. Ligonia, IV LO im. Skłodowskiej-Curie). Szkoła dzieliła budynek z Gimnazjum nr 7, z którym od września 2008 roku tworzyła Akademicki Zespół Szkół Ogólnokształcących nr 2 w Chorzowie. Ostatni rocznik ukończył gimnazjum w roku szkolnym 2018/2019.
Historia.
Początki szkoły sięgają roku 1930. Wówczas powstał projekt budynku (jak na owe czasy bardzo nowoczesny). W roku 1935 ks. Józef Czempiel – proboszcz pobliskiej parafii pw. Wniebowzięcia Najświętszej Marii Panny dokonał aktu poświęcenia Szkoły Powszechnej (podstawowej) w Wielkich Hajdukach (dziś dzielnica Chorzów Batory). Pierwszym jej kierownikiem była Maria Sztukówna. W czasie II wojny światowej w szkole kwaterowały wojska niemieckie, które były sprawcami wielu zniszczeń szkoły. Znaczna część szyb szkolnych była uszkodzona, a na każdym kroku spotykano ślady plądrowania. Wiele przyborów szkolnych uszkodzono, a jeszcze więcej skradziono. Szkoła wznowiła działalność 16 lutego 1945 roku, kierownikiem był Paweł Misz. Już w 1947 roku szkołę przemianowano na liceum ogólnokształcące, oraz nadano imię Stefana Batorego (patrona pobliskiej huty i całej dzielnicy). Pierwszy rocznik szkoły średniej zdawał maturę w 1951 roku. Szkołą zarządzało kolejno siedmiu dyrektorów (kierowników). Są nimi: Maria Sztukówna (od powstania szkoły do wybuchu II wojny światowej), Józef Zagała (1948-1949), Zygmunt Stebelski (1949-1963), Bogusław Sznajder (1963-1976), Bolesław Iwanowski (1976-2000), Mariola Strojny (2000-2005), Ilona Helik (2005-2013), Katarzyna Sikora (od 2013). 4 lipca 2011 roku budynek szkoły został wpisany do rejestru zabytków nieruchomych województwa śląskiego (nr rej. A/346/11).
Życie szkolne.
W szkole od wielu lat organizowane są konkursy i wydarzenia, m.in.:
Odbywający się na początku grudnia międzyklasowy turniej piłki nożnej, organizowany w Chorzowskiej hali MORiS (Miejski Ośrodek Rekreacji i Sportu)
W ciągu roku odbywają się także wymiany z partnerskimi szkołami:
Każda klasa III LO uczestniczy w wycieczce integracyjnej oraz w obozach naukowych.
Edukacja.
Szkoła oferuje naukę w systemie klas profilowanych. Od 2009 roku są to klasy kulturoznawcze, matematyczne i przyrodnicze. Dodatkowo uczniowie mają do wyboru warsztaty: informatyczne, dziennikarskie, teatralne (prowadzone przez aktora Teatru Rozrywki – Jacentego Jędrusika) lub zajęcia sportowe. Mogą także uczestniczyć w wielu kołach zainteresowań (m.in. matematyczne, szachowe, biologiczne), uczyć się łaciny oraz prezentować najlepsze spektakle Szkolnego Festiwalu Teatralnego na profesjonalnych scenach (Teatr Korez, Teatr Gry i Ludzie). Od roku 2012 funkcjonują nowe kierunki Prawniczy i Medyczny. Są one prowadzone przez Wydział Prawa i Administracji UŚ oraz Śląski Uniwersytet Medyczny
W „Batorym” obowiązuje punktowy system oceniania. Oznacza to, że przy klasyfikacji sumuje się zdobyte przez ucznia punkty i oblicza ich procent. Odpowiednie oceny wystawia się za przekroczenie ustalonych progów procentowych. Frekwencja jest obliczana za pomocą Dziennika Elektronicznego Librus, który pozwala rodzicom regularnie kontrolować obecność dzieci na lekcjach.
Szkoła współpracuje z wyższymi uczelniami w rejonie, które objęły patronat nad poszczególnymi klasami. Umożliwia to uczniom łatwiejszy start na wybrany kierunek studiów. W roku szkolnym 2009/2010 „Batorowcy” rozpoczęli redagowanie dwumiesięcznika uczelnianego AE, GWSP, SWSIM, UŚ i WSB. „Śląski Biuletyn Akademicki” jako pierwsza gazeta w regionie opisuje szkoły wyższe „widziane oczami” licealistów. Uczniowie biorą także udział w projekcie unijnym „Firma Symulacyjna – Rzeczywiste Kompetencje” przygotowanym przez GWSP.
Mottem III LO jest „Nauczanie przez działanie”, dlatego „Batorowcy” zdobywają nie tylko wiedzę, ale także praktyczne doświadczenia. Uczniowie prowadzą własne miniprzedsiębiorstwa i zajmują wysokie miejsca w krajowych konkursach, biorą udział w warsztatach tematycznych, współpracują z redakcjami gazet oraz uczestniczą w wykładach uniwersyteckich (m.in. Uniwersytet Śląski w Katowicach).
Osiągnięcia.
III LO odnosi sukcesy w konkursach teatralnych, matematycznych, językowych, sportowych oraz wyróżnia się wysokimi wynikami egzaminów maturalnych. Absolwenci „Batorego” dostają się na prestiżowe kierunki studiów m.in. Kierunek Lekarski na Śląskim Uniwersytecie Medycznym, Dziennikarstwo na Uniwersytecie Wrocławskim, Międzywydziałowe Indywidualne Studia Humanistyczne na Uniwersytecie Warszawskim, Organizacja Produkcji Radiowej i Telewizyjnej na Uniwersytecie Śląskim, czy Aktorstwo w Państwowej Wyższej Szkole Teatralnej we Wrocławiu i w Krakowie.
Jednak nauczyciele „Batorego” inwestują nie tylko w najlepszych. Starają się dbać o rozwój wszystkich uczniów.
Od 10 grudnia 2007 roku w szkole funkcjonuje Szkolna Telewizja Internetowa – BATORY TV.
Znani absolwenci.
Kryterium umieszczenia na tej liście danej postaci było posiadanie przez nią biogramu w polskiej Wikipedii.
Większość nauczycieli III LO jest absolwentami tej szkoły.

</doc>
<doc id="528354" url="https://pl.wikipedia.org/wiki?curid=528354" title="North Dakota Democratic NPL Party">
North Dakota Democratic NPL Party

North Dakota Democratic NPL Party (z ang. Demokratyczno-NPL Partia Dakoty Północnej) – partia polityczna, działająca wyłącznie na terenie amerykańskiego stanu Dakota Północna, na podobnej zasadzie co Minnesota Democratic-Farmer-Labor Party w Minnesocie. Jest związana z ogólnokrajową Partią Demokratyczną i stanowi "de facto" jest stanową organizację (jej przedstawiciele na szczeblu federalnym należą do klubu demokratów).
Powstała w roku 1956 z połączenia stanowej Partii Demokratycznej i tzw. lewicowej „Ligi Bezpartyjnych” ("Non-Partisan League") i szybko stała, jak wspomniano wyżej, faktyczną częścią partii.

</doc>
<doc id="528360" url="https://pl.wikipedia.org/wiki?curid=528360" title="Roślina segetalna">
Roślina segetalna



</doc>
<doc id="528362" url="https://pl.wikipedia.org/wiki?curid=528362" title="Chwasty segetalne">
Chwasty segetalne



</doc>
<doc id="528363" url="https://pl.wikipedia.org/wiki?curid=528363" title="Hellenion">
Hellenion

Hellenion – amerykański związek wyznaniowy, skupiający wyznawców wskrzeszonej politeistycznej religii starożytnych Greków. Organizacja została założona przez Drew Campbella, oficjalnie zarejestrowano ją w 2001 r. W 2004 r. Hellenion, jako jeden z pierwszych związków wyznaniowych wskrzeszających religię starogrecką, oficjalnie wyświęcił pierwszego kapłana – Denisa Duttona.
Hellenion tworzy wspólnotę wyznaniową opartą na rekonstrukcjonizmie helleńskim – wskrzeszaniu starogreckich praktyk religijnych z zachowaniem dbałości o jak największą zgodność z prawdą historyczną. Z uwagi na duże rozproszenie geograficzne swoich członków (całe Stany Zjednoczone, pojedynczy członkowie również w Europie, w tym w Polsce) działalność Hellenionu jako organizacji opiera się głównie na wymianie informacji w Internecie, chociaż prowadzone są też programy edukacyjne w siedzibie organizacji.

</doc>
<doc id="528366" url="https://pl.wikipedia.org/wiki?curid=528366" title="Instytut Sobieskiego">
Instytut Sobieskiego

Instytut Sobieskiego (IS) – ośrodek analityczny typu think tank, zarejestrowany w 2005 w formie prawnej fundacji. Fundatorami Instytutu są Mirosław Gruszka, Marek Borzestowski, dr hab. Ryszard Sowiński i Paweł Szałamacha.
Działalność.
Instytut prowadzi działalność naukowo-badawczą, wydawniczą i ekspercką. Przygotowuje z własnej inicjatywy raporty, komentarze i ekspertyzy dotyczące głównych obszarów swojej działalności. Jest organizatorem wielu międzynarodowych i krajowych konferencji, seminariów i paneli. Instytut koncentruje się na tematyce finansów publicznych, stosunków międzynarodowych, energetyce, transporcie publicznym.
Instytut w latach 2003–2010 wydawał konserwatywny kwartalnik Międzynarodowy Przegląd Polityczny. W latach 2011–2015 był organizatorem corocznego kongresu Polska - Wielki Projekt. Od 2016 roku realizuje projekt Akademia Sobieskiego. Instytut jest także odpowiedzialny za organizację Krajowej Ligi Innowacji, pod patronatem Ministerstwa Rozwoju, Ministerstwa Energii i Polskiej Agencji Rozwoju Przedsiębiorczości.
Najważniejsze publikacje.
Eksperci Instytutu Sobieskiego opracowali w 2004 roku raport pt. „Publiczne wysłuchanie: Kontrola stanowienia prawa przez obywateli”, który stał się podstawą wprowadzenia w Polsce instytucji wysłuchania publicznego. Na początku 2007 roku zespół ekspertów i analityków instytutu opracował „Program polityki rodzinnej”, który był podstawą przedstawionego przez Jarosława Kaczyńskiego i minister Joannę Kluzik-Rostkowską projektu nowej polityki prorodzinnej. 
W 2010 roku Instytut opublikował raport "Prawdziwy dług Polski", w którym ekspert Paweł Dobrowolski przedstawił kwestie ukrytego długu i sposobu prezentowania zadłużenia sektora publicznego. W 2011 roku ekspert Leszek Skiba przedstawił raport "Rządzić Państwem. Centrum decyzyjne rządu w wybranych krajach europejskich", w którym przedstawiono sposób funkcjonowania kancelarii premiera w zachodnich państwach jako organu planującego i koordynującego wieloletnią politykę społeczną. W 2012 roku opublikowana została zbiorowa praca zespołu ekspertów "Katastrofa. Bilans dwóch lat", w której podsumowano działania państwa w obszarze katastrofy smoleńskiej. W tym samym roku ukazał się raport pod redakcją Macieja Rapkiewicza, "Jednostki samorządu terytorialnego wobec kluczowych wyzwań strukturalnych", który był swoistym przewodnikiem w rozwiązywaniu problemów, z jakimi mierzą się jednostki samorządu terytorialnego wszystkich szczebli. Instytut przedstawił też raport "Samoleczenie", którego autorem był dr hab. n. med. Krzysztof Krajewski-Siuda. W raporcie przedstawiono liczne aspekty, teoretyczne i praktyczne, związane z wiedzą o samoleczeniu, pod kątem aspektów biomedycznych, legislacyjnych, społeczno-ekonomicznych i etycznych. Pod koniec 2012 roku pod redakcją Jana Filipa Staniłki ukazała się praca zbiorowa pt. "Europejski ład gospodarczy w 2020 roku". Była to swoista ocena sytuacji dotycząca integracji europejskiej i stabilności strefy euro. 
W 2014 roku Paweł Soloch, ówczesny Prezes Instytutu, opublikował raport "Budowanie zdolności obronnych państwa i postaw proobronnościowych", który w sposób krytyczny omawiał rolę budowania zdolności obronnych państwa w kontekście programów wyborczych polskich partii politycznych po 1989 roku. W tym samym roku przedstawiono raport "Węgry Orbana - wzór czy przestroga?", który był zbiorową pracą Leszka Skiby, Macieja Rapkiewicza i Mateusza Kędzierskiego. W raporcie w sposób obiektywny podsumowano dokonania rządu Wiktora Orbana. Rok później ukazał się raport "Organizacje proobronne w systemie bezpieczeństwa państwa", którego autorem był ponownie Paweł Soloch. Raport poruszał kwestię wykorzystania społecznych organizacji proobronnych, ratowniczych oraz paramilitarnych i włączenia ich w system bezpieczeństwa państwa.
Istotnym dorobkiem Instytutu jest seria raportów eksperta Tomasza Stysia. Pod koniec 2014 roku ukazał się pierwszy raport "Rynek gospodarowania odpadami komunalnymi w Polsce. Perspektywa 2030", w którym podkreślone zostały wyzwania stojące przed organami władzy publicznej, które otrzymały liczne obowiązki związane z gospodarowaniem i odbiorem odpadów. W 2016 roku ukazały się aż trzy raporty autorstwa Stysia, z czego dwa z nich dotyczyły gospodarowania odpadami, zaś trzeci inteligentnego transportu. "Krajowy Plan Gospodarki Odpadami 2030" omawiał wyzwania, jakie stanęły przed Polską w związku z wdrożeniem przez Unię Europejską nowych ustaleń w kwestii gospodarowania odpadami oraz polityki klimatyczno-energetycznej. "System gospodarowania odpadami opakowaniowymi w Polsce" nawiązuje z kolei do wdrożonego przez Unię obiegu zamkniętego gospodarowania odpadami. Raport "Inteligentny transport – wpływ na polską gospodarkę" dotyczy rozwoju transportu współdzielonego oraz możliwości dla gospodarki państwa, jakie ta forma transportu ze sobą niesie. Na początku 2017 roku został opublikowany raport "Rynek gospodarowania zużytym sprzętem elektrycznym i elektronicznym w Polsce" rozszerza informacje zawarte we wcześniejszych raportach, szczególną uwagę poświęcając systemowi gospodarki zużytym sprzętem elektrycznym i elektronicznym. 
W 2016 roku zespół ekspertów przedstawił raport "Innowacyjność w Polsce. Co można zmienić?", który zawierał rekomendacje dla rządu w kwestii wspierania innowacyjności w Polsce. W 2017 roku przedstawiono raport "Nowy samolot bojowy dla Sił Powietrznych RP", w którym przedstawione zostały możliwe warianty zakupu samolotów bojowych w programie "Harpia", oraz "Uruchomienie Centralnego Portu Komunikacyjnego", kompleksowo poddający analizie i przedstawiający strategiczne tezy rządowego projektu Centralnego Portu Komunikacyjnego. 
Na początku 2018 roku ukazał się raport "Internet of Things (IoT) i Artificial Intelligence (AI) w Polsce", rekomendujący wdrożenie rozwiązań z obszaru sztucznej inteligencji i internetu rzeczy w dobie nowej rewolucji przemysłowej.
Zarząd Instytutu.
Członkowie Zarządu:
Znani eksperci.
W ciągu kilkunastu lat funkcjonowania Instytutu współpracowało z nim kilkudziesięciu ekspertów. Do najbardziej znanych należą:

</doc>
<doc id="528373" url="https://pl.wikipedia.org/wiki?curid=528373" title="Chwast segetalny">
Chwast segetalny



</doc>
<doc id="528374" url="https://pl.wikipedia.org/wiki?curid=528374" title="Lucifer (szyfr blokowy)">
Lucifer (szyfr blokowy)

Lucifer - szyfr blokowy stworzony przez IBM na początku lat siedemdziesiątych XX wieku w ramach projektu o tej samej nazwie. Głównymi projektantami algorytmu byli Horst Feistel oraz Walter Tuchman. Szyfr ten był prekursorem szyfru DES. Jedna z jego wersji (nazwana DTD-1) była używana w latach siedemdziesiątych dwudziestego wieku w bankowości elektronicznej. Obecnie, ze względu na moc obliczeniową współczesnych komputerów, algorytm ten zapewnia bardzo niski poziom bezpieczeństwa.

</doc>
<doc id="528377" url="https://pl.wikipedia.org/wiki?curid=528377" title="Kim Källström">
Kim Källström

Kim Mikael Källström (wym. ; ur. 24 sierpnia 1982 w Sandviken) – szwedzki piłkarz występujący na pozycji pomocnika. W reprezentacji Szwecji zadebiutował w 2001 roku podczas spotkania towarzyskiego z Finlandią. Syn trenera oraz byłego piłkarza, Mikaela Källströma.
Kariera klubowa.
Początki kariery.
W 1986 roku Källström trafił do młodzieżowej drużyny lokalnego Sandvikens IF. Trzy lata później jego rodzina przeniosła się do Partille, zaś sam Källström rozpoczął treningi w Partille IF. Następnie trafił do BK Häcken, w którym zadebiutował w dorosłym futbolu. W 1999 roku, w swoim pierwszym sezonie w pierwszym zespole, awansował wraz z klubem do szwedzkiej ekstraklasy. Dwa lata później Häcken spadło do Superettan, jednak sam Källström, strzelając m.in. osiem bramek, zainteresował swoją osobą Djurgårdens IF, gdzie przeszedł ostatecznie za kwotę 5 milionów koron szwedzkich.
Djurgårdens.
W swoim pierwszym sezonie w Djurgården, Källström zdobył wraz z klubem dublet, zwyciężając zarówno w rozgrywkach ligowych, jak i w Pucharze Szewecji. Z dorobkiem 12 bramek został także najlepszym strzelcem zespołu. Rok później Djurgården obroniło mistrzostwo kraju, zaś Källström z 14 golami ponownie został najlepszym strzelcem klubu i wicekrólem strzelców całej ekstraklasy. W sezonie 2002/03 zanotował także dwa trafienia w rozgrywkach o Puchar UEFA podczas spotkań z irlandzkim Shamrock Rovers i duńskim København.
Stade Rennais.
W 2004 roku podczas styczniowego okienka transferowego Källström podpisał kontrakt z francuskim Stade Rennais. W nowych barwach zadebiutował 4 stycznia podczas spotkania Pucharu Francji z Angers. 10 stycznia rozegrał swój pierwszy mecz w Ligue 1, zaś Rennes przegrało 0:2 z Toulouse FC. Tydzień później podczas wygranego 4:0 spotkania z FC Sochaux-Montbéliard zdobył swoją pierwszą bramkę dla nowego klubu. Sezon 2003/04 zakończył z dorobkiem siedmiu bramek w osiemnastu występach.
W kolejnych rozgrywkach Källström rozegrał 31 spotkań ligowych, w których zdobył pięć bramek, czym przyczynił się do zajęcia przez Rennes czwartego miejsca, które umożliwiło klubowi grę w Pucharze UEFA. 5 lutego 2005 roku podczas przegranego 1:3 meczu z Olympique Marsylią po raz pierwszy w karierze został ukarany czerwoną kartką, a w konsekwencji wyrzucony z boiska.
W sezonie 2005/06 zdobył osiem bramek, co jest jego najlepszym wynikiem podczas gry we Francji. W czerwcu 2006 roku Rennes zaakceptowało ofertę Olympique Lyon, która za kartę zawodniczą Källströma zaoferowała osiem milionów euro. Podczas dwuipółletniego pobytu w Rennes Källström zdobył ostatecznie 20 bramek w 83 ligowych występach.
Olympique Lyon.
Po udanym okresie w Rennes, w czerwcu 2006 roku Källström przeszedł do Lyonu, z którym to klubem zdobył w kolejnych latach szereg trofeów. 30 lipca zadebiutował w barwach Lyonu podczas zremisowanego 1:1 (i wygranego po serii rzutów karnych) spotkania Superpucharu Francji z Paris Saint-Germain. Pięć dni później rozegrał pierwszy mecz ligowych jako gracz Lyonu, który wygrał wówczas 3:1 z FC Nantes. 17 października podczas wygranego 3:0 spotkania Ligi Mistrzów z ukraińskim Dynamem Kijów Källström zdobył swoją pierwszą bramkę dla klubu. Lyon zakończył fazę grupową rozgrywek bez ani jednej porażki, pokonując m.in. Real Madryt i odpadając dopiero w 1/8 finału z włoską Romą. 22 października podczas wygranego 4:1 meczu z Olympique Marsylią zdobył pierwszego gola dla Lyonu w Ligue 1. Zdobywał bramki także w spotkaniach z AS Saint-Étienne oraz AS Nancy, czym przyczynił się do zdobycia przez Lyon szóstego tytułu mistrza Francji z rzędu. 31 marca 2007 roku pojawił się na boisku w 68. minucie przegranego 0:1 meczu finałowym Pucharu Ligi Francuskiej z Girondins Bordeaux.
Przed sezonem 2007/08 zainteresowanie Källströmem wyraziła hiszpańska Valencia CF, jednak oferta w wysokości 13 milionów euro została odrzucona przez Lyon. Szwed pozostał w klubie, jednak podczas przegranego 0:1 spotkania 2. kolejki Ligue 1 opluł bocznego arbitra, za co otrzymał karę jednego meczu zawieszenia. 29 września w wygrany 3:0 meczu z RC Lens zdobył pierwszą bramkę w sezonie. Tydzień później, podczas wygranego 3:1 spotkania z Bordeaux, trafił do siatki ponownie. 8 listopada zdobył bramkę w wygranym 4:2 meczu Ligi Mistrzów z niemieckim VfB Stuttgart. Jednakże ponownie w tych rozgrywkach Lyon doszedł tylko do 1/8 finału, gdzie został wyeliminowany przez Manchester United. 2 grudnia 2007 roku zdobył dwie bramki i zanotował asystę w wygranym 5:0 spotkaniu ze Strasbourgiem. W wygranym 3:1 meczu ostatniej kolejki sezonu z AJ Auxerre Källström zdobył kolejną bramkę, zaś Lyon zakończył sezon siódmym tytułem mistrzowskim z rzędu. 24 maja 2008 roku Källström wyszedł w podstawowym składzie Lyonu na finał pucharu kraju, podczas którego Olympique wygrało 1:0 z Paris Saint-Germain.
16 listopada 2008 roku Källström zdobył swoją pierwszą bramkę w sezonie 2008/09. Stało się to w wygranym 2:1 spotkaniu z Bordeaux, po którym Lyon umocnił się na pierwszym miejscu w tabeli z siedmiopunktową przewagą. Drugiego i ostatniego w tych rozgrywkach gola zdobył 1 marca 2009 roku podczas zremisowanego 1:1 meczu z Rennes. Słaba końcówka sezonu sprawiła jednak, że Lyon spadł na trzecie miejsce, zaś mistrzostwo kraju zdobyło ostatecznie Bordeaux.
W kolejnych rozgrywkach Källström zdobył cztery bramki w spotkaniach ligowych Lyonu. Pierwsza padła 3 października 2009 roku w wygranym 2:0 meczu z Lens. 20 stycznia 2010 roku podczas wygranego 3:1 spotkania z FC Lorient strzelił z kolei dwa gole. Ostatnia bramka została przez niego zdobyta w przedostatniej kolejce sezonu, w zremisowanym 2:2 meczu z Valenciennes FC. Ostatecznie Lyon zakończył sezon na drugim miejscu z sześcioma punktami straty do pierwszej Marsylii, z którą w trakcie rozgrywek zremisował 5:5. Lepiej poszło klubowi w Lidze Mistrzów, gdzie zanotował on swój najlepszy występ w historii. Sam Källström zdobył bramkę w wygranym 4:0 meczu z węgierskim Debreceni VSC oraz rozegrał w sumie jedenaście spotkań, pomagając dojść Lyonowi do półfinału, gdzie klub odpadł po dwumeczu z Bayernem Monachium.
W sezonie 2010/11, poza grą w linii pomocy, okazjonalnie Källström ustawiany był także na pozycji lewego obrońcy. W trakcie cały rozgrywek strzelił trzy gole, m.in. w zremisowanym 1:1 spotkaniu z późniejszym mistrzem kraju Lille OSC.
Sezon 2011/12 był dla Källströma ostatnim w barwach Lyonu. W jego trakcie rozegrał 32 spotkania ligowego, nie zdobywając przy tym żadnej bramki. W Pucharze Francji strzelił gola oraz zanotował asystę w wygranym 3:1 ćwierćfinałowym meczu z Paris Saint-Germain. W półfinale Lyon zwyciężył 4:0 z Gazélec Ajaccio, dzięki czemu awansował do finału rozgrywek, w którym Källström rozegrał pełne 90 minut, zaś jego klub wygrał 1:0 z Quevilly. Lyon dotarł także do finału pucharu ligi, po drodze pokonując Lille m.in. dzięki bramce Källstroma. Mimo to, Lyon nie zdobył dubletu i w finale przegrał 0:1 po dogrywce z Marsylią. W sierpniu 2012 roku Källström po sześciu sezonach opuścił Lyon, rozgrywając w sumie 283 spotkania, zdobywając dwa tytuły mistrzowskie, dwa puchary kraju oraz dwa superpuchary, a także dwukrotnie docierając z klubem do finału pucharu ligi.
Spartak Moskwa.
28 lipca 2012 roku Källström za kwotę 3 milionów euro (oraz 600 tysięcy zmiennych) przeszedł do rosyjskiego Spartaka Moskwa. 15 września zadebiutował w rozgrywkach Priemjer-Ligi podczas zremisowanego 2:2 spotkania z Kubaniem Krasnodar. 29 września w wygranym 3:1 meczu z Amkarem Perm zdobył swoją pierwszą bramkę dla Spartaka. Källström wystąpił także we wszystkich spotkaniach Spartaka podczas fazy grupowej Ligi Mistrzów, będąc m.in. ukaranym czerwoną kartką 5 grudnia w przegranym 1:2 spotkaniu ze szkockim Celtikiem.
Wypożyczenie do Arsenalu.
31 stycznia 2014 Källström trafił na zasadzie półrocznego wypożyczenia do angielskiego Arsenalu. Na wypożyczenie zdecydowano się pomimo kontuzji pleców, która została wykryta podczas testów medycznych. 25 marca Källström rozegrał pierwszy mecz w barwach Arsenalu, zastępując na boisku Tomáša Rosickiego w 79. minucie ligowego spotkania ze Swansea City. Kolejny jego występ miał miejsce dwa tygodnie później, podczas półfinału Pucharu Anglii z broniącym tytułu Wigan Athletic. Källström pojawił się na boisku w dogrywce, by później wykorzystać jedenastkę podczas wygranej przez Arsenal 4:2 serii rzutów karnych. Trzy dni później po raz pierwszy pojawił się w wyjściowym składzie Arsenalu, który wygrał wówczas 3:1 z West Hamem United. Sezon zakończył z dorobkiem czterech spotkań, a także sięgnął z klubem po Puchar Anglii.
Powrót do Spartaka.
Latem 2014 roku Källström powrócił do zespołu Spartaka. 2 listopada tego samego roku zrobił dwie bramki w zremisowanym 3:3 meczu z Kubaniem Krasnodar.
Kariera reprezentacyjna.
Källström zadebiutował w reprezentacji Szwecji w 2001 roku podczas spotkania z Finlandią. Wraz z kadrą brał udział w Mistrzostwach Europy 2004, Mistrzostwach Świata 2006, Mistrzostwach Europy 2008 oraz Mistrzostwach Europy 2012. Podczas eliminacji do tego ostatniego turnieju zdobył pierwszą bramkę w wygranym 3:2 meczu z Holandią, które to zwycięstwo dało Szwecji awans do mistrzostw. Podczas spotkania eliminacyjnego do Mistrzostw Świata 2014 z Niemcami, Källström wszedł na boisko w drugiej połowie i pomógł Szwecji odrobić czterobramkową stratę i doprowadzić do remisu 4:4.
Styl gry.
Källström jest środkowym pomocnikiem, jednak potrafi także grać po lewej stronie środkowej formacji. Może pełnić rolę głęboko osadzonego rozgrywającego lub też zawodnika z zadaniami bardziej ofensywnymi. Znany jest także z umiejętności precyzyjnego wykonywania rzutów wolnych lewą nogą.

</doc>
<doc id="528378" url="https://pl.wikipedia.org/wiki?curid=528378" title="Linia naboczna">
Linia naboczna



</doc>
<doc id="528384" url="https://pl.wikipedia.org/wiki?curid=528384" title="Kent Conrad">
Kent Conrad

Gaylord Kent Conrad (ur. 12 marca 1948 w Bismarck) – senator Stanów Zjednoczonych ze stanu Dakota Północna, działacz Partii Demokratycznej oraz, na szczeblu stanu, North Dakota Democratic NPL Party.
Życiorys.
Urodzony w Bismarck w rodzinie pochodzenia niemieckiego, Conrad został osierocony w młodym wieku i wzięty na wychowanie przez swoich dziadków. Ukończył Phillips Exeter Academy, uczęszczał też kilka lat do szkoły średniej w Trypolisie w Libii.
Po ukończeniu uczelni zaczął karierę polityczną jako asystent stanowego komisarza ds. podatków i późniejszego kolegi w Senacie Byrona Dorgana, którego stanowisko zajął w roku 1980, piastując jego do czasu pierwszego wyścigu do Senatu w 1986.
Wybrany został na to stanowisko, pokonując zasiadającego republikanina Marka Andrewsa. W czasie kampanii przyrzekł, że nie będzie starał się o odnowienie tego mandatu, jeżeli deficyt budżetowy, bardzo wysoki w okresie administracji prezydentów Ronalda Reagana i George’a H.W. Busha, nie obniży się podczas jego kadencji. Deficyt nie spadł, i z tego tytułu zrezygnował z ponownej walki, a prawybory (i wybory właściwe) wygrał Dorgan.
Jednakże Conrad dostał niezwykłą szansę pozostania w Senacie, kiedy zajmujący drugie miejsce w Senacie obok niego kolega partyjny Quentin Burdick zmarł nagle we wrześniu 1992. Gubernator mianował na jego miejsce wdowę po nim Jocelyn Burdick, ale prawybory przed specjalnymi wyborami wygrał Conrad, wygrywając i wybory. Jest więc jedyną osobą, która w tym samym dniu zajmowała dwa mandaty senackie. Zaprzysiężono go w grudniu 1992, a na miejsce, z którego zrezygnował, mianowano Dorgana, który w ten sposób zasiadł w Senacie przez kilka tygodni upływającej kadencji. Conrad zasiada w izbie wyższej Kongresu do chwili obecnej. Wybierano go ponownie w latach 1994, 2000 i 2006. 
Jako senator należy do umiarkowanych demokratów. Popiera m.in. ograniczenia w prawie do przerywania ciąży oraz zachowanie pełnego prawa do posiadania broni palnej. W styczniu 2006, jako jeden z tylko czterech (innymi byli Robert Byrd, Ben Nelson i Ken Salazar) demokratów w Senacie głosował za zatwierdzeniem Samuela Alito jako sędziego Sądu Najwyższego. Mimo tego ostatniego faktu zalicza się do krytyków polityki prezydenta George’a W. Busha w sprawach gospodarczych (jest najwyższym rangą demokratą w komisji ds. budżetu) i zagranicznej (jako jeden z zaledwie 23 senatorów, w tym 21 demokratów, jednego republikanina i jednego niezależnego, głosował przeciwko prezydenckiemu planowi inwazji na Irak w 2002.
W kwietniu 2006 został zaliczony przez tygodnik „Time” do „10 najlepszych senatorów w USA”.
W listopadzie 2006 został wybrany na kolejną kadencję, nie ubiegał się o kolejną reelekcję w 2012. W chwili złożenia mandatu był jedynym unitarianinem w Senacie.

</doc>
<doc id="528386" url="https://pl.wikipedia.org/wiki?curid=528386" title="Hella">
Hella



</doc>
<doc id="528390" url="https://pl.wikipedia.org/wiki?curid=528390" title="RRSO">
RRSO



</doc>
<doc id="528394" url="https://pl.wikipedia.org/wiki?curid=528394" title="Max Décugis">
Max Décugis

Maxime Omer Mathieu Décugis (ur. 24 września 1882 w Paryżu, zm. 6 września 1978 w Biot) – francuski tenisista, zwycięzca Wimbledonu w grze podwójnej, medalista igrzysk olimpijskich.
Kariera tenisowa.
Chodził do szkoły w Anglii, gdzie uczył się grać, stając się poważnym przeciwnikiem dla zawodników brytyjskich.
W grze pojedynczej Décugis wygrał osiem razy mistrzostwa Francji i cztery razy dochodził do finału. Turniej ten, obecnie zaliczany do imprez wielkoszlemowych, w czasach sukcesów Décugisa nie miał charakteru międzynarodowego. Décugis triumfował także trzynaście razy w deblu oraz siedem razy w mikście, szczególnie silną parę tworzył z Maurice’em Germotem.
W 1911 roku jako pierwszy Francuz doszedł do ćwierćfinału na Wimbledonie. W tym samym roku z André Gobertem wygrał Wimbledon w grze podwójnej, pokonując w finale obrońców tytułu Josiaha Ritchieego i Anthony’ego Wildinga. Był to pierwszy tytuł Wimbledonu zdobyty przez Francuzów. Rok później para Décugis i Gobert nie sprostała w finale (challenge round) Charlesowi Dixonowi i Herbertowi Roperowi-Barrettowi.
Startując w igrzyskach olimpijskich Décugis zdobył trzy medale. W 1900 roku, podczas igrzysk olimpijskich w Paryżu wywalczył srebrny medal w deblu w parze z Amerykaninem Basilem Spaldingiem de Garmendia. Brązowy medal w deblu zdobył na igrzyskach olimpijskich w Antwerpii w 1920 roku, partnerując Pierre’owi Albarranowi. Na tych samych zawodach został mistrzem olimpijskim w grze mieszanej, razem z Suzanne Lenglen. Ponadto wygrał grę pojedynczą, podwójną i mieszaną na nieoficjalnej olimpiadzie letniej w Atenach w 1906 roku, imprezie zorganizowanej na dziesięciolecie pierwszych nowożytnych igrzysk olimpijskich.
W 1904 roku zadebiutował w reprezentacji Francji w Pucharze Davisa. Występował w tych rozgrywkach także w 1905, 1912, 1913, 1914 i 1919 roku. Reprezentacja Francji nie odnosiła w tym czasie większych sukcesów. Łączny bilans występów Décugisa to 6 zwycięstw i 9 porażek.

</doc>
<doc id="528395" url="https://pl.wikipedia.org/wiki?curid=528395" title="Max Decugis">
Max Decugis



</doc>
<doc id="528396" url="https://pl.wikipedia.org/wiki?curid=528396" title="Polistenobionty">
Polistenobionty



</doc>
<doc id="528397" url="https://pl.wikipedia.org/wiki?curid=528397" title="Mezostenobionty">
Mezostenobionty



</doc>
<doc id="528399" url="https://pl.wikipedia.org/wiki?curid=528399" title="Oligostenobionty">
Oligostenobionty



</doc>
<doc id="528401" url="https://pl.wikipedia.org/wiki?curid=528401" title="Juliusz Żuławski">
Juliusz Żuławski

Juliusz Żuławski (ur. 7 października 1910 w Zakopanem, zm. 10 stycznia 1999 w Warszawie) – polski poeta, prozaik, tłumacz poezji anglojęzycznej, w latach 1978–1983 i 1988–1991 prezes Polskiego PEN Clubu.
Był synem Jerzego Żuławskiego, bratem Marka i Wawrzyńca.
Wspinaczka.
Między innymi z Wawrzyńcem dokonał szeregu ciekawych pierwszych wejść nowymi drogami wspinaczkowymi, jak choćby środkiem północno-zachodniej ściany Mnicha (towarzyszył im wówczas Tadeusz Orłowski). Wspinał się także w innych górach Europy: Alpach, Pirenejach i w Górach Kambryjskich).
Twórczość literacka.
W latach 1978–1983 i 1988–1991 był prezesem polskiego PEN Clubu.
Tworzył lirykę refleksyjną i wspomnieniową ("Pole widzenia" 1948), prozę psychologiczną ("Wyprawa o zmierzchu" 1936, "Czas przeszły niedokonany" 1962), opowieści biograficzne ("Byron nieupozowany" 1964).
Opublikował też kilka artykułów na tematy taternickie i o ratownictwie górskim, nie tylko w czasopismach fachowych. W zbiorze zatytułowanym "Czas przeszły niedokonany" umieścił kilka opowiadań tatrzańskich.
Był członkiem Stowarzyszenia Pisarzy Polskich. 20 sierpnia 1980 roku podpisał apel 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
Pochowany na cmentarzu Powązkowskim (kwatera R-4-21).
Przekłady.
Juliusz Żuławski był jednym z najważniejszych polskich tłumaczy po drugiej wojnie światowej. Przekładał przede wszystkim poezję angielską i amerykańską. Największą jego zasługą jest zapewne spopularyzowanie w Polsce poezji Roberta Browninga, który wcześniej był niemal nieznany z uwagi na niewielką liczbę, znaczne rozproszenie i niedostępność przekładów.

</doc>
<doc id="528404" url="https://pl.wikipedia.org/wiki?curid=528404" title="Guwerner">
Guwerner



</doc>
<doc id="528405" url="https://pl.wikipedia.org/wiki?curid=528405" title="St. John’s (Kanada)">
St. John’s (Kanada)

St. John’s – stolica i największe miasto prowincji Nowa Fundlandia i Labrador w Kanadzie. Położone w północno-wschodniej części półwyspu Avalon, na południowym wschodzie Nowej Fundlandii, nad Atlantykiem. Jako dogodny port naturalny w pobliżu bogatych łowisk, zasiedlone w 1 poł. XVI w., a ogłoszone miastem i nominalnie przejęte przez Anglię w 1583 roku. Słynie z częstej mgły – wskutek lokalizacji, zamglone jest średnio przez 124 dni w roku.
Liczba mieszkańców St. John’s wynosi 100 646. Język angielski jest językiem ojczystym dla 96,1%, francuski dla 0,4% mieszkańców (2006).
W mieście rozwinął się przemysł rybny, stoczniowy, maszynowy, elektrotechniczny, odzieżowy, skórzany, drzewny oraz lotniczy.

</doc>
<doc id="528406" url="https://pl.wikipedia.org/wiki?curid=528406" title="John Billingsley">
John Billingsley

John Billingsley, właściwie John Billingsley II (ur. 20 maja 1960, Media w Pensylwanii) – amerykański aktor, występował w roli Phloxa w serialu "". Grał gościnnie w filmie "Gwiezdne wrota". W 2009 wcielił się w rolę profesora Westa w filmie "2012".

</doc>
<doc id="528410" url="https://pl.wikipedia.org/wiki?curid=528410" title="Jocelyn Burdick">
Jocelyn Burdick

Jocelyn Birch Burdick (ur. 6 lutego 1922 w Fargo, zm. 26 grudnia 2019 tamże) – amerykańska polityk, senator z Dakoty Północnej, pierwsza kobieta na tym stanowisku. 
Życiorys.
Urodziła się w Fargo w Dakocie Północnej, gdzie w 1939 ukończyła szkołę średnią "Fargo Central High School". Później uczęszczała do "Principia College" w Elsah, a w 1943 ukończyła Northwestern University. Pracowała potem m.in. jako spikerka radiowa w Moorhead. W 1964, 1970, 1976 i 1982 brała aktywny udział jako wolontariuszka Democratic NPL Party w kampaniach wyborczych swojego męża Quentina Burdicka – wieloletniego senatora z tego stanu (członka Partii Demokratycznej oraz North Dakota Democratic NPL Party).
Po śmierci męża została, starym zwyczajem, mianowana przez gubernatora stanu George’a A. Sinnera na miejsce męża do czasu wyłonienia następcy w przedterminowych wyborach, przewidzianych w tym samym roku. Objęła stanowisko dnia 16 września 1992, stając się pierwszą kobietą senatorem z tego stanu. Nie starała się o własną kadencję, a jej miejsce zajął Kent Conrad, obejmując urząd dnia 14 grudnia tegoż samego roku. Zmarła w rodzinnym Fargo w wieku 97 lat.

</doc>
<doc id="528412" url="https://pl.wikipedia.org/wiki?curid=528412" title="Krzysztof Crell-Spinowski">
Krzysztof Crell-Spinowski

Krzysztof Crell-Spinowski (Spinovius) (ur. 1622 w Rakowie, zm. 12 grudnia 1680) – teolog braci polskich, pastor zboru w Rąbkowej.
Krzysztof Crell był synem Jana Crella, teologa ariańskiego i rektora Akademii Rakowskiej. Kształcił się w Rakowie oraz na Uniwersytecie w Lejdzie.
Życiorys.
Od 1650 był kaznodzieją w Krzelowie, w latach 1654–1659 był ministrem zboru w Rąbkowej, później na Śląsku w Kluczborku. Jeździł na zachód Europy kwestując na rzecz ariańskich uchodźców z Polski. W l.1661-1663 przebywał w tym celu m.in. w Niderlandach i Anglii, gdzie spotykał się z sympatykami braci polskich. W 1666 roku powrócił od Anglii i zostawił tam na wychowanie córkę i syna Samuela.
Po 1669 przeniósł się do Kosinowa, gdzie był też ministrem zboru i nauczycielem w miejscowej szkole ariańskiej. Krzysztof kompletował do druku dzieła swojego ojca Jana Crella, które wydawane były w Amsterdamie. W czasie wyjazdów zagranicznych do Niderlandów i Anglii zabiegał o pomoc materialną dla wypędzanych arian. Crell należał do znanych braci polskich w Prusach.
Krzysztof Crell zmarł w czasie podróży przez Polskę, gdy jechał z Kosinowa do Kluczborka.
Rodzina.
Dwukrotnie żonaty, imiona jego małżonek się nie zachowały. Z pierwszej, zmarłej w 1666 roku, miał co najmniej trzech synów i dwie córki: Krzysztofa (ur. 1658) (lekarz w Londynie), Samuela (1660-1747). Z drugiej żony miał syna Pawła (1677- po 1747). Synowie kontynuowali ariańskie tradycje rodzinne.

</doc>
<doc id="528413" url="https://pl.wikipedia.org/wiki?curid=528413" title="Vilém Mathesius">
Vilém Mathesius

Vilém Mathesius (ur. 3 sierpnia 1882 w Pardubicach, zm. 12 kwietnia 1945 w Pradze) – czeski językoznawca, historyk literacki, badacz angielskiej i czeskiej literatury.
Życiorys.
W 1912 został pierwszym nauczycielem języka angielskiego na Uniwersytecie Karola w Pradze. W 1926 był głównym założycielem Praskiego Koła Lingwistycznego. Reprezentował teorię strukturalizmu.
Był bratem stryjecznym czeskiego poety Bohumila Mathesiusa.

</doc>
<doc id="528426" url="https://pl.wikipedia.org/wiki?curid=528426" title="Elżbieta Porzec-Nowak">
Elżbieta Porzec-Nowak

Elżbieta Porzec-Nowak (ur. 27 stycznia 1945 w Lublinie, zm. 7 czerwca 2019) – polska siatkarka, reprezentantka Polski, brązowa medalistka olimpijska, wicemistrzyni Europy.
Kariera.
Porzec zaczęła zawodniczą karierę w międzyszkolnym klubie Stavet Lublin (1960–1964), z którym zdobyła mistrzostwo Polski juniorek. Po maturze przeniosła się do Wisły Kraków, gdzie miała zastąpić Wandę Tumidajewicz. Z powodu nieregulaminowych procedur przy zmianie klubu została zawieszona w prawach zawodniczych na osiemnaście miesięcy. Kara została później zmniejszona do sześciu miesięcy, jednak Porzec i tak została pominięta przy selekcji szerokiej kadry reprezentacji Polski przed igrzyskami olimpijskimi w Tokio.
W barwach Wisły występowała w latach 1964–1977. Z zespołem tym trzykrotnie zdobywała tytuł mistrzyni Polski (1967, 1969 i 1970), cztery razy wicemistrzostwo (1966, 1971, 1976 i 1977) oraz dwukrotnie brązowy medal (1965 i 1968). Osiągnęła też m.in. czwarte miejsce w Pucharze Zdobywczyń Pucharów 1972/1973.
W reprezentacji Polski występowała w latach 1963–1976, zaliczając 156 występów. Zagrała we wszystkich siedmiu meczach na igrzyskach olimpijskich 1968 w Meksyku, gdzie Polki zdobyły brązowy medal. Wystąpiła też w mistrzostwach Europy 1967 w Turcji (srebrny medal) oraz w mistrzostwach świata 1970 w Warnie (dziewiąte miejsce).
Była odznaczana i uhonorowana wieloma medalami i wyróżnieniami, m.in. Mistrzyni Sportu (1967), Zasłużonej Mistrzyni Sportu (1976), dwukrotnie Srebrnym Medalem za Wybitne Osiągnięcia Sportowe (1967 i 1968) oraz Srebrnym i Złotym Krzyżem Zasługi (1968 i 1986). W 2007 otrzymała od PKOl za całokształt kariery sportowej Wyróżnienie Fair Play 2006, a w 2009 Złoty Medal „Za zasługi dla polskiego ruchu olimpijskiego”.
Życie prywatne.
Była absolwentką Szkoły Podstawowej nr 7 w Lublinie oraz Technikum im. A. i J. Vetterów w Lublinie, studiowała też w Wyższej Szkole Europejskiej w Krakowie. Pracowała w milicji i policji w stopniu aspirantki sztabowej. Była córką Heleny i Aleksandra, miała starszą siostrę Krystynę (zm. 1997), również siatkarkę. Elżbieta Porzec-Nowak zmarła 7 czerwca 2019 w wieku 74 lat.

</doc>
<doc id="528430" url="https://pl.wikipedia.org/wiki?curid=528430" title="Herb województwa śląskiego">
Herb województwa śląskiego

Herb województwa śląskiego – symbol województwa śląskiego. Herb województwa śląskiego to w polu błękitnym złoty orzeł bez korony.
Herb został ustanowiony uchwałą sejmiku w dniu 11 czerwca 2001 r.
Historia.
Herb nawiązuje do herbu Piastów górnośląskich Księstwa opolsko-raciborskiego z okresu średniowiecza. Herb z wizerunkiem orła był używany już w XIII wieku, o czym świadczy wizerunek orła na pieczęci z 1222 roku.
W 1928 r. wojewoda śląski dr Michał Grażyński zwrócił się do Ministerstwa Spraw Wewnętrznych o zatwierdzenie historycznie uzasadnionego herbu województwa śląskiego. Herb ten miał przedstawiać złotego orła z czasów piastowskiego księcia Bolesława I Opolskiego na tarczy średniowiecznej typu francuskiego w kolorze ciemnego kobaltu. Do przedstawienia tego nie miano zastrzeżeń, ale nie uzyskało zatwierdzenia ze względu na planowane ustanowienie wszystkich herbów jednym rozporządzeniem. W projekcie rozporządzenia Prezydenta RP określono herb województwa śląskiego: "orzeł złoty bez korony, zwrócony w prawo, w tarczy błękitnej". Województwo nieoficjalnie używało tego herbu.

</doc>
<doc id="528433" url="https://pl.wikipedia.org/wiki?curid=528433" title="JD-2">
JD-2

JD-2 – pierwszy samolot sportowy skonstruowany w niepodległej Polsce po I wojnie światowej i zbudowany w niewielkiej serii (pierwszym w ogóle zbudowanym i oblatanym polskim samolotem sportowym był samolot D-1 Cykacz konstrukcji Jerzego Dąbrowskiego).
Historia.
W 1926 roku Jerzy Drzewiecki z Sekcji Lotniczej Koła Mechaników Studentów Politechniki Warszawskiej zaprojektował dwumiejscowy samolot sportowy, który otrzymał oznaczenie JD-2, od inicjałów konstruktora.
Prototyp samolotu zbudowano w Warsztatach Sekcji Lotniczej. Nosił on numer SL-4 (Sekcja Lotnicza – 4). 15 października 1926 roku pilot por. Kazimierz Kalina dokonał jego oblotu. W trakcie lądowania doszło jednak do pęknięcia przewodu doprowadzającego paliwo do silnika i pożaru, w wyniku czego pilot odniósł dotkliwe poparzenia, spaleniu uległ również samolot. Mimo to, z powodu dobrej opinii oblatywacza, zbudowano kolejny prototyp SL-6, którego oblotu 26 czerwca 1927 roku dokonał sam konstruktor, inż. Jerzy Drzewiecki. Kazimierz Kalina odniósł na nim zwycięstwo w I Krajowym Konkursie Awionetek w Warszawie w dniach 6–9 października 1927 roku. Nosił on numer rej. P-PSLA, od 1929 – SP-ACA. Zbudowano też egzemplarz SL-5 do prób statycznych.
W latach 1929–1930 zbudowano 3 nieznacznie zmodyfikowane samoloty tego typu oznaczone jako JD-2 bis. Dwa samoloty były użytkowane w Aeroklubie Warszawskim (SL-14 i SL-15, nry rej. SP-ACD i SP-ACF). Trzeci samolot tego typu (SL-20), o numerze rej. SP-ADP i imieniu "Adepcia" (od inicjałów ADP), był przez pewien czas własnością znanego pilota sportowego i kierowcy rajdowego Witolda Rychtera. Awaryjny i zawodny silnik "Anzani" zamieniono w nim na znacznie lepszy i mocniejszy "Genet".
W październiku 1930 roku kpt. Ignacy Giedgowd na samolocie JD-2 bis wystartował w III Krajowym Konkursie Awionetek i zajął trzecie miejsce w klasyfikacji ogólnej.
Samolot JD-2 (SL-6) noszący rejestrację SP-ACA, został po uszkodzeniu i remoncie zakupiony przez znanego pilota Zbigniewa Babińskiego z Aeroklubu Warszawskiego (Numer certyfikatu rejestracyjnego nr 60), który wykonał na nim wiele lotów turystycznych, lądując w 225 miejscowościach w Polsce, których nazwy zostały wypisane na lewym boku kadłuba. Skreślono go z rejestru 16 sierpnia 1935 roku. W lecie 1937 roku egzemplarz ten wykorzystano w filmie "Dziewczyna szuka miłości", gdzie nosił fikcyjną rejestrację SP-ART.
Cechy lotno-pilotażowe.
Właściwości lotne tego samolotu zostały zdeterminowane poprzez dwie cechy – wrażliwość na przeciągnięcie i zwalanie się po tym w korkociąg oraz małą stateczność, zwłaszcza podłużną, przez co pilot wyszkolony na samolocie bardzo statecznym (np. Hanriot H.28) mógł mieć problemy w opanowaniu maszyny z uwagi na bardzo małe siły na sterach. Maszyna była wrażliwa na podmuchy przy małej prędkości, co wiązało się ze złymi właściwościami w przeciągnięciu. Konstrukcja płata, pomimo zastrzałów była dość wiotka, przy wykonywaniu ostrego zakrętu dochodziło do skręcania się płata, przez co przechylenie się pogłębiało. Ratunkiem było puszczenie sterów, maszyna sama wracała do stanu równowagi.
Oprócz wypadku podczas oblotu prototypu, maszyna ta miała dwa śmiertelne wypadki. W Lublinie J. Pawłowski (pilot) rozbił w 1929 JD-2 (SL-6), a śmierć poniósł mechanik Władysław Laudański z Aeroklubu Warszawskiego. Przyczyną tego wypadku było przeciągnięcie maszyny w ostrym zakręcie na małej wysokości podczas próby powrotu na lotnisko. Niedługo później w Warszawie 16 marca 1930 na samolocie SP-ACF zginęli: Karol Trzetrzewiński (pilot) z pasażerem – tym razem przyczyną wypadku była pogoda z porywistym wiatrem i przeciągnięcie maszyny podczas wznoszenia. We Lwowie, podczas oblotu samolotu SP-ACD po remoncie 18 sierpnia 1930, poważnych obrażeń doznał w wypadku instruktor pil. M. Pakuła, po czym samolot skasowano. Pomimo tego niektórzy piloci cenili sobie maszynę JD-2 z uwagi na dobre osiągi, przyjemne prowadzenie i „zwinność” – zwłaszcza maszyny w wersji z silnikiem Genet o mocy 80 KM.
Konstrukcja.
Samolot "JD-2" był to dwumiejscowy, zastrzałowy dolnopłat. Płat prostokątny, dwudzielny, dwudźwigarowy, kryty do pierwszego dźwigarka sklejką, dalej płótnem. Podparty u góry dwiema parami zastrzałów. Końcówki płatów JD-2 ścięte prosto, JD-2 bis ścienione. Kadłub o przekroju prostokątnym zaokrąglony u góry, drewniany, kryty sklejką. Podwozie klasyczne stałe. Kabiny odkryte. Napęd – silnik gwiazdowy, Anzani 45 KM lub Genet 80 KM.

</doc>
<doc id="528435" url="https://pl.wikipedia.org/wiki?curid=528435" title="Lonstar">
Lonstar



</doc>
<doc id="528442" url="https://pl.wikipedia.org/wiki?curid=528442" title="MUC (ujednoznacznienie)">
MUC (ujednoznacznienie)



</doc>
<doc id="528448" url="https://pl.wikipedia.org/wiki?curid=528448" title="Dobra biskupie">
Dobra biskupie

Dobra biskupie
Dobra stołowe biskupów – mniejsze lub większe posiadłości nadane przywilejami przez książąt i królów, zakupione od osób świeckich lub osadzane po wykarczowaniu lasu (tzw. osadzone na surowym korzeniu) najczęściej lokowane na prawie niemieckim (magdeburskim) lub przenoszone z prawa polskiego. Najczęściej zorganizowane w klucze. Dochód był przeznaczony na potrzeby biskupa i jego
diecezji. 
Dobra kapitulne (kapituły)
najczęściej dzieliły się na:
Taki podział dóbr pozwalał członkom kapituły uczestniczyć w podziale dochodów. Im wyższy urząd tym większe uprawnienia do majątku.
Na dochody z dóbr składały się opłaty wnoszone z ról uprawnych (od łana - miara pow.) przez mieszkańców, 
sołtysów i dzierżawców folwarków w postaci dziesięciny snopowej, czynszu płaconego w gotówce i innych świadczeń.
Zarząd dóbr nie był skomplikowany - z zasady były wydzierżawiane na krótkie okresy (najczęściej 3 lata). Sposób gospodarowania określany był w kontrakcie a kontrole przeprowadzano na zasadzie lustracji 
i porównaniu inwentarzy. Najczęściej dzierżawcami byli duchowni. Czasami poddzierżawiano dobra.

</doc>
<doc id="528450" url="https://pl.wikipedia.org/wiki?curid=528450" title="Ząbkowice">
Ząbkowice

Ząbkowice (Ząbkowice Będzińskie) – dzielnica Dąbrowy Górniczej (w granicach miasta od 1 lutego 1977), położona 8 km na północny wschód od centrum miasta, nad Trzebyczką, przy starym szlaku handlowym Olkusz-Siewierz. W latach 1962–1975 samodzielne miasto, od 1973 – siedziba gminy wiejskiej Ząbkowice.
Rys historyczny.
Miejscowość znana już w XV w. Wymienia ją Jan Długosz ("Zombkowicze"). Nazwa pochodzi od nazwy osobowej "Ząbek". W 1581 w miejscowości było 6 łanów kmiecych, 2 zagrodników z rolą, 3 zagrodników bez roli, 1 komornik, 1 łan sołtysi. W połowie XVI w. zaczęło rozwijać się górnictwo, wypalano też wapno (ślady kopalni koło góry Bienia między Ząbkowicami a Tucznawą).
W 1847 otwarto stację kolejową na trasie Kolei Warszawsko-Wiedeńskiej.
Od początku swego istnienia Ząbkowice należały do parafii sławkowskiej, od połowy XV w. do parafii w Chruszczobrodzie. 10 września 1910 biskup kielecki Augustyn Łosiński powołał oficjalnie w Ząbkowicach parafię pod wezwaniem Zesłania Ducha Świętego. Z dniem 23 września 1985 ordynariusz diecezji częstochowskiej biskup dr Stanisław Nowak erygował parafię pod wezwaniem Świętej Marii Magdaleny na Bielowiznie.
Pod względem administracyjnym Ząbkowice należały najpierw do klucza (starostwa) sławkowskiego (do 1790), później do powiatu krakowskiego (1790–1795) i nowośląskiego powiatu siewierskiego (1795–1806), później, do 1940 (wraz z kolonią Starosiedle) do gminy olkusko-siewierskiej powiatu będzińskego, natomiast Antoniów i Bielowizna do gminy Wojkowice Kościelne. W latach 1940–1954 Ząbkowice były samodzielną gminą, w skład której wchodziły: Trzebiesławice, Tuliszów, Ujejsce i Wojkowice Kościelne. W 1954 utworzono gromadę Ząbkowice, która 1 stycznia 1956 uzyskała status samodzielnego osiedla typu miejskiego, a 25 sierpnia 1962 prawa miejskie. 30 czerwca 1963 rozporządzeniem Rady Ministrów z 22 maja 1963 wyłączono z granic miasta jezioro Pogoria wraz z otaczającymi terenami leśnymi o łącznej powierzchni 161,20 ha i włączono do miasta Dąbrowa Górnicza.
Ząbkowice jako samodzielne miasto dobrze rozwijało się w oparciu o Hutę Szkła Okiennego, Hutę Szkła Gospodarczego, Zakłady Tworzyw Sztucznych „Erg” oraz węzeł kolejowy PKP. W tym okresie funkcjonowało Technikum Chemiczne, przystąpiono także do budowy Technikum Budowlanego. Powstał Dom Kultury i rozbudowano miejscowy klub Unia Ząbkowice.
Ze względu na przynależność do powiatu będzińskiego, Ząbkowice zaczęto nazywać potocznie Ząbkowicami Będzińskimi (stacja kolejowa o takiej nazwie) w odróżnieniu od Ząbkowic Śląskich.
27 maja 1975 do Ząbkowic włączono obszar gmin wiejskich: Ząbkowice, Wojkowice Kościelne oraz Łosień
1 lutego 1977 miasto Ząbkowice przyłączono do Dąbrowy Górniczej, oprócz Podwarpia, Trzebiesławic, Tuliszowa, Warężyna i Wojkowic Kościelnych, które włączono do gminy Siewierz. W rzeczywistości, w skład Dąbrowy Górniczej z obszaru miasta Ząbkowice weszły: Ząbkowice właściwe, ponadto Ujejsce (należące w latach 1973–75 do gminy Wojkowice Kościelne), Bugaj, Sikorka i Tucznawa (należące w latach 1973–75 do gminy Ząbkowice) oraz Błędów, Kuźniczka Nowa, Łazy, Łęka, Łosień, Okradzionów i Rudy (należące w latach 1973–75 do gminy Łosień). 1 stycznia 1993 także Trzebiesławice wyłączono z gminy Siewierz i włączono do Dąbrowy Górniczej.

</doc>
<doc id="528451" url="https://pl.wikipedia.org/wiki?curid=528451" title="Poliizobutylen">
Poliizobutylen

Poliizobutylen (PIB) - polimer powstający w wyniku polimeryzacji izobutylenu (metylopropenu):
Poliizobutylen wykazuje odporność na działanie kwasów, zasad, alkoholi, estrów i ketonów. Jest mało odporny na działanie czynników utleniających i węglowodorów. Jako ciecz stosowany do wyrobu smarów lotniczych. Stały polimer zachowuje elastyczność do -70 °C. Stosowany do wyrobu wykładzin, uszczelek, izolatorów, klejów, gumy do żucia. Kopolimeryzacja izobutylenu z 0.5-5% izoprenem lub z 1-3% butadienem prowadzi do otrzymania kauczuku butylowego. Po wulkanizacji uzyskany kopolimer stosowany jest do wyrobu dętek, uszczelek, węży, izolacji elektrycznych.

</doc>
<doc id="528453" url="https://pl.wikipedia.org/wiki?curid=528453" title="Petechie">
Petechie



</doc>
<doc id="528454" url="https://pl.wikipedia.org/wiki?curid=528454" title="Diadem">
Diadem

Diadem (z fr. "diadème" od diádēma, łac. "dĭădēmă" – przepaska, przewiązka) – ozdobna opaska z drogiej tkaniny lub obręcz ze szlachetnego metalu (złota, srebra), na ogół dodatkowo wysadzana szlachetnymi kamieniami.
Noszona na głowie jako oznaka władzy królewskiej (książęcej, cesarskiej) lub kapłańskiej (pierwowzór korony). Znana od czasów starożytnych; od średniowiecza coraz częściej używana jako ozdoba fryzury – zwłaszcza kobiecej, aż do czasów dzisiejszych.
Historia.
Starożytność.
W antyku nie tylko ozdoba kobieca, lecz noszona i przez mężczyzn, m.in. jako oznaka zwycięstwa (por. Doryforos Polikleta), a także wyróżnik stanu kapłańskiego. Od czasów Aleksandra Wielkiego przejęta ze starożytnego Wschodu (Persja) jako oznaka godności królewskiej, z szerokim zastosowaniem w epoce hellenistycznej, a następnie przez Rzymian (wstęga biała, natomiast u Persów purpurowa). Jako oznaka władzy zwierzchniej (panującego) nie była jeszcze używana we wczesnym cesarstwie; oficjalną częścią ubioru cesarza stała się dopiero za Dioklecjana, a zwłaszcza od panowania Konstantyna Wielkiego. Przybrała wtedy formę ozdobniejszą, dekorowana dwoma sznurami pereł lub cennych kamieni.
Okres późniejszy.
Z cywilizacji rzymskiej został zapożyczony przez władców europejskiego średniowiecza. Zdobiony perłami diadem używany był przez cesarzy bizantyjskich (przykładem mozaiki z kościoła San Vitale w Rawennie) oraz przez królów wizygockich i longobardzkich (diademy obręczowe, wysadzane klejnotami). W Polsce nosili go zamiast korony Piastowie w okresie rozbicia dzielnicowego.
W czasach nowożytnych zatracił swą dotychczasową funkcję wyróżniającą godność. W XIX i XX wieku używany przez kobiety, głównie pochodzące spośród szlachty i zamożnej burżuazji, przy uroczystych okazjach, stanowiąc efektowne uzupełnienie stroju i urody kobiecej. Charakterystyczny dla modernistycznego zdobnictwa w stylistyce tzw. art déco i Jugendstil. W tej funkcji używany do dziś.
W modzie staropolskiej rodzajem niewielkiego diademu kobiecego było tzw. czółko – opaska na czoło, która w uroczystym stroju ludowym miała postać wyższego przybrania z dekoracyjnymi wstążkami i kwiatami.

</doc>
<doc id="528457" url="https://pl.wikipedia.org/wiki?curid=528457" title="Krypta Zasłużonych na Wawelu">
Krypta Zasłużonych na Wawelu



</doc>
<doc id="528459" url="https://pl.wikipedia.org/wiki?curid=528459" title="Templo Mayor">
Templo Mayor

Templo Mayor, Huēy Teōcalli – najważniejsza budowla sakralna Azteków, budowana etapami w XIV w. i XV w. Znajdowała się w centrum azteckiej stolicy Tenochtitlán (jej ruiny znajdują się do dziś w mieście Meksyk) i miała kształt piramidy schodkowej z dwiema świątyniami na szczycie. Świątynie te, wznoszące się na ok. 60 m nad poziom placu u stóp piramidy, były poświęcone Huitzilopochtli (bogu wojny i słońca) oraz Tlalocowi (bogu deszczu i płodności). Hiszpanie po zdobyciu miasta w 1521 roku prawie całkowicie ją zniszczyli jako symbol pogańskiego kultu.
Podczas określonych świąt w azteckim kalendarzu (wbrew potocznym wyobrażeniom – nie codziennie) w "Templo Mayor" składano m.in. krwawe ofiary z ludzi w celu przebłagania bogów i zapewnienia pomyślności społeczeństwu Azteków. Kapłani wycinali ofiarom serca (jak obliczono wyrwanie serca mogło zajmować wprawnemu kapłanowi ok. 10 sekund), skrapiali posągi bogów krwią i wrzucali serce do kamiennej misy z kanalikami odprowadzającymi krew. Ciało wyrzucano na schody świątyni. Ofiarami byli najczęściej jeńcy wojenni, dlatego m.in. Aztekowie prowadzili liczne wojny (tzw. "kwietne wojny") z innymi ludami dzisiejszego Meksyku.
W 1487 roku, z okazji ukończenia "Templo Mayor", uśmiercono – według różnych źródeł – od 3 do 84 tys. ofiar. Ze względu na znaną skłonność konkwistadorów do przesady oraz ograniczenia „techniczne” ceremonii (wielkość placu na szczycie świątyni, ograniczona liczba kapłanów i ofiar, czas potrzebny na każdą egzekucję, itp.) bardziej prawdopodobne wydają się szacunki bliższe dolnej granicy.
Kompleks świątynny "Templo Mayor" tworzyły też liczne mniejsze budynki, platformy i rampy otaczające główną piramidę. Wejście wiodące na szczyt piramidy głównej zdobione było tzw. "tzompantli" (w języku nahuatl prawdopodobnie „stojak”, „pojemnik” lub „ściana czaszek”) – rodzajem drewnianego rusztowania, na którym wystawiano czaszki uprzednio złożonych ofiar – jeńców, niewolników, przegranych w rytualnej grze w piłkę, a także osób dobrowolnie oddających swe życie bogom w ofierze za pomyślność państwa lub swoich bliskich.

</doc>
<doc id="528460" url="https://pl.wikipedia.org/wiki?curid=528460" title="Dražen Ladić">
Dražen Ladić

Dražen Ladić (ur. 1 stycznia 1963 w Čakovcu) – były chorwacki piłkarz grający na pozycji bramkarza.
Kariera piłkarska.
W latach 80. bronił barw Varteksu Varaždin i Iskry Bugojno. Przez większą część swojej kariery związany był jednak z Dinamem Zagrzeb.
Sukcesy piłkarskie.
W reprezentacji Chorwacji od 1990 do 2000 roku rozegrał 59 meczów – wywalczył III miejsce na Mistrzostwach Świata 1998 oraz start w Euro 1996 (ćwierćfinał). W reprezentacji Jugosławii w 1991 roku rozegrał 2 mecze.

</doc>
<doc id="528463" url="https://pl.wikipedia.org/wiki?curid=528463" title="Jurij Awerbach">
Jurij Awerbach

Jurij Awerbach, ros. Юрий Львович Авербах (ur. 8 lutego 1922 w Kałudze, zm. 7 maja 2022 w Moskwie) – rosyjski szachista, sędzia klasy międzynarodowej ("International Arbiter" od 1969), dziennikarz i publicysta, arcymistrz od 1952, pretendent do tytułu mistrza świata w szachach.
Kariera szachowa.
W latach 50. XX wieku był czołowym zawodnikiem świata. Największym sukcesem Awerbacha było zajęcie V miejsca na turnieju międzystrefowym w Sztokholmie w roku 1952 i awans do turnieju pretendentów w Zurychu w roku 1953. W turnieju tym (z wynikiem 13½ pkt z 28 partii) zajął X miejsce, co odpowiadało wówczas jedenastej pozycji na świecie. W turnieju międzystrefowym wystąpił ponownie w roku 1958, ale w Portoroż nie zdołał powtórzyć sukcesu ze Sztokholmu i nie awansował do kolejnego etapu zmagań o szachową koronę (w turnieju tym zajął VIII lokatę).
W roku 1954 zanotował kolejny bardzo udany występ, zwyciężył w rozegranych w Kijowie XXI mistrzostwach ZSRR. Na podium mistrzostw kraju stanął jeszcze raz, w roku 1956, zajmując po dogrywce II miejsce (za Markiem Tajmanowem, a przed Borysem Spasskim). Do innych jego sukcesów indywidualnych należą:
Dwukrotnie reprezentował barwy Związku Radzieckiego na drużynowych mistrzostwach Europy w latach 1957 i 1965, w obu startach zdobywając złote medale.
Najwyższy ranking w karierze osiągnął 1 lipca 1971 r., z wynikiem 2550 punktów dzielił wówczas 32-37. miejsce na światowej liście FIDE. Retrospektywny system rankingowy Chessmetrics najwyższą punktację i najwyższe miejsce przypisuje mu w lutym 1957 r. (8 m. na świecie z wynikiem 2715 punktów).
W 1959 r. Międzynarodowa Federacja Szachowa przyznała mu tytuł sędziego klasy międzynarodowej. Poza grą i sędziowaniem, Awerbach wiele czasu poświęcał pracy publicystycznej i dziennikarskiej. Pod jego redakcją ukazała się w latach 1956–1962 trzyczęściowa praca zbiorowa o końcowej grze szachowej (w latach 1983–1987 Awerbach wziął udział w reedycji tej encyklopedii końcówek, wydanej w pięciu tomach). W latach 1958–1991 był dziennikarzem lub redaktorem naczelnym następujących czasopism szachowych: "Szachmatnyj biuleteń", "Szachmaty w SSSR", "Szachmatnaja Moskwa" oraz "Szachmatnaja szkoła". W latach 1971–1977 zajmował stanowisko przewodniczącego federacji szachowej Związku Radzieckiego.
Jest autorem popularnego systemu w obronie królewsko-indyjskiej:
System charakteryzuje się tym, iż białe rozwijają swoje gońce na e2 i g5, a po zablokowaniu centrum rozpoczynają atak pionkami h i g.
W 1981 został odznaczony Orderem Przyjaźni Narodów.
Pochowany na Cmentarzu Trojekurowskim w Moskwie.

</doc>
<doc id="528464" url="https://pl.wikipedia.org/wiki?curid=528464" title="Drazen Ladić">
Drazen Ladić



</doc>
<doc id="528465" url="https://pl.wikipedia.org/wiki?curid=528465" title="Drażen Ladić">
Drażen Ladić



</doc>
<doc id="528466" url="https://pl.wikipedia.org/wiki?curid=528466" title="Kopolimeryzacja">
Kopolimeryzacja

Kopolimeryzacja – polimeryzacja z udziałem co najmniej dwóch różnych monomerów, która prowadzi do otrzymania kopolimerów. W zależności od wzajemnej reaktywności względnej monomerów reakcja ta prowadzi do otrzymania polimerów o różnym składzie i dystrybucji merów w końcowym polimerze. Mechanizm kopolimeryzacji zależy od stężenia i reaktywności poszczególnych monomerów.

</doc>
<doc id="528468" url="https://pl.wikipedia.org/wiki?curid=528468" title="Drażen Ladic">
Drażen Ladic



</doc>
<doc id="528470" url="https://pl.wikipedia.org/wiki?curid=528470" title="Drazen Ladic">
Drazen Ladic



</doc>
<doc id="528471" url="https://pl.wikipedia.org/wiki?curid=528471" title="Altér real">
Altér real

Altér real – jedna z gorącokrwistych ras konia domowego, pochodząca z Portugalii. Są to konie szlachetne w typie iberyjskim, niekiedy traktowane jako odmiana koni luzytańskich. Dzięki odpowiedniej mechanice ruchu, konie te użytkowane są często w ujeżdżeniu i Wyższej Szkole Jazdy, a także w walkach z bykiem. Występują tylko w gniadym umaszczeniu.
Historia.
Rasa powstała w okręgu Alentejo w południowej Portugalii w stadninie rodu Braganza w Villa do Portel w 1748 roku poprzez skojarzenie klaczy andaluzyjskich z ogierami arabskimi. Osiem lat później stadnina została przeniesiona na obecne miejsce do Altér w Portugalii – stąd pochodzi nazwa rasy. We wczesnych latach stadnina przeżyła ciężkie chwile, łącznie z kradzieżą najlepszych koni przez wojska Napoleona w 1814 roku.
Pod koniec wieku XIX, po nieudanych próbach odnowienia rasy poprzez krzyżowanie z rasami obcymi, rasę odnowiono dzięki ponownemu krzyżowaniu z końmi andaluzyjskimi. Na początku XX wieku stadnina w Altér została zamknięta, a jej archiwa zniszczono. Uratowano kilka koni, które dzięki inicjatywie portugalskiego hipologa dr Ruy D'Andrade umożliwiły zachowanie hodowli. W roku 1942 przekazał on państwu utrzymaną mała hodowlę koni czystych rasowo. Odnowiona w ten sposób stadnina Altér de Chao (Alter Real) stała się pieczołowicie prowadzonym obiektem prestiżowym.
Pokrój.
Wysokość waha się od 150 cm do 160 cm. Maść głównie gniada. Głowa sucha i wąska, profil prosty lub garbonosy. Szyja wysoko osadzona i wygieta, kłąb mało wydatny, łopatka często zbyt krótka i stroma. Grzbiet krótki i mocny. Mocny, lekko ścięty zad. Kończyny szczupłe, ale bardzo solidne, o elastyczych pęcinach i mocnych kopytach.

</doc>
<doc id="528475" url="https://pl.wikipedia.org/wiki?curid=528475" title="Heinrich Heidersberger">
Heinrich Heidersberger

Heinrich Heidersberger (ur. 10 czerwca 1906 w Ingolstadt, zm. 14 lipca 2006 w Wolfsburgu) – niemiecki fotograf.
Mieszkał i pracował m.in. w Berlinie, Brunszwiku, Paryżu, a także USA, Danii i Holandii. Od 1961 był związany z Wolfsburgiem, gdzie posiadał pracownię na zamku. Założył tam grupę artystyczną "Schloßstraße 8", która wprawdzie zakończyła już swoją działalność, ale na zamku w Wolfsburgu pozostała pracownia artystki zajmującej się ceramiką, Dorothei Chabert oraz pracownia Heidersbergera (do końca jego życia). Heidersberger znany był jako fotograf obiektów architektonicznych i przemysłowych. Otrzymał m.in. srebrny medal na Triennale w Mediolanie (1957).
W 2002 powstał w Wolfsburgu Instytut Heidersbergera, zajmujący się dorobkiem fotografa. W 2003 Heidersberger otrzymał tytuł honorowego obywatela Wolfsburga.

</doc>
<doc id="528483" url="https://pl.wikipedia.org/wiki?curid=528483" title="Wei">
Wei



</doc>
<doc id="528484" url="https://pl.wikipedia.org/wiki?curid=528484" title="Kuplet">
Kuplet

Kuplet (fr. "couplet") – dwuwiersz o charakterze pieśniowo-tanecznym występujący we francuskiej poezji średniowiecznej, a współcześnie w twórczości ludowej.
Kupletem nazywa się też kabaretową piosenkę satyryczną, podejmującą aktualne tematy obyczajowe lub społeczno-polityczne.
Kuplet to część ronda muzycznego rozdzielająca dwa sąsiadujące ze sobą refreny.

</doc>
<doc id="528490" url="https://pl.wikipedia.org/wiki?curid=528490" title="Gareth Southagate">
Gareth Southagate



</doc>
<doc id="528492" url="https://pl.wikipedia.org/wiki?curid=528492" title="Iwona Rulewicz">
Iwona Rulewicz

Iwona Rulewicz (ur. 30 kwietnia 1959) – polska aktorka teatralna, filmowa i dubbingowa.
W roku 1982 ukończyła studia na PWST w Warszawie. 10 grudnia tego roku, zadebiutowała w Teatrze Współczesnym w Szczecinie rolą damy w "Operetce" Witolda Gombrowicza w reżyserii Ryszarda Majora.

</doc>
<doc id="528496" url="https://pl.wikipedia.org/wiki?curid=528496" title="Pałac w Załężu">
Pałac w Załężu

Pałac w Załężu (nazywany również "Dworem") – neoklasycystyczny pałac położony przy ulicy Gliwickiej 159 w Katowicach, na terenie dzielnicy Załęże. Stanowił on w przeszłości fragment założenia folwarcznego. Pałac został wzniesiony w latach 1886–1887 i mieściła się w nim pierwotnie regionalna dyrekcja spółki Georg von Giesches Erben. W latach międzywojennych była siedzibą spółki Giesche, a obecnie prywatnego szpitala.
Historia.
Istnienie załęskiego folwarku datuje się na wiek XVI wiek. W XIX wieku folwark należał do właścicieli wsi Załęże. Na terenie folwarku pałac wzniesiono w latach 1886–1887. Powstał on w miejscu dawnego, prawdopodobnie drewnianego budynku. Nowy pałac został przebudowany w 1905 roku według projektu Georga i Emila Zillmanów (następne przebudowy w latach: 1924, 1925 i 1933). W pałacu dworskim od 1886 do 1945 roku mieściła się regionalna dyrekcja Spółki Akcyjnej Spadkobierców Georga von Giesche. Od 1887 roku mieszkał tu generalny dyrektor spółki Georg von Giesches Erben – Friedrich Bernhardi, który w 1896 roku kierował stąd akcją ratowniczą w kopalni "Cleophas" (obecnie "Kleofas"). Po II wojnie światowej mieścił się tu Górniczy Zakład Lecznictwa Ambulatoryjnego, a w latach 50. XX w. przedszkole, które później przeniesiono do budynku obok. Pałac od 2007 roku, po zakupie przez spółkę Avimed, został odrestaurowywany, a po adaptacji pomieszczeń od 2009 roku działa w nim prywatny szpital.
Architektura i otoczenie.
Budynek jest w stylu klasycystycznym. Posiada dwie kondygnacje, podpiwniczenie oraz poddasze. We wnętrzu obiektu znajduje m.in. się klatka schodowa ze zdobionymi balustradami oraz wielki żyrandol pochodzący z końca XIX wieku. Przed wejściem znajduje się specjalny podjazd dla pojazdów kołowych.
Przy pałacu mieści się park składający się z dwóch części oddzielonych ulicą Gliwicką: północnej – tam gdzie zlokalizowany jest dwór oraz południowej – obecny plac Józefa Londzina (nazywany również popularnie "Gruszka placem"). W pobliżu pałacu znajduje się przystanek tramwajowy oraz autobusowy "Załęże Dwór".

</doc>
<doc id="528497" url="https://pl.wikipedia.org/wiki?curid=528497" title="Milo Djukanović">
Milo Djukanović



</doc>
<doc id="528498" url="https://pl.wikipedia.org/wiki?curid=528498" title="Koń ardeński">
Koń ardeński

Koń ardeński ("arden") – rasa zimnokrwistych koni, wywodząca się z górzystego regionu Ardenów, na pograniczu Belgii i Francji. Konie ardeńskie pochodzą od ciężkich koni, które były przypuszczalnie jednymi z pierwszych koni zimnokrwistych. Uważa się, że na ardena wpływ miały rasy sprowadzone z północy przez legiony rzymskie. 
Na przestrzeni dziejów użytkowano zwierzęta tej rasy jako siłę pociągową oraz w stadzie rozpłodowym, stąd jej wpływ na wiele innych ras. Wywodzi się od niej szereg gałęzi, chociaż podtypy znacznie się różnią, np.: arden belgijski lub szwedzki, koń sokólski, sztumski i łowicki. Obecnie konie tej rasy także używane są jako siła pociągowa.
Opis.
Głowa stosunkowo niewielka o prostym profilu, gruba szyja z obfitą, gęstą grzywą, kończyny krótkie, mocne, ozdobione szczotkami pęcinowymi, głęboka klatka piersiowa. Ich cechą charakterystyczną jest niebywała wytrzymałość, doskonałe wykorzystanie paszy oraz pracowitość i dobry charakter. 
Umaszczenie: najczęściej gniade w wielu odcieniach, kasztanowate, dereszowate i siwe. Wysokość w kłębie: 155–162 cm, masa ciała: 800–1000 kg i więcej.

</doc>
<doc id="528501" url="https://pl.wikipedia.org/wiki?curid=528501" title="Struna grzbietowa">
Struna grzbietowa

Struna grzbietowa, chorda ("Chorda dorsalis") − pierwotna forma wewnętrznego szkieletu osiowego strunowców (Chordata). Ma postać walcowatego, sprężystego pręta zbudowanego z komórek tkanki łącznej. Nad struną grzbietową ciągnie się cewkowaty układ nerwowy, a pod nią przewód pokarmowy. U form wyższych ewolucyjnie funkcjonuje w okresie zarodkowym, później zastępowana jest przez kręgosłup, a jej pozostałością są jądra miażdżyste w krążkach (dyskach) międzykręgowych.
U człowieka powstaje w trzecim tygodniu rozwoju zarodka, z komórek prekursorowych wnikających przez węzeł pierwotny i przesuwających się do przodu do momentu osiągnięcia płytki przedstrunowej. Wówczas powstaje składająca się z dwóch warstw płytka struny grzbietowej. Warstwy te podlegają połączeniu, gdy dochodzi do zamiany hipoblastu na komórki endodermy. Jako pierwszy powstaje przedni odcinek struny grzbietowej.

</doc>
<doc id="528502" url="https://pl.wikipedia.org/wiki?curid=528502" title="Flaga Republiki Środkowoafrykańskiej">
Flaga Republiki Środkowoafrykańskiej

Flaga Republiki Środkowoafrykańskiej została ustanowiona 1 grudnia 1958. Została wykonana przez Barthélemy’ego Bogandę, pierwszego prezydenta regionu Ubangi-Szari, który wierzył, że „Francja i Afryka muszą iść razem”.
Na fladze są widoczne kolory flagi Francji oraz barwy panafrykańskie.

</doc>
<doc id="528504" url="https://pl.wikipedia.org/wiki?curid=528504" title="Pożycie">
Pożycie

Pożycie – wspólnota osób mająca wymiar cielesny, emocjonalny i gospodarczy o charakterze trwałym.
Cielesność pożycia wyraża się w zachowaniach seksualnych, emocjonalność w szczególnym, silnym i pozytywnym zaangażowaniu emocjonalnym do osoby pozostającej we wspólnocie, a gospodarczość we wspólnym dysponowaniu majątkiem partnerów (np. prowadzeniu wspólnego gospodarstwa domowego).
W znaczeniu węższym pożycie odnosi się jedynie do sfery cielesnej.

</doc>
<doc id="528506" url="https://pl.wikipedia.org/wiki?curid=528506" title="Maria Kuncewicz">
Maria Kuncewicz



</doc>
<doc id="528508" url="https://pl.wikipedia.org/wiki?curid=528508" title="Sheikh Abdullah Ramadan Shallah">
Sheikh Abdullah Ramadan Shallah



</doc>
<doc id="528510" url="https://pl.wikipedia.org/wiki?curid=528510" title="Friedhelm Funkel">
Friedhelm Funkel

Friedhelm Funkel (ur. 10 grudnia 1953 roku w Neuss, Nadrenia Północna-Westfalia) – niemiecki piłkarz, po zakończeniu kariery zawodniczej trener piłkarski.
Kariera piłkarska.
Kluby.
Jako piłkarz Funkel występował tylko w dwóch klubach: najpierw przez pięć lat, od 1975 do 1980 roku, w Bayer Uerdingen. Po awansie do Bundesligi, zmienił drużynę na 1. FC Kaiserslautern. W roku 1983 powrócił do Bayeru Uerdingen, gdzie grał do 1990 roku.
Sukcesy.
Największe sukcesy Friedhelm Funkel osiągał ze swoją macierzystą drużyną: w sezonie 1984/1985 zdobył Puchar Niemiec, a rok później zajął trzecie miejsce w Bundeslidze.
Kariera trenerska.
Kariera trenerską Funkel rozpoczął już w 1990 roku – od razu po zakończeniu gry piłkarskiej. Prowadził Bayer Uerdingen, MSV Duisburg, Hansę Rostock, 1. FC Köln, Eintracht Frankfurt i Herthę Berlin. W 2010 roku został zatrudniony w VfL Bochum.

</doc>
<doc id="528512" url="https://pl.wikipedia.org/wiki?curid=528512" title="Miara probabilistyczna">
Miara probabilistyczna



</doc>
<doc id="528516" url="https://pl.wikipedia.org/wiki?curid=528516" title="Ryszard Łazarski">
Ryszard Łazarski

Ryszard Fabian Łazarski (ur. 20 września 1926 w Warszawie, zm. 8 kwietnia 2000 tamże) – polski nauczyciel, działacz oświatowy i społeczny. Radny m.st. Warszawy. Założyciel Uczelni Łazarskiego.
Życiorys.
W czasie II wojny światowej walczył w pułku „Baszta” Armii Krajowej, uczestnicząc w powstaniu warszawskim. Po jego upadku zesłany do obozu Stalag X B. Po zakończeniu wojny włączył się w działalność Polskiego Stronnictwa Ludowego Stanisława Mikołajczyka, za co był aresztowany i represjonowany. W 1946 rozpoczął pracę w szkolnictwie średnim zawodowym. Ukończył studia w Politechnice Warszawskiej i Uniwersytecie Warszawskim. Pracował jako starszy asystent w Wojskowej Akademii Technicznej, wykładowca w Szkole Głównej Służby Zagranicznej, a także Podyplomowym Studium Dziennikarstwa Uniwersytetu Warszawskiego.
W 1957 stworzył Państwowe Studium Stenotypii i Języków Obcych w Warszawie, zostając jego kierownikiem. W 1991 założył prywatną szkołę First Business College. W 1993 założył Prywatną Wyższą Szkołę Handlową, przekształconą następnie w Wyższą Szkołę Handlu i Prawa, której był pierwszym rektorem. Szkole nadano imię jej założyciela – od 2010 nosi ona nazwę Uczelni Łazarskiego.
Przez szereg kadencji sprawował mandat radnego Stołecznej Rady Narodowej z rekomendacji Zjednoczonego Stronnictwa Ludowego. Był m.in. wiceprzewodniczącym Komisji Nauki i Oświaty oraz przewodniczącym Komisji Nazewnictwa w Radzie Narodowej. Był działaczem ZBoWiD, w maju 1985 powołany w skład Prezydium Zarządu Głównego ZBoWiD.
Był współzałożycielem Towarzystwa Polska-Austria, członkiem Światowego Związku Żołnierzy AK i Związku Powstańców Warszawskich.
Odznaczony m.in. Krzyżem Komandorskim Orderu Odrodzenia Polski, Warszawskim Krzyżem Powstańczym, Krzyżem Partyzanckim, Krzyżem Armii Krajowej (1982 w Londynie), a także Medalem za Warszawę 1939-1945.
Pochowany na cmentarzu Powązkowskim (kwatera P-3-8).

</doc>
<doc id="528518" url="https://pl.wikipedia.org/wiki?curid=528518" title="Gnomonika">
Gnomonika

Gnomonika (gr. "gnomoniké téchne" od "gnómon", "γνόμον" – ‘pręt wskazujący godzinę w zegarze słonecznym’) – nauka związana z astronomią dotycząca obliczania i kreślenia zegarów słonecznych. Był to jeden z przedmiotów wykładanych w kolegiach jezuickich popularnych w XVII - XVIII wieku. Autorem jednego z najlepszych w Polsce podręczników teoretycznej i praktycznej gnomoniki był kanonik dobromiejski Józef Tuławski. Jego dzieło pt."Gnomonica facilitata" ukazało się w Królewcu w roku 1751. Pracę swą kanonik dobromiejski dedykował biskupowi warmińskiemu Adamowi Stanisławowi Grabowskiemu.
Znanym polskim specjalistą w dziedzinie gnomoniki był zmarły w 1977 Tadeusz Przypkowski, którego dziełem są m.in. zegary słoneczne w obserwatorium w Greenwich, a w Polsce - na Kościele Mariackim w Krakowie, Zamku Królewskim w Warszawie, ratuszu w Sandomierzu, przed Pałacem Kultury i Nauki w Warszawie oraz na dziedzińcu Planetarium Śląskiego w Chorzowie.
Największe w Polsce i trzecie w świecie, pod względem liczebności i wagi zbiorów, muzeum gnomoniczne znajduje się w Jędrzejowie i zostało założone przez rodzinę Przypkowskich.

</doc>
<doc id="528523" url="https://pl.wikipedia.org/wiki?curid=528523" title="Dwór w Załężu">
Dwór w Załężu



</doc>
<doc id="528527" url="https://pl.wikipedia.org/wiki?curid=528527" title="Flaga wyzwolenia Arabów">
Flaga wyzwolenia Arabów

Flaga wyzwolenia Arabów pochodzi z Egiptu. W roku 1953 młodzi oficerowie, którzy obalili króla Faruka, proklamując republikę zaprojektowali flagę symbolizującą:
Później nazwaną ją "Flagą Wyzwolenia Arabów". Używano jej równolegle z flagą państwową monarchii (biały półksiężyc i trzy gwiazdy na zielonym płacie) do 1958 roku, kiedy Syria i Egipt utworzyły Zjednoczoną Republikę Arabską. Dodano dwie gwiazdy symbolizujące te kraje.
Myśl panarabizmu przedstawiają kolory czterech arabskich dynastii: Ummajadów – biała; Abbasydów – czarna; Fatymidów – zielona i Haszymidów – czerwona. Po rozpadzie Republiki, Syria zachowała flagę z dwiema zielonymi gwiazdami.
Na "fladze wyzwolenia Arabów", wzorowano bezpośrednio flagi:
a także, w pewnym stopniu

</doc>
<doc id="528530" url="https://pl.wikipedia.org/wiki?curid=528530" title="Gerard Butler">
Gerard Butler

Gerard James Butler (ur. 13 listopada 1969 w Paisley) – szkocki aktor i producent filmowy, znany z ról w takich filmach jak "Upiór w operze" (2004), "Beowulf – Droga do sprawiedliwości" (2005), "P.S. Kocham cię" (2007), "300" (2007), "Brzydka prawda" (2009) czy "Olimp w ogniu" (2013).
Życiorys.
Wczesne lata.
Urodzony w Paisley w Szkocji jako syn Margaret Hanton i Edwarda Butlera. Dorastał wraz ze swoim starszym bratem Brianem i siostrą Lynn. Kiedy miał sześć miesięcy, jego rodzice przenieśli się do Montrealu w Kanadzie, lecz rodzinie nie powodziło się dobrze, ponieważ jego ojciec nie miał szczęścia w interesach. Jego rodzice rozwiedli się w roku 1971. Był wychowywany w domu katolickim przede wszystkim przez matkę, która później ponownie wyszła za mąż. Nie miał żadnego kontaktu z ojcem, dopiero gdy miał szesnaście lat miał z nim bliskie relacje. Jego ojciec zmarł na raka, gdy Gerard miał 22 lata.
Jako nastolatek uczył się w szkockim Youth Theatre. Studiował prawo/socjologię na Uniwersytecie w Glasgow w Szkocji. Był także prezesem szkolnego Towarzystwa Prawa. W tym czasie był też wokalistą zespołu Speed.
Kariera.
Po ukończeniu studiów wyjechał do Los Angeles, gdzie mieszkał przez półtora roku. Wtedy wystąpił jako statysta w filmie "Bodyguard" (1992) z Whitney Houston. Po powrocie do Szkocji rozpoczął staż w kancelarii prawniczej w Edynburgu, z której został zwolniony tydzień przed egzaminem końcowym. Przeniósł się do Londynu, gdzie imał się różnych zajęć, np. był kelnerem. Jego kariera aktorska rozpoczęła się, gdy podszedł w londyńskiej kawiarni i został dostrzeżony przez aktora i reżysera Stevena Berkoffa, który dał mu rolę na scenie w tragedii Szekspira "Koriolan" w teatrze Mermaid.
Zadebiutował na dużym ekranie w roli Archiego, młodszego brata Johna Browna (Billy Connolly), przyjaciela królowej Victorii (Judi Dench) w biograficznym dramacie historycznym Johna Maddena "Jej wysokość Pani Brown" ("Mrs. Brown", 1997). Podczas zdjęć do tego filmu uratował życie chłopcu topiącemu się w rzece Tay, za co został uhonorowany orderem męstwa “Certificate of Bravery”. Pojawił się niewielkich rolach w filmach: "Jutro nie umiera nigdy" ("Tomorrow Never Dies", 1997) o przygodach Jamesa Bonda jako jeden z członków załogi na pokładzie Devonshire oraz "Opowieść o mumii" ("Tale of the Mummy", 1998) Russella Mulcahy. Przełomem w karierze był telewizyjny film historyczny "Attyla" ("Attila", 2001), gdzie zagrał tytułową postać Attyli.
Zdobył nagrodę MTV Movie Awards 2007 w kategorii najlepsza filmowa walka za rolę króla Leonidasa w adaptacji komiksu Franka Millera "300" (2007).
Prowadzi studio filmowe Evil Twins.
Życie prywatne.
Był nałogowym palaczem i (jak sam przyznał) próbował rzucić nałóg różnymi sposobami. W 2007 roku udało mu się to, kiedy w filmie "P.S. Kocham cię" wcielił się w postać Gerry’ego Kennedy’ego. W wywiadzie przyznał: "Paliłem jak smok i nagle dostałem rolę mężczyzny, który umiera na nowotwór. Dzięki filmowi zacząłem rozmyślać o śmierci i zdałem sobie sprawę, że grałem z moim życiem w rosyjską ruletkę. Od tego czasu nie wziąłem papierosa do ust".

</doc>
<doc id="528533" url="https://pl.wikipedia.org/wiki?curid=528533" title="Jańsbork">
Jańsbork



</doc>
<doc id="528534" url="https://pl.wikipedia.org/wiki?curid=528534" title="Pętla (programowanie)">
Pętla (programowanie)



</doc>
<doc id="528535" url="https://pl.wikipedia.org/wiki?curid=528535" title="Jansbork">
Jansbork



</doc>
<doc id="528543" url="https://pl.wikipedia.org/wiki?curid=528543" title="Medal Plancka">
Medal Plancka



</doc>
<doc id="528553" url="https://pl.wikipedia.org/wiki?curid=528553" title="Okno (algorytmy)">
Okno (algorytmy)

Okno – wycinek (najczęściej o ustalonym rozmiarze) strumienia danych wejściowych, który jest dostępny dla algorytmu w danym kroku iteracji. Okno "przesuwa się" nad strumieniem danych, prezentując tylko ich fragment - wczytane wcześniej dane, które nie mieszczą się już w oknie, nie będą już użyte w kolejnych krokach algorytmu.
W algorytmach polegających na wyszukiwaniu pewnego łańcucha znaków (tekstu) w innym tekście, może to oznaczać wycinek tekstu, który jest brany pod uwagę. Jeśli tekst wyszukiwany oznaczy się jako "x", a tekst w którym się szuka "iksa" oznaczy "y", to okno będzie tu miało wielkość równą długości "x" i w kolejnych iteracjach algorytmu będzie przesuwane o pewną odległość (w najprostszym wypadku o jeden znak).

</doc>
<doc id="528562" url="https://pl.wikipedia.org/wiki?curid=528562" title="Ellis Island">
Ellis Island

Ellis Island – wyspa o powierzchni 11,1 ha położona w porcie miasta Nowy Jork, niedaleko wyspy Manhattan, w Stanach Zjednoczonych, administracyjnie należąca w większej części do stanu New Jersey (w granicach miasta Jersey City), częściowo zaś do Nowego Jorku.
Historia.
W latach 1892–1924 na wyspie działało główne centrum przyjmowania imigrantów do Stanów Zjednoczonych, przybywających z Europy na wschodnie wybrzeże (podobna stacja na zachodnim wybrzeżu znajdowała się na wyspie Angel nieopodal San Francisco). Przez cały okres jej działania, do chwili ostatecznego zamknięcia w 1954 roku, stacja przyjęła około 12 milionów imigrantów.
Po przybyciu na wyspę imigranci byli przesłuchiwani przez urzędników i badani przez lekarzy. W większości przypadków była to szybka procedura i imigranci spędzali na wyspie tylko kilka godzin przed przewiezieniem na stały ląd i rozpoczęciem życia w nowym kraju. Niektórzy jednak musieli spędzać tygodnie lub miesiące w szpitalach na wyspie, przechodząc badania lub leczenie. Około 3 tys. z nich umarło na wyspie w całej jej historii. Tylko około 2 procent osób przechodzących przez stację nie otrzymało zgody na osiedlenie się w USA i musiało wrócić do Europy, głównie z powodu kłopotów zdrowotnych, chorób psychicznych lub kryminalnej przeszłości.
We wczesnych latach dwudziestych Stany Zjednoczone drastycznie ograniczyły liczbę przyjmowanych imigrantów. Ponadto Stany Zjednoczone, stając się światową potęgą po I wojnie światowej, otworzyły sieć ambasad na całym świecie, gdzie potencjalni imigranci mogli ubiegać się o wizy, eliminując potrzebę badania imigrantów w momencie ich przybycia.
W 1924 roku wyspa Ellis przestała być głównym punktem wjazdowym. Tę rolę przejęły inne placówki, a sama wyspa stała się punktem przetrzymywania uchodźców lub osób uznawanych za potencjalnych „wrogich cudzoziemców” (ang. "enemy aliens"), głównie Niemców, Włochów i Japończyków podczas wojny. Po zamknięciu w 1954 roku opuszczone budynki stacji popadły w ruinę. Wyspa nie miała stałych mieszkańców i połączenia ze stałym lądem. Co więcej, przez wiele lat toczyły się spory między stanami Nowy Jork i New Jersey o jurysdykcję. Zdawano sobie jednak sprawę, jak ważnym zabytkiem była wyspa i w 1965 roku włączono ją do listy Pomników Narodowych ("National Monuments").
W 1990 roku na wyspie otwarto muzeum i została ona objęta opieką National Park Service. Dostęp do wyspy zapewniają dwa połączenia promowe: z Manhattanu i Jersey City.
Wyspie Ellis poświęcona jest książka „Wyspa klucz”, autorstwa Małgorzaty Szejnert, wydana w 2009 roku.

</doc>
<doc id="528563" url="https://pl.wikipedia.org/wiki?curid=528563" title="Kikujiro">
Kikujiro

Kikujiro (jap. 菊次郎の夏 – "Kikujirō no natsu"; dosłownie: Lato Kikujirō) – japoński film nakręcony w 1999 roku przez Takeshiego Kitano.

</doc>
<doc id="528565" url="https://pl.wikipedia.org/wiki?curid=528565" title="Pojazdy uprzywilejowane">
Pojazdy uprzywilejowane



</doc>
<doc id="528572" url="https://pl.wikipedia.org/wiki?curid=528572" title="Wiąz szypułkowy">
Wiąz szypułkowy

Wiąz szypułkowy, limak ("Ulmus laevis") – gatunek drzewa należący do rodziny wiązowatych. Inne nazwy: wiąz gładki, wiąz rozpierzchły.
Rozmieszczenie geograficzne.
Europa środkowa, wschodnia i południowo-wschodnia aż po Kaukaz, na wschód od Uralu. Nie występuje w Anglii i nie przekracza granicy Bałtyku i Morza Północnego. W Europie Zachodniej jest dość rzadki, w południowo-wschodniej zaś jest bardziej pospolity od wiązu polnego. W całej Polsce jest dość pospolity.
Zmienność.
Opisano szereg odmian uprawnych, m.in.:
Okazy pomnikowe.
Najgrubszy i prawdopodobnie najstarszy wiąz szypułkowy, zarówno w Polsce, jak i w Europie rośnie w Komorowie, w gminie Gubin – to Wiąz Wiedźmin, o obwodzie 930 cm (w 2011 r.). Warto zaznaczyć, że w tej samej gminie, w Węglinach rośnie drugi najgrubszy wiąz szypułkowy w kraju, okaz o obwodzie 840 cm (w 2015).

</doc>
<doc id="528574" url="https://pl.wikipedia.org/wiki?curid=528574" title="Gtk+">
Gtk+



</doc>
<doc id="528579" url="https://pl.wikipedia.org/wiki?curid=528579" title="Czy wreszcie coś osiągniesz?">
Czy wreszcie coś osiągniesz?

 - japoński film komediowy nakręcony w 1995 roku przez Takeshiego Kitano.

</doc>
<doc id="528585" url="https://pl.wikipedia.org/wiki?curid=528585" title="Tamira Paszek">
Tamira Paszek

Tamira Shelah Paszek (ur. 6 grudnia 1990 w Dornbirn) – austriacka tenisistka, reprezentantka w Pucharze Federacji.
Kariera tenisowa.
Jest córką Ariffa Mohameda, Kanadyjczyka urodzonego w Tanzanii, wychowanego w Kenii, którego dziadkowie byli Hindusami, oraz Françoise Paszek, Austriaczki urodzonej w Chile. Babka od strony matki była Austriaczką, a dziadek pół-Polakiem, pół-Francuzem.
Jest zawodniczką praworęczną, z oburęcznym backhandem. Treningi tenisowe rozpoczęła w wieku 4 lat. Trenowana początkowo przez matkę, a następnie przez Larri Passosa (dawnego opiekuna m.in. Gustavo Kuertena), w lipcu 2005 dotarła do finału juniorskiego Wimbledonu. W półfinale pokonała Wiktoryję Azarankę, w decydującym meczu przegrała 3:6, 4:6 z Agnieszką Radwańską. Uczestniczy nadal w rywalizacji juniorskiej w 2006, dochodząc do ćwierćfinałów Australian Open i French Open.
W kwietniu 2005 debiutowała w reprezentacji Austrii w Pucharze Federacji. W pierwszym meczu nie sprostała Francuzkom Virginie Razzano i Nathalie Dechy, ale w lipcowym meczu ze Szwajcarkami odniosła dwa zwycięstwa, przyczyniając się do pozostania Austrii w najwyższej grupie rozgrywkowej Pucharu Federacji, grupie światowej. Również w 2005 debiutowała w seniorskiej rywalizacji zawodowej. Wygrała m.in. turniej cyklu ITF w Sofii (w singlu i deblu) oraz przeszła rundę w halowym turnieju WTA Tour w Linzu. Była najmłodszą zwyciężczynią pojedynku w cyklu WTA Tour w 2005.
24 września 2006 zdobyła swój pierwszy tytuł w turnieju WTA w Portorožu, w finale pokonując Marię Elenę Camerin.
W 2007 zadebiutowała w Australian Open, gdzie, po przejściu eliminacji (zwycięstwa nad: Trudą Musgrave 7:5, 6:0; Hsieh Su-wei 6:0, 6:1 i Ivaną Lisjak 4:6, 6:4, 6:4) i pokonaniu w pierwszej rundzie Séverine Brémond 7:5, 6:3, uległa w drugiej rundzie Wierze Zwonariowej. Niedługo potem przeszła eliminacje do turnieju Dubai Tennis Championships II kategorii w Dubaju, w pierwszym meczu pokonała Katarinę Srebotnik 7:5, 6:3 i przegrała w 1/8 z liderką kobiecego rankingu – Justine Henin 6:4, 5:7, 1:6.
Rok później, również podczas Australian Open, Paszek była bliska sprawienia nie lada niespodzianki. Podczas pojedynku z turniejową trójką – Jeleną Janković przegrała w trzech setach, mimo że w ostatnim prowadziła 9:8 (40-0) i miała trzy piłki meczowe. Pojedynek skończył się wynikiem 4:6, 6:2, 12:10.
W 2008 roku osiągnęła finał zawodów w Bali, przegrywając w nim z Patty Schnyder 3:6, 0:6. Dwa lata później zwyciężyła w Québecu, pokonując w meczu mistrzowskim Bethanie Mattek-Sands wynikiem 7:6(6), 2:6, 7:5. W 2012 roku wygrała z Angelique Kerber 5:7, 6:3, 7:5 w finale zawodów rangi WTA Premier Series w Eastbourne.
Po zakończeniu kariery przez Barbarę Schett uważana za największą nadzieję austriackiego tenisa kobiecego.

</doc>
<doc id="528589" url="https://pl.wikipedia.org/wiki?curid=528589" title="Jordan Grand Prix">
Jordan Grand Prix

Jordan Grand Prix – zespół i konstruktor Formuły 1, którego założycielem był Eddie Jordan.
Informacje ogólne.
W zespole jeździło wielu kierowców, m.in. Michael Schumacher, Damon Hill czy Rubens Barrichello. W trakcie 15 lat uczestnictwa w mistrzostwach zespół odniósł cztery zwycięstwa – po raz pierwszy w Jordanie wygrał Damon Hill podczas Grand Prix Belgii 1998 (było to jedyne podwójne zwycięstwo dla zespołu, drugie miejsce zdobył wtedy Ralf Schumacher), a w następnym sezonie dwa razy wygrał Heinz-Harald Frentzen (Grand Prix Włoch 1999 i Grand Prix Francji 1999). Ostatnie ze zwycięstw zdobył Giancarlo Fisichella podczas Grand Prix Brazylii 2003. Kierowcy jeżdżący w bolidach Jordana stawali na podium 19 razy, po raz pierwszy Rubens Barrichello podczas Grand Prix Pacyfiku 1994, po raz ostatni Tiago Monteiro podczas Grand Prix Stanów Zjednoczonych 2005, warto jednak przypomnieć, że w tym wyścigu startowało tylko sześciu kierowców. Jordan zdobył także 2 pole position (Rubens Barrichello w kwalifikacjach do Grand Prix Belgii 1994 oraz Heinz-Harald Frentzen w kwalifikacjach do Grand Prix Europy 1999). Najlepszym miejscem zespołu w klasyfikacji konstruktorów była 3. (61 punktów) lokata w sezonie 1999.
Historia.
W 1980 Eddie Jordan założył Eddie Jordan Racing działający najpierw w Formule 3, a następnie w Formule 3000. W tej ostatniej kategorii Jean Alesi zdobył w samochodzie zaprojektowanym przez Jordana tytuł mistrzowski w sezonie 1989. Po kilku udanych sezonach w niższych seriach wyścigowych Jordan postanowił stworzyć team w Formule 1.
Debiut w sezonie 1991 okazał się bardzo udany dla zespołu. Choć nie udało się wywalczyć podium, zespół zdobył 13 punktów i zajął 5. miejsce w klasyfikacji konstruktorów. W debiutanckim sezonie dla zespołu jeździli Andrea de Cesaris, Bertrand Gachot, Michael Schumacher, Roberto Moreno oraz Alessandro Zanardi. Kolejne dwa sezony nie były już tak pomyślne – w latach 1992 i 1993 zespół zajmował 11 pozycję w klasyfikacji konstruktorów. Kierowcom Jordana udało się zdobyć zaledwie jeden punkt w sezonie 1992 oraz 3 punkty w kolejnym. Do dobrej dyspozycji zespół powrócił w sezonie 1994, w którym zajął piąte miejsce w klasyfikacji konstruktorów. Kierowcy zdobyli dla zespołu 28 punktów, a Rubensowi Barrichello udało się zdobyć pole position oraz stanąć na najniższym stopniu podium. Pięć razy finiszował też on na czwartej pozycji. Drugi kierowca zespołu, Eddie Irvine, nie spisywał się tak dobrze – w całym sezonie punktował zaledwie trzy razy. Przed kolejnym sezonem Jordan zmienił dostawcę silników z firmy Hart na firmę Peugeot.
Zespół wypadł jednak nieco gorzej i spadł na 6 pozycję (21 punktów). Tym razem nie udało się wywalczyć PP, za to Grand Prix Kanady 1995 obaj kierowcy ukończyli na podium – Barrichello na drugiej pozycji, Irvine na trzeciej.
W kolejny sezon zespół wkroczył z nowym sponsorem – tytoniową firmą Benson and Hedges, która sponsorowała Jordana do 2005. Eddie Irvine odszedł do Ferrari, a w zespole zastąpił go Martin Brundle, który przeniósł się z Ligiera. Sezon 1996 Jordan po raz kolejny ukończył na 5 pozycji – tym razem z dorobkiem 22 punktów. Irlandzkiemu zespołowi nie udało się wywalczyć miejsca na podium. W sezonie 1997 barwy zespołu zostały zmienione na żółto-czarne (takie pozostały już do końca istnienia Jordana). Całkowicie zmienił się także skład – Brundle zakończył karierę, a Barrichello przeniósł się do Stewarta. Nowy skład utworzyli Giancarlo Fisichella i debiutant – Ralf Schumacher. Rozpoczynał się najlepszy okres w historii irlandzkiego teamu – choć zespół jak przed rokiem zajął 5. miejsce w klasyfikacji konstruktorów (33 punkty), to tym razem kierowcy stawali na podium aż 3 razy – raz młodszy z braci Schumacherów, a dwa razy Fisichella. W kolejnym sezonie zmieniono silniki na Mugen-Honda, a miejsce Włocha, który odszedł do Benettona zajął mistrz świata z 1996, Brytyjczyk Damon Hill, który przeszedł do zespołu z bardzo słabego Arrowsa. On też wywalczył pierwsze zwycięstwo dla Jordana – podczas deszczowego Grand Prix Belgii pamiętanego głównie z powodu ogromnej kraksy na starcie. Drugie miejsce w tym wyścigu zajął partner Hilla, Ralf Schumacher. Było to jedyne podwójne zwycięstwo dla zespołu. Poza tym, młodszy Schumacher zajął jeszcze trzecie miejsce podczas Grand Prix Włoch. Jordan ukończył sezon na 4. miejscu w klasyfikacji konstruktorów. Przed kolejnym sezonem wymieniono Ralfa Schumachera na Heinza-Haralda Frentzena, który dotychczas jeździł dla teamu Franka Williamsa. Okazało się to dobrym wyborem – sezon 1999 okazał się najlepszym w historii zespołu. Niemiec przez długi czas walczył z Miką Häkkinenem i Eddiem Irvine’em o mistrzostwo świata. Aż 6 razy stawał na podium, z czego 2 razy zwyciężył. Damon Hill tym razem spisywał się znacznie gorzej – zdobył zaledwie 7 punktów i po sezonie zakończył karierę. Jordan Grand Prix z 61 punktami na koncie zajął 3. miejsce w klasyfikacji konstruktorów sezonu 1999. Nowym kierowcą został sprowadzony z zespołu Prosta Jarno Trulli.
Sezon 2000 wypadł jednak w wykonaniu Jordana znacznie gorzej – mimo całkiem dobrych pozycji w kwalifikacjach i dwóch trzecich miejsc Frentzena zespół zdobył zaledwie 17 punktów i zajął dopiero 6. miejsce w klasyfikacji konstruktorów. Jeszcze słabsze wyniki były w kolejnym sezonie, tym razem zawodnicy w żółtych wozach po raz pierwszy od 1996 nie wywalczyli ani jednego miejsca na podium. Całkowity dorobek punktowy zespołu był jednak nieco większy i wynosił 19 punktów, co pozwoliło zająć 5. miejsce. W sezonie 2002 do zespołu wrócił Fisichella. Było jednak coraz gorzej – kierowcy wywalczyli przez cały sezon zaledwie 9 punktów (choć dało to, podobnie jak 2 sezony wcześniej 6. miejsce). Po sezonie zmieniono dostawcę silników – zamiast Hondy zdecydowano się na Coswortha. Jordan zaczął powoli staczać się na dno. Pojawiły się kłopoty finansowe. Choć sezon 2003 zespół zakończył z nieco większym dorobkiem punktowym – 13 punktów, jednak wystarczyło to zaledwie na 9. miejsce w klasyfikacji konstruktorów. Warto też zauważyć, że aż 10 z tych 13 punktów zdobył Fisichella po swoim dość szczęśliwym zwycięstwie w Grand Prix Brazylii. Kolejny sezon był jeszcze słabszy – Nick Heidfeld i Giorgio Pantano (zastąpiony w ostatnich trzech wyścigach przez Timo Glocka) zdobyli zaledwie 5 punktów, co pozwoliło wyprzedzić tylko od lat najsłabszy zespół – Minardi.
3 lutego 2005 roku ogłoszono, że w ostatnim – jak się później okazało sezonie zespołu będą ścigali się debiutanci – Portugalczyk Tiago Monteiro, który wcześniej pełnił funkcję kierowcy testowego zespołu Miniardi i Hindus Narain Karthikeyan, który trafił do Formuły 1 z serii World Series by Nissan. Wyniki były nieco lepsze (12 punktów), ale miejsce pozostało to samo – 9. Eddie Jordan sprzedał zespół rosyjskiej grupie Midland i od kolejnego sezonu team został przekształcony w MF1 Racing.
Wyniki.
Źródło: Wyprzedź Mnie!

</doc>
<doc id="528592" url="https://pl.wikipedia.org/wiki?curid=528592" title="Skoczek mułowy">
Skoczek mułowy



</doc>
<doc id="528593" url="https://pl.wikipedia.org/wiki?curid=528593" title="Ove Bengtson">
Ove Bengtson

Ove Nils Bengtson (ur. 5 kwietnia 1945 w Danderyd) – szwedzki tenisista, zdobywca Pucharu Davisa.
Jego ojcem był Torsten Bengtson, działacz Partii Centrum i przewodniczący parlamentu.
Kariera tenisowa.
Ove Bengtson był czołowym tenisistą swojego kraju krótko przed Björnem Borgiem. W latach 1968–1971 czterokrotnie triumfował w narodowych mistrzostwach Szwecji w grze pojedynczej, a w deblu – między 1964 a 1976 rokiem – zdobył osiem tytułów mistrzowskich. Wcześniej był także czterokrotnie mistrzem Szwecji juniorów.
W 1967 roku debiutował w reprezentacji Szwecji w Pucharze Davisa. Początkowo występował zarówno w singlu, jak i deblu. Po dołączeniu Björna Borga do zespołu Szwecja zaczęła liczyć się w rywalizacji z najlepszymi i w 1975 roku, pod kierownictwem kapitana Lennarta Bergelina, sięgnęła po raz pierwszy po Puchar Davisa. W finale przeciwko Czechosłowacji Bengtson został wystawiony do singla, ale uległ zarówno Janowi Kodešowi i Jiříemu Hřebecowi. Punkt deblowy dla zespołu wywalczył w parze z Borgiem, odnosząc zwycięstwo nad Janem Kodešem i Vladimírem Zedníkiem. W innych meczach finału Borg wygrał swoje pojedynki i to Szwedzi triumfowali w rywalizacji 3:2. Łączny bilans Bengtsona występów w Pucharze Davisa to 22 zwycięstwa i 28 porażek. Ostatni raz w zespole narodowym zagrał w 1979 roku w przegranym z Czechosłowacją finale strefy europejskiej. 13 sezonów, jakie rozegrał w reprezentacji, czyni go jej rekordzistą (później wynik ten wyrównał Stefan Edberg).
W rozgrywkach ATP World Tour Bengtson wygrał pięć turniejów deblowych oraz awansował do czterech finałów.

</doc>
<doc id="528594" url="https://pl.wikipedia.org/wiki?curid=528594" title="Cykloalkeny">
Cykloalkeny

Cykloalkeny – grupa alkenów o zamkniętym pierścieniu węglowym niemającym charakteru aromatycznego.
Cykloalkeny o małych pierścieniach (cyklopropen i cyklobuten) są związkami wysoce nietrwałymi, ulegającymi w temperaturze pokojowej samorzutnej, wybuchowej polimeryzacji rodnikowej. Cykloheksen i wyższe cykloalkeny wykazują typowe własności alkenów.
Wiele bardziej złożonych cykloalkenów zalicza się do terpenów. Posiadają one wysoką aktywność biologiczną – od intensywnego zapachu po własności biobójcze.
Proste cykloalkeny:
Przykłady terpenów:

</doc>
<doc id="528607" url="https://pl.wikipedia.org/wiki?curid=528607" title="Weh">
Weh

Weh ("We", dawniej "Wai", indonez. "Pulau Weh") – wyspa w Indonezji na Morzu Andamańskim w okręgu specjalnym Aceh; najbardziej na północ wysunięta część Indonezji.
Leży u północnego wybrzeża Sumatry; powierzchnia 153 km²; około 30 tys. mieszkańców; górzysta (wys. do 670 m n.p.m.). Główne miasto Sabang.
Główną atrakcją turystyczną są idealne warunki do nurkowania, kilkanaście wydzielonych miejsc, m.in. rafy koralowe, wraki okrętów z II wojny światowej.

</doc>
<doc id="528608" url="https://pl.wikipedia.org/wiki?curid=528608" title="Josef Trumpeldor">
Josef Trumpeldor

Josef Trumpeldor, hebr. יוסף טרומפלדור, ros.: Иосиф Трумпельдор (ur. 1 grudnia 1880, zm. 1 marca 1920) – syjonistyczny aktywista, znany z współudziału w organizacji Legionu Żydowskiego walczącego po stronie Brytyjczyków w czasie I wojny światowej i z pomocy w imigracji żydowskiej do Palestyny.
Wczesne lata.
Urodził się w Piatigorsku w Rosji. Jego ojciec, Wulf Trumpeldor, weteran wojny kaukaskiej, jako „użyteczny Żyd” otrzymał prawo osiedlenia się poza obszarem wyznaczonym dla Żydów (strefa osiedlenia - ros. "Черта оседлости"). Josef Trumpeldor uczył się na dentystę, ale w 1902 roku wstąpił na ochotnika do rosyjskiej armii. W czasie wojny rosyjsko-japońskiej brał udział w bitwie o Port Arthur, podczas której stracił lewą rękę, dostał się do niewoli, a także został odznaczony czterokrotnie za odniesione rany. To sprawiło, że stał się najwięcej razy odznaczanym żydowskim żołnierzem w Rosji. W 1906 roku jako jeden z pierwszych Żydów w armii carskiej uzyskał oficerskie szlify.
I wojna światowa.
W 1911 roku wyemigrował do Palestyny, wówczas części Imperium Osmańskiego, przez pewien czas mieszkając w kibucu Deganja. Gdy wybuchła I wojna światowa, wyjechał do Egiptu, gdzie wraz z Władimirem Żabotyńskim stworzył ideę Legionu Żydowskiego. Tzw. Korpusy Mułów Syjonu powstały w 1915, stając się pierwszymi regularnymi oddziałami całkowicie żydowskimi od blisko 2 tysięcy lat. Trumpeldor brał udział w bitwie o Gallipoli, gdzie został ranny w ramię. Legion Żydowski pozostał tam przez całą kampanię, a potem został rozwiązany, krótko po przemieszczeniu żołnierzy do Wielkiej Brytanii.
Polityczna działalność.
Po powrocie do Rosji w 1918, Trumpeldor założył organizację młodzieżową "He-Chaluc", przygotowującą imigrację do Palestyny (alija). Potem sam wrócił do Palestyny, będącą już brytyjskim terenem mandatowym. Trumpeldor był jednym z założycieli tamtejszego ruchu syjonizmu socjalistycznego.
Śmierć i upamiętnienie.
W 1920 roku, młodzieżowa organizacja paramilitarna Ha-Szomer Ha-Cair poprosiła Trumpeldora o pomoc w zorganizowaniu obrony osad żydowskich w północnej Galilei. Trumpeldor zgodził się i został dowódcą obrony Tel Chaj. Tam zginął w czasie potyczki z Arabami. Po śmierci stał się symbolem żydowskiej samoobrony, a dzień jego pamięci, "11 adar", jest obchodzony corocznie w Izraelu. Szczególnie popularne stały się jego ostatnie słowa: „Nieważne, dobrze jest umrzeć za nasz kraj” ( "Ejn dawar, tow lamut be’ad arcenu"). Został uznany za bohatera zarówno przez lewicowych, jak i prawicowych syjonistów. Syjoniści rewizjonistyczni jego imieniem nazwali swój ruch młodzieżowy, Bejtar, podczas gdy lewicowy Ha-Szomer Ha-Cair upamiętnia Trumpeldora jako bohatera ruchu kibucowego. Miasto Kirjat Szemona („Miasto Ośmiu”) nazwane tak zostało na cześć Trumpeldora i jego siedmiu towarzyszy, którzy zginęli podczas obrony Tel Chaj.

</doc>
<doc id="528611" url="https://pl.wikipedia.org/wiki?curid=528611" title="Sieć Xbox">
Sieć Xbox

Sieć Xbox (wcześniej jako Xbox Live; wym. []) – usługa sieciowa stworzona przez przedsiębiorstwo Microsoft. Korzystają z niej posiadacze konsol gier wideo Xbox 360, Xbox One, Xbox Series X/S jak i systemów operacyjnych z rodziny Microsoft Windows.
Historia.
Premiera konsoli Xbox odbyła się 15 listopada 2001 w Stanach Zjednoczonych. Podczas targów E3 w 2002 zaprezentowano wczesną wersję gry "Unreal Championship". Premierę usługi wyznaczono na 15 listopada 2002. Zapowiedziano również, że pod koniec 2003 będzie dostępne ponad 50 gier w trybie online. Wraz z premierą Xbox 360, nastąpiła aktualizacja usługi Xbox Live.
W marcu 2021 dokonano zmiany nazwy usługi na sieć Xbox ().
Dostępność.
Od 16 grudnia 2012 usługa Xbox network jest oficjalnie dostępna w 42 krajach:
14 czerwca 2010 na targach E3 w Los Angeles oficjalnie poinformowano o rozszerzeniu usługi, rozpoczynając od jesieni. 10 listopada usługa została udostępniona w dziewięciu kolejnych państwach, w tym w Polsce.
Dodatki Xbox Live.
Windows Live Messenger.
Windows Live Messenger pozwala użytkownikom Xbox Live, komputerów osobistych (Windowsów i Macintoshów) i Windows Phone łączyć się ze sobą przez sieć. Umożliwia prowadzenie rozmów ośmiu użytkownikom jednocześnie, granie w gry, oglądanie filmów i słuchanie muzyki. Aktualizacja z 4 grudnia 2007 pozwala graczom, którzy ukończyli 13 lat, na posiadanie własnego konta Windows Live Messenger.
Użytkownicy standardowej subskrypcji mają mniejsze możliwości usług Xbox Live, które dostępne są również w subskrypcji "Gold", m.in.:
Użytkownicy posiadający wykupiony płatny serwis "Gold", mają możliwość korzystania z dodatkowych funkcji i serwisów, do których dostępu nie mają użytkownicy standardowego konta "Silver", m.in.:
Xbox Marketplace.
Dział Xbox Live, z którego można pobierać wersje demonstracyjne, zapowiedzi i dodatki do gier, elementy awatara itp. (najczęściej odpłatnie). Ponadto w Stanach Zjednoczonych, Kanadzie, Wielkiej Brytanii, Irlandii, Francji i w Niemczech funkcjonują działy Video i Music Marketplace, z których można pobierać filmy i muzykę na żądanie.
Xbox Live Arcade.
Usługa umożliwia użytkownikom pobieranie pełnych wersji gier. Są to najczęściej produkcje niezależnych producentów oraz starsze, klasyczne tytuły.
Gamertag.
Gamertag to pseudonim osoby zarejestrowanej w serwisie Xbox Live. Wraz z premierą Xbox 360 każdy Gamertag posiada swój licznik osiągnięć (tzw. Gamerscore), a także wskaźnik reputacji. W wielu serwisach gracz może stworzyć swoją małą sygnaturkę zawierającą Gamerscore, czyli wskaźnik reputacji i listę gier, w które ostatnio grał.
Gamerscore.
Gamerscore to system osiągnięć, który sumuje liczbę punktów zgromadzonych przez użytkownika profilu. Punkty te przyznawane są za osiągnięcia podczas realizacji wyzwań dla danej gry, np. pokonanie poziomu lub zgromadzenie określonej liczby zwycięstw przeciwko innym graczom w trybie wieloosobowym.
Początkowo Xbox 360 w sprzedaży detalicznej oferował do 1000 punktów rozłożonych na liczbę osiągnięć w danej grze. Dodatkowo każdy tytuł Xbox Live Arcade zawierał 12 osiągnięć, czyli łącznie 200G. 1 lutego 2007 Microsoft ogłosił na swoim blogu nowe zasady – od tej pory twórcy gier muszą przestrzegać postanowień związanych z systemem Gamerscore. Wszystkie tytuły w wersji podstawowej miały mieć od tej pory 1000 punktów Gamerscore. Twórcy gier mają dodatkowo możliwość dodania 250 punktów w postaci rozszerzeń do gry (DLC). Z kolei tytuły Xbox Live Arcade muszą mieć odpowiednio 200 punktów dla wersji podstawowych i maksymalnie 50 punktów dla rozszerzeń.
26 maja 2007 "Halo 2" jako pierwszy tytuł z serii Games for Windows umożliwił zbieranie punktów w systemie Gamerscore.
25 marca 2008 Microsoft ukarał oszustów używających narzędzi do zwiększania stanu licznika Gamerscore. W wyniku tego nieuczciwym użytkownikom wyzerowano konto Gamerscore, a przy profilu gracza ukazywała się informacja „Cheater”.

</doc>
<doc id="528613" url="https://pl.wikipedia.org/wiki?curid=528613" title="Kalamar">
Kalamar



</doc>
<doc id="528615" url="https://pl.wikipedia.org/wiki?curid=528615" title="Zamek w Rudzie Śląskiej">
Zamek w Rudzie Śląskiej

Zamek w Rudzie Śląskiej (Zamek Rudzki) – zamek w Rudzie Śląskiej-Rudzie z XIV wieku, przebudowany w XIX wieku, zachowały się fragmenty murów w ruinie.
Historia.
Zamek został zbudowany prawdopodobnie pod koniec XIV wieku przez ród Rudzkich, którzy są wzmiankowani w 1401 roku jako właściciele zamku w Rudzie. Zamek był także wzmiankowany w 1497 roku. Od roku 1543 obiekt przypuszczalnie należał do Jana Gierałtowskiego (m.in. właściciela zamku w Chudowie). W pierwszej połowie XVII wieku podczas wojny trzydziestoletniej obiekt został zniszczony. Wzmianka z dokumentu z 1665 roku opisuje, że budowla była już podupadła. W następnych latach zamek zaczęto powoli odbudowywać, przekształcając go na niewielki pałac. W 1754 roku czynna była w tym obiekcie kaplica. Pałac został przebudowany w XIX wieku w stylu neogotyckim i w tym stanie dotrwał do II wojny światowej. Obiekt należał również do Ballestremów. W 1945 roku został spalony przez żołnierzy Armii Czerwonej, a następnie opuszczony i nieremontowany całkowicie popadł w ruinę. Teren zamku pozostawał przez wiele lat zarośnięty krzewami i drzewami. Do dziś zachowały się tylko kamienne fragmenty murów o grubości do 3 metrów wskazujące na średniowieczną metrykę tego obiektu, jednak do tej pory nie przeprowadzano żadnych badań archeologicznych dotyczących tego założenia.
Odnowa zamku.
30 grudnia 2009 zamek wraz z pobliskim domem Karola Goduli został przez miasto oddany w ręce Fundacji Zamek Chudów. Fundacja zamierza ożywić to miejsce poprzez renowację kompleksu oraz udostępnieniu go do zwiedzania, a następnie zacząć organizować tam cykliczne imprezy. Najpierw jednak dojdzie do prac archeologicznych ze względu na to, że nie zachowały się żadne plany budynku, a fundacja nie wyklucza odbudowania kompleksu. Pierwsze plany próbowała narysować już fundacja Karola Goduli.
Legenda.
Dwór Ballestremów od zawsze był tajemniczą budowlą w Rudzie Śląskiej, stąd wśród mieszkańców pojawiła się legenda o tym, że zamek wcześniej należał do zakonu Templariuszy.

</doc>
<doc id="528616" url="https://pl.wikipedia.org/wiki?curid=528616" title="Model Randall-Sundruma">
Model Randall-Sundruma

Teoria Randall-Sundruma – rodzaj M-teorii przewidujący istnienie 5 wymiarów czasoprzestrzennych (cztery wymiary przestrzeni + jeden czasu).
Model Randall-Sundruma wiąże się z problemem nadmiarowych wymiarów pojawiających się w teoriach fizycznych od lat 20. XX wieku, wprowadzonych po raz pierwszy przez Kaluzę i Kleina w próbie unifikacji oddziaływania grawitacyjnego i elektromagnetycznego. Wprowadzony tam dodatkowy wymiar miał postać okręgu o na co dzień zaniedbywalnie małym, niedostrzegalnym promieniu, formalnie jednak w wyniku dodania go otrzymywano przestrzeń będącą iloczynem zwykłej czterowymiarowej czasoprzestrzeni Minkowskiego i okręgu. Z drugiej strony, gdyby dodatkowy wymiar wpływał jedynie na oddziaływania grawitacyjne, a nie na pozostałe, jego wymiar mógłby być większy, sięgający wymiarów mm. Jego obecność pozwoliłaby zarazem na wyjaśnienie problemu hierarchii, dotyczącego olbrzymiej różnicy w sile oddziaływań: słabego grawitacyjnego i znacznie silniejszych pozostałych.
Model Randall-Sundruma przyjmuje podobne założenia, mianowicie obecność dodatkowego wymiaru, skompaktyfikowanego do okręgu, którego obie połówki utożsamiono dodatkowo ze sobą. Formalnie oznacza to orfifold formula_1 tworzony przez okrąg (tzn. 1-wymiarową sferę) i dwuelementową grupę multiplykatywną, z dwoma punktami stałymi, z których każdy wyznacza 3-branę, na której leży trójwymiarowy świat, taki jak postrzegany przez człowieka, zanurzony w przestrzeni 5-wymiarowej.

</doc>
<doc id="528617" url="https://pl.wikipedia.org/wiki?curid=528617" title="List gończy">
List gończy

List gończy – urzędowe ogłoszenie, zamieszczane w gazetach lub (rzadziej) rozklejane w formie plakatów, pokazywane w telewizji w porach największej oglądalności, ogłaszane czasem też przez radio, a także dostarczane do jednostek policji, straży granicznej itp., informujące o poszukiwaniu osób podejrzanych o popełnienie przestępstwa lub osób zbiegłych samowolnie z aresztu lub więzienia oraz tych którzy nie stawili się na odbycie kary pozbawienia wolności po uprawomocnieniu się wyroku skazującego lub nie powrócili do więzienia po upływie przepustki lub przerwy w odbyciu kary pozbawienia wolności, celem przymusowego doprowadzenia do zakładu karnego. Najczęściej jest to rodzaj publicznego ogłoszenia przez prokuratora, że wydał nakaz aresztowania podejrzanego. W liście gończym zazwyczaj zamieszcza się wizerunek poszukiwanego (jego zdjęcie lub rysunek, czasem tylko portret pamięciowy), rysopis i inne dane personalne, o ile są znane, a także rodzaj przestępstwa, o które jest podejrzany.
W liście gończym znajduje się także pouczenie, gdzie należy zgłaszać fakt dostrzeżenia poszukiwanego lub osoby do niego podobnej. Zwykle znajduje się także ostrzeżenie o karze grożącej za ewentualne udzielanie pomocy takiej osobie oraz za jej ukrywanie. Jeśli należy się liczyć z możliwością posiadania przez poszukiwanego broni, to informacja o tym także trafia do listu gończego. W przypadku poszukiwania szczególnie niebezpiecznych przestępców list gończy powiadamia także o ewentualnej nagrodzie przysługującej tym, którzy przyczynią się do schwytania poszukiwanego.
Jeśli poszukiwany może próbować schronić się poza granicami kraju, to po spełnieniu pewnych warunków formalnych można rozesłać za nim międzynarodowy list gończy, tj. wydać międzynarodowy nakaz aresztowania.

</doc>
<doc id="528626" url="https://pl.wikipedia.org/wiki?curid=528626" title="Pamięć kolektywna">
Pamięć kolektywna

Pojęcie pamięci kolektywnej zostało stworzone przez francuskiego socjologa i filozofa Maurycego Halbwachsa. Określa ono pamięć dziedziczoną lub tworzoną przez określoną grupę ludzi, która posiada wspólny rodowód (ród, naród, ludzkość) i zmierza ku podobnym celom. W odróżnieniu do pamięci indywidualnej, która jest jedynie zapisem doświadczeń pojedynczego człowieka, pamięć kolektywna nie ogranicza się do subiektywnego rejestrowania świata, lecz jest syntezą przeżyć wielu istnień. Dzięki temu istnieje fundament służący łatwiejszej komunikacji w kolektywie a także ułatwia ona niezmiernie poznawanie i rozpoznanie innego członka danej grupy.

</doc>
<doc id="528629" url="https://pl.wikipedia.org/wiki?curid=528629" title="Plac Wolnica w Krakowie">
Plac Wolnica w Krakowie

Plac Wolnica – plac w Krakowie na Kazimierzu, ograniczony ulicami Krakowską i św. Wawrzyńca.
Historia.
Plac ten jest częścią pierwotnego rynku miasta Kazimierz, utworzonego w 1335 r. podczas lokacji miasta. Kiedyś dorównywał wielkością krakowskiemu rynkowi i pełnił podobne do niego funkcje – tutaj odbywał się handel, a także znajdował się ratusz, gdzie najwyższe władze administracyjne i sądownicze miasta Kazimierz miały swoją siedzibę.
Tutaj również ulokowane były inne budynki użyteczności publicznej: kramy, waga czy postrzygalnia. Dzisiejsza nazwa "Plac Wolnica" wywodzi się od łacińskiego "Forum liberum" (prawo wolnego handlu mięsem poza kramami) i istnieje w takiej formie od końca XVIII wieku, gdy Kazimierzowi nadano przywilej wolnego handlu.
Zabytki i współczesność.
Z czasów XVIII wieku zachował się tu jedynie ratusz, gdzie od zakończenia II wojny światowej swoją siedzibę ma Muzeum Etnograficzne wraz ze swoją kolekcją sztuki ludowej.
Rynek dawnego Kazimierza od zawsze był otoczony domami mieszczańskimi, wzniesionymi na działkach wytyczonych w trakcie lokacji miasta. Dzisiejsze kamienice pochodzą z XIX wieku, zazwyczaj w ich parterowej części znajdują się sklepy, galerie, restauracje czy hotele. 
W roku 1996 w ścianę budynku Muzeum wmurowano tablicę upamiętniającą "Przybycie Żydów do Polski w średniowieczu", wykonaną w 1907 roku przez Henryka Herschela Hochmana. Stara tablica została zniszczona przez Niemców w czasie II wojny światowej. Obecną znaleziono w Muzeum Narodowym w Warszawie. Poprzednia tablica, ufundowana na początku XX wieku przez krakowską gminę żydowską przedstawiała "Przyjęcie Żydów w Polsce przez Kazimierza Wielkiego". 
Ponadto na Placu Wolnica pod numerem 11 umieszczona jest tablica informująca, że w tym miejscu w 1868 r. odkryto relikty budowli uniwersyteckich, które król Kazimierz Wielki zaczął wznosić, ale nie zostały nigdy ukończone.
Znajduje się tu także fontanna – rzeźba "Trzej grajkowie", będąca dziełem Bronisława Chromego z roku 1970. 
To jak Plac Wolnica wygląda dziś zawdzięczamy przede wszystkim porządkom przeprowadzonym tu w latach 30. i 40. XX wieku na Kazimierzu, kiedy to zniknęły stąd kramy handlowe.

</doc>
<doc id="528633" url="https://pl.wikipedia.org/wiki?curid=528633" title="Herb Reska">
Herb Reska

Herb Reska – jeden z symboli miasta Resko i gminy Resko w postaci herbu.
Wygląd i symbolika.
Herb przedstawia w złotym polu tarczy herbowej zielone drzewo o siedmiu gałęziach i tyluż liściach, wyrastające z niebieskich fal rzeki. 
Fale symbolizują przepływającą przez miasto Regę.
Historia.
Herb znany jest od XIII wieku.

</doc>
<doc id="528649" url="https://pl.wikipedia.org/wiki?curid=528649" title="Pałac w Miechowicach">
Pałac w Miechowicach



</doc>
<doc id="528659" url="https://pl.wikipedia.org/wiki?curid=528659" title="Wyświetlacz nanochromatyczny">
Wyświetlacz nanochromatyczny

Wyświetlacz nanochromatyczny (ang. "NanoChromics display" lub "nanochromic display", NCD) – wyświetlacz opracowany przez firmę Ntera, wykorzystujący efekt Starka.
Dwie warstwy szkła pokrywane są wewnątrz przezroczystym przewodnikiem, umożliwiającym sterowanie polem elektrycznym. Elektrochromatyczne cząstki zgrupowane przy przedniej płycie szklanej zmieniają barwę zależnie od natężenia pola. Ładunek elektryczny niezbędny do utrzymania właściwej kolorystyki pikseli jest po odłączeniu zasilania przechowywany na drugiej elektrodzie. Ekrany NCD mogą być przezroczyste lub z kontrastowym białym tłem.

</doc>
<doc id="528665" url="https://pl.wikipedia.org/wiki?curid=528665" title="Pedal steel guitar">
Pedal steel guitar



</doc>
<doc id="528671" url="https://pl.wikipedia.org/wiki?curid=528671" title="Małgorzata Porete">
Małgorzata Porete

Małgorzata Porete, Marguerite Porete lub też "Marguerite Porète/Porrette/Poirette/Marguerite z Hainaut" (ur. ok. 1260, zm. 1 czerwca 1310 w Paryżu) – francuska mistyczka należąca do beginek, autorka dzieła "Zwierciadło dusz prostych" czyli "Speculum simplicium animarum" (znane też jako "Zwierciadło dusz unicestwionych"). Prześladowana i skazana na śmierć przez Inkwizycję. Wykonanie wyroku poprzez spalenie na stosie przekazano władzom świeckim.
Niewiele wiadomo o jej życiu, większość informacji pochodzi z dokumentacji jej procesu, w którym została oskarżona o herezję. Nie można być pewnym, że te i inne dostępne informacje są obiektywne. Po procesie, w którym nie zgodziła się uznać autorytetu duchowego Kościoła i odmówiła składania zeznań, została ekskomunikowana i 1 czerwca 1310 roku na placu Grève ("Place de Grève") w Paryżu wraz z jej dziełem spalona na stosie.
Po śmierci jej dzieło było publikowane w kilku wersjach i w kilku tłumaczeniach, lecz dopiero w latach 40. XX wieku uznano tę książkę za dzieło autorstwa Małgorzaty Porete.
Jej książka "Zwierciadło prostych dusz" ("Zwierciadło dusz umartwionych") miała pomóc innym przyłączyć się do jej modlitw. Małgorzata uważała się za kierownika duchowego, a książka miała pomóc w dotarciu do społeczności. Książka napisana przed 1306 przewyższa tradycje mistyki miłosnej odważnym zarysem doskonałości mistycznej

</doc>
<doc id="528672" url="https://pl.wikipedia.org/wiki?curid=528672" title="Rzeźba (sztuka)">
Rzeźba (sztuka)



</doc>
<doc id="528673" url="https://pl.wikipedia.org/wiki?curid=528673" title="Laurus">
Laurus



</doc>
<doc id="528675" url="https://pl.wikipedia.org/wiki?curid=528675" title="Lu Pin">
Lu Pin

Lu Pin (; ur. 1972 w Szanghaju) – chińska rzeźbiarka.
Studiowała w Szanghajskiej Wyższej Szkole Publikacji i Wydawnictw oraz na warszawskiej ASP u profesora Stanisława Słoniny, profesora Jana Kucza i profesora Janusza Pastwy. Jest autorką projektu największego pomnika Fryderyka Chopina, który w 2007 stanął w Szanghaju. W 2007 roku z rąk Ministra Kultury RP otrzymała Brązowy Medal „Zasłużony Kulturze Gloria Artis”. W roku 2008 otrzymała od polskiego Ministra Spraw Zagranicznych dyplom za Wybitne Osiągnięcia w Dziedzinie promocji Kultury Polskiej w Świecie. Mieszka na stałe w Polsce. Jej ulubioną formą jest rzeźba monumentalna.

</doc>
<doc id="528678" url="https://pl.wikipedia.org/wiki?curid=528678" title="Kobiety w Senacie Stanów Zjednoczonych">
Kobiety w Senacie Stanów Zjednoczonych

Kobiety w Senacie Stanów Zjednoczonych po raz pierwszy pojawiły się w 1922 roku, gdy Rebecca Latimer Felton została zaprzysiężona 22 listopada jako senator Stanów Zjednoczonych. Stanowisko to piastowała tylko jeden dzień. Sukcesywnie, rola kobiet w senacie rosła. Na 1897 osób zasiadających w Senacie od początku jego istnienia w latach 1789–2008 kobietami było 35, czyli 1,85%. W 2021 roku wśród 100 senatorów są 24 kobiety, czyli 24%.
Historia zagadnienia.
Pierwszą Amerykanką, która dostąpiła zaszczytu zasiadania w izbie wyższej Kongresu, była Rebecca Latimer Felton, demokratka ze stanu Georgia, mianowana na jeden dzień 21 listopada 1922, a więc niedługo po przyznaniu kobietom prawa głosu. Miało to jednak znaczenie czysto symboliczne i było zaproponowane przez późniejszego prezydenta "pro tempore" Senatu Waltera F. George'a.
W latach 1922–1931, 1945–1948 i 1973–1978 żadna kobieta nie zasiadała w Senacie, aczkolwiek od roku 1978 nieprzerwanie jest w nim co najmniej jedna. Dziś jest ich 24 - 16 demokratek i 6 republikanek. Ogólnie zasiadało w nim 36 demokratek i 22 republikanki.
Pierwszą kobietą wybraną do Senatu była Hattie Caraway, demokratka z Arkansas, która najpierw została mianowana po śmierci swego męża-senatora, ale potem wygrała własną kadencję. Wiele z kobiet w Senacie USA stanowią wdowy po zmarłych senatorach, mianowane dla dokończenia ich kadencji, które potem nie starały się nawet o jej przedłużenie (np. Muriel Humphrey, Jocelyn Burdick). Teresa Heinz, której po śmierci męża, senatora Johna Heinza z Pensylwanii, proponowano takie rozwiązanie, odrzuciła je. Dziś jest żoną innego senatora, tym razem demokraty, Johna Kerry'ego.
Gladys Pyle, republikanka z Dakoty Południowej, była pierwszą kobietą wybraną do Senatu bez poprzedniego mianowania, zaś pierwszą wybraną, także bez mianowania, na całe sześć lat Margaret Chase Smith, republikanka z Maine.
Najmłodszą kobietą wybraną do Senatu jest Blanche Lincoln, demokratka z Arkansas, urodzona w roku 1960, a wybrana w 1998 (38 lat).
W 1993 Kalifornia jako pierwszy stan był reprezentowany w Senacie przez dwie kobiety: Dianne Feinstein i Barbarę Boxer, obie z Partii Demokratycznej. Innymi stanami reprezentowanymi przez dwie kobiety były Arizona, Kansas, Maine, Minnesota, New Hampshire, Nevada i Waszyngton.
W Senacie zasiadały dwie czarnoskóre kobiety: Carol Moseley Braun (demokratka z Illinois) i Mazie Hirono (demokratka z Hawajów).
Mimo długiej historii równouprawnienia wielu Amerykanów ocenia, iż kobiety-kandydatki mają statystycznie mniejsze szanse elekcji, niż mężczyźni, choć, sądząc po zasiadającym dziś w izbie stosunkowo wysokim w porównaniu z ubiegłymi latami ich odsetku, sytuacja ulega poprawie.

</doc>
<doc id="528679" url="https://pl.wikipedia.org/wiki?curid=528679" title="Przewody hamulcowe">
Przewody hamulcowe

Przewody hamulcowe – elementy hydraulicznego układu hamulcowego w samochodzie.
Wyróżnić można przewody sztywne i elastyczne. Sztywne – są metalowymi (metal miękki, trudno korodujący – miedź, mosiądz lub stal ocynkowana) rurkami, których zadaniem jest doprowadzić płyn hamulcowy od pompy hamulcowej do przewodów elastycznych i elementów wykonawczych (zaciski, cylinderki hamulcowe).
Przewody elastyczne wykonane są z odpornej na płyn hamulcowy gumy wzmocnionej wewnątrz i na zewnątrz plecionką z tkaniny i często z oplotem metalowym. Przewody elastyczne łączą te elementy układu hamulcowego, które są względem siebie ruchome.
Przewody sztywne jak i elastyczne muszą charakteryzować się odpowiednią wytrzymałością w całym zakresie ciśnień roboczych układu hamulcowego.

</doc>
<doc id="528681" url="https://pl.wikipedia.org/wiki?curid=528681" title="Konkwista 88">
Konkwista 88

Konkwista 88 – polski zespół muzyczny związany ze sceną RAC, wykonujący utwory o treściach tożsamościowych, antykomunistycznych, rasistowskich i neonazistowskich. Grupa powstała w 1990 we Wrocławiu i została rozwiązana w 2005. Formacja znajduje się na liście Anti-Defamation League wymieniającej zespoły wykonujące "muzykę nienawiści".
Historia.
Zespół powstał we Wrocławiu w 1990. Niektórzy członkowie grupy wywodzili się z wrocławskiej grupy punkowej Excces. Z tego okresu pochodzi wydana w 2006 roku płyta "Punk Era". Pierwszym utworem grupy był „My kibice”. Od wydania w 1992 płyty "Krew naszej rasy" zespół zaczął utożsamiać się wyłącznie z ruchem nazi skinheads (m.in. wrocławskim neonazistowskim Aryjskim Frontem Przetrwania). Dostępne w powszechnej sprzedaży nagrania zespołu, pochwalające m.in. obozy koncentracyjne były w 1999 roku przedmiotem doniesienia o przestępstwie, złożonego przez osobę prywatną we Wrocławskiej Prokuraturze. Jednakże śledztwo zostało umorzone.
Konkwista 88 grała koncerty w Europie i Stanach Zjednoczonych. Zespół nagrywał też piosenki angielskojęzyczne, wydał płytę w języku hiszpańskim. Po wydaniu płyty "Bend Their Rule" w 2005 roku zespół zakończył działalność.
Nazwa zespołu wywodziła się od tytułu książki Waldemara Łysiaka, cyfry 88 były akronimem oznaczającym nazistowskie pozdrowienie "Heil Hitler".

</doc>
<doc id="528683" url="https://pl.wikipedia.org/wiki?curid=528683" title="Stanisław Szembek">
Stanisław Szembek

Stanisław Szembek łac. "Stanislaus in Słupów Szembek", („von Slupow-Szembek“) herbu Szembek (ur. 1650 w Morawicy k. Krakowa, zm. 3 sierpnia 1721 w Skierniewicach) – arcybiskup gnieźnieński i prymas Polski od 1706, biskup kujawski od 1700, biskup dionizejski i krakowski biskup pomocniczy, opat komendatoryjny mogilski instalowany w 1699 roku, kanonik katedry krakowskiej w 1678 roku, kanonik przemyski, archidiakon zawichojski, kaznodzieja.
Życiorys.
Był synem Franciszka Szembeka i Zofii Pieniążek.
W latach 1690–1700 biskup pomocniczy diecezji krakowskiej. Był deputatem na Trybunał Główny Koronny.
W czasie bezkrólewia po śmierci Jana III Sobieskiego (1696) wraz z innymi członkami swej rodziny poparł kandydaturę elektora saskiego, Augusta II, który obdarzył go w zamian wieloma beneficjami kościelnymi. Został przywódca konfederacji sandomierskiej zawiązanej w 1704. Od roku 1700 był biskupem kujawskim, a od 1706 prymasem. W styczniu 1702 roku podpisał akt pacyfikacji Wielkiego Księstwa Litewskiego. Po abdykacji Sasa w 1706 faktycznie przejął ster rządów w Rzeczypospolitej. W 1707 zwołał walne rady do Lwowa i Lublina, gdzie pod naciskiem cara Piotra I ogłosił bezkrólewie. W 1709 witał powracającego na tron Augusta II. Był uczestnikiem Walnej Rady Warszawskiej 1710 roku. Później przeszedł do opozycji wobec dworu Wettynów.
W 1717 roku został wyznaczony senatorem rezydentem.
Jako senator, wraz z innymi biskupami wystąpił w 1718 r. przeciwko udziałowi chłopów z dóbr kościelnych w obronie ojczyzny w ramach pospolitego ruszenia.
Pozbawiony talentu politycznego, miał charakter miękki i niezdecydowany, odznaczył się wydatniej gorliwością duszpasterską i uczynkami pobożności oraz miłosierdzia, a także działalnością fundacyjną.

</doc>
<doc id="528684" url="https://pl.wikipedia.org/wiki?curid=528684" title="Bydgoski Tramwaj Wodny">
Bydgoski Tramwaj Wodny

Bydgoski Tramwaj Wodny – linia tramwaju wodnego kursująca w sezonie wiosenno-letnim od maja do września po Brdzie w Bydgoszczy.
Historia.
Pierwsza regularnia linia tramwaju wodnego na Brdzie w Bydgoszczy obsługowana przez prywatnego armatora (Raffke) funkcjonowała od 1933 roku na trasie od przystani przy ul. Marcinkowskiego do kąpieliska „Riviera” nad basenem Brdy przy ul. Nadrzecznej. Natomiast parowce Lloyda Bydgoskiego („Wisła”, „Konrad” i „Neptun”) kursowały z przystani przy Rybim Rynku do Brdyujścia, gdzie istniały ogrody restauracyjne. Na przeciwległym brzegu Wisły urządzono plażę, gdzie można było dopłynąć łodziami.
W międzywojennej Bydgoszczy tradycją stały się rejsy statkiem do Łęgnowa z okazji regat wioślarskich na torze regatowym w Brdyujściu. 3 września 1924 roku specjalnie na te zawody do Bydgoszczy zawitał prezydent Stanisław Wojciechowski. Na regaty prezydent płynął statkiem Lloyda Bydgoskiego „Wisła”. Towarzyszyli mu najbliżsi współpracownicy z Warszawy oraz miejscowi oficjele.
Po II wojnie światowej po Brdzie nadal kusowały statki turystyczne. W latach 1961-1992 statek „Ondyna” pływał do Brdyujścia, jak również po Wiśle i Kanale Bydgoskim. Statek ten, wybudowany w Gdańskiej Stoczni Rzecznej, posiadał silnik o mocy 150 KM oraz wymiary 30 × 6 m oraz zanurzenie 1 m (typ SP50) i nosił imię litewskiej bogini rzek i jezior. W sezonie letnim w rejs zabierał 203 pasażerów. Na pokładzie górnym odbywały się dancingi, na dolnym można było skorzystać z gastronomii. Rejsy odbywały się na zamówienie szkół, zakładów pracy i grup zorganizowanych. Rejsy odbywano m.in. do Brdyujścia, Torunia, Chełmna, Solca Kujawskiego. Gdy niski stan wody w Wiśle uniemożliwiał żeglugę, statek kierowano do Nakła. Natomiast w środy i soboty organizowano rejsy dancingowe do Brdyujścia, które rozpoczynały się o godz. 18. W latach 80. realizował on najczęściej rejsy Brdą w relacji Rybi Rynek – Brdyujście (bez postoju) – Rybi Rynek. W 1992 roku „Ondyna” została sprzedana osobie prywatnej i trafiła do Gorzowa Wielkopolskiego. W latach 90 XX w. po Brdzie kursowało nieregularnie kilka niewielkich jednostek pasażerskich.
W 2004 roku z inicjatywy Urzędu Miasta Bydgoszczy, Żeglugi Bydgoskiej i Wyższej Szkoły Gospodarki w Bydgoszczy uruchomiono regularne rejsy po Brdzie z zamysłem traktowania tramwaju wodnego jako zwykłego środka komunikacji miejskiej. Stosownie do tego celu ustalono niskie ceny biletów. W pierwszy inauguracyjny rejs Bydgoski Tramwaj Wodny wyruszył 9 października 2004 roku o godz. 11.00.
Początkowo tramwaj wodny kursował na trasie Rybi Rynek – Tesco, w 2005 roku jednak dodano dwa nowe przystanki: Astoria i WSG.
Przystanki.
Trasa kursu tramwaju wodnego w latach 2005-2009 składała się z sześciu przystanków:
Na odcinku Rybi Rynek-WSG statek jest podnoszony w górę o 3,5 m na śluzie Miejskiej, co trwa ok. 15 minut. Tramwaj w tym czasie był traktowany jako element miejskiego systemu komunikacji zbiorowej, a zarazem jako jedną z atrakcji turystycznych.
W 2009 statek „Słonecznik” woził pasażerów przez 1570 godzin, odbył też 76 rejsów edukacyjnych dla 1500 uczniów. Całkowita ilość przewiezionych osób wyniosła ponad 40 tys.
Od sierpnia 2010 r., tj. daty otrzymania statku „Słonecznik II” na 28 miejsc, można było korzystać z trzech linii Bydgoskiego Tramwaju Wodnego:
W 2011 kursowanie tramwaju na Miedzyń ograniczono do piątków, sobót i niedziel od czerwca do sierpnia. W 2012 roku dwie pierwsze linie zostały uruchomione 1 maja, a ostatnia – 1 czerwca. Z powodu rewitalizacji nabrzeży Brdy przystanek początkowy dla wszystkich linii został czasowo przeniesiony na Wyspę Młyńską. W 2013 kursowanie linii „"Szlakiem śluz"” zapoczątkowano dopiero 5 lipca. W roku 2014 dwie pierwsze linie funkcjonowały od 1 maja do 7 września, trzecia – od 4 lipca do 31 sierpnia.
Od 2015 z powodu remontu Śluzy Miejskiej, a następnie Śluzy Okole, kursy na Kanał Bydgoski i Miedzyń zawieszono, a w zamian uruchomiona została nowa linia do Brdyujścia:
W sezonie 2020 z powodu pandemii COVID-19, kursy tramwaju wodnego nie były realizowane. W 2021 rejsy przewidziano na okres 7 maja - 10 października. Linia "Wschodnia" pozostała zawieszona, a linia "Słoneczna" w związku z zamknięciem szlaku żeglugowego pod Mostem Uniwersyteckim otrzymała trasę Rybi Rynek - Trasa Uniwersytecka - Wyspa Młyńska - Rybi Rynek (45 minut).
Opłaty za przejazd.
Do końca sezonu żeglugowego 2011 na liniach tramwaju wodnego obowiązywały następujące ceny biletów:
Od roku 2012 ceny wzrosły i wynoszą:
Na liniach „"Słonecznej"” i „"Staromiejskiej"”:
Na linii „"Szlakiem śluz"”:
Wraz z podwyżką cen zniesiono opłaty za bagaż i przyznano ulgę rodzicom podróżującym z dziećmi w wieku od 4 do 16 lat.
Niskie ceny biletów powodują trwałą nierentowność projektu (sam koszt pojedynczego śluzowania wynosi 23 zł). W sezonie 2012 wpływy z biletów w tramwajach wodnych wyniosły 63 tys. zł, a koszt utrzymania kursowania 400 tys. zł. W 2012 roku z podróży bydgoskimi tramwajami wodnymi skorzystało 36 tys. osób, a w 2015 – 20 tys. osób.
Od 2018 tramwaj wodny przestał być zarządzaną przez ZDMiKP częścią miejskiego transportu i uzyskał charakter czysto turystyczny. Zrezygnowano z przystanków pośrednich, bowiem do tej pory statek często nie zabierał z nich pasażerów z powodu braku miejsc. Rejsy nadal zaczynają i kończą się na Rybim Rynku. Umożliwiono przedsprzedaż biletów, m.in. przez system tickeo.pl. Pozostające bilety dostępne są w Bydgoskim Centrum Informacji oraz na statku. Ceny nie uległy zmianie, a przy zakupie przez internet dodawana jest opłata transakcyjna w wysokości 10 proc..
Wydłużenie trasy tramwaju wodnego.
Ważne miejsce zajmuje rozbudowa trasy tramwaju wodnego w planach rewitalizacji i rozwoju Bydgoskiego Węzła Wodnego. Jedną z koncepcji jest modernizacja istniejących i budowa nowych przystanków tramwaju wzdłuż Brdy, docelowo aż do Wisły, gdzie na torze regatowym planowana jest największa w mieście przystań jachtowa.
Na odcinku Astoria – Most Kazimierza Wielkiego przewidywano 8 przystanków tramwaju:
Realizacja przystanków miała odbywać się razem z modernizacją i przedłużeniem bulwarów nad Brdą.
Statek MS Bydgoszcz.
Bydgoski Tramwaj Wodny obsługiwany był m.in. przez statek MS Bydgoszcz należący od 1950 roku do Żeglugi Bydgoskiej, a przebudowany i zmodernizowany w 2000 roku.
Historia.
Statek został wybudowany w 1913 roku w stoczni Gebruder Wiemann w Brandenburgu pod nazwą „Prinz Heinrich”. W 1940 roku zakupił go gdański armator Franz Preukschat. W stoczni Wojan Werft w Gdańsku został przebudowany z parowca na motorowiec. Otrzymał jeden silnik wysokoprężny typu MWM czterocylindrowy produkcji Motorenwerke, Manheim z 1938 roku o mocy 140 KM. Jego poprzednia nazwa „Heinrich” została zmieniona na „Hela”. [nr rej. BSR Danzig 935] W marcu 1945 roku został zatopiony na Zalewie Wiślanym, wydobyty następnie przez ekipy Głównego Urzędu Morskiego w czerwcu 1946 r.; odbudowany w Stoczni nr 4 w Gdańsku, czyli dawnej Wojan Werft. Po odbudowie otrzymał nazwę „Gniew”. Armatorem statku zostało Polskie Drogi Wodne – Żegluga Państwowa Oddział w Gdańsku. W 1947 roku trafił do Oddziału w Bydgoszczy. [nr rej. 6500] Od 1948 r. był eksploatowany w Państwowej Żegludze na Wiśle Oddział Bydgoszcz. Pływał jako holownik na Brdzie, Wiśle, Noteci i Kanale Bydgoskim. Po kolejnej reorganizacji armatorem statku została Państwowa Żegluga Śródlądowa we Wrocławiu Ekspozytura w Bydgoszczy. W 1951 roku trafił do Żeglugi na Wiśle Przedsiębiorstwo Państwowe Ekspozytura Rejonowa w Bydgoszczy gdzie zmienił nazwę na „Elbląg” po dokonanej przebudowie. [nr rej. 312]. Od 1956 roku w Bydgoskiej Żegludze na Wiśle w Bydgoszczy, a od 1963 roku w P.P. Żegluga Bydgoska w Bydgoszczy [nr rej. Bg-I-78]. Na początku lat 70. XX w. otrzymał silnik typu B120W o mocy 120 KM produkcji Puckich Zakładów Mechanicznych. Pływał do 1995 roku po czym został wycofany. W 2000 roku po kolejnej przebudowie, otrzymał nowy silnik typu UE 680 „Delfin” o mocy 165 KM. Nazwany został „Bydgoszcz”. Od 2004 roku kursuje jako tramwaj wodny w Bydgoszczy.
„Słonecznik”.
Drugim ze statków kursujących po Brdzie jako tramwaj wodny (od 2008 roku) jest solarny statek spacerowy „Słonecznik”, zbudowany przez Yacht Concept Solartechnology Gawlowski. Pełni on podwójną funkcję: jest środkiem komunikacji miejskiej oraz atrakcją turystyczną Bydgoszczy. Elektryczny napęd „Słonecznika” zasilany jest energią pobieraną przez baterie słoneczne, dzięki czemu statek jest jednostką w 100% przyjazną środowisku. Na pokładzie mieści się 28 pasażerów oraz dwóch członków załogi, a maksymalna prędkość tej jednostki wynosi 12 km/h. „Słonecznik” spełnia wszystkie wymagania bezpieczeństwa oraz warunki określone Przepisami Klasyfikacji i Budowy Statków Śródlądowych i Polskiego Rejestru Statków w Gdańsku. W godzinach porannych na pokładzie „Słonecznika” prowadzone są zajęcia dla dzieci i młodzieży z bydgoskich szkół, między innymi z historii i krajoznawstwa.
Dane techniczne.
Wymiary główne (w nawiasach):
Pozostałe dane:
„Słonecznik II”.
Statek zbudowany przez Techno Marine sp. z o.o. w Kartoszynie i znajdujący się w obsłudze Bydgoskiego Tramwaju Wodnego od 12 sierpnia 2010 roku.
Dane techniczne.
Wymiary główne):
Pozostałe dane:

</doc>
<doc id="528686" url="https://pl.wikipedia.org/wiki?curid=528686" title="Joel Coen">
Joel Coen



</doc>
<doc id="528688" url="https://pl.wikipedia.org/wiki?curid=528688" title="Ethan Coen">
Ethan Coen



</doc>
<doc id="528689" url="https://pl.wikipedia.org/wiki?curid=528689" title="Joel i Ethan Coenowie">
Joel i Ethan Coenowie

Joel i Ethan Coenowie (znani także jako Bracia Coen) – amerykańscy filmowcy, scenarzyści, reżyserzy i producenci. Laureaci czterech Oscarów.
Joel Coen urodził się 29 listopada 1954, jego młodszy brat Ethan 21 września 1957. Razem tworzą duet artystyczny znany z wysmakowanych plastycznie, różnorodnych stylistycznie filmów, w których odświeżają znane schematy i swobodnie mieszają gatunki.
Żoną Joela jest aktorka Frances McDormand, często grająca w ich filmach.
Życiorys.
Debiutowali w 1984 filmem "Śmiertelnie proste", następnie zrealizowali szaloną komedię "Arizona Junior" (1987) oraz stylowy czarny kryminał "Ścieżka strachu" (1990). Czarna komedia "Barton Fink" (1991) przyniosła im Złotą Palmę na 44. MFF w Cannes. Bohaterem filmu (w roli tytułowej John Turturro) jest utalentowany dramaturg, który przybywa do Hollywood, zamieszkuje w podejrzanym hotelu i zostaje autorem scenariuszy w jednej z wytwórni filmowych. "Barton Fink", będący satyrą na przemysł filmowy, składa się z ciągu groteskowych, niekiedy makabrycznych scen i przytłacza gęstą atmosferą.
Kolejnym nagradzanym filmem Coenów było "Fargo" (1996) Opowiadają w nich historię nieudanego porwania dla okupu i ciężarnej policjantki z małego miasteczka, prowadzącej śledztwo w tej sprawie. Grająca policjantkę McDormand zdobyła Oscara dla aktorki w roli głównej, a bracia odebrali statuetkę za scenariusz.
Po wielkim sukcesie "Fargo" bracia wracają do eksperymentów z tradycyjnymi filmowymi formami. Powstają: postmodernistyczna komedia "Big Lebowski" (1998), mający cechy musicalu komediodramat "Bracie, gdzie jesteś?" (2000), rozgrywający się na amerykańskim Południu w czasach wielkiego kryzysu i fabularnie nawiązujący do "Odysei" Homera, oraz czarno-biały "Człowiek, którego nie było" (2001).
Filmami "Okrucieństwo nie do przyjęcia" (2003) oraz "Ladykillers, czyli zabójczy kwintet" (2004) bracia zbliżyli się do komercyjnych rejonów kina. Pierwszy był komedią romantyczną z Catherine Zeta-Jones i George’em Clooneyem, a drugi remakiem klasycznego angielskiego filmu "Jak zabić starszą panią".
Jednym z ich największych sukcesów był film "To nie jest kraj dla starych ludzi" (2007), który nagrodzono aż czterema Oscarami. Trzy z nich otrzymali bracia Coen: za scenariusz adaptowany (na podstawie powieści Cormaca McCarthy’ego), reżyserię oraz jako współproducenci najlepszego filmu roku. Czwarta statuetka trafiła do Javiera Bardema za najlepszą rolę drugoplanową.
Bracia wspólnie przewodniczyli jury konkursu głównego na 68. MFF w Cannes (2015).
Bibliografia.
Joel:
Ethan:

</doc>
<doc id="528692" url="https://pl.wikipedia.org/wiki?curid=528692" title="Flaga Bydgoszczy">
Flaga Bydgoszczy



</doc>
<doc id="528693" url="https://pl.wikipedia.org/wiki?curid=528693" title="Włodzimierz Press">
Włodzimierz Press

Włodzimierz Press (ur. 13 maja 1940 we Lwowie) – polski aktor i scenarzysta pochodzenia żydowskiego. Odtwórca roli czołgisty Grigorija Saakaszwilego w serialu "Czterej pancerni i pies" (1966–1970). Jako aktor dubbingowy użyczył głosu postaciom z filmów animowanych i aktorskich, w tym kotu Sylwestrowi ze "Zwariowanych melodii", żabie Kermitowi z "Muppet Show" i Juliuszowi Cezarowi.
Życiorys.
Młodość.
Urodził się w rodzinie żydowskiej we Lwowie. Jego matka, komunistka – Janina Planer, uciekła do Lwowa po upadku Polski i tu urodziła syna. Jego ojciec, Grzegorz Press, trafił do getta warszawskiego i zginął w Treblince. Podczas transportu Włodzimierz Press i jego matka, zostali przez przypadek rozdzieleni; on trafił do domu dziecka, a matka spędziła kolejne dwa lata, próbując go odnaleźć. Ostatecznie matce udało połączyć się z czteroletnim wówczas synem. Przez wojenne zawirowania Włodzimierz Press i jego matka znaleźli się na Syberii, gdzie matka pracowała jako pielęgniarka. Zdobywała jedzenie i leki dla syna, który bardzo chorował. Po wojnie wrócili do Polski, mieszkali w Krakowie, a potem osiedlili się w Warszawie. Matka ponownie wyszła za mąż, urodziła córkę Lenę. Sama pracowała w TVP, była redaktorem programów młodzieżowych i dziecięcych. W 1968 matka ze względu na pochodzenie wyjechała z Polski na fali czystek antysemickich, najpierw do Izraela, ostatecznie osiadła we Francji.
Aktorstwem zainteresował się już w szkole podstawowej. Występował w amatorskich teatrach. W Liceum Ogólnokształcącym nr 34 na Dolnym Mokotowie jego kolegami z klasy byli Feliks Falk i Marcel Łoziński. Trafił do finału krajowego konkursu recytatorskiego, w którym zajął trzecie miejsce. W 1963 ukończył Państwową Wyższą Szkołę Teatralną w Warszawie.
Kariera.
Zaraz po ukończeniu studiów, w sezonie 1963/1964 został zaangażowany przez dyrektora Jerzego Rakowieckiego do Praskiego Teatru Ludowego w Warszawie, gdzie zadebiutował w roli agenta w przedstawieniu "Przygody dobrego wojaka Szwejka" Jaroslava Haška w reż. Jana Bratkowskiego z Romanem Kłosowskim. Po raz pierwszy trafił na ekran jako złodziej samochodu w czarno–białej komedii romantycznej Jerzego Stefana Stawińskiego "Rozwodów nie będzie" (1963) ze Zbigniewem Cybulskim. Był przesłuchiwany do roli faraona Ramzesa XIII w filmie historycznym Jerzego Kawalerowicza "Faraon" (1965), którą ostatecznie zagrał Jerzy Zelnik. Wkrótce Press zgłosił się na zdjęcia próbne do serialu "Czterej pancerni i pies", gdzie otrzymał rolę Grigorija „Grzesia” Saakaszwilego, Gruzina, plutonowego, a potem sierżanta, kierowcę–mechanika czołgu Rudy 102. Dyrektor Teatru Ludowego początkowo nie chciał zwolnić go na zdjęcia, twierdząc, że nieobecność popsuje plany repertuarowe, zanim w końcu się zgodził. W 1970 zadebiutował jako scenarzysta filmu "Na dobranoc".
Był związany z warszawskimi teatrami: Kwadrat (1974–1982), Dramatycznym (1987–1992) i Studio (1992–2006). Ponadto występował gościnnie w teatrach: Powszechnym w Warszawie, Polskim we Wrocławiu, na Woli im. Tadeusza Łomnickiego, Narodowym, Syrena, Baj i Żydowskim w Warszawie. W 2006 Jacek Sieradzki w tygodniku „Polityka” w swoim „Subiektywnym spisie aktorów teatralnych” wymienił jego kreację poczciwego proboszcza księdza Hendryka w offowej komediofarsie "Bomba" o polskiej prowincji autorstwa i w reż. Macieja Kowalewskiego w młodzieżowym Centrum Artystycznym M25 na Pradze. „"Gra tak wyraziście, fachowo, zabawnie i celnie swój epizod, że trudno powstrzymać się od pytania, kto mu - i jego paru koleżankom i kolegom o podobnych umiejętnościach - pozwolił tyle sezonów leżeć odłogiem w teatralnej garderobie, marnując siły i talent?"” – pisał Sieradzki. W 2012 za rolę Cunkela w sztuce Hanocha Levina "Udręka życia" w reżyserii Jana Englerta w Teatrze Narodowym otrzymał nagrodę Warszawskiego Feliksa w kategorii „drugoplanowa rola męska”.
Jako aktora głosowego można było go było usłyszeć między innymi w "Między nami jaskiniowcami" (1960–1966), w roli Juliusza Cezara w "Asterixie Gallu" (1967), kota Sylwestra z kreskówek z serii "Zwariowane melodie" i smerfa Łasucha ze "Smerfów". Był też admirałem Ackbarem w "Gwiezdnych wojnach".
Życie prywatne.
Swoją żonę Renatę, wówczas studentkę Akademii Sztuk Pięknych, poznał w 1966 na planie "Czterech pancernych i psa", gdzie pracowała jako pomocnica kostiumolożki, Barbary Węgorek. W 1967 zawarli związek małżeński. Mają syna Grzegorza (ur. 1967), który został fotoreporterem, i córkę Tanię, lingwistkę.

</doc>
<doc id="528694" url="https://pl.wikipedia.org/wiki?curid=528694" title="Martin Axenrot">
Martin Axenrot

Erik Martin "Axe" Axenrot (ur. 5 marca 1979 w Linköping) - szwedzki perkusista, znany przede wszystkim z występów w zespole Opeth. Do grupy dołączył w 2005 roku zastępując Martina Lopeza, rok później został jej oficjalnym członkiem. W latach 1999-2016 występował w grupie Witchery. Od 2004 roku gra także w grupie Bloodbath w której zastąpił perkusistę Dana Swanö. Axenrot współpracował ponadto z takimi grupami muzycznymi jak Nephenzy Chaos Order, Nifelheim, Triumphator, Morgue, Blasphemous, Funeral Frost oraz Satanic Slaughter w którym grał wraz z bratem Simonem.
Muzyk gra na instrumentach firm: DW, Sabian i Pro-Mark. Axenrot prywatnie związany jest ze szwedzką wokalistką Nathalie Lorichs.

</doc>
<doc id="528695" url="https://pl.wikipedia.org/wiki?curid=528695" title="Ryūichi Sakamoto">
Ryūichi Sakamoto

 – japoński muzyk, kompozytor, pianista, producent muzyczny, działacz społeczny, okazjonalnie także aktor. Laureat nagrody Grammy, Oscara, nagrody BAFTA i dwóch Złotych Globów. Członek japońskiej grupy syntpopowej Yellow Magic Orchestra (YMO) od 1978 roku.
Życiorys.
Najbardziej znany jako kompozytor muzyki filmowej. Napisał ścieżkę dźwiękową do ponad trzydziestu tytułów.
Trzykrotnie współpracował z włoskim reżyserem Bernardo Bertoluccim, dla którego skomponował muzykę do filmów: "Ostatni cesarz" (1987, Oscar i Złoty Glob), "Pod osłoną nieba" (1990, Złoty Glob) i "Mały Budda" (1993). Jest autorem ścieżek dźwiękowych do filmów tak znanych twórców, jak Nagisa Ōshima, Pedro Almodóvar, Volker Schlöndorff, Brian De Palma czy Alejandro González Iñárritu.
Zasiadał w jury konkursu głównego na 70. MFF w Wenecji (2013) oraz na 68. MFF w Berlinie (2018).

</doc>
<doc id="528696" url="https://pl.wikipedia.org/wiki?curid=528696" title="Greg Phillinganes">
Greg Phillinganes

Greg Phillinganes, właśc. Gregory Arthur Phillinganes (ur. 12 maja 1956 w Detroit) – amerykański klawiszowiec, muzyk sesyjny, producent muzyczny. 
Życiorys.
Współpracował z takimi artystami jak Stevie Wonder, Michael Jackson, Lionel Richie, Eric Clapton, George Benson, Aretha Franklin, Paul McCartney, Quincy Jones. W 2004 roku jako klawiszowiec dołączył do grupy Toto, w czasie koncertów zastępując Davida Paicha. W tym samym roku razem z Steve'em Lukatherem i Marcusem Millerem brał udział w nagrywaniu płyty polskiego zespołu rockowego Budka Suflera.
Kierownik muzyczny na światowych trasach koncertowych Bad i Dangerous Michaela Jacksona.

</doc>
<doc id="528698" url="https://pl.wikipedia.org/wiki?curid=528698" title="Kara łączna">
Kara łączna

Kara łączna – instytucja prawa karnego materialnego, a zarazem instrument polityki karania, który znajduje zastosowanie do sprawcy, który popełnił dwa lub więcej przestępstw zanim zapadł pierwszy wyrok, choćby nieprawomocny, co do któregokolwiek z nich (zbieg realny przestępstw). Po raz pierwszy pojawiła się w Kodeksie Makarewicza z 1932 r. i od tego czasu obecna jest we wszystkich polskich kodeksach karnych, wliczając w to kodeks obecnie obowiązujący.
Systemy wymierzania kilku kar.
Polski Kodeks karny z 1997 roku opiera się na systemie mieszanym z tym, że sąd ma możliwość zastosowania pełnej absorpcji orzeczonych kar, jak i ich sumy.
Łączenie kar.
Łączeniu podlegają kary tego samego rodzaju, jednakże wysokość orzeczonej kary łącznej nie może przekroczyć:
Inne przypadki:
Łączeniu ze sobą podlegają również kary różnorodzajowe:
Zasady wymiaru kary łącznej.
O ile w przypadku kary jednostkowej wymierzonej za poszczególne przestępstwo sąd zobowiązany jest w pierwszej kolejności uwzględnić stopień winy sprawcy i rozmiar społecznej szkodliwości czynu, o tyle przy orzekaniu kary łącznej znaczenie mają wyłącznie względy prewencji szczególnej. Kara łączna, przynajmniej w teorii, ma stanowić ostrzeżenie dla podsądnego przed prawnokarnymi konsekwencjami jego postępowania. Nadmierna represja karna wobec niezdemoralizowanego jeszcze sprawcy zazwyczaj prowadzi do celów odwrotnych niż zamierzone. Zwłaszcza w przypadku, gdy prosta suma kar jednostkowych wyklucza stosowanie środków probacyjnych i skutkuje bezwzględnym pozbawieniem wolności dotychczas niekaranego sprawcy. Z tych względów niekiedy bardziej celowe jest orzeczenie kary łagodniejszej.
Kodeks karny poza określeniem dolnej i górnej granicy nie zawiera innych zasad wymiaru kary łącznej, dlatego praktyka sądów wypracowała trzy kryteria pomocne przy jej orzekaniu. Sąd obowiązany jest badać, czy pomiędzy zbiegającymi się przestępstwami występuje:
Stopień natężenia każdej z powyższych okoliczności stanowi wskazówkę dla sądu przy określaniu wysokości kary łącznej.
Karę łączną orzeka się w wyroku skazującym za zbiegające się przestępstwa. W przypadku, gdy fakt popełnienia przestępstwa zbiegającego się z przestępstwem już osądzonym wyjdzie na jaw dopiero po wyroku skazującym za to przestępstwo, możliwe jest wydanie wyroku łącznego, którym sąd orzeka karę łączną jednocześnie pozbawiając mocy prawnej wcześniejsze wyroki wydane za poszczególne przestępstwa objęte wyrokiem łącznym.
Instytucja kary łącznej nie występuje w prawie wykroczeń.

</doc>
<doc id="528702" url="https://pl.wikipedia.org/wiki?curid=528702" title="Karol Habsburg">
Karol Habsburg



</doc>
<doc id="528704" url="https://pl.wikipedia.org/wiki?curid=528704" title="Rodzina Mendelssohnów">
Rodzina Mendelssohnów

Rodzina Mendelssohnów – rodzina pochodzenia żydowskiego, która wydała na świat wielu kupców, bankierów, myślicieli, malarzy, historyków, inżynierów, techników, reżyserów, muzyków i kompozytorów. Zamieszkiwali oni większość Europy. Przedstawicielami rodziny byli m.in.: Moses, Fanny, Felix czy Arnold Ludwig.
Historia rodziny.
Zdecydowana większość Żydów w Prusach do roku 1845 nie miała własnego nazwiska. Rodzina Mendelssohnów miała nazwisko rodowe od XVIII wieku za sprawą Mosesa Mendelssohna. Pochodzi ono od imienia ojca Mosesa – Mendla.
Po roku 1816 znaczna część rodziny przeszła na protestantyzm, co stawiało ich w zupełnie innej sytuacji prawnej. Większość rodziny była bardzo postępowa i nie akceptowała ortodoksyjnego, a nawet oświeconego judaizmu.

</doc>
<doc id="528705" url="https://pl.wikipedia.org/wiki?curid=528705" title="Karol I Habsburg (biskup wrocławski)">
Karol I Habsburg (biskup wrocławski)



</doc>
<doc id="528708" url="https://pl.wikipedia.org/wiki?curid=528708" title="Zatoichi">
Zatoichi



</doc>
<doc id="528710" url="https://pl.wikipedia.org/wiki?curid=528710" title="Karol III Józef Habsburg">
Karol III Józef Habsburg



</doc>
<doc id="528717" url="https://pl.wikipedia.org/wiki?curid=528717" title="Kids return">
Kids return



</doc>
<doc id="528720" url="https://pl.wikipedia.org/wiki?curid=528720" title="Kamienica Edwarda Lungena">
Kamienica Edwarda Lungena

Kamienica Edwarda Lungena - kamienica znajdująca się przy ulicy Andrzeja Struga 2 w Łodzi.
Historia.
Edward Lungen w roku 1880 kupił działkę przy ul. Andrzeja 2 za 50 tys. rubli.
Eklektyczna kamienica powstała w 1896 roku według projektu podpisanego przez Franciszka Chełmińskiego, ale prawdopodobnie autorem był Kazimierz Pomian-Sokołowski.
W 2006 roku ukończono remont generalny budynku.
Budynek wpisany jest do rejestru zabytków pod numerem A/7z 4.03.2003.

</doc>
<doc id="528721" url="https://pl.wikipedia.org/wiki?curid=528721" title="Curtains">
Curtains

Curtains – solowa płyta Johna Frusciante, wieńcząca serię 6 albumów w ciągu 6 miesięcy. Wydana została w 2005 roku nakładem Record Collection. "Curtains" nagrana została na ośmiościeżkowym magnetofonie z 1970 roku. W nagraniach asystowali: Carla Azar, Ken Wylde oraz Omar Rodriguez.

</doc>
<doc id="528730" url="https://pl.wikipedia.org/wiki?curid=528730" title="Tristan i Izolda (film 2006)">
Tristan i Izolda (film 2006)

Tristan i Izolda (ang. "Tristan + Isolde") – film produkcji niemiecko-brytyjsko-amerykańskiej w reżyserii Kevina Reynoldsa z roku 2006.
Fabuła.
Filmowa wersja legendy o wielkiej i tragicznej miłości Tristana i Izoldy. Akcja toczy się na Wyspach Brytyjskich w ciemnych wiekach. Król Marek usiłuje zrzucić jarzmo celtyckiego władcy Donnchadhowa jednocząc skłócone plemiona. Tristan trafia do Irlandii, gdzie spotyka Izoldę.

</doc>
<doc id="528731" url="https://pl.wikipedia.org/wiki?curid=528731" title="Tristan + Isolde">
Tristan + Isolde



</doc>
<doc id="528733" url="https://pl.wikipedia.org/wiki?curid=528733" title="Kevin Reynolds">
Kevin Reynolds

Kevin Hal Reynolds (ur. 17 stycznia 1952 w Waco) – amerykański reżyser i scenarzysta.

</doc>
<doc id="528734" url="https://pl.wikipedia.org/wiki?curid=528734" title="Kevin Hal Reynolds">
Kevin Hal Reynolds



</doc>
<doc id="528740" url="https://pl.wikipedia.org/wiki?curid=528740" title="Osjanizm">
Osjanizm

Osjanizm – zespół tendencji literackich występujących na przełomie XVIII i XIX wieku zapoczątkowanych publikacją tzw. "Pieśni Osjana", utworów szkockiego pisarza Jamesa Macphersona, który swoje teksty wzorował na dawnych przekazach celtyckich; ogłosił je drukiem jako angielskie tłumaczenie odnalezionych dzieł Osjana, legendarnego barda. Mimo raportu specjalnej komisji ogłoszonej przez Highland Society w Edynburgu w 1805 r., która podważyła autentyczność pieśni osjanicznych, większość ludzi należących do elity intelektualnej Europy uważała "Pieśni Osjana" za autentyczny zabytek dawnej poezji celtyckiej, a zarazem za dokument historyczny. W miarę upływu lat Osjan stał się przede wszystkim przodkiem literatury ludów germańskich, do którego szczególnie chętnie przyznawali się Niemcy i Skandynawowie. Mistyfikacja Macphersona zapoczątkowała prąd literacki w wielu krajach europejskich, przejawiający się nawiązywaniem do zainteresowań, atmosfery poetyckiej, konstrukcji bohaterów oraz zabiegów stylistyczno-kompozycyjnych cyklu Osjana.
Utwory Macphersona cechował uczuciowy stosunek do bohaterskiej świetności dawnej Szkocji. Dominował w nich nastrój żalu i poczucie przemijania oraz płynąca z owych doznań szczególna „radość smutku” – uczucie ambiwalentne, w którym gorycz wspomnień mieszała się z rozrzewnieniem. Nastrojom tym towarzyszyła idealizacja charakterów i czynów dawnych wojowników – walecznych, wielkodusznych wobec wrogów, wiernych przyjaciół oraz ponadprzeciętnych kochanków. Akcja utworów zawsze rozgrywała się na tle przyrody północnej Szkocji oraz Irlandii (obrazy spienionego morza rozbijającego się o skały w poświacie księżyca, rozległe wrzosowiska, mgła nad urwistymi brzegami etc.). Bohaterom towarzyszyły niejednokrotnie duchy zmarłych wojowników, pozostające w kontakcie ze światem żyjących.
"Pieśni Osjana" spotkały się na kontynentalnej Europie z entuzjastycznym przyjęciem, natomiast w Anglii nie cieszyły się większym zainteresowaniem. Powodzenie utworów nie świadczyło jednak o ich wysokiej wartości artystycznej – poezja ta bowiem trafiła w gusty epoki dzięki zbliżeniom z sentymentalizmem, intrygowała oryginalnym pejzażem oraz niezwykłym światem duchów. Z jednej strony osjanizm wspierał tezę o niezakłamanym i prostym życiu cnotliwego ludu pozostającego w „stanie natury” (russoizm), łączył się z wizją sielankowego „złotego wieku” (gessneryzm), podkreślając rolę uczuć w życiu człowieka. Z drugiej strony idealizował daleką i bliżej nie określoną przeszłość (tendencja romansu pseudohistorycznego ówczesnego romantyzmu). Osjanizm pogłębiał również upodobanie do przeżywania kontaktu z naturą nie zmienioną przez człowieka, współgrał z istniejącym jednocześnie zamiłowaniem do dzikiego i melancholijnego pejzażu.
Kariera pieśni rozpoczęła się od licznych francuskich przekładów fragmentów, ukazujących się w wydanych we Francji antologiach lub czasopismach od lat 60. XVIII wieku. Większe znaczenie dla innych krajów miało jednak tłumaczenie włoskie Melchiorra Cesarottiego (1763) oraz niemiecki przekład Michaela Denisa (1768-1769) i Johanna Gottfrieda Herdera (1778-1779), a przede wszystkim prozatorska wersja Pierre’a Le Tourneura ("Osian, fils de Fingal, barde du troisième siècle: Poésies galliques") z 1777 r., która stała się najpopularniejszym tłumaczeniem o międzynarodowym zasięgu – wszystkich polskich tłumaczeń "Pieśni Osjana" dokonano za pośrednictwem tej wersji.
Jako pierwszy przełożył "Pieśni" Ignacy Krasicki (druk wiosną 1793 r.). Fragmenty pieśni zostały przełożone przez Franciszka Karpińskiego, Konstantego Tyminieckiego, Franciszka Dionizego Kniaźnina (przekład drugiego eposu – "Temory"). Wszystkie tłumaczenia obejmowały jednak wyłącznie fragmenty (Krasicki – 150 stron, Kniaźnin – 350, natomiast przekład francuski Le Tourneura obejmował 600 stron). Pierwszy polski przekład całości został dokonany przez Seweryna Goszczyńskiego w postaci prozatorskiej (druk w 1838 r.).
Na ziemiach polskich nie rozwinął się typ „osjanidy” popularny na Zachodzie, polegający na dość dokładnej imitacji epoki, scenerii i wątków osjanicznych. Jednak przykład Osjana pobudził naszych poetów w dwu kierunkach, które w pewnych uproszczeniu nazwać można sentymentalnym i historycznym. Poezja osjaniczna dopomogła im również w stworzeniu postaci barda (piewca chwały swojej ojczyzny) w tych utworach, w których historyczna wizja łączyła się z profecją czy żałobnymi wspomnieniami. W XIX wieku stanowiła jeden z argumentów w dyskusji nad poezją naturalną i oryginalną. Nie bez znaczenia dla przyszłego kształtu ballady romantycznej był emocjonalizm oraz sceneria poematów Macphersona. Zjawisko osjanizmu było jednym z czynników kształtowania się w literaturze polskiej preromantyzmu.

</doc>
<doc id="528741" url="https://pl.wikipedia.org/wiki?curid=528741" title="Jules Hardouin-Mansart">
Jules Hardouin-Mansart

Jules Hardouin-Mansart (ur. 16 kwietnia 1646 w Paryżu, zm. 11 maja 1708 w Marly-le-Roi) – francuski architekt, właściwy twórca rozbudowanego pałacu w Wersalu. Jeden z czołowych twórców francuskiego klasycyzmu.
Życiorys.
Był ciotecznym wnukiem architekta François Mansarta. W 1675 został architektem króla, a w 1685 pierwszym architektem. Od 1699 był nadintendentem budowli królewskich.

</doc>
<doc id="528745" url="https://pl.wikipedia.org/wiki?curid=528745" title="Zatōichi">
Zatōichi

Zatōichi (jap. 座頭市) – fikcyjna postać pojawiająca się w znanej japońskiej serii filmów i seriali telewizyjnych, żyjąca w okresie Edo. Niesłabnąca od wielu lat popularność Zatōichiego porównywana jest w cywilizacji Zachodu do Jamesa Bonda. Zasadniczą różnicą jest to, że we wszystkich filmach i odcinkach serialu w rolę Zatōichiego wcielał się jeden aktor, Shintarō Katsu. Jedynym innym odtwórcą tej postaci jest Takeshi Kitano, który zagrał ją po piętnastoletniej przerwie w kręceniu filmów (zobacz: "Zatōichi").
Na pierwszy rzut oka Zatōichi jest nieszkodliwym ślepym masażystą, przemierzającym cały kraj i uprawiającym ukochany hazard, jednakże świetnie włada mieczem, biegły jest zwłaszcza w iaijutsu. Jego miecz ukryty jest w specjalnej lasce do podpierania się, tak zwanej "shikomi-zue". Takowa broń była prosta i gorszej jakości, nie mogła równać się z kataną, jednak ta, którą posługuje się Zatōichi, niejednokrotnie może wydawać się lepsza od samurajskiego miecza. Większość filmów i odcinków serialu koncentruje się na obronie przez Zatōichiego mieszkańców wiosek przed walczącymi ze sobą wrogimi klanami oraz ogólną niesprawiedliwością.
Prawdziwym imieniem bohatera jest Ichi. Zatō to tytuł najniższej rangą osoby w Tōdōza, historycznej gildii dla ślepców. Właściwym więc tytułem jest Zatō no Ichi ("Niska Rangą Niewidoma Osoba Ichi"), lub – w skrócie – Zatōichi. Tradycyjnym zajęciem niewidomych było przekazywanie wiadomości.
Pierwotna seria filmów.
Pierwotna seria składa się z dwudziestu sześciu filmów, w których rolę Zatōichiego odgrywał Shintarō Katsu. Pierwszy film, czarno-biały, powstał w 1962 roku. Pierwszy kolorowy film z Zatōichim powstał w 1963 roku jako trzeci w całej serii. Dwudziesty piąty film nakręcono w 1973 roku, po czym nastąpiła szesnastoletnia przerwa. W 1989 roku powstał ostatni film z udziałem Katsu, który był także reżyserem filmu.
Pierwotna seria filmów pokazuje także innych fikcyjnych bohaterów tego gatunku filmowego. W "Zatōichim i uzbrojonym szermierzu" z 1971 roku ślepiec poznaje bohaterów z filmów hongkońskiego studia Shaw Brothers. W "Zatōichim i yōjinbō" (1970) występuje Toshirō Mifune, wcielając się w rolę bohatera o imieniu Sassa, będącego łudząco podobnym do Sanjūrō z filmów "Straż przyboczna" i "Sanjūrō – samuraj znikąd" Kurosawy.
Seria miała także wpływ na nie-japońskie filmy. Film "Ślepa furia" z Rutgerem Hauerem w roli ślepego szermierza żyjącego we współczesnej Ameryce oparta jest na scenariuszu filmu "Zatōichi wyzwany" (1967) i innych filmów z serii.
Serial telewizyjny.
Serial składa się z czterech serii:
Producenci i dystrybutorzy.
Większość filmów wyprodukowana została przez Daiei Motion Picture Company, poczynając od "Opowieści o Zatōichim", do 22. filmu ("Zatōichi spotyka jednorękiego szermierza") w roku 1971, kiedy to firma zbankrutowała. Od "Zatōichiego wyjętego spod prawa" (1967) koproducentem filmów była firma Shintarō Katsu – Katsu Productions (także współproducent serialu oraz ostatniego filmu). Następnie prawa do filmów przejęło Tōhō, wydając trzy filmy w latach 1972-1973, w tym ostatni w starym stylu. Shōchiku było dystrybutorem ostatniego filmu z Katsu, a także "Zatōichiego" z 2003 roku w wersji Takeshiego Kitano.

</doc>
<doc id="528750" url="https://pl.wikipedia.org/wiki?curid=528750" title="James Franco">
James Franco

 
James Edward Franco (ur. 19 kwietnia 1978 w Palo Alto) – amerykański aktor filmowy i telewizyjny, także producent filmowy, reżyser i scenarzysta. Hobbystycznie zajmuje się malowaniem obrazów.
8 marca 2013 otrzymał własną gwiazdę w Alei Gwiazd w Los Angeles znajdującą się przy 6838 Hollywood Boulevard.
Życiorys.
Wczesne lata.
Urodził się w Palo Alto w Kalifornii jako syn Betsy Lou (z domu Verne), pisarki, i Douglasa Eugene’a Franco, który prowadził firmę w Dolinie Krzemowej. Jego matka była żydowską imigrantką z Rosji, a ojciec miał korzenie portugalsko-szwedzkie. Jego babka ze strony ojca, Marjorie (z domu Peterson), była autorką książek. Jego babka ze strony matki, Mitzie (z domu Levine), była właścicielką znanej galerii sztuki Verne w Cleveland w Ohio i była aktywną członkinią National Council of Jewish Women.
Dorastał w Kalifornii wraz z dwójką młodszych braci – Thomasem „Tomem” Andrew (ur. 14 kwietnia 1980) i Dave’em Johnem (ur. 12 czerwca 1985). W 1996 ukończył szkołę średnią Palo Alto High School w Palo Alto w Kalifornii. Intensywnie studiował aktorstwo u Roberta Carnegiego, Jeffa Goldbluma i Tony’ego Savanta. Studiował język angielski na Uniwersytecie Kalifornijskim (UCLA) w Los Angeles.
Pobierał lekcje aktorstwa pod kierunkiem Roberta Carnegie w Playhouse West. Ukończył też Columbia University`s MFA Writing Program w Nowym Jorku. W wieku dziewiętnastu lat pracował na nocnej zmianie w sieci restauracji McDonald’s.
Uczęszczał do Warren Wilson College i prywatnej szkoły malarskiej University`s Tisch School of the Arts, a jego prace były wystawiane w galeriach w Los Angeles, obrazy przedstawiające "Złe postacie z kreskówek" kupił między innymi Tom DeLonge i Sharon Stone.
Kariera.
W 1997 po raz pierwszy trafił na mały ekran jako Brian w jednym z odcinków serialu USA Network "Niebieski Pacyfik" ("Pacific Blue") – pt. „Problemy sercowe” ("Matters of the Heart") z Rickiem Rossovichem. Następnie wystąpił jako Greg w krótkometrażowej komedii telewizyjnej Warner Bros. Television "1973" (1998) u boku Bena Fostera oraz dwóch produkcjach NBC: serialu "Portret zabójcy" ("Profiler", 1999) i miniserialu kryminalnym "Policyjna odznaka" ("To Serve and Protect", 1999) jako Matt Carr z udziałem Joanny Cassidy i Johna Corbetta. Zadebiutował na kinowym ekranie w melodramacie "Ten pierwszy raz" ("Never Been Kissed", 1999) z Drew Barrymore i Davidem Arquette. Popularność zdobył rolą nihilistycznego Daniela Desario w serialu młodzieżowym NBC "Luzaki i kujony" ("Freaks and Geeks", 1999–2000).
W dramacie telewizyjnym VH1 "Sukces za wszelką cenę" ("At any Cost", 2000) z Eddiem Millsem, Glennem Quinnem i muzykiem hard rockowego zespołu Kiss – Gene’em Simmonsem zagrał postać Mike’a, uzależnionego od narkotyków muzyka. Rola popularnego sportowca Chrisa Campbella w komedii "Wszystkie chwyty dozwolone" ("Whatever It Takes", 2000) przyniosła mu nominację do Teen Choice Awards. Sukcesem stała się telewizyjna kreacja Jamesa Deana, legendy światowego kina oraz ikony nonkonformistycznej postawy życiowej w biograficznym dramacie telewizyjnym TNT "James Dean – buntownik?" ("James Dean", 2001), za którą został uhonorowany nagrodą Złotego Globu i Critics Choice Award oraz był nominowany do nagrody Emmy i Screen Actors Guild.
Zwrócił na siebie uwagę rolą Joeya LaMarcy, głównego podejrzanego w tej sprawie morderstwa, którego śledztwo prowadzi jego ojciec (Robert De Niro) w dreszczowcu "Dochodzenie" ("The City by the Sea", 2002). Sławę przyniosła mu postać Harry’ego Osborna, najlepszego przyjaciela głównego bohatera Petera Parkera (Tobey Maguire) w filmie fantastycznonaukowym Sama Raimi "Spider-Man" (2002) i dwóch sequelach – "Spider-Man 2" (2004) i "Spider-Man 3" (2007), za którą był nominowany do nagrody Saturna w kategorii najlepszy aktor drugoplanowy i MTV Movie Award w kategorii najlepsza walka z Tobeyem Maguire. W 2005 zadebiutował jako reżyser i scenarzysta komedii "Gorączka złota" ("Fool’s Gold"). W melodramacie Kevina Reynoldsa "Tristan i Izolda" ("Tristan + Isolde", 2006) wcielił się w postać Tristana. Za rolę Scotta Smitha, kochanka Harveya Milka (Sean Penn) w dramacie biograficznym Gusa Van Santa "Obywatel Milk" ("Milk", 2008) zdobył nominację do Nagrody Stelity jako najlepszy aktor drugoplanowy.
Był na okładkach magazynów takich jak „Vogue Hommes International” (w grudniu 2007, w marcu 2011), „Interview” (w październiku 2008), „Attitude” (w marcu 2009, w kwietniu 2013), „Esquire” (we wrześniu 2010, w lipcu 2014, w styczniu 2015), „GQ” (w grudniu 2010, w marcu 2011, w listopadzie 2013, w grudniu 2016, we wrześniu 2017), „Details” (w marcu 2013), „Têtu” (w listopadzie 2013) i „Rolling Stone” (w kwietniu 2016).
Za kreację alpinisty Arona Ralstona, który został uwięziony przez głaz w Canyonlands (Utah), na okres ponad pięciu dni w dramacie biograficznym Danny’ego Boyle’a "127 godzin" ("127 Hours", 2010) zdobył nominację do Oscara w kategorii najlepszy aktor pierwszoplanowy, Złotego Globu w kategorii najlepszy aktor w filmie dramatycznym i nagrody BAFTA w kategorii najlepszy aktor pierwszoplanowy. Jego dramat biograficzny "Sal" (2011), gdzie pojawił się jako reżyser Milton Katselas, był nominowany na 68. Festiwalu Filmowym w Wenecji w ramach sekcji „Horyzonty”. Za reżserię dramatu kryminalnego "Dziecię boże" ("Child of God", 2013) zdobył nominację do Złotego Lwa na 70. Festiwalu Filmowym w Wenecji. Od 16 kwietnia do 27 lipca 2014 na Broadwayu grał George’a w Johna Steinbecka "Myszy i ludzie". W 2014 został uhonorowany nagrodą Jaeger-LeCoultre Glory to the Filmmmaker na 71. Festiwalu Filmowym w Wenecji. W dramacie opartym na faktach "Kim jest Michael" ("I Am Michael", 2015) zagrał postać Michaela Glatze’a, zadeklarowanego homoseksualisty i aktywisty LGBT, który przechodzi duchową przemianę i staje się chrześcijańskim pastorem, wiążąc się z kobietą. W dramacie kryminalnym "King Cobra" (2016) wystąpił jako gejowska eskorta Joseph „Joe” Kerekes. Wygrał casting na główną rolę Jake’a Eppinga w miniserialu "22.11.63" (2016), bazującym na powieści Stephena Kinga "Dallas ’63". Za reżyserię dramatu "W niepewnym boju" ("In Dubious Battle", 2016) odebrał nagrodę Fondazione Mimmo Rotella na 73. Festiwalu Filmowym w Wenecji. Jego komediodramat "Zeroville" (2019), gdzie wystąpił w roli byłego ekskomunikowanego kleryka, Ike’a „Vikara” Jeromego, który przybywa do Los Angeles tego samego sierpniowego dnia 1969, kiedy szalona „rodzina” hipisów prowadzona przez Charlesa Mansona popełnia pięć brutalnych morderstw, zdobył trzy nominacje do Złotej Maliny (najgorszy aktor James Franco, najgorszy aktor drugoplanowy Seth Rogen i najgorszy reżyser James Franco).
7 stycznia 2018 z przypinką na piersi „Time’s up” ("Czas się skończył"), w obronie kobiet-ofiar molestowania seksualnego, po raz drugi w karierze odebrał Złoty Glob za rolę Tommy’ego Wiseau we własnym filmie biograficznym "The Disaster Artist" ("Artysta do bólu", 2017), a po gali na Twitterze pojawiły się głosy rzekomo przez niego molestowanych, w tym Ally Sheedy i Sarah Tither-Kaplan.

</doc>
<doc id="528751" url="https://pl.wikipedia.org/wiki?curid=528751" title="James Edward Franco">
James Edward Franco



</doc>
<doc id="528753" url="https://pl.wikipedia.org/wiki?curid=528753" title="Jerzy II Wspaniały">
Jerzy II Wspaniały



</doc>
<doc id="528759" url="https://pl.wikipedia.org/wiki?curid=528759" title="Karol XVI">
Karol XVI



</doc>
<doc id="528760" url="https://pl.wikipedia.org/wiki?curid=528760" title="Karol XIV">
Karol XIV



</doc>
<doc id="528762" url="https://pl.wikipedia.org/wiki?curid=528762" title="Libacja ofiarna">
Libacja ofiarna



</doc>
<doc id="528763" url="https://pl.wikipedia.org/wiki?curid=528763" title="Karol V Lotaryński">
Karol V Lotaryński



</doc>
<doc id="528764" url="https://pl.wikipedia.org/wiki?curid=528764" title="Bartosz Wierzbięta">
Bartosz Wierzbięta

Bartosz Wierzbięta (ur. 2 grudnia 1974 w Warszawie) – polski tłumacz, dialogista, reżyser dubbingu, muzyk.
Życiorys.
Absolwent Instytutu Lingwistyki Stosowanej Uniwersytetu Warszawskiego. Pracę tłumacza rozpoczynał od przekładu filmów dokumentalnych dla kanału Planete. Znany przede wszystkim jako twórca dialogów w polskiej wersji filmów animowanych, m.in. "Shrek", "Rybki z ferajny", "Madagaskar", "Kurczak Mały", oraz gry komputerowej . Jest również współautorem scenariuszy seriali "Na Wspólnej", "Czego się boją faceci, czyli seks w mniejszym mieście", "U fryzjera" i "Faceci do wzięcia". Wystąpił też gościnnie w niektórych odcinkach seriali "U fryzjera" i "Czego się boją faceci..."
W 2011 zadebiutował jako reżyser dubbingu do filmu "Rango". Natomiast w 2017 serial animowany "Przytul Mnie", do którego napisał scenariusz, został wyróżniony na Festiwalu Filmów dla Dzieci i Młodzieży „KinoJazda” za „zabawne, ale jakże prawdziwe i poruszające ukazanie ciepłej relacji między ojcem, a synem. Prosta historia o miłości, poświęceniu i chęci dawania szczęścia drugiej osobie”. Należy również do Stowarzyszenia Filmowców Polskich.
Tłumaczenia.
Uważa, że przetłumaczone dialogi muszą być zrozumiałe dla polskiej publiczności, dlatego w wielu sytuacjach powinny one znacząco różnić się od wersji oryginalnej. Jednak, pomimo tego, podkreśla, że w dobrym dubbingu tekst wypowiadany przez postacie powinien być dopasowany do tego, co dzieje się na ekranie oraz do podkładającego głosu pod daną postać aktora. W swoich tłumaczeniach filmów używa przede wszystkim języka potocznego, ponieważ zbyt formalne wypowiedzi postaci, szczególnie tych będących dziećmi, zmniejszają autentyczność całego dubbingu, poza tym wielokrotnie podkreślał to, że zachowanie poprawności językowej nie jest priorytetem podczas pisania dialogów do filmów animowanych – „Tym [nauką języka] powinna się zajmować chyba szkoła”. Za ogólny cel obiera sobie rozbawienie widzów, a napisane przez niego żarty bardzo często są wielopoziomowe, zabawne zarówno dla dzieci, jak i dorosłych. W udzielonym dla Gazety Krakowskiej wywiadzie przyznał, że „najlepsze rozwiązania przychodzą intuicyjnie. Jeśli siedzimy nad czymś i głowimy się godzinami, jak to zrobić, zwykle wychodzi gniot”. Pisząc dialogi do polskiej wersji "Uciekających Kurczaków", inspirował się językiem bohaterów prozy Leopolda Tyrmanda. Jako największe wyzwanie w karierze tłumacza wymienia film "Shrek 2" oraz główną postać z serialu "Zestresowany Eryk", którego styl wypowiadania się był trudny do przełożenia na język polski, szczególnie dla początkującego tłumacza. Wielokrotnie współpracował z reżyser dubbingu Joanną Wizmur. Ich pierwszym wspólnie zrealizowanym filmem były "Uciekające Kurczaki", a ostatnim "Na Fali". Wierzbięta wielokrotnie wspominał, że bez niej sukcesy polskich wersji językowych filmów takich jak "Shrek" nie byłyby możliwe.
Jego najbardziej znanym tłumaczeniem jest tłumaczenie filmu "Shrek" z 2001 roku. W oryginalnej wersji językowej film ten zawierał wiele zabawnych nawiązań do amerykańskiej kultury popularnej. W celu zachowania humoru filmu konieczne było zaadaptowanie ich tak, aby nawiązywały do czegoś, co w równym stopniu rozbawi polską publiczność. Dlatego w polskiej wersji filmu pojawiły się, między innymi, aluzje do postaci Żwirka i Muchomorka, filmu "Seksmisja" oraz do piosenki Jonasza Kofty "„Śpiewać każdy może”", którą użyczający głosu postaci Osła, Jerzy Stuhr wykonywał podczas festiwalu w Opolu w 1977r. Ogromny sukces "Shreka" przyczynił się do wzrostu popularności polskich dialogów w filmach animowanych.

</doc>
<doc id="528765" url="https://pl.wikipedia.org/wiki?curid=528765" title="Limak">
Limak



</doc>
<doc id="528766" url="https://pl.wikipedia.org/wiki?curid=528766" title="Ulmus laevis">
Ulmus laevis



</doc>
<doc id="528767" url="https://pl.wikipedia.org/wiki?curid=528767" title="Ulmus campestris">
Ulmus campestris



</doc>
<doc id="528768" url="https://pl.wikipedia.org/wiki?curid=528768" title="Ulmus glabra">
Ulmus glabra



</doc>
<doc id="528770" url="https://pl.wikipedia.org/wiki?curid=528770" title="Tutmozis II">
Tutmozis II



</doc>
<doc id="528771" url="https://pl.wikipedia.org/wiki?curid=528771" title="Tutmozis III">
Tutmozis III



</doc>
<doc id="528772" url="https://pl.wikipedia.org/wiki?curid=528772" title="Tutmozis IV">
Tutmozis IV



</doc>
<doc id="528774" url="https://pl.wikipedia.org/wiki?curid=528774" title="Cwi Bergman">
Cwi Bergman

Cwi Bergman (ur. 10 sierpnia 1922 w Zduńskiej Woli, zm. 22 grudnia 2017) – prezes Związku Byłych Mieszkańców Łodzi w Izraelu.
Życiorys.
Początkowo nosił imię Hersz, co w jidysz znaczy „jeleń”. Kiedy przeprowadził się do Izraela, zmienił imię na Cwi, co po hebrajsku także oznacza „jeleń”.
Kiedy miał rok, wraz z rodziną przeniósł się do Łodzi. W 1939 ukończył szkołę Jarocińskich. Był więźniem getta Litzmannstadt w Łodzi. Po wojnie wyjechał do Izraela.
Był inicjatorem listów piętnujących antysemickie napisy na domach, płotach, murach w Łodzi, które w styczniu 2000 w imieniu Związku Byłych Łodzian w Izraelu wysłał do wszystkich łódzkich mediów.
Reakcją na te listy była zapoczątkowana na apel Joanny Podolskiej dziennikarki Łódzkiego Oddziału „Gazety Wyborczej” z 4 lutego 2000 akcja zamalowywania antysemickich napisów na ścianach domów, murach w dniu „Kolorowej Tolerancji”. 

</doc>
<doc id="528780" url="https://pl.wikipedia.org/wiki?curid=528780" title="The Pirate Bay">
The Pirate Bay

The Pirate Bay (TPB) – strona internetowa do wyszukiwania plików w sieci peer-to-peer, wykorzystująca protokół BitTorrenta oraz magnet link. Strona została założona w 2003 roku przez Gottfrida Svartholma, Fredrika Neij i Petera Sunde’a. TPB nie hostuje żadnych plików – również tych, których rozpowszechnianie może naruszać prawo autorskie, a udostępnia jedynie odnośniki do danych zasobów, w postaci Magnet linków (przed 2012 również pliki torrent).
W 2009 roku twórcy strony zostali oskarżeni o ułatwienie pobierania materiałów chronionych prawem autorskim. Uznani winnymi zostali skazani na kilkumiesięczne kary więzienia oraz grzywnę w wysokości 46 milionów koron.
W niektórych krajach dostawcy usług internetowych nakazami sądów zablokowali dostęp do domeny.
Historia.
The Pirate Bay został uruchomiony na początku roku 2004 przez szwedzką organizację Piratbyrån dążącą do zmian związanych z prawami autorskimi i pokrewnymi, jednakże od października 2004 stał się osobną organizacją. Strona była zarządzana przez osoby o pseudonimach „Anakata” oraz „TiAMO”.
Serwer, na którym działał tracker "Hypercube", był zlokalizowany w Szwecji w Sztokholmie. Jednakże 31 maja 2006 roku policja dokonała najazdu na siedzibę firmy, która hostowała serwery The Pirate Bay. Oprócz oznaczonych serwerów The Pirate Bay policja zarekwirowała również inne serwery znajdujące się w tym samym budynku, mimo że nie były one w żaden sposób powiązane z TPB.
Strona nie działała do 3 czerwca 2006 (wyświetlając jedynie komunikat o zaistniałej sytuacji), w którym to dniu została przywrócona do życia, tym razem na serwerze znajdującym się w Holandii. Zapasowe serwery (na wypadek kolejnych zamknięć strony oraz w celu większej decentralizacji) były planowane w Belgii oraz Rosji.
Działania policji przeciwko TPB wywołały protesty – 3 czerwca w Göteborgu i Sztokholmie odbyły się demonstracje, zorganizowane przez Piratbyrån i Piratpartiet ("Partię Piracką"), w porozumieniu z młodzieżówkami innych partii. Nie odnotowano agresywnych działań podczas manifestacji. Około 500-600 osób pojawiło się na proteście w Sztokholmie oraz około 300 – w Göteborgu.
14 czerwca 2006 szwedzki dziennik "Svenska Dagbladet" ("SvD") podał, że The Pirate Bay powrócił do Szwecji z powodu „nacisków wywieranych przez Ministerstwo Sprawiedliwości w Holandii”. Opiekunowie TPB zaraz po zamknięciu serwisu zapowiadali zresztą, że będą się starali go uruchomić ponownie w Szwecji, gdzie funkcjonował od początku.
17 kwietnia 2009 sąd w Sztokholmie wydał wyrok skazujący administratorów serwisu TPB, którzy byli oskarżeni o "współuczestnictwo w udostępnianiu treści objętych prawami autorskimi". Każdy z administratorów serwisu – Peter Sunde, Fredrik Neij, Gottfrid Svartholm i Carl Lundstrom – został skazany na rok więzienia oraz grzywnę w wysokości 30 mln koron szwedzkich. Oskarżeni złożyli jednak apelację od wyroku. Następnego dnia na ulicach Sztokholmu odbyła się manifestacja niezadowolenia z wyroku sądu. Podczas demonstracji przemówili działacze Partii Piratów.
24 sierpnia 2009 sąd szwedzki na skutek powództwa cywilnego wniesionego przez takie firmy jak: Disney, Universal, Time Warner, Columbia, Sony, NBC i Paramount, nakazał odłączyć serwis od sieci. Mimo to po trzech godzinach nieaktywności serwis ponownie pojawił się w Internecie i był w pełni sprawny po kolejnych 24.
Kolejne odłączenie strony nastąpiło 17 maja 2010 z powodu nakazu wydanego przez niemiecki sąd. Jednakże następnego dnia serwis pojawił się znowu w sieci, dzięki przeniesieniu stron do innej firmy hostingowej.
Po apelacji, 26 listopada 2010 szwedzki sąd apelacyjny utrzymał wyrok w mocy, obniżając więzienie ale zwiększając grzywnę do 46 mln koron. Fredrikowi Neij zmniejszono karę do 10 miesięcy, Peterowi Sunde do ośmiu, natomiast Carlowi Lundstroemowi do czterech. Serwis niedługo potem zmienił oficjalną nazwę domeny na thepiratebay.se, aby uniemożliwić amerykańskiemu prawu na przejęcie nad nim kontroli. 25 września 2013 szwedzki sąd skrócił o połowę wyrok Gottfridowi Svartholmovi ze względu na brak wystarczających dowodów na jeden z zarzutów.
9 grudnia 2014 szwedzka policja w Sztokholmie zamknęła stronę. Od chwili zamknięcia w sieci ukazało się wiele serwisów zawierających kopię bazy The Pirate Bay (tzw. mirrory). 31 stycznia 2015 roku o godzinie 14:00 zniknął ze strony licznik ustawiony na przełom 31 stycznia i 1 lutego 2015 roku. Cała strona powróciła w pełni aktywna na parę godzin przed oficjalną premierą otwarcia.
19 maja 2015 sąd okręgowy w Sztokholmie podjął decyzję o zajęciu szwedzkich domen należących do serwisu: thepiratebay.se i piratebay.se, po czym The Pirate Bay przeniósł się na inne domeny.
Blokady serwisu.
The Pirate Bay został zablokowany w kilkunastu krajach. Jednak pomimo tych zabiegów w wielu państwach powstały mirrory serwisu, dostęp był również możliwy poprzez serwery proxy.

</doc>
<doc id="528781" url="https://pl.wikipedia.org/wiki?curid=528781" title="Stefan Kossuth">
Stefan Kossuth

Stefan Ludwik Mieczysław Kossuth (ur. 30 października 1849 w Grójcu, zm. 18 kwietnia 1919 w Warszawie) – inżynier technolog włókiennik, działacz społeczny.
Życiorys.
Był synem inżyniera gubernialnego radomskiego i Karoliny z Gumowskich. W latach 1867–1871 studiował w Instytucie Technologicznym w Petersburgu. W latach 1871–1873 pracował w manufakturze płóciennej w Żyrardowie. W 1875 r. w Warszawie wznowił wydawanie pisma „Przegląd Techniczny”, do 1879 był redaktorem, a do 1881 wydawcą tego pisma.
W 1882 r. przybył do Łodzi, gdzie został zatrudniony na stanowisku naczelnego inżyniera w zakładach Karola Scheiblera. Był jednym z założycieli, a następnie wydawcą „Dziennika Łódzkiego” aż do jego zamknięcia w 1892 r. Jednak już w 1884 r. wyjechał do Warszawy, aby pracować w zakładach Stanisława Lilpopa.
Był jakby pierwowzorem Karola Borowieckiego z Reymontowskiej i Wajdowskiej "Ziemi obiecanej". Reymont musiał Borowieckiego wymyślić, bo nie znał Stefana Kossutha. "Kossuth osiągnął w Łodzi sukcesy niby rdzenny lodzermensz a nim nie był. „Lodzermensz” nie wydawałby w Łodzi polskiej gazety na przekór wszystkim i wszystkiemu. A Kossuth robił to. I organizował polskich inżynierów w Łodzi, która ich nie chciała".
Następnie pracował znów w Żyrardowie, ale jako naczelny dyrektor zakładów Hiellego i Dittricha. Dla robotników przemysłu włókienniczego zreorganizował tam ich spółdzielnię spożywców. W 1891 r. został mianowany dyrektorem Zarządu Kolei Nadwiślańskich z siedzibą w Petersburgu. W 1894 r. założył w Żywcu fabrykę sukna, która szybko zbankrutowała. Powrócił do Łodzi w 1899 r. i pełnił funkcję sekretarza giełdowego.
Od 1906 do 1916 r. był dyrektorem warszawskiej Szkoły Mechaniczno-Technicznej, założonej z jego inicjatywy przez Wawelberga i Rotwanda jeszcze w 1895 r. Uczestniczył w 1915 r. w uruchamianiu Politechniki Warszawskiej.

</doc>
<doc id="528782" url="https://pl.wikipedia.org/wiki?curid=528782" title="Drive (film 2002)">
Drive (film 2002)

Drive – japońska komedia obyczajowa z 2002 roku nakręcona przez Hiroyukiego Tanakę (pod pseud. Sabu). Ostatni film, w którym Tanaka powierzył główną rolę swojemu ulubionemu dotychczas aktorowi, Shin’ichiemu Tsutsumi.

</doc>
<doc id="528783" url="https://pl.wikipedia.org/wiki?curid=528783" title="Jakub Elsenberg">
Jakub Elsenberg

Jakub Elsenberg lub Elzenberg (ur. 1820, zm. 8 lipca 1886 w Warszawie) – polski działacz żydowskiego pochodzenia, ojciec prawnika, publicysty i tłumacza Henryka Elzenberga oraz dziadek filozofa Henryka Józefa Mariana Elzenberga.
Sekretarz komitetu postępowej Niemieckiej Synagogi przy ulicy Daniłowiczowskiej w Warszawie. Zwolennik asymilacji Żydów z ludnością polską. Odegrał znaczącą rolę w zbliżeniu obu narodów. Pochowany na cmentarzu żydowskim przy ulicy Okopowej w Warszawie (kwatera 33, rząd 3).
Napisał między innymi:

</doc>
<doc id="528784" url="https://pl.wikipedia.org/wiki?curid=528784" title="Postman Blues">
Postman Blues

Postman Blues – japoński film komediowy z 1997 roku, drugi wyreżyserowany przez Hiroyukiego Tanakę.
Zdjęcia.
Zdjęcia realizowane były na terenie Japonii.

</doc>
<doc id="528785" url="https://pl.wikipedia.org/wiki?curid=528785" title="Zamek Devín">
Zamek Devín

Zamek Devín, pol. również Dziewin (słow. "hrad Devín", też "Devínsky hrad", węg. "Dévény", niem. "Burg Theben/Thebener Burg") – ruiny średniowiecznego zamku Devín położone na potężnej skale u ujścia rzeki Morawy do Dunaju, w bratysławskiej dzielnicy Devín na Słowacji; oddział Muzeum Miasta Bratysławy.
Miejsce to znane było już w starożytności – znajdował się tu rzymski posterunek graniczny. Pierwsza historyczna wzmianka o samym zamku pochodzi jednak dopiero z IX wieku n.e. Istnieją też pewne spekulacje na temat jego identyfikacji jako "Wogastisburg" – zamku o nieustalonej lokalizacji, wzmiankowanego w VII stuleciu. Tezę te odrzucają jednak pracujący tam archeolodzy Veronika Plachá i Jana Hlavicová, argumentując to brakiem znalezisk sprzed VIII wieku. 
Po upadku państwa wielkomorawskiego zamek często zmieniał właścicieli. Wraz z całą Bramą Morawską na początku XI wieku należał do Polski Bolesława Chrobrego. Następnie był własnością kolejnych rodów magnaterii węgierskiej. W skład dóbr panów na zamku wchodził Devín, Dúbravka, Devínska Nová Ves, Karlova Ves i Rača. W XVI wieku panami była tutaj rodzina Batorych, która przesiedliła na te tereny Chorwatów ze swoich włości zajętych przez Turków. 
Najdłużej zamek był w rękach rodziny Pálffy – od XVII wieku do 1932 roku, kiedy został wykupiony przez Słowaków (choć nie zawsze był zamieszkany). Wysadzony w powietrze przez wojska napoleońskie w 1809 roku. W 1836 roku odbyła się wyprawa szturowców na Devín. W 1896 roku na skale z ruinami zamku wzniesiono 33-metrową "Kolumnę Arpada" dla upamiętnienia tysiąclecia państwa węgierskiego, jednak w 1918 (lub 1920) roku pomnik ten zniszczyły oddziały wojsk czeskich (czechosłowackich), a ocalałe resztki wywieziono na Węgry.
W latach 1939–1945 zamek wraz z okolicą został wcielony do III Rzeszy, gdyż mieszkała tutaj liczna społeczność niemiecka.
Od 1961 roku ruiny dostępne są zwiedzającym, jednak w latach 80. część była zamknięta z powodów politycznych – granica z Austrią przebiega tuż za skałą (wzdłuż Dunaju) i komunistyczne władze bały się, że ktoś może podjąć próbę ucieczki. Istnieją opowieści o kilku udanych ucieczkach lotnią, nie są one jednak potwierdzone.
Na zamku kończy się najdłuższy znakowany szlak turystyczny na terenie Słowacji – Cesta hrdinov SNP (a konkretnie jego część pod nazwą Szlak Generała Štefánika), biegnący tu z Przełęczy Dukielskiej w Beskidzie Niskim.
W ostatnich latach ruiny stały się ważnym punktem uroczystości narodowych ku czci świętych Cyryla i Metodego, odbywających się 5 lipca.
Stanowisko archeologiczne.
Wraz z rozwojem świadomości narodowej Słowaków rosło ich zainteresowanie własną historią, a w szczególności – w opozycji do dominacji madziarskiej – historią osadnictwa słowiańskiego na terenach ówczesnych Górnych Węgier. Skała devińska od dawna była uważana za jedno z potencjalnych miejsc takiego osadnictwa. Pierwsze prace archeologiczne na zamku podjął w 1914 roku – za namową czeskiego miłośnika historii Jozefa Zavadila – czeski geodeta i archeolog Innocens Ladislav Červinka. Prace, przerwane przez I wojnę światową, były kontynuowane w latach 1921–1923, kiedy to wyraźnie wzrosło zainteresowanie tak naukowców, jak i szerszej opinii społecznej dziejami państwa wielkomorawskiego. W ich wyniku pomiędzy północną a wschodnią bramą odkryte zostały ślady osadnictwa z wczesnej epoki brązu, a zwłaszcza pozostałości osiedla z późnego okresu lateńskiego. Wykopaliska w południowo-wschodniej części wzgórza zamkowego, tzw. „Akropolu”, objawiły pozostałości osiedla późnolateńskiego oraz cmentarzysko z X–XII wieku.
W efekcie prowadzonych prac wykopaliskowych na terenie ruin zamku odkryto później świątynię z okresu wczesnego chrześcijaństwa. Przeznaczenie odkrytych formacji określono na podstawie licznych znalezionych przedmiotów religijnych (krucyfiksy etc.).
W centralnej części zamku wydrążona została studnia o głębokości 55 metrów. W okresie zimowym jest zakrywana ze względów bezpieczeństwa. Przez pozostałą część roku można podziwiać jej głębokość.
Część podziemi zamku udostępniona jest dla zwiedzających. Na stałe funkcjonują w nich dwie wystawy – jedna zawiera eksponaty darczyńców dotyczące różnych okresów historycznych (przedmioty w niej wystawione nie pochodzą z wykopalisk prowadzonych na terenie zamku Devín) oraz druga w części głównej cytadeli, gdzie umieszczono przedmioty wydobyte z różnych części zamku.

</doc>
<doc id="528786" url="https://pl.wikipedia.org/wiki?curid=528786" title="Shin’ichi Tsutsumi">
Shin’ichi Tsutsumi

 – japoński aktor, znany przede wszystkim z teatru. Zagrał główne role w pięciu pierwszych filmach Sabu.

</doc>
<doc id="528788" url="https://pl.wikipedia.org/wiki?curid=528788" title="Devín">
Devín

Devín (hist. , hist. ) – dzielnica Bratysławy położona w powiecie Bratysława IV, na zachód od centrum miasta, przy granicy z Austrią.
Historia.
Devín położony jest strategicznie – w miejscu, gdzie do Dunaju wpada rzeka Morawa (jest to tzw. Brama Hainburska, nazywana też Devińską), dlatego pierwsza ludność pojawiła się na tym terenie już w neolicie, a swoje forty graniczne budowali Rzymianie i Celtowie. Wraz z całą Bramą Morawską Devín (Dziewin) na początku XI wieku należał do Polski Bolesława Chrobrego.
Przez cały okres istnienia osady była ona związana z zamkiem Devín. Po raz pierwszy wzmiankowano ją w 1237 jako "Villa Thebyn". Była to niewielka osada służebna, która w XV wieku uzyskała prawa miejskie. Stała się częścią dóbr devíńskich (właścicielami byli panowie na zamku), w skład których wchodziły jeszcze Dúbravka, Devínska Nová Ves, Karlova Ves i Rača. W XVI wieku osiedlili się tutaj Chorwaci, których z majątków zajętych przez Turków przesiedliła tutaj rodzina Batory – właściciele dóbr devińskich. W 1568 Devín uzyskał od cesarza różne przywileje, m.in. na organizowanie targów – w tym też okresie miasteczko było osadą targową, kwitło też rzemiosło.
Najwięcej ludności zajmowało się uprawą winorośli – o tym zajęciu wspominają już dokumenty z 1254. Oprócz tego mieszkali tutaj rybacy, garncarze i szewcy.
W 1809 miasto i zamek spaliły wojska napoleońskie. W latach 1870–1890 działał w pobliżu kamieniołom należący do rodziny Lafranconi, w którym wydobywano kamień wykorzystywany do regulowania brzegów Dunaju.
W 1910 63% mieszkańców było Niemcami, 25% Słowakami, a 10% deklarowało narodowość węgierską. Mimo to po I wojnie światowej Devín przyłączono do Czechosłowacji. Wielonarodowościową społeczność zniszczyła dopiero II wojna światowa, gdyż w latach 1938–1945 Devín włączono do III Rzeszy w granice Dolnej Austrii (z racji licznej grupy Niemców – w 1930 nadal stanowili ponad połowę mieszkańców). Miejscowi nieliczni Żydzi zostali zamordowani, a Niemcy ewakuowali się przed wkroczeniem Armii Czerwonej.
W 1946 Devín włączono do miasta Bratysławy. Obecnie wraz z przyległymi terenami tworzy dzielnicę Devín (Bratysława IV). Większość mieszkańców zmuszona jest dojeżdżać do pracy do centrum.
Dzielnica mocno ucierpiała w 2002, podczas wielkiej powodzi. Mieszkańcy zostali częściowo ewakuowani, a wiele domów zalanych. Była to najbardziej zniszczona część Bratysławy.
Zabytki i inne atrakcje.
Devín otaczają wzgórza Małych Karpat ze szczytem Devínska Kobyla (514 m n.p.m.). Znajdują się tam ścieżki spacerowe i szlaki turystyczne, a dobre połączenie autobusowe z centrum Bratysławy sprawia, że dzielnica jest często odwiedzana przez turystów. W okresie letnim istnieje też możliwość podróży promem z okolic Nowego Mostu.

</doc>
<doc id="528789" url="https://pl.wikipedia.org/wiki?curid=528789" title="Devin">
Devin



</doc>
<doc id="528790" url="https://pl.wikipedia.org/wiki?curid=528790" title="Zamek Devin">
Zamek Devin



</doc>
<doc id="528803" url="https://pl.wikipedia.org/wiki?curid=528803" title="Lund">
Lund

Lund – miasto w południowo-zachodnim regionie Szwecji, w prowincji Skanii, na północny wschód od Malmö; siedziba władz gminy Lund, wchodzącej w skład transgranicznego regionu Öresund, obejmującego fragmenty terytoriów Danii i Szwecji. Około 101 tys. mieszkańców i 442,7 km² powierzchni, co daje mu pozycję dwunastego pod względem liczby mieszkańców miasta w Szwecji. W związku z jego akademickim charakterem, Lund charakteryzuje się wyraźną nadreprezentacją grupy wiekowej 20–29 lat (21% populacji) i osób z wyższym wykształceniem (58% w stosunku do 29% w skali kraju).
Historia.
Lund zostało założone prawdopodobnie pod koniec X wieku, dla wzmocnienia związków tego obszaru z Królestwem Danii, jednocześnie stając się nowym przyczółkiem dla misji chrystianizacyjnej Kościoła katolickiego na tych terenach. W ramach wykopalisk archeologicznych odnaleziono tu pozostałości najstarszego znanego drewnianego kościoła w Skanii, wzniesionego w okolicach 990 r.
Złota era miasta przypadła na okres średniowiecza. U progu XII wieku Lund było już dobrze rozwiniętym miastem, ośrodkiem handlu i rzemiosła oraz siedzibą największej duńskiej mennicy. W 1104 decyzją papieża Paschalisa II umieszczono tu siedzibę arcybiskupstwa na całą Skandynawię. W 1145 konsekrowano katedrę, a w całym mieście znajdowało się w tym czasie 27 kościołów i klasztorów. Od XIII wieku Lund było najważniejszym miastem Danii – to stąd arcybiskupi sprawowali władzę kościelną nad całą Skandynawią. Od XIII do XV w. w lokalnej katedrze odbywały się koronacje królów Danii. Ostatnia miała miejsce w 1406, kiedy koronowano żonę Eryka Pomorskiego, Filipę Lancaster. Z końcem średniowiecza Lund straciło jednak swoją rolę centrum gospodarczego Skanii na rzecz Malmö, do którego ostatecznie w latach 40. XV wieku przeniesiono mennicę.
W 1536 r. Kościół rzymskokatolicki przestał pełnić dominującą rolę. Król Chrystian III zerwał ze zwierzchnictwem papieża w Rzymie i powołał do życia narodowy kościół luterański. Arcybiskupstwo zostało zniesione, ziemie należące dotąd do Kościoła przeszły na własność Korony, a większość kościołów i klasztorów w mieście została zburzona. O świetności średniowiecznego Lund przypominają do dziś katedra ("Domkyrka"), kościół klasztorny pw. św. Piotra oraz układ wijących się, brukowanych uliczek.
Wiek XVII był dla Lund okresem niepokojów, choć również nowych możliwości. Po kolejnych wojnach między Szwecją i Danią, w 1658 na mocy pokoju w Roskilde Skania została wcielona do Szwecji i poddana surowej szwedyzacji. Posługiwanie się językiem duńskim karano śmiercią. Jedną z najważniejszych decyzji mających przyspieszyć integrację regionu z resztą państwa, było założenie w Lund szwedzkojęzycznego uniwersytetu, którego inauguracja odbyła się w 1668.
W latach 1675–1679 miała miejsce tzw. wojna skańska, w której Dania próbowała odzyskać utracone wschodnie prowincje. 4 grudnia 1676 pod Lund rozegrała się jedna z jej najkrwawszych bitew (bitwa pod Lund); zwyciężyły w niej oddziały szwedzkie, ale niemal połowa ich żołnierzy poległa. 11 sierpnia 1678 znaczącą część miasta strawił ogień podłożony przez oddział wojsk duńskich.
W trakcie XVIII i XIX wieku Lund pozostawało niewielkim, uśpionym miasteczkiem. Dotknęła je jedynie ostatnia próba odbicia Skanii przez Duńczyków w 1709, w ramach Wielkiej Wojny Północnej (1700–1721). W 1768 otworzono w Lund pierwszy w Skanii szpital, który dał fundament dla ogromnego kompleksu Szpitala Uniwersyteckiego, mieszczącego się tu dzisiaj. Momentem przełomowym dla rozwoju Lund było otwarcie w 1856 połączenia kolejowego z Malmö, które wpłynęło na znaczny rozwój gospodarczy miasta.
Początek wieku XX upłynął w Lund pod znakiem szybkiego uprzemysłowienia: to wtedy na terenie miasta wyrosły siedziby kilku czołowych przedsiębiorstw szwedzkich. Do dziś tutejszy przemysł opiera się przede wszystkim na najnowszych procedurach i produkcji typu high-tech. Do najważniejszych firm regionu należą m.in. Åkerlund &amp; Rausing, Gambro, Tetra Laval, Astra Zeneca oraz Ericsson Mobile Communications.
Gospodarka.
W mieście rozwinął się przemysł maszynowy, metalowy, celulozowo-papierniczy, poligraficzny oraz odzieżowy.
Kultura.
Życie miasta koncentruje się w znacznym stopniu wokół Uniwersytetu w Lund (znanego także pod nazwą Regia Academia Carolina, "Królewski Karoliński Uniwersytet"), największego dziś ośrodka akademickiego w krajach nordyckich, kształcącego ponad 24 000 studentów pochodzących z krajów całego świata.
Znajduje się tam również najstarsze Muzeum Archeologiczne w Europie – "Historiska Museet vid Lunds universitet", założone w 1805.

</doc>
<doc id="528805" url="https://pl.wikipedia.org/wiki?curid=528805" title="Żodzino">
Żodzino

Żodzino (biał. Жодзiна, "Žodzina", ros. Жодино, "Żodino") – miasto na Białorusi, w obwodzie mińskim, 50 km na wschód od Mińska, nad Plisą (prawy dopływ Berezyny). 61,8 tys. mieszkańców (2010). Fabryka samochodów ciężarowych BiełAZ. Przemysł lekki, mineralny, metalowy, elektrotechniczny, drzewny, spożywczy.
Historia.
Miasto magnackie położone było w końcu XVIII wieku w powiecie mińskim województwa mińskiego. Lokowane w latach 1645-1646 było własnością Bogusława Radziwiłła.
Parafia rzymskokatolicka.
W 1992 r. powstała rzymskokatolicka parafia w Żodzinie. W latach 1996-2003 wzniesiono Sanktuarium Matki Bożej Fatimskiej.

</doc>
<doc id="528807" url="https://pl.wikipedia.org/wiki?curid=528807" title="Drohiczyn (Białoruś)">
Drohiczyn (Białoruś)

Drohiczyn, w latach 1919–1945 Drohiczyn Poleski (biał. Драгічын, "Drahiczyn", ros. Дрогичин, "Drogiczin") – miasto na Białorusi, w obwodzie brzeskim, siedziba rejonu drohiczyńskiego; do 1945 miasteczko w Polsce, w województwie poleskim, siedziba powiatu drohickiego i gminy Drohiczyn; około 14,6 tys. mieszkańców (2010).
Miasto lenne położone było w końcu XVIII wieku powiecie pińskim województwa brzeskolitewskiego.
Historia.
Pierwsze wzmianki w Metryce Litewskiej. W 1452 występuje jako wieś Dawiaczorawicze w starostwie pińskim, własność królowej Bony. Przebiegał tędy trakt z Brześcia na Wołyń. Siedziba wójtostwa w 1552. Od 1565 w granicach powiatu pińskiego. Miasto hospodarskie Dowieczorowicze lokowane w 1623 roku, położone było w powiecie pińskim województwa brzeskolitewskiego. W I połowie XVII wieku własność Lwa Sapiehy. Następnie przechodzi w ręce Niewielskich, którzy uzyskują dla wsi prawa miejskie i fundują cerkiew.
Po raz pierwszy nazwa Drohiczyn (Dorohiczyn) pojawia się w 1655. W tym roku pojawia się też nazwa "Drogiczyn". W 1749 z inicjatywy marszałka pińskiego Orzeszki w miejscowości powstał klasztor franciszkanów.
Po III rozbiorze Polski od 1795 w składzie Cesarstwa Rosyjskiego. W 1886 w miasteczku powstała stacja kolejowa. W przededniu I wojny światowej funkcjonowały tu fabryka słomkowych kapeluszy, mleczarnia, zakład oczyszczania kredy i młyny.
27 lutego 1919 roku zgrupowanie Wojska Polskiego pod dowództwem mjr. Aleksandra Narbutta-Łuczyńskiego odbiło Drohiczyn z rąk bolszewików.
Od 1921 miasteczko w Polsce (bez praw miejskich), stolica powiatu drohickiego w województwie poleskim. Miejscowość była siedzibą wiejskiej gminy Drohiczyn.
Od 15 stycznia 1940 w składzie BSRR, stolica rejonu drohiczyńskiego w obwodzie pińskim.
Nieopodal Drohiczyna, w majątku Ludwinowo, mieszkała w latach 1858–1864 Eliza Orzeszkowa.
Ekologia.
Po awarii elektrowni atomowej w Czarnobylu (1986) rejon drohiczyński znalazł się w strefie podwyższonej radiacji w związku ze skażeniem cezem-137 (137Cs).

</doc>
<doc id="528809" url="https://pl.wikipedia.org/wiki?curid=528809" title="Soligorsk">
Soligorsk

Soligorsk (biał. Салігорск, "Salihorsk", ros. Солигорск) – miasto na Białorusi, w obwodzie mińskim, na południe od Słucka, nad Zbiornikiem Soligorskim na Słuczy (lewy dopływ Prypeci). Jest centrum administracyjnym rejonu soligorskiego. W 2019 liczba mieszkańców wynosiła 106 289.
Historia.
Osada powstała w 1958 wraz z kopalnią soli, początkowo nazwaną Starobińską od pobliskiego miasta Starobina. W 1959 nadano osadzie obecną nazwę i status osiedla robotniczego, a w 1963 nadano prawa miejskie.
W mieście istnieje przemysł chemiczny (głównie wytwarzanie nawozów potasowych), spożywczy, elektromaszynowy, mineralny, drzewny i lekki.
W Soligorsku działa pięć parafii prawosławnych, należących do dekanatu soligorskiego eparchii słuckiej Egzarchatu Białoruskiego Patriarchatu Moskiewskiego. W 1993 w mieście powstała rzymskokatolicka parafia św. Franciszka, a w latach 1997–2001 wzniesiono kościół i klasztor franciszkański, należący do Prowincji Wniebowzięcia Najświętszej Maryi Panny Zakonu Braci Mniejszych w Katowicach.
Demografia.
Według danych ze spisu z 2009 miasto zamieszkiwali głównie Białorusini (88 811 osób), Rosjanie (8439), Ukraińcy (1141) i Polacy (185), żadna inna narodowość nie przekraczała liczebnie 100 osób.

</doc>
<doc id="528810" url="https://pl.wikipedia.org/wiki?curid=528810" title="Rzeczyca (obwód homelski)">
Rzeczyca (obwód homelski)

Rzeczyca (, "Reczyca"; , "Rieczica") – miasto w południowo-wschodniej części Białorusi, w obwodzie homelskim, nad Dnieprem i Wiedryczem. Stolica rejonu rzeczyckiego. 64,6 tys. mieszkańców (2010).
Przemysł lekki, spożywczy, chemiczny, maszynowy, poligraficzny, stocznia, port rzeczny; w pobliżu wydobycie ropy naftowej i gazu ziemnego oraz torfu.
Miejsce obrad sejmików ziemskich powiatu rzeczyckiego od XVI wieku do pierwszej połowy XVIII wieku.
Historia.
Miasto królewskie położone było w końcu XVIII wieku w starostwie grodowym rzeczyckim w powiecie rzeczyckim województwa mińskiego.
W 1909 roku, w czasie wyborów samorządowych, do rady miejskiej zostało wybranych 11 Rosjan i 1 Żyd.
W czasie wojny polsko-bolszewickiej między 6 a 9 maja 1920 roku Rzeczyca została zajęta przez Wojsko Polskie. Dokonała tego Grupa Poleska pod dowództwem gen. Władysława Sikorskiego. Polacy administrowali miastem do czerwca 1920 roku.
W Rzeczycy urodził się Włodzimierz Spasowicz, polski prawnik, działacz społeczny, krytyk literacki, publicysta w Rosji.

</doc>
<doc id="528812" url="https://pl.wikipedia.org/wiki?curid=528812" title="Herb Rawicza">
Herb Rawicza

Herb Rawicza – jeden z symboli miasta Rawicz i gminy Rawicz w postaci herbu.
Wygląd i symbolika.
Herb przedstawia na złotej tarczy czarnego niedźwiedzia z uniesioną do góry przednią prawą łapą na zielonej murawie.
Wizerunek herbowy nawiązuje do herbu rodowego Rawicz, założyciela miasta – Adama Przyjemskiego.
Historia.
Pierwsze historyczne potwierdzenie istnienia herbu Rawicz pojawiło się w roku 1109 za panowania Bolesława Krzywoustego. Z wizerunku tego herbu zaczerpnięto wzory herbów niektórych miast Polski: Sawina, Przysuchy, Ożarowa, Tomaszowa Mazowieckiego i Mord (niedźwiedź z panną) oraz Kętrzyna, Radzynia Podlaskiego, Adamowa, Chełma, Łukowa, Węgrowa, Kościerzyny, Goniądza, Przemyśla i Rawicza (tylko niedźwiedź).
Najstarszym źródłem pisanym dotyczącym herbu „Rawicz”, który wywodzi się od „Rawy”, są "„Insignia” Jana Długosza". W pracy tej Długosz pisze o „Rawie”: ""...wywodzący się z plemienia czeskiego, gdzie nazywani są Wrszowcami; z powodu zbrodni wiarołomstwa wytraceni z całym ich rodem przez książąt Czech, z wyjątkiem niewielu, którzy uszedłszy do Polski rozrośli się w znakomitą rodzinę. Mężowie surowi, nieustraszeni i okrutni, niektórzy również skłonni do rozlewu krwi, gardzący niebezpieczeństwami"."
Herb miastu nadał król Władysław IV Waza na wniosek fundatora grodu Adama Olbrachta Przyjmy-Przyjemskiego herbu Rawicz, od którego nazwę otrzymało miasto.
W okresie międzywojennym prawo zamieszczenia herbu miasta na swoich kamienicach mieli tylko nieliczni, zasłużeni dla grodu mieszczanie.
został zatwierdzony w roku 1936 przez Ministerstwo Spraw Wewnętrznych II RP.
Legenda.
Jedną z legend dotyczącą herbu „Rawicz” spopularyzował Józef Miedziński w publikacji z 1931 roku:

</doc>
<doc id="528814" url="https://pl.wikipedia.org/wiki?curid=528814" title="ARiMR">
ARiMR



</doc>
<doc id="528821" url="https://pl.wikipedia.org/wiki?curid=528821" title="Aguas frescas">
Aguas frescas

Aguas frescas (hiszp. "świeże wody") – napoje chłodzące spożywane głównie w krajach Ameryki Środkowej, złożone najczęściej z różnego rodzaju owoców, zbóż, cukru i wody, które są następnie miksowane ze sobą. Najbardziej popularne są w Meksyku, chociaż spotyka się je także na Karaibach. Jednymi z najbardziej popularnych odmian są "agua de tamarindo", w skład której wchodzą strąki tamaryndowca indyjskiego, "agua de jamaica" (do jej sporządzenia używa się hibiskusa) oraz "agua de horchata" (do której zazwyczaj dodaje się ryżu).
W Meksyku napoje tego rodzaju są sprzedawane na ulicach i przechowywane w plastikowych torbach.
Najczęściej używanymi składnikami dodawanymi do "aguas frescas" są:
Słodkie owoce, takie jak:
Owoce kwaśne:
Nasiona i kwiaty:

</doc>
<doc id="528822" url="https://pl.wikipedia.org/wiki?curid=528822" title="Pole uprawne">
Pole uprawne



</doc>
<doc id="528824" url="https://pl.wikipedia.org/wiki?curid=528824" title="Podział mitotyczny">
Podział mitotyczny



</doc>
<doc id="528827" url="https://pl.wikipedia.org/wiki?curid=528827" title="Agua fresca">
Agua fresca



</doc>
<doc id="528829" url="https://pl.wikipedia.org/wiki?curid=528829" title="Marguerite Porete">
Marguerite Porete



</doc>
<doc id="528832" url="https://pl.wikipedia.org/wiki?curid=528832" title="Filia Uniwersytetu Łódzkiego w Tomaszowie Mazowieckim">
Filia Uniwersytetu Łódzkiego w Tomaszowie Mazowieckim

Filia UŁ w Tomaszowie Mazowieckim – zamiejscowe wydziały Uniwersytetu Łódzkiego powstałe na mocy porozumienia podpisanego pomiędzy uczelnią a władzami samorządowymi Tomaszowa Mazowieckiego w 1998 roku.
Od chwili powstania filii do 2020 roku pełnomocnikiem Rektora UŁ ds. Filii Uniwersytetu Łódzkiego w Tomaszowie Mazowieckim był profesor Zbigniew Rau.

</doc>
<doc id="528836" url="https://pl.wikipedia.org/wiki?curid=528836" title="Groningeny">
Groningeny



</doc>
<doc id="528841" url="https://pl.wikipedia.org/wiki?curid=528841" title="Gelderlandy">
Gelderlandy



</doc>
<doc id="528842" url="https://pl.wikipedia.org/wiki?curid=528842" title="Reguła Hückla">
Reguła Hückla

Reguła Hückla (reguła 4n+2) − prosta metoda pozwalająca na sprawdzenie, czy płaski pierścień związku chemicznego jest aromatyczny. Reguła ta wynika z analiz kwantowo-mechanicznych zjawiska aromatyczności wykonanych przez Ericha Hückla w 1931 r.
Reguła ta głosi:
Reguła ta w praktyce jest sprawdzona dla n = od 0 do 6, przy czym zawodzi ona dla związków, w których występują więcej niż 3 sprzężone pierścienie. Np. piren i koronen są związkami aromatycznymi, mimo że nie spełniają reguły Hückla. Podobnie jest też z fulerenami.
Dokładniejszym sposobem ustalania aromatyczności związków organicznych jest metoda Pariser-Parr-Pople, która jednak nie daje się sprowadzić do prostej formuły obliczeniowej.

</doc>
<doc id="528844" url="https://pl.wikipedia.org/wiki?curid=528844" title="Hibiscus syriacus">
Hibiscus syriacus



</doc>
<doc id="528846" url="https://pl.wikipedia.org/wiki?curid=528846" title="Nabój .50 AE">
Nabój .50 AE

.50 Action Express (.50 AE) – nabój pistoletowy skonstruowany przez Evana Whildina w 1988 roku. Nabój przeznaczony jest do strzelania tarczowego i polowań. Średnica dna łuski naboju .50 AE jest identyczna jak naboju .44 Magnum. Jako pierwsza produkcję amunicji .50 AE uruchomiła firma Samson należąca do koncernu IMI. Pierwszym pistoletem zasilanym tym nabojem był "Desert Storm", odmiana pistoletu Desert Eagle kalibru .50.
Nabój .50 AE używany jest do zasilania pistoletów:

</doc>
<doc id="528849" url="https://pl.wikipedia.org/wiki?curid=528849" title="Temperatura Néela">
Temperatura Néela

Temperatura Néela – jest to temperatura, w której przy ogrzewaniu zanikają, a przy oziębianiu pojawiają się własności antyferromagnetyczne (dla substancji wykazujących takie własności). Powyżej owej temperatury substancje te wykazują własności paramagnetyczne.
Temperatrura Néela jest analogią do temperatury Curie dla ferromagnetyków.
Nazwę wprowadzono na cześć Louisa Néela, francuskiego fizyka, laureata nagrody Nobla z 1970 roku za badania dotyczące ferromagnetyzmu.

</doc>
<doc id="528850" url="https://pl.wikipedia.org/wiki?curid=528850" title="Sipura">
Sipura

Sipura (dawniej "Sipora", indonez. "Pulau Sipura") – wyspa w Indonezji na Oceanie Indyjskim w archipelagu Mentawai. Na północy cieśnina Bungalaut oddziela ją od wyspy Siberut, na południu cieśnina Sipura od Północnej Pagai.
Powierzchnia 601,0 km²; długość linii brzegowej 154,4 km; porośnięta lasem równikowym; powierzchnia nizinna, najwyższe wzniesienie 285 m n.p.m.
Uprawa palmy kokosowej, trzciny cukrowej, sagowca, tytoniu; hodowla trzody chlewnej; rybołówstwo.
Administracyjnie należy do prowincji Sumatra Zachodnia; główne miasto Tuapejat.

</doc>
<doc id="528851" url="https://pl.wikipedia.org/wiki?curid=528851" title="Ketmia">
Ketmia

Ketmia, hibiskus, róża chińska ("Hibiscus" L.) – rodzaj krzewów i roślin zielnych z rodziny ślazowatych. W zależności od ujęcia systematycznego zaliczanych jest tu od ok. 200 do ponad 400, a nawet 700 gatunków. Niezależnie od ujęcia zasięg rodzaju jest rozległy – obejmuje wszystkie kontynenty w strefie międzyzwrotnikowej z mniej licznymi przedstawicielami w strefie klimatu umiarkowanego. W południowej Europie występują jako rośliny rodzime dwa gatunki. Rośliny te zasiedlają różnorodne siedliska – od bagien i lasów, w tym namorzyny, poprzez formacje zaroślowe, po otwarte tereny skaliste, pustynie i wybrzeża. Kwiaty zapylane są przez owady i ptaki.
Liczne gatunki uprawiane są jako rośliny ozdobne. W ciepłym klimacie do najbardziej popularnych należy ketmia róża chińska "H. rosa-sinensis", w warunkach klimatu umiarkowanego popularna jest mrozoodporna ketmia syryjska "H. syriacus". Niektóre gatunki, zwłaszcza ketmia konopiowata "H. cannabinus", użytkowane są jako włóknodajne, inne są jadalne (np. ketmia szczawiowa "H. sabdariffa").
Systematyka.
"Bombycidendron" Zoll. &amp; Moritzi, "Bombycodendron" Hassk., orth. Var., "Brockmania" W. Fitzg., "Pariti" Adans., "Wilhelminia" Hochr.
W szerokim ujęciu synonimami są także nazwy: "Abelmoschus" Medik., "Anotea" (DC.) Kunth, "Cenocentrum" Gagnep., "Decaschistia" Wight &amp; Arn., "Helicteropsis" Hochr., "Kosteletzkya" C. Presl, "Malachra" L., "Malvaviscus" Fabr., "Pavonia" Cav., "Peltaea" (C. Presl) Standl., "Phragmocarpidium" Krapov., "Rojasimalva" Fryxell, "Senra" Cav., "Talipariti" Fryxell
Rodzaj z plemienia "Hibisceae", podrodziny "Malvoideae", rodziny ślazowatych "Malvaceae", rzędu ślazowców.
Ujęcie systematyczne rodzaju jest bardzo dyskusyjne. Tradycyjne podziały na rodzaje w obrębie aż trzech plemion ("Decaschistieae", "Hibisceae" i "Malvavisceae") zostały zakwestionowane, gdy okazało się w badaniach molekularnych, że "Hibiscus" jest taksonem parafiletycznym. W konsekwencji w grę wchodzi, albo rozbicie tego rodzaju na liczne drobne taksony, albo włączenie do niego wielu innych rodzajów. Raczej to drugie rozwiązanie jest preferowane, skutkujące rozszerzeniem ujęcia rodzaju tak, że obejmuje około 700 gatunków.

</doc>
<doc id="528852" url="https://pl.wikipedia.org/wiki?curid=528852" title="Bohumil Mathesius">
Bohumil Mathesius

Bohumil Mathesius (ur. 14 lipca 1888, zm. 2 czerwca 1952) – czeski poeta, tłumacz, publicysta i historyk literatury – znawca rosyjskiej literatury (rusycysta). Był profesorem filozofii na Uniwersytecie Karola w Pradze. Brat stryjeczny Viléma Mathesiusa.
Życiorys.
Bohumil Mathesius tłumaczył lirykę chińską: "Zpěvy staré Číny" (Śpiewy starożytnych Chin), "Nové zpěvy staré Číny" (Nowe śpiewy starożytnych Chin), i "Třetí zpěvy staré Číny" (Trzecia księga śpiewów starożytnych Chin). Również tłumaczył prace wielu rosyjskich pisarzy: Puszkina, Lermontowa, Gogola, Dostojewskiego, Tołstoja, Majakowskiego, Jesienina, i Szołochowa, oraz niemiecką, francuską i norweską literaturę.

</doc>
<doc id="528854" url="https://pl.wikipedia.org/wiki?curid=528854" title="Herb Rakoniewic">
Herb Rakoniewic

Herb Rakoniewic – jeden z symboli miasta Rakoniewice i gminy Rakoniewice w postaci herbu.
Wygląd i symbolika.
Herb przedstawia w polu błękitnym ostrzew w słup z pięcioma sękami srebrny, przeszyty mieczem o takiejże głowni i złotej rękojeści w skos, ostrzem w dół.
Herb nawiązuje do herbu Nieczuja rodu Grzymułowskich – założycieli miasta.

</doc>
<doc id="528857" url="https://pl.wikipedia.org/wiki?curid=528857" title="Tamaryndowiec indyjski">
Tamaryndowiec indyjski

Tamaryndowiec indyjski, tamarynd indyjski, powidlnik indyjski ("Tamarindus indica" L.) – gatunek tropikalnego drzewa, pochodzący ze wschodniej Afryki. Jedyny gatunek z rodzaju "Tamarindus" z podrodziny "Detarioideae" rodziny bobowatych.
Morfologia.
Drzewo osiąga do 20 m wysokości i pozostaje wiecznie zielone na terenach gdzie nie występuje pora sucha. Liście parzystopierzaste, kwiaty pachnące i zebrane w grona. Składają się z 4-działkowego kielicha, 3 żółtobiałych płatków korony, 1 słupka i 3 pręcików. Owoce to duże strąki zawierające w środku mięsisty miąższ i nasiona. Zwane są także indyjskimi daktylami i są ulubionym pożywieniem małp.

</doc>
<doc id="528859" url="https://pl.wikipedia.org/wiki?curid=528859" title="Filia UŁ w Tomaszowie Mazowieckim">
Filia UŁ w Tomaszowie Mazowieckim



</doc>
<doc id="528861" url="https://pl.wikipedia.org/wiki?curid=528861" title="R U Still Down? (Remember Me)">
R U Still Down? (Remember Me)

R U Still Down? (Remember Me) – drugi pośmiertny album 2Paca, wydany 25 listopada 1997. W USA płyta uzyskała status poczwórnej platynowej płyty.
Lista utworów.
Źródło:.

</doc>
<doc id="528862" url="https://pl.wikipedia.org/wiki?curid=528862" title="Liga Narodowo-Demokratyczna">
Liga Narodowo-Demokratyczna

Liga Narodowo-Demokratyczna (LND) – organizacja podziemna w PRL. Założona i działająca początkowo głównie w Uniwersytecie Warszawskim. Głosiła hasła narodowo-chrześcijańskie oraz antykomunistyczne.
Historia organizacji.
Decyzję o stworzeniu tajnej niepodległościowej organizacji narodowej podjęli Przemysław Górny i Józef Kossecki 15 sierpnia 1957 roku na Rusinowej Polanie. Organizacja powstała w 1958 jako „Liga Narodowo-Demokratyczna”. Pierwszym szefem Ligi w latach 1958–1972 był Walenty Majdański. Liga wywodziła się częściowo z rozwiązanego przez władze PRL w styczniu 1957 roku Związku Młodych Demokratów (Przemysław Górny był jednym z przywódców ZMD związanego ze Stronnictwem Demokratycznym), częściowo ze środowisk endeckich (Kossecki był bliskim współpracownikiem dr Jana Bogdanowicza i mecenasa Leona Mireckiego). Była ona organizacją środowiskową. Skupiała początkowo głównie studentów, potomków przedwojennej szlachty, działaczy narodowych i funkcjonariuszy państwowych II Rzeczypospolitej, zwłaszcza wojskowych.
Wzorem dawnej Ligi Narodowej – do której tradycji nawiązywała – miała strukturę, której kolejne szczeble organizacyjne miały formę stopni wtajemniczenia, przy czym członkowie niższego stopnia nie mieli prawa wiedzieć o istnieniu stopni wyższych – z wyższym stopniem miała kontakt i wiedziała o jego istnieniu tylko osoba kierująca danym stopniem niższym, zaś o działalności stopni niższych wiedzieli tylko członkowie kierownictwa danego stopnia. Tego typu struktura została opracowana przez działaczy narodowych pod zaborami i wykorzystywana była również w czasie rządów sanacji. Jako podstawę doktryny LND przyjęto naukę o cywilizacjach Feliksa Konecznego.
Wśród organizatorów poszczególnych oddziałów i komórek Ligi byli m.in. Przemysław Górny, Józef Kossecki i Walenty Majdański. Kossecki działał głównie w Polsce południowej. 7 maja 1960 SB aresztowała kilku członków organizacji, zaś w sierpniu dwóch działaczy narodowych nie należących do Ligi. Po ponad 9-miesięcznym śledztwie i po ponad roku od aresztowania, 29 maja 1961 zakończył się tajny proces całej grupy. Kosseckiego i Górnego skazano na 2 lata więzienia, Krzyżewskiego i Klatę na 10 miesięcy, Barańskiego i Kwietnia na 6 miesięcy, a Bogdanowicza i Mireckiego uniewinniono. Po procesie Liga została uznana za rozbitą.
19 lutego 1992 przed Sądem Najwyższym w Warszawie odbył się proces rehabilitacyjny członków Ligi Narodowo-Demokratycznej skazanych w 1961.
Przemysław Górny został odznaczony w 2006 przez prezydenta RP Lecha Kaczyńskiego Krzyżem Komandorskim Orderu Odrodzenia Polski za działalność opozycyjną.

</doc>
<doc id="528865" url="https://pl.wikipedia.org/wiki?curid=528865" title="Coremedia">
Coremedia

CoreMedia AG to utworzona w 1996 r. spółka akcyjna, która jest światowym liderem oferującym standardowe oprogramowanie w zakresie systemów administrowania prawami do dokumentów cyfrowych ("Digital Rights Management") i zarządzania zasobami informacyjnymi ("Enterprise Content Management").
Przedsiębiorstwo.
Przedsiębiorstwo ma siedzibę w Hamburgu, a filie w Londynie, Nowym Jorku, Oslo i Singapurze. Przedsiębiorstwo zostało założone w 1996 r. pod nazwą "Higher Order" przez Sörena Stamera (obecnie Prezes Zarządu Spółki Akcyjnej), prof. Joachima W. Schmidta (obecnie przewodniczący Rady Nadzorczej), prof. Floriana Matthesa i Andreasa Gaweckiego jako tzw. "firma odpryskowa" ("spin off") uniwersytetu w Hamburgu. Spółka nie jest notowana na giełdzie. Według własnych danych przedsiębiorstwa obrót w roku gospodarczym 2004/2005 wyniósł około 15 mln EUR. Do największych inwestorów należą Equitrust, Setubal (M. M. Warburg &amp; CO), tbg i T-Venture. Zatrudnia ok. 130 pracowników.
Produkty.
CoreMedia AG rozpoczęła swą działalność od dystrybucji systemu zarządzania treścią serwisów internetowych ("CMS"). W ostatnich latach paleta oferowanych produktów rozszerzyła się o systemy zarządzania prawami do dokumentów cyfrowych ("DRM"). Produkt CoreMedia "CMS" jest jednym z czołowych systemów w Europie, a w dziedzinie mobilnych systemów "DRM" aplikacja CoreMedia DRM – według własnej oceny przedsiębiorstwa – wiedzie prym na rynku światowym.
CoreMedia "Content Management System".
Produkt CoreMedia "CMS" to system zarządzania zasobami informacyjnymi ("Enterprise Content Management"), który znajduje zastosowanie w często odwiedzanych witrynach internetowych. Oprogramowanie jest napisane w języku Java i (według informacji samego producenta) umożliwia dowolne skalowanie pod względem technicznym (różne serwery) i treściowym (wielojęzyczne domeny lub domeny o różnej zawartości informacyjnej) oraz jest przystosowane do wielokanałowej dystrybucji treści. Przedsiębiorstwo podkreśla przede wszystkim walory użytkowe i ekonomiczność aplikacji. Największymi klientami są Bertelsmann, bild.de, Continental, Deutsche Telekom wraz z portalem www.t-online.de (T-Online), dpa oraz o2 (Germany). Oprócz tego system CoreMedia CMS został wybrany przez niemiecki rząd federalny na standardowy portal "CMS" wykorzystywany przez niemieckie władze państwowe i stał się podstawowym składnikiem szeroko rozpowszechnionego systemu zarządzania zasobami e-administracji ("Government Site Builder") instytucji federalnych i krajowych.
CoreMedia "Digital Rights Management".
Produkt CoreMedia "DRM" obejmuje szereg komponentów wymaganych do kompleksowego zarządzania dystrybucją chronionych treści cyfrowych. CoreMedia DRM opiera się na przemysłowych standardach OMA DRM 1.0, 2.0 i Windows DRM. Oprócz kompletnej platformy DRM dostępne są również oddzielne aplikacje jak serwer pakietów CoreMedia DRM (do generowania niezależnych plików i ich szyfrowania), serwer CoreMedia DRM ROAP (do ustanawiania praw, wraz z dodatkowymi funkcjami jak superdystrybucja) oraz klient CoreMedia DRM (do kompleksowego transferu plików do telefonów komórkowych i komputerów). Największymi klientami korzystającymi z systemów DRM są (na podstawie informacji producenta) Musicload, Nokia, Turkcell, VIVO i Vodafone.

</doc>
<doc id="528866" url="https://pl.wikipedia.org/wiki?curid=528866" title="Umbeliferon">
Umbeliferon

Umbeliferon, 7-hydroksykumaryna – organiczny związek chemiczny, jedna z najczęściej spotykanych w przyrodzie kumaryn. Zwykle występuje w wolnej postaci aglikonu. Posiada zdolność do absorpcji ultrafioletowej części promieniowania słonecznego, należy do substancji fotochronnych. Pochodne umbeliferonu mają zastosowanie w produkcji kosmetyków przeciwsłonecznych. Działa fotouczulająco.

</doc>
<doc id="528867" url="https://pl.wikipedia.org/wiki?curid=528867" title="Klucz (majątek ziemski)">
Klucz (majątek ziemski)

Klucz – rodzaj majątku ziemskiego; kilka posiadłości jednego właściciela, najczęściej zlokalizowanych blisko siebie, zorganizowanych w jeden organizm gospodarczy, pod jednym zarządem właściciela, oficjalisty lub ekonoma. Była to forma organizacji latyfundiów ziemskich. Jeden lub kilka kluczy, lub w przypadku posiadaczy dużych fortun, większa ich liczba, mogło być zorganizowane w ordynację rodową.

</doc>
<doc id="528868" url="https://pl.wikipedia.org/wiki?curid=528868" title="AmaroK">
AmaroK



</doc>
<doc id="528869" url="https://pl.wikipedia.org/wiki?curid=528869" title="Wieś służebna">
Wieś służebna

Osada służebna – w średniowieczu wieś, której mieszkańcy świadczyli wyspecjalizowane świadczenia, lub posługi, służby na rzecz władcy terytorialnego. System osad służebnych funkcjonował na terenach obecnej Polski, Czech i Węgier począwszy od okresu wczesnohistorycznego do XIII wieku i był jednym z elementów wczesnofeudalnego ustroju, nazywanego również ustrojem „prawa książęcego”.
System gospodarczy, którego elementem były osady służebne miał swoje wzory w instytucjach książęcych i kościelnych w Bawarii, gdzie także można spotkać podobne nazwy miejscowe. Głównym źródłem podobnego programu były karoliński projekt rozwiązań gospodarczych wyrażony w „Capitulare de villis” pochodzącym z VIII wieku .
W osadzie służebnej zamieszkiwała z reguły ludność, ludzie książęcy "(homines ducis)" jednej specjalności, wykonujący swoje prace w książęcej służbie dworskiej, służbie łowieckiej, służbie hodowlanej, służbie rzemieślniczej, wytwórczej, czy hodowlanej, lub innych. Najprawdopodobniej służebnicy ("ministeriales") wykonywali swoją pracę na dworze książęcym, królewskim lub w miejscu do tego przeznaczonym, o własnym chlebie wypracowanym przez samego służebnika z rodziną na własnym, dziedzicznym gospodarstwie. Służebnicy dziedziczyli swoje powinności, chyba że władca zdecydował inaczej, podlegali prawu grupowemu, różnemu dla poszczególnych grup ministeriałów. Jedne ciężary czy daniny ponosili na równi z innymi poddanymi, od innych byli zwolnieni. W okresie późniejszym niektóre grupy służebnych i zapewne także osady służebne przeszły do fundowanych przez panującego majątków kościelnych. .
Osady służebne i profesje w Polsce.
Do dziś zachowało się w Polsce ok. 400 nazw, toponimów wskazujących, że dawna osada, miejscowość istniała w okresie wczesnohistorycznym i miała charakter służebny. Po niektórych specjalnościach nazwy służebne miejscowości się nie zachowały.

</doc>
<doc id="528870" url="https://pl.wikipedia.org/wiki?curid=528870" title="Ludność służebna">
Ludność służebna

Ludność służebna – we wczesnym średniowieczu w Czechach, Polsce i na Węgrzech grupy ludności mieszkającej na wsi, zobowiązanej dziedzicznie do wyspecjalizowanych świadczeń i posług na korzyść władzy w zamian za zwolnienie z niektórych opłat (danin) i ciężarów. Była to ludność wolna lub niewolna, pracująca wyłącznie na potrzeby dworu książęcego.
Historia.
Ludność służebna powstała na terenach Polski prawdopodobnie X – XI wieku w okresie powstawania i konsolidacji państwa (podobnie w Czechach i na Węgrzech). Pełniła funkcję bezpośredniego zaplecza gospodarczego książąt i monarchii. Nieliczne jej kategorie przetrwały do XIII wieku.
Organizacja ludności służebnej jest niepewna, poszczególne grupy prawdopodobnie podporządkowane były różnym agendom monarchii. Poza ludnością służebną podlegli monarsze byli także służebni kościelni, którzy wywodzili się prawdopodobnie z nadania ich Kościołowi przez monarchę. W Polsce znani jako świątnicy, w Czechach jako dzwonnicy lub stróże kościołów.
Profesje.
Ludność służebna wykonująca posługi dla dworu i aparatu państwowego:
Ludność służebna wytwarzająca różnorodne przedmioty i dobra:
Ludność służebna zajmująca się hodowlą zwierząt:
Ludność służebna zajmująca się obsługą łowów monarchy:
Ludność służebna wykonująca czynności urzędowe niższego rzędu:
Inne:
Osady.
Osady zamieszkane dawniej przez ludność służebną zachowały nazwy, związane z wykonywanymi czynnościami tej ludności: np. Bobrowniki, Jastrzębniki, Konary, Kobylniki, Kuchary, Owczary, Psary, Rybitwy, Sanniki, Skotniki, Słomniki, Sokolniki, Szczytniki, Świniary, Winiary, Złotniki, Łagiewniki itd.

</doc>
<doc id="528872" url="https://pl.wikipedia.org/wiki?curid=528872" title="Simeulue">
Simeulue

Simeulue – wyspa w Indonezji na Oceanie Indyjskim w okręgu specjalnym Aceh.
Leży koło północno-zachodniego wybrzeża Sumatry w odległości ok. 150 km; jest najbardziej wysuniętą na północ z łańcucha wysepek ciągnącego się wzdłuż Sumatry. Powierzchnia 1754,1 km²; długość linii brzegowej 381,5 km; powierzchnia nizinna, wysokość do 480 m n.p.m.; porośnięta lasem równikowym.
57 tys. mieszkańców (2000); uprawa palmy kokosowej, kauczukowca; pozyskiwanie drewna; hodowla bawołów; rybołówstwo. Główne miasto Sinabang.
W czasie trzęsienia ziemi w grudniu 2004 r. Simeulue było najbliżej położonym w stosunku do epicentrum zamieszkanym miejscem; wskutek trzęsienia powierzchnia wyspy podniosła się o prawie 2 metry.

</doc>
<doc id="528873" url="https://pl.wikipedia.org/wiki?curid=528873" title="Haja Raszid Al Chalifa">
Haja Raszid Al Chalifa

Haja Raszid Al Chalifa, arab. هيا راشد آل خليفة (ur. 18 października 1952), dyplomatka Bahrajnu, wybrana na przewodniczącą 61. sesji zwykłej Zgromadzenia Ogólnego ONZ (początek obrad 12 września 2006).
Była jedną z dwóch pierwszych kobiet-prawników w Bahrajnie, do palestry została przyjęta w 1979. Rzeczniczka praw kobiet w Bahrajnie, założyła swoją własną firmę prawniczą, pełniła także funkcję doradcy prawnego dworu królewskiego. W latach 1997-1999 była wiceprzewodniczącą Międzynarodowego Stowarzyszenia Adwokatów. W latach 2000-2004 pełniła funkcję ambasadora we Francji i jednocześnie przedstawiciela Bahrajnu przy UNESCO.
W czerwcu 2006 została wybrana na przewodniczącą 61. sesji zwykłej Zgromadzenia Ogólnego ONZ. Jest trzecią kobietą na tym stanowisku, a pierwszą kobietą pochodzącą z krajów arabskich. Poprzedniej sesji zwykłej przewodniczył dyplomata szwedzki Jan Eliasson.

</doc>
<doc id="528875" url="https://pl.wikipedia.org/wiki?curid=528875" title="£">
£



</doc>
<doc id="528876" url="https://pl.wikipedia.org/wiki?curid=528876" title="Buten">
Buten

Buten ("butylen") – węglowodór nienasycony z grupy alkenów (z jednym wiązaniem podwójnym) o wzorze sumarycznym . Występuje naturalnie w gazach otrzymywanych z przeróbki ropy naftowej. Jest stosowany do otrzymywania butadienu oraz tworzyw sztucznych. Najważniejsze zastosowanie w przemyśle ma metylopropen (do produkcji polimerów i kopolimerów poliizobutylenu).
Nazwa „buten” może dotyczyć 4 związków: 2 izomerów funkcyjnych, z których jeden (2-buten) ma dwa izomery geometryczne, Z i E. Czwartym izomerem butenu jest izobuten.

</doc>
<doc id="528878" url="https://pl.wikipedia.org/wiki?curid=528878" title="Rodrigo Palacio">
Rodrigo Palacio

Rodrigo Sebastián Palacio Alcalde (ur. 5 lutego 1982 w Bahia Blanca) – argentyński piłkarz występujący we włoskim klubie Brescia Calcio.
Kariera klubowa.
Początki.
Rodrigo Palacio jest wychowankiem Bella Vista Bahía Blanca, dla którego pierwszy oficjalny mecz rozegrał w 2001 r. Zawodową karierę kontynuował od 2002 w klubie Huracán Tres Arroyos, do którego przeniósł się za 60 tysięcy dolarów. Debiutował w drużynie "El Globito" 25 sierpnia 2002 w meczu z Juventud Antoniana Salta, w którym też zdobył pierwszego gola. Na początku 2004 r. był testowany przez Betis Sewilla. Coraz lepsza gra sprawiła, że podpisał kontrakt z Club Atlético Banfield, który zapłacił za niego 250 tysięcy dolarów.
Boca Juniors.
Po zakończeniu rundy Clausura w roku 2004 został dostrzeżony przez ekipę Boca Juniors i kupiony latem 2005 r. przez ten klub za 190 tysięcy euro. Debiutował w meczu z Racingiem. Pierwsze trafienie zaliczył 18 stycznia 2005 w starciu z Independiente. 7 sierpnia dwukrotnie pokonał bramkarza w meczu z Gimnasia y Esgrima Jujuy. 2 października powtórzył to w spotkaniu z Quilmes Atlético Club. W sezonie 2005/2006 strzelił 22 gole i został najlepszym strzelcem w drużynie. Przyczynił się do zdobycia mistrzostwa ligi argentyńskiej obydwu rund. Dzięki bardzo dobrej formie został wybrany przez fanów zespołu najlepszym zawodnikiem sezonu 2005/06. Z Boca wygrał: Copa Libertadores (2007), Copa Sudamericana (2005) i trzy razy Recopa Sudamericana (2005, 2006, 2008). 8 kwietnia 2007 zdobył dwie bramki w meczu z Velez Sarsfield. W trakcie Torneo Inicial 2006/07 dwukrotnie strzelał bramki: San Lorenzo (27 sierpnia 2006), Gimnasią (10 września), Velezem (1 października) i Colon Santa Fe (26 listopada). 16 września 2007 zaliczył trzy asysty w starciu z Banfield. W grudniu 2007 brał udział w Klubowych Mistrzostwach Świata. Zakończyły się one porażką Boca w finale z Milanem 4:2, w którym Rodrigo zdobył jedną z bramek. Po turnieju został ogłoszony 3 najlepszym piłkarzem. 8 czerwca zdobył gola i zaliczył dwie asysty w spotkaniu z Lanus. 7 marca dwukrotnie pokonał golkipera Atlasu Guadalajara w potyczce fazy grupowej Copa Libertadores. 22 czerwca 2008 w meczu z CA Tigre zdobył 2 gole i asystował przy dwóch kolejnych. Dla Boca Juniors zagrał w 130 meczach ligowych i strzelił 55 bramek.
Genoa.
17 lipca 2009 roku Palacio podpisał 4-letni kontrakt z włoskim zespołem Genoa FC, który zapłacił za niego 4,9 mln euro. Miał w nim zastąpić sprzedanego Diego Milito. Debiut Palacia w nowych barwach przypadł na kwalifikacyjne spotkanie do Ligi Europy z Odense BK. W Serie A zaczął występować od meczu z AS Roma rozegranego 23 sierpnia. Pierwszą bramkę zdobył dopiero 5 listopada 2009 z Lille OSC (3:2), gdyż uniemożliwiła mu wcześniej grę kontuzja kostki. 6 grudnia w meczu z FC Parma zdobył premierwoego gola w Serie A. 14 marca miał udział przy 3 golach strzelonych Cagliari Calcio – strzelił bramkę i asystował przy dwóch. 18 kwietnia 2010 zaliczył dwa trafienia z Parmą. 20 lutego 2011 zdobył dwie bramki i asystował przy trzeciej w meczu z Romą. 17 kwietnia 2011 w starciu z Brescią (3:0) zaliczył asysty przy wszystkich trzech golach dla Genoy. 23 kwietnia dwukrotnie pokonał bramkarza US Lecce. Szczególnie udany był dla niego sezon 2011/12 w którym zdobył 19 bramek w lidze, co stanowiło 4 rezultat w Serie A. Ustrzelił wtedy 4 dublety w lidze: z Catanią (21 września), US Palermo (22 stycznia), SSC Napoli (29 stycznia) oraz Parmą (25 lutego) i jeden w Pucharze Włoch z AG Nocerina. Niemal w pojedynkę ograł 21 września Catanię (3:0), której zaaplikował 2 trafienia oraz asystował przy trzecim. Bramkarza w meczu z Lacjum rozegranym 5 lutego 2012 r. pokonał zaskakującym uderzeniem piętą. 6 maja otrzymał w spotkaniu z US Palermo pierwszą we Włoszech czerwoną kartkę. Ogółem w Genoi zagrał w 90 meczach ligowych i zdobył w nich 35 goli.
Inter.
W 2012 roku przeszedł do Interu Mediolan, który chciał pozyskać Palacio rok wcześniej, za 10,5 mln euro. Z tytułu trzyletniego kontraktu otrzymuje 2,5 mln euro rocznie. Pierwszy mecz w barwach Interu rozegrał 2 sierpnia przeciwko Hajdukowi Split w Lidze Europy (3:0). W rozegranym 23 sierpnia meczu Ligi Europy z FC Vaslui zdobył pierwszego gola w nowych barwach. 18 grudnia w meczu Pucharu Włoch stanął w bramce Interu na kilkanaście minut, gdyż bramkarz "La Beneamata" doznał kontuzji, a limit zmian został wyczerpany. 3 marca 2013 r. w spotkaniu Interu z Catanią po wejściu po przerwie strzelił dwie bramki oraz zanotował asystę czym odwrócił losy meczu w którym Mediolańczycy przegrywali już 0:2. W rozgrywkach Ligi Europy 2012/13 strzelił 6 bramek w części zasadniczej: dwie w drugim meczu z Partizanem (8 listopada), jedną w pierwszym, dwie w pierwszym spotkaniu 2 rundy z CFR Cluj (14 lutego), a w rewanżowym starciu w 1/16 z Tottenhamem do gola dołożył asystę. Ponadto w eliminacjach dwukrotnie zdobył po golu w dwumeczu z FC Vaslui. 3 kwietnia dwa razy zmusił do kapitulacji bramkarza Sampdorii. 30 czerwca 2017 roku wygasł jego kontrakt z Interem.
Kariera reprezentacyjna.
Debiut w kadrze nastąpił 9 marca 2005 r. w meczu przeciwko Meksykowi (1:1). Następnie Palacio został powołany przez trenera Jose Pekermana do 23-osobowej kadry reprezentacji Argentyny na Mistrzostwa Świata w Niemczech. Na turnieju tym Palacio zagrał tylko w meczu przeciwko drużynie Wybrzeża Kości Słoniowej, kiedy to w 64 minucie zmienił Hernána Crespo. Rok 2007 to występ w barwach Argentyny na Copa America, który zakończył się zdobycie srebra. Pierwszą bramkę w narodowych barwach zdobył 15 lipca 2008 w meczu z Ekwadorem (1:1).
Styl gry.
Palacio najlepiej czuje się grając na skrzydle lub za wysuniętym napastnikiem, ale z konieczności potrafi i to całkiem dobrze zagrać jako wysunięty napastnik. Dysponuje dobrą szybkością, wyszkoleniem technicznym, dryblingiem oraz siłą.
Sukcesy.
Klubowe
Indywidualne
Reprezentacyjne
Rekordy
Życie prywatne.
Jest synem Joségo Ramóna Palacia, który był piłkarzem Olimpo Bahía Blanca w latach 80. Dzięki hiszpańskim korzeniom (jego rodzina wywodzi się z Kantabrii) posiada obywatelstwo Hiszpanii. Jego zwisający z tyłu głowy kucyk, będący jego znakiem rozpoznawczym, to "Trenza", którego nikt nie może dotykać. Zapuścił go po skończeniu 18 lat, gdy postanowił krótko się obcinać. Ma z Wendy, która jest jego partnerką, syna Juana. W rodzinnym Bahia Blanca ma swój dom do którego wraca na coroczne wakacje.
Lubi grać na PlayStation, słuchać rocka oraz koszykówkę, którą kiedyś trenował. Jako dziecko kibicował Gimnasii y Esgrimie i marzył, aby zostać piłkarzem.

</doc>
<doc id="528881" url="https://pl.wikipedia.org/wiki?curid=528881" title="Jacek Sobieszczański">
Jacek Sobieszczański

Jacek Sobieszczański (ur. 3 marca 1966 w Warszawie) – polski aktor i lektor.
W 1990 ukończył studia na PWST w Warszawie. W latach 1990–1995 występował w Teatrze Dramatycznym w Warszawie.
Jest laureatem nagrody Macieja Nowaka za rolę tytułową w "Ptaśku".
Filmografia.
Źródło: Filmpolski.pl.
Lektor.
Telenowele
Seriale paradokumentalne

</doc>
<doc id="528891" url="https://pl.wikipedia.org/wiki?curid=528891" title="Flota (ujednoznacznienie)">
Flota (ujednoznacznienie)



</doc>
<doc id="528892" url="https://pl.wikipedia.org/wiki?curid=528892" title="Stadion Miejski w Elblągu">
Stadion Miejski w Elblągu

Stadion Miejski w Elblągu (Stadion Olimpii Elbląg) jest obiektem sportowym przystosowanym do rozgrywania zawodów piłki nożnej. Stadion w Elblągu jest również miejscem, na którym odbywają się koncerty muzyczne i inne imprezy kulturalno-sportowe (np. pokazy grup kaskaderskich).
Historia.
Okres przedwojenny.
W miejscu dzisiejszego stadionu przy ulicy Agrykola, przed II wojną znajdowało się boisko, gdzie odbywały się mecze piłkarskie. W miejscu tym grały przedwojenne elbląskie drużyny piłki nożnej. Boisko nosiło wtedy nazwę "Jahn-Spielplatz". Powodem takiego położenia obiektu było również bezpośrednie sąsiedztwo gimnazjum, dla którego boisko stanowiło część zaplecza sportowego. W 1940 roku na tym stadionie rozegrany został mecz pomiędzy reprezentacją Elbląga a ówczesnym mistrzem Niemiec Schalke 04. Goście rozgromili elblążan 10:1.
Okres powojenny.
Wojna nie oszczędziła Elblągowi zniszczeń, zarówno wśród budynków mieszkalnych, publicznych, jak i sportowych. Najbardziej popularną rozrywką dla mieszkańców był sport, a jedną z najchętniej uprawianych dyscyplin w Elblągu, obok łyżwiarstwa szybkiego, piłka nożna, ze względu na niskie koszty towarzyszące jej uprawianiu. Szybki wzrost liczby adeptów piłkarstwa wymusił budowę stadionu.
Budowa stadionu.
Nowy stadion został otwarty w sezonie 1951/1952 i na ówczesne standardy był nowoczesną konstrukcją. Właścicielem i głównym użytkownikiem był klub Olimpia Elbląg. Od początku zawodom sportowym rozgrywanym na obiekcie towarzyszyło duże zainteresowanie kibiców. Swoją świetność obiekt przeżywał w latach 70. i 80. XX wieku, kiedy elbląska Olimpia występowała na zapleczu Ekstraklasy. Rekordowe okazały się trzy spotkania z lat 1976-1977, kiedy to zanotowano rekordową frekwencję 12 000 widzów.
Komunalizacja stadionu.
Wraz z przezmianami polityczno-gospodarczymi lat 90. XX wieku właściciela stadionu, elbląską Olimpię, jak wiele innych klubów w tamtym czasie, dotknęły problemy natury finansowo-organizacyjnej. Wycofanie finansowania przez dotychczasowych sponsorów doprowadziło do znacznego pogorszenia stadionowej infrastruktury. Borykający się z ogromnymi problemami finansowymi klub zdecydował się na skomunalizowanie stadionu i przekazanie miastu. Brak środków na systematyczne remonty sprawił, że stadion popadł w ruinę. Nowy właściciel kilka razy przymierzał się do generalnej przebudowy przestarzałego obiektu, powstały projekty koncepcyjne, ale inwestycja nie doczekała się realizacji.
Przebudowa.
Władze Elbląga zrezygnowały z planów budowy nowego stadionu, decydując się na stopniową modernizację obiektu. Pierwszą poważną ingerencją w strukturę stadionu od jego powstania w latach 50. XX wieku, było wybudowanie w 2011 roku zadaszonej trybuny krytej (konstrukcja stalowa) od strony budynku klubowego. W 2014 roku dostawiono obok drugą krytą trybunę zwiększając pojemność stadionu o 900 miejsc. W 2017 roku, kosztem 4,4 mln złotych, gruntowanie przebudowano budynek klubowy, a w 2018 zamontowane zostało oświetlenie.
Frekwencja.
W czasach świetności Olimpii Elbląg, kiedy drużyna występowała w II lidze, a zainteresowanie wśród elblążan piłką nożną było zdecydowanie większe niż obecnie, na stadionie przy ulicy Agrykola zasiadało nawet 10–12 000 widzów.
Położenie i dojazd.
Położenie stadionu.
Stadion mieści się przy ulicy Agrykola 8, w bezpośrednim sąsiedztwie Hali Sportowej MOSiR, na terenie, którego granice wyznaczają ulice: Agrykola, Kościuszki, Wspólna oraz obiekty Sportowej Szkoły Podstawowej nr 3 im. Polskich Olimpijczyków.
Dojazd na stadion.
W pobliżu stadionu zatrzymują się autobusy linii nr 15,22, 13 i 17. Wejście dla kibiców gospodarzy znajduje się od strony ulicy Agrykola (wejście na trybunę "krytą" i łuk od strony Agrykola). Wejście na trybunę "VIP" znajduje się od strony budynku klubowego (jednocześnie Hotelu Atletikon), zarówno od ulic Agrykola i Wspólnej. Sympatycy drużyn gości wchodzą na stadion bramą od strony ulicy Wspólnej (łuk od ulicy Wspólnej).

</doc>
<doc id="528898" url="https://pl.wikipedia.org/wiki?curid=528898" title="Sakura">
Sakura

 – drzewo wiśni, kwiat wiśni; japońska nazwa ozdobnych drzew wiśniowych i ich kwiatów.
Odmiany drzew.
Najbardziej lubianą przez Japończyków i najczęściej występującą na terenie archipelagu odmianą jest "somei-yoshino". Jej kwiaty są niemal całkowicie białe, lekko zabarwione bladym różem, szczególnie blisko łodygi. Kwiaty rozwijają się i zwykle opadają („rozsypują się”) w ciągu tygodnia, zanim jeszcze rozwiną się liście. Z tego powodu drzewa wydają się niemal całkowicie białe. Odmiana wzięła swoją nazwę od wioski Somei (obecnie część dzielnicy Toshima w Tokio). Powstała w drugiej połowie XIX wieku, na przełomie okresu Edo i Meiji. 
Inne odmiany to między innymi: "yama-zakura", "yae-zakura" i "shidare-zakura". "Yama-zakura" to górska, dzika sakura, "yae-zakura" ma duże, „podwójne” kwiaty, z grubymi różowymi płatkami. "Shidare-zakura", nazywana też płaczącą wiśnią, ma gałęzie opadające do ziemi, jak u wierzby płaczącej, a na nich kaskady różowych kwiatów.
W prefekturze Yamanashi znajduje się najstarsze drzewo wiśni w Japonii. Jego wiek ocenia się na 1800-2000 lat. W języku angielskim nazywane jest: "Yamataka Jindai Cherry Blossom Tree". Jest ono jednym z trzech drzew zasadzonych na terenie świątyni Jissō-ji w Yamataka. Należy do gatunku "edo-higan-zakura", jego wysokość 10,3 m, obwód pnia 10 metrów. Legenda głosi, że Yamato Takeru-no-mikoto, syn cesarza Keikō (przyjmuje się, że panował w latach 71–130), zasadził drzewo, gdy dowodził oddziałem ekspedycyjnym na wschodzie. Natomiast w XIII wieku mnich Nichiren, widząc drzewo w złym stanie, modlił się o jego przebudzenie. Drzewo ożyło, więc nazwano je "myōhō-zakura" ("sakura mistycznego, najwyższego prawa Buddy").
Front kwitnienia.
Co roku Japończycy śledzą przesuwający się wzdłuż archipelagu, od południa na północ „front kwitnienia wiśni” ("sakura-zensen"). Media codziennie podają prognozy pogody i informacje o rozpoczynających się porach kwitnienia w kolejnych regionach kraju. Rozpoczyna się ono na Okinawie w lutym i zazwyczaj dociera do Kioto i Tokio na przełomie marca i kwietnia. Przesuwając się dalej na północ, na początku maja osiąga Hokkaido. Japończycy z uwagą śledzą te informacje. Razem z przyjaciółmi i rodzinami udają się do parków, świątyń buddyjskich i chramów shintō na "hanami" (花見), czyli „oglądanie kwiatów” – towarzyskie spotkania o charakterze pikniku, często połączone ze słuchaniem tradycyjnych utworów muzycznych i tańcami.
Dar Japonii dla Ameryki.
W 1912 roku Japonia podarowała Stanom Zjednoczonym 3020 drzew sakura dwunastu odmian, dla upamiętnienia rozwijających się wówczas przyjaznych stosunków między tymi krajami. Od tego czasu drzewa wiśniowe rosną na brzegach Tidal Basin w Waszyngtonie, a dar został odnowiony w 1965 roku partią 3800 drzew. Sakury te stanowią dużą atrakcję turystyczną, szczególnie wczesną wiosną, gdy w pełni rozkwitają (są przedmiotem corocznego Narodowego Festiwalu Kwiatów Wiśni).
Symbolizm sakury.
Sakura jest powszechnie rozpoznawalnym i wszechobecnym symbolem Japonii, umieszczanym na przedmiotach codziennego użytku, w tym na kimonach, materiałach piśmiennych i zastawie stołowej. Kiszone liście i płatki kwiatów są jadalnymi ozdobami potraw i słodyczy, jak: ciastka ("sakura-mochi", "sakura-anko-mushipan"), galaretki ("sakura-yokan"), czy lody.
Kwiat wiśni jest często wykorzystywaną metaforą ulotnej natury życia i pojawia się w sztuce japońskiej. Jest także kojarzony z samurajami i kamikaze. Istnieje popularna piosenka ludowa o tytule "Sakura" (melodia poniżej w sekcji „Linki zewnętrzne”), pierwotnie przeznaczona na shakuhachi (bambusowy flet), a także wiele piosenek pop. "Sakura" może być także nazwiskiem lub żeńskim imieniem, występować w nazwach firm, instytucji i organizacji.
Sakura była kojarzona z samurajami i bushi. Życie uważano za krótkotrwałe i piękne, podobne do kwiatów wiśni. Ten motyw pozostaje nadal obecny, między innymi w kulturze popularnej (szczególnie w mandze i anime). W poezji japońskiej sakura jest wykorzystywana jako kigo i "kidai" (słowa, zwroty, tematyka związana z porami roku).
Sakura w II wojnie światowej.
Podczas II wojny światowej sakura była ciemniejszym symbolem motywującym społeczeństwo japońskie. Służyła bowiem jako narzędzie propagandowe, mające na celu nie tylko podsycanie nacjonalizmu i militaryzmu wśród ludności, ale także motywowanie Japończyków do poświęcania życia dla kraju i cesarza.
Japońscy piloci kamikaze malowali sakurę na bokach swoich samolotów, przed wylotem na samobójcze misje, a nawet zabierali ze sobą gałązki tych drzew. W rozpaczliwej desperacji Japonii, po tym, jak w 1945 roku ogarnęła ich nieuchronna porażka, spadające płatki wiśni zaczęły przedstawiać ofiarę młodości, kobiety i starców kraju w atakach samobójczych ... wszystko na cześć ich cesarza-boga. Rząd propagował wiarę w to, że dusze poległych wojowników odrodzą się w kwiatach. 

</doc>
<doc id="528901" url="https://pl.wikipedia.org/wiki?curid=528901" title="Reguła Huckela">
Reguła Huckela



</doc>
<doc id="528903" url="https://pl.wikipedia.org/wiki?curid=528903" title="Alor">
Alor

Alor (, dawniej "Ombai") – wyspa w Indonezji, największa z wysp Alor; powierzchnia 2119,7 km²; długość linii brzegowej 281,7 km. Ok. 170 tys. mieszkańców (2005).
Powierzchnia górzysta (Gunung Potomana 1839 m n.p.m.), porośnięta lasem i formami trawiastymi; uprawa ryżu, kukurydzy, drzew owocowych; rybołówstwo; turystyka; główne miasto Kalabahi.

</doc>
<doc id="528904" url="https://pl.wikipedia.org/wiki?curid=528904" title="Airbus A300">
Airbus A300

Airbus A300 – szerokokadłubowy samolot pasażerski lub transportowy średniego i dalekiego zasięgu. Powstał w 1972 roku jako pierwszy na świecie dwusilnikowy samolot szerokokadłubowy. Jest pierwszym produktem Airbusa, europejskiego konsorcjum firm prowadzących badania nad aeronautyką, kontrolowane przez EADS. Airbus A300 może zabrać na pokład 266 pasażerów w układzie dwóch klas z maksymalnym zasięgiem 7500 km przy pełnym obciążeniu (w zależności od modelu).
Historia.
Geneza.
Początek lat 60. XX wieku to wzrastająca dominacja amerykańskich producentów lotniczych na globalnym rynku cywilnych samolotów pasażerskich. Produkty Boeinga, Lockheeda, a pod koniec dekady McDonnell Douglas były z chęcią wybierane przez europejskie towarzystwa lotnicze, wypierając z europejskiego rynku europejskich producentów samolotów. Konkurencja pomiędzy wytwórniami podnosiła koszty, jakie firmy musiały ponosić, czyniąc produkcję mniej rentowną, a tym samym zagrażając istnieniu europejskich firm samolotowych na rynku. Skuteczną metodą na zażegnanie zagrożenia miała być współpraca. Efektywność owej współpracy, w której zaangażowane zostały podmioty z Wielkiej Brytanii i Francji, wykazano podczas budowy, rewolucyjnego jak na czasy powstania, naddźwiękowego samolotu pasażerskiego Concorde. Wraz ze wzrastającymi przewozami linie zaczęły poszukiwać maszyn o pojemności rzędu 100 pasażerów, przeznaczonych do obsługi krótkich i średnich tras. Z racji zadań, jakie stawiano przed nową konstrukcją, do samolotu przylgnęła nieoficjalna nazwa Airbus, czyli powietrzny autobus. Do wyścigu o zamówienia ruszyły brytyjskie British Aircraft Corporation i Hawker Siddeley, które wspólnie opracowały projekt nowego samolotu, bazując na swoich wcześniejszych doświadczeniach w budowie odpowiednio BAC One-Eleven i Hawker Siddeley Trident. Później Hawker Siddeley połączył siły z francuskimi Breguet i Nord Aviation, tworząc projekt oznaczony jako HBN 100. Inny francuski producent Sud Aviation, samodzielnie rozpoczął prace projektowe nad maszyną oznaczoną jako Galion. Z kolei niemieckie wytwórnie Dornier, Hamburger Flugzeugbau, Vereinigte Flugtechnische Werke, Messerschmitt oraz Siebelwerke-ATG, nawiązały współpracę, podpisując 2 lipca 1965 roku porozumienie o utworzeniu Studiengruppe Airbus; nazwę wkrótce zmieniono na Arbeitsgemeinschaft Airbus, aby ostatecznie 4 września 1967 roku przekształcić firmę w Deutsche Airbus. Celem nowej firmy było wspólne opracowanie nowej konstrukcji i/lub nawiązanie współpracy z potencjalnymi zagranicznymi partnerami. W październiku 1965 roku oczekiwania linii lotniczych względem nowej konstrukcji uległy jednak zmianie: do 200–225 miejsc wzrosła liczba pasażerów, jaką miała na swój pokład zabierać nowa maszyna, zwiększeniu do 1500 km uległ jej zasięg. Oczekiwano również, że koszty eksploatacji samolotu będą o 20–30% mniejsze niż Boeinga 727-200. Tym samym wszystkie dotychczasowe projekty, zakładające liczbę miejsc na poziomie 100, przestały być aktualne. W zaistniałej sytuacji, aby przeciwdziałać amerykańskiej dominacji, rządy Francji, Wielkie Brytanii i Republiki Federalnej Niemiec (RFN) postanowiły wesprzeć finansowo po jednej z wytwórni z każdego kraju. Wytwórnie razem miałyby odpowiadać za budowę nowej konstrukcji. Wybrane zostały Hawker Siddeley, Sud Aviation i niemiecki konglomerat Arbeitsgemeinschaft Airbus. Podstawa prac miał być projekt dwusilnikowego, szerokokałdubowego HBN 100, który powstał w brytyjsko-francuskiej współpracy. Nowa konstrukcja otrzymała oznaczenie HSA 300. Litery HSA odpowiadały pierwszym literom nazw wytwórni Hawker, Sud i Arbeitsgemeinschaft. Takie oznaczenie nie spodobało się jednak stronie francuskiej, która twierdziła, iż skrót HSA, może być odczytywany jako Hawker Siddeley Aviation, tym samym nieuprawnienie promować brytyjską wytwórnie. Kompromisowym rozwiązaniem, zaakceptowanym przez wszystkie strony, okazało się być oznaczenie A300, w którym A oznaczało Airbusa, a liczba 300 – liczbę pasażerów.
15 października 1966 roku firmy zaangażowane w projekt A300, wystąpiły do swoich rządów o dofinansowanie. A300 miał być efektem współpracy europejskich podmiotów gospodarczych. Akcent został położony na współpracę, czemu wyraz dało podpisane 25 lipca 1967 roku porozumienie ministrów gospodarki i transportu Wielkiej Brytanii, Francji i RFN o podjęciu działań, mających z jednej strony doprowadzić do końca projekt A300, a z drugiej strony, akcentując cele, którymi była promocja i rozwój wspólnej, europejskiej myśli technicznej oraz przemysłu lotniczego. We wrześniu tego samego roku w Londynie podpisano porozumienie rozpoczynającą fazę projektową programu. Program budowy miał być finansowany ze środków budżetowych krajów kooperantów. Francja i Wielka Brytania ponosiły po 37,5% kosztów, a 25% RFN. Wiodącym producentem został Sud Aviation. Stanowisko kierownika zespołu projektowego powierzono inżynierowi Rogerowi Béteille.
Zamówienie na skonstruowanie tego samolotu złożyło American Airlines w 1966 r. w celu zastąpienia nim Boeinga 727. Wytyczne, jakie wydał klient, mówiły, że samolot powinien przewozić od 250 do 300 pasażerów i posiadać dwa silniki. Na podstawie tego projektu w 1992 skonstruowano samolot transportowy Airbus Beluga. Ukończony prototyp o znakach F-WUAB (numer seryjny 0001) wzniósł się do swojego dziewiczego lotu 28 października 1972 roku. Pierwszym użytkownikiem samolotu zostały linie Air France, które otrzymały samolot A300-B2-101 i znakach F-BVGA (nr fabryczny 005) 10 maja 1974 roku, a 23 maja tego samego roku maszyna wykonała swój pierwszy komercyjny lot na trasie Paryż – Londyn. Samolot służył we flocie francuskiego przewoźnika przez 23 lata i została złomowana w 1997 roku. Czterdzieści lat później, 10 maja 2014, Airbus uroczyście obchodził jubileusz wprowadzenia do służby A300. Ostatni lot komercyjny pasażerskiej wersji samolotu w barwach europejskiego przewoźnika, którym były linie Monarch Airlines wykonano w kwietniu 2014 roku.
Ostatni egzemplarz w wersji transportowej został wyprodukowany 12 lipca 2007 na zamówienie firmy FedEx będącej jednym z głównych użytkowników tego typu samolotów – licząc łącznie z Airbusami A310, firma dysponuje flotą liczącą ponad 120 egzemplarzy tych samolotów. Jednocześnie w ofercie Airbusa zastąpiono transportowe wersje A300 dostępną od stycznia 2007 wersją A330-200F.
28 października 2022 roku Airbus A300 obchodzi 50 lat od swojego pierwszego lotu.
Użytkownicy.
Największymi odbiorcami nowych samolotów były linie: UPS (53), FedEx (42), American Airlines (32), Eastern Airlines (34), Thai Airways International (33), Japan Air System (32), Korean Air (32), Air France (23), Lufthansa (23), EgyptAir (17), China Airlines (15), Pan American World Airways (12).
W 2012 największymi użytkownikami były linie: FedEx (71), UPS (53), Mahan Air (21), European Air Transport Leipzig (DHL) (17), Iran Air (14), Air Contractors (DHL) (11).

</doc>
<doc id="528912" url="https://pl.wikipedia.org/wiki?curid=528912" title="A300">
A300



</doc>
<doc id="528913" url="https://pl.wikipedia.org/wiki?curid=528913" title="Pantar">
Pantar

Pantar (, dawniej "Pandai") – wyspa w Indonezji w grupie wysp Alor; powierzchnia 720 km²; długość linii brzegowej 173,8 km. 
Większość powierzchni nizinna, jedynie na południowym krańcu wyspy górzysta (Gunung Sirung 1372 m n.p.m.), porośnięta wilgotnym lasem równikowym; uprawa ryżu, kukurydzy, bawełny, palmy kokosowej; rybołówstwo; rzemiosło artystyczne. Główne miasto to Kabir.

</doc>
<doc id="528915" url="https://pl.wikipedia.org/wiki?curid=528915" title="Tworzywa gradientowe">
Tworzywa gradientowe

Tworzywa gradientowe (ang. "Functionally Graded Materials- FGMs"), są to materiały, w których wzdłuż co najmniej jednego określonego kierunku, uzyskano ciągłą zmianę właściwości użytkowych lub konstrukcyjnych w wybranym procesie technologicznym.
Materiały te znane są od wielu stuleci, choć ich obecna nazwa pojawiła się niedawno. W połowie lat osiemdziesiątych XX wieku, poszukiwano w Japonii tworzywa mogącego stanowić poszycie konstrukcji kosmicznych i lotniczych. Najważniejszym warunkiem, który ten materiał musiał spełniać, była redukcja naprężeń cieplnych wynikających z pracy elementu w gradiencie temperatury rzędu 1300 °C. Dodatkowo wewnątrz kompozytu, przewidziano rozmieszczenie włókien mających za zadanie odprowadzić ciepło, powstające podczas pracy elementu, poza strefę roboczą. Zrealizowanie tego celu przez proste naniesienie jednego typu materiału na drugi nie jest łatwe, a ponadto gwałtowna zmiana parametru funkcjonalnego w niektórych zastosowaniach może być niekorzystna. Stopniowe, kontrolowane przejście pomiędzy właściwościami materiałów składowych, umożliwia w miarę pełną adaptację wyrobu do przewidywanych warunków jego eksploatacji. Pozwala to z kolei obniżyć koszty surowcowe oraz nakłady związane z utrzymaniem i konserwacją elementów konstrukcji. Konieczne jednak jest opracowanie ekonomicznego sposobu formowania tego typu tworzyw, decydującego o szerszych możliwościach ich stosowania. Poszukiwanie nowych i adaptacja już znanych technik, ze szczególnym naciskiem na metody niskonakładowe o wysokiej powtarzalności i wydajności, stanowi właśnie obecny kierunek rozwoju prac nad materiałami FGMs.
Zastosowanie tworzyw gradientowych.
Możliwości wykorzystania tworzyw gradientowych w technice wydają się być prawie nieograniczone. Świadczyć może o tym ankieta przeprowadzona przez czasopismo FGM Forum w 1990 r., której wynikiem było około 200 propozycji możliwych zastosowań materiałów z przestrzennym gradientem właściwości, obejmujących aplikacje w przemyśle maszynowym, optycznym, energetycznym, a nawet zastosowania w fizyce jądrowej oraz medycynie.
Biomateriały.
Jednym z wielu obszarów potencjalnych zastosowań tworzyw z gradientem właściwości jest przemysł biomedyczny. Ceramika z gradientem porowatości, zaprojektowana na wzór żywej tkanki kostnej może służyć do wytwarzania implantów ortopedycznych w chirurgii kostnej. W literaturze można znaleźć także opisy implantów ortopedycznych wykonanych w układzie hydroksyapatyt/ tytan, w którym to bioaktywny hydroksyapatyt odpowiada za mocne połączenie z tkanką organiczną, zaś tytan stosowany jest w części implantu, w której pożądana jest duża stabilność mechaniczna.
Części maszyn.
Również w przemyśle maszynowym tworzywa gradientowe mogą odegrać znaczącą role. Przykładem tu niech będzie technologia wytwarzania kół zębatych. Korpus takiego elementu powinien by odporny na obciążenia dynamiczne, natomiast jego powierzchnia musi być twarda i odporna na ścieranie. Obecnie realizuje się to poprzez nawęglanie powierzchni stalowych kół zębatych. Nowym, przyszłościowym rozwiązaniem jest wytworzenie kół zębatych w taki sposób by wewnętrzne warstwy były wykonane z metalu, natomiast warstwy zewnętrzne z twardej ceramiki- połączonej z metalem poprzez warstwy pośrednie.
Sensory.
W oparciu o koncepcję tworzyw gradientowych powstał również pomysł budowy segmentowych półprzewodnikowych sensorów ciepła. Czujnik taki zbudowany jest z kilku modułów różniących się zależnościami temperaturowo-przewodnikowymi. Dzięki czemu można uzyskać element o wypadkowej charakterystyce prawie niezależnej od temperatury jego pracy, a zmiana przewodności elektrycznej wynika jedynie z ukształtowania profilu warstwy wierzchniej sensora, co pozwala na łatwe monitorowanie temperatury poprzez pomiar napięcia na elektrodach czujnika. Dodatkowo czujnik o takiej budowie może mieć wymiary rzędu kilku dziesiątych milimetra, co umożliwia z kolei jego "wszczepienie" do wnętrza diagnozowanego elementu np. komory spalania silnika odrzutowego. Zamontowany w ten sposób czujnik jest odporny na działanie agresywnego środowiska i ewentualne uszkodzenia mechaniczne.
Aktywatory.
Kolejne zastosowanie tworzywa gradientowe mogą znaleźć jako piezoelektryczne elementy wzbudzające (ang. "Piezoelectric actuator"). Główną wadą zwykłych piezoelektrycznych elementów wzbudzających jest niska niezawodność, wynikająca z łączenia materiałów o odmiennych właściwościach piezoelektrycznych na drodze klejenia (najczęściej żywicą epoksydową). Właściwości warstwy łączącej sprawiają, iż w warunkach niskiej temperatury będzie ona pękać, a w wyższych temperaturach ulegać nadmiernemu pełzaniu. Stąd od wielu już lat trwają badania nad opracowaniem gradientowych piezoelektrycznych elementów wzbudzających w układzie materiałów PZT/ PNN, łączonych dyfuzyjnie.
Gradientowe elementy ogniw paliwowych.
W przypadku stałotlenkowych ogniw paliwowych (ang. "Solid Oxide Fuel Cells- SOFCs"), problemem jest zachowanie odpowiedniej trwałości ogniwa w wysokiej temperaturze pracy rzędu 950 °C, na skutek różnych współczynników rozszerzalności cieplnej poszczególnych jego elementów. Ogniwo takie zbudowane jest z katody wykonanej z (La, Sr)MnO3 oraz anody – cermet Ni/ZrO2, pomiędzy którymi znajduje się stały elektrolit (ZrO2 stabilizowany tlenkiem itru). Zastosowanie technologii materiałów FGMs, pozwala osiągnąć sprawność nawet o 40% większą w porównaniu do ogniwa paliwowego wykonanego w sposób "klasyczny".
Inne zastosowania.
Oprócz powyższych zastosowań tworzywa gradientowe mogą być stosowane jako: warstwy łączące materiały o odmiennych właściwościach, materiały na łopatki turbin, materiały na komory spalania silników odrzutowych, filtry o kontrolowanym gradiencie porowatości, materiały na narzędzia skrawające, elementy laserów półprzewodnikowych GRINSCH (ang. "Graded- Index, Separate Confinent Heterostructure"), soczewki i światłowody gradientowe, elementy pancerzy ochronnych, głowice do odwiertów głębinowych, materiały na bariery cieplne (ang."Thermal Barrier Coatings"), elementy pomp piezoelektrycznych, warstwy odporne na ścieranie, materiały dla energetyki termojądrowej (projekt "ITER- International Thermonuclear Experimental Reactor") i inne.
Metody formowania tworzyw gradientowych.
W technologii materiałów znanych jest wiele metod formowania, jednak nie każda z nich zapewnia, wymaganą dla materiałów wieloskładnikowych, jednorodność zagęszczenia, powtarzalność oraz wytrzymałość w stanie surowym i po spiekaniu otrzymanego elementu. Specjalne miejsce zajmują tu techniki formowania tworzyw z przestrzenną transformacją właściwości użytkowych. Metody te muszą umożliwiać kontrolowaną zmianę składu, gęstości itp. wzdłuż określonego kierunku w wyrobie. Dla osiągnięcia tego konieczne jest, aby już w fazie projektowania technologii wykonania, przewidziane było wytworzenie w tym samym czasie produktu o pożądanej mikro i makrostrukturze wraz z nadaniem mu odpowiedniego końcowego kształtu. Rozpatrując procesy zachodzące w trakcie formowania wyrobu, można wyróżnić:
Natryskiwanie plazmowe.
Jedną z wielu technik wytwarzania materiałów gradientowych jest natryskiwanie plazmowe. Metoda ta polega na wprowadzeniu w strumień plazmy, najczęściej proszkowego materiału, gdzie następuje jego nadtopienie (lub całkowite stopienie), po czym zostaje on z dużą prędkością naniesiony na podłoże. Istnieją przy tym dwie zasadnicze możliwości prowadzenia procesu natryskiwania. Pierwszy polega na wykorzystaniu jednego palnika, do którego wprowadzana jest stopniowo zmieniana mieszanina proszków. W drugim wariancie, wykorzystuje się system palników, z których każdy zasilany jest innym proszkiem. Zwłaszcza zastosowanie kilku palników pozwala na łatwe i wydajne prowadzenie procesu.
Nakładanie laserowe.
Kolejną metodą otrzymywania tworzyw FGM jest technika spiekania laserowego połączona ze zintegrowanym systemem dozowania proszków (ang. "Laser cladding"). W metodzie tej mieszanina proszków, dostarczana jest poprzez układ zasilający precyzyjnie do miejsca syntezy, w którym poddawana jest działaniu strumienia laserowego. W literaturze można znaleźć opis sposobu wytwarzania tą techniką elementów w układzie Ni/Cr3C2, z zastosowaniem lasera 600W Nd-YAG. W pracy tej uzyskano przejście gradientowe o zmiennej zawartości fazy węglikowej w zakresie 0-80% objętości. Bardzo dokładne doprowadzenie proszku do miejsca jego osadzania, umożliwia nanoszenie materiałów o wyższej temperaturze topnienia na materiały o niższej temperaturze topnienia bez uszkadzania ich powierzchni, ponieważ nie jest ona poddawana bezpośrednio działaniu wiązki laserowej.
Infiltracja preformu.
Również infiltracja jest odpowiednią metodą wytwarzania materiałów FGMs (ang. "Functionally Gradient Materials") zawierającego składniki o bardzo różnych temperaturach topnienia. W procesie tym preform z materiału o wyższej temperaturze topnienia – posiadający gradient porowatości, infiltrowany jest drugim stopionym komponentem. Preform może zawierać tylko pory otwarte, a także posiadać możliwie wysoką wytrzymałość mechaniczną, aby nie ulec zniszczeniu w trakcie trwania procesu infiltracji. Techniką tą można uzyskać tworzywa: metaliczno/ceramiczne, szkło/ceramiczne, polimerowo/ceramiczne, gdzie preform wykonany jest z materiału ceramicznego. Odmianą tej metody jest impregnacja wiązki włókien stopionym metalem z jednoczesnym ich nawijaniem. W zależności od prędkości nawijania włókna możliwa jest zmiana ich zawartości w granicach 25-60%.
Osadzanie elektroforetyczne.
Inną techniką wytwarzania tworzyw gradientowych jest osadzanie elektroforetyczne. Proces ten polega na wykorzystaniu zjawiska ruchu naładowanych cząstek fazy rozproszonej układu koloidalnego, znajdującego się w polu elektrycznym, względem fazy rozpraszającej. W przypadku zawiesin wieloskładnikowych, każdy ze składników charakteryzuje się inną ruchliwością, stąd w czasie trwania procesu, stężenie cząstek bardziej ruchliwych spada- natomiast stężenie pozostałych komponentów w zawiesinie wzrasta. Metoda ta umożliwia wytwarzanie ceramicznych złączy gradientowych o grubości rzędu do 3,5 mm, nawet na elementach o bardzo złożonej geometrii.
Osadzanie sedymentacyjne.
Kolejną znaną techniką formowania materiałów FGM jest osadzanie sedymentacyjne. Podczas osadzania mieszanin proszków w kolumnie sedymentacyjnej, proszki te poruszają się z różną prędkością. Głównymi parametrami kontrolującymi proces, są zarówno właściwości proszków (gęstość, kształt ziaren i ich rozmiar), jak również i właściwości cieczy (gęstość, lepkość, zwilżalność proszków). Należy zauważyć, iż na jakość formowanego złącza zasadniczy wpływ ma rozkład ziarnowy proszków. Najlepsze efekty osiąga się stosując monofrakcje proszków o zbliżonych gęstościach. Metoda ta umożliwia formowanie kształtek o niewielkich rozmiarach i prostych kształtach.
Prasowanie proszków.
Formowanie tworzyw gradientowych metodą prasowania, kolejno zasypanych warstw proszków, można realizować dwoma sposobami: poprzez prasowanie na gorąco oraz poprzez prasowanie na zimno połączone ze spiekaniem swobodnym. W obu tych metodach proszki mogą być zasypywane ręcznie lub też automatycznie. Techniki te umożliwia uzyskanie tworzywa z gradientem stopniowym (warstwowym). Ze względu na opłacalność, przy ewentualnej produkcji seryjnej, liczba warstw nie powinna być zbyt duża (do kilku warstw). Dodatkowym ograniczeniem jest również grubość zasypywanej warstwy (nie mniej niż 1 mm). Niewątpliwymi natomiast zaletami jest wysoka powtarzalność eksperymentalna i szybkość całego procesu.
Inne metody formowania.
Innymi znanymi metodami otrzymywania tworzyw gradientowych są:
i) metoda laminowania folii ceramicznych uzyskanych techniką odlewania na ruchome podłoże (ang. "Tape Casting") oraz techniką prasowania walcowego (ang. "Roll Pressing", ii) metodą odlewania odśrodkowego (ang. "Centrifugal Casting"), iii) metodą natryskiwania wilgotnego proszku, iv) metodą chemicznego osadzania z fazy gazowej ("CVD"), v) metodą fizycznego osadzania z fazy gazowej ("PVD").
Metody konsolidacji tworzyw gradientowych.
Warto zauważyć, iż w niektórych metodach formowanie zachodzi jednocześnie wraz z nadawaniem tworzywu jego finalnych właściwości (natryskiwanie plazmowe itp.). W pozostałych zaś technikach następuje jedynie początkowe zaformowanie "zielonej" kształtki, którą dopiero należy poddać końcowej konsolidacji, najczęściej poprzez spiekanie pod ciśnieniem lub spiekanie swobodne. Wpływ na ostateczną jakoś spiekanego elementu gradientowego ma wiele czynników, do których głównie można zaliczy: i) stopień zagęszczenia kształtki, ii) wielkość ziaren spiekanych proszków, iii) zastosowanie aktywatorów spiekania, iv) wzajemna zwilżalność faz w układzie, v) zastosowanie podczas spiekania zewnętrznego ciśnienia, vi) wybór funkcji zmiany kompozycji proszków. Powyższymi czynnikami można w pewnym zakresie sterowa, nie mniej dla każdego układu łączonych materiałów należy indywidualnie dobra odpowiednie parametry procesu konsolidacji, w odniesieniu do istniejącej wiedzy o mechanizmach zachodzących w trakcie spiekania proszków ceramicznych czy też metalicznych.
Istnieje też pewna grupa metod konsolidacji bazujących na spiekaniu mikrofalowym, lub też na samorozwijającej się syntezie wysokotemperaturowej SHS (ang. "Self- propagating High- temperature Synthesis"), niemniej są to metody skomplikowane, najczęściej nie zapewniające odpowiedniego zagęszczenia.

</doc>
<doc id="528921" url="https://pl.wikipedia.org/wiki?curid=528921" title="Richard Hunt">
Richard Hunt



</doc>
<doc id="528924" url="https://pl.wikipedia.org/wiki?curid=528924" title="Zasady Zaboru Ferengi">
Zasady Zaboru Ferengi

Zasady Zaboru Ferengi () – zbiór zasad, którymi posługuje się fikcyjna rasa kosmicznych kupców Ferengi.
Zasady zaboru zostały spisane wiele tysięcy lat temu przez Wielkiego Nagusa Ginta. Istnieje 285 kanonicznych zasad. Poniżej jest przedstawiona ich treść. W nawiasach podane są tytuły odcinków i seriali z jakich pochodzą.
Pięć Stopni Zaboru Ferengi.
Istnieje również koncepcja Pięć Stopni Zaboru Ferengi.

</doc>
<doc id="528930" url="https://pl.wikipedia.org/wiki?curid=528930" title="Inwerter">
Inwerter



</doc>
<doc id="528934" url="https://pl.wikipedia.org/wiki?curid=528934" title="Ceramiczne warstwy antybalistyczne">
Ceramiczne warstwy antybalistyczne

Ceramiczne warstwy antybalistyczne – materiał służący do ochrony sprzętu wojskowego i innych obiektów specjalnych przed działaniem czynnika niszczącego. 
Ze względu na rozwój technik wykrywania i zwalczania przeciwnika wzrasta niebezpieczeństwo przebicia pociskami pancerza. Ponadto coraz częściej dąży się do redukowania masy pojazdów bojowych ze względu na możliwość ich szybkiego transportu powietrznego, stającego się obecnie wymogiem taktycznym. Powoduje to, że grube monolityczne pancerze stalowe stopniowo wychodzą z użycia. Obecnie dużą uwagę zwraca się na możliwość wykorzystania tworzyw kompozytowych do budowy nowoczesnych pancerzy, zwłaszcza z zastosowaniem jako głównej warstwy ceramiki konstrukcyjnej ze względu na jej dużą twardość w powiązaniu z niską gęstością. Rolą warstwy ceramiki jest rozproszenie i pochłonięcie energii pocisku, w trakcie jego fragmentacji. Oprócz tego istotną cechą ceramicznych warstw ochronnych jest zmiana toru wnikania pocisku podczas ich przebijania. Zmiana kierunku penetracji pocisku w przebijanej ceramice jest podstawą do takiego sposobu zaprojektowania war­stwy lub kilku warstw ceramicznych w konstrukcji pancerza kompozytowego, aby móc skutecznie rozproszyć energię ki­netyczną pocisków przeciwpancernych. Stwierdzono również, że nie tylko grubość danego rodzaju ceramiki ma istotny wpływ na jej zdolność ochron­ną, ale i to, czy ceramika o danej grubości jest monolitem, czy skła­da się z kilku oddzielnych płytek. Kilka płytek ceramicznych stykających się ze sobą stanowi moduł ochronny mniej skuteczny niż jedna płyta ceramiczna o łącznej grubości tych płytek. Jest to ważny szczegół technologiczny, ponieważ wyni­ka z niego, że pancerz służący do ochrony przed pociskami o wysokiej energii powinien zawierać jedynie płytki ceramiczne o dużej grubości i powierzchni. Powyższe spostrzeżenia stały się przesłanką do podjęcia prac nad gradientowymi warstwami ochronnymi. Wstępnie przeprowadzone testy wydają się potwierdzać słuszność tego rozwiązania. 

</doc>
<doc id="528940" url="https://pl.wikipedia.org/wiki?curid=528940" title="Richard Hunt (rzeźbiarz)">
Richard Hunt (rzeźbiarz)

Richard Hunt (ur. 12 września 1935 w Chicago) – amerykański rzeźbiarz.
Życiorys.
Richard Hunt od wczesnych lat interesował się sztuką, jego matka była artystką. Uczęszczał do Englewood Technical Prep Academy, a następnie studiował w School of the Art Institute of Chicago.

</doc>
<doc id="528943" url="https://pl.wikipedia.org/wiki?curid=528943" title="Dixie Bibb Graves">
Dixie Bibb Graves

Dixie Bibb Graves (ur. 26 lipca 1882, zm. 21 stycznia 1965) – żona amerykańskiego polityka Davida Bibba Gravesa, który w latach 1927-1931 oraz 1935-1939 pełnił, jako demokrata, urząd gubernatora stanu Alabama, jako pierwsza osoba zajmująca ten urząd przez dwie czteroletnie kadencje.
Urodzona jako Dixie Bibb na plantacji nieopodal Montgomery w rodzinnej Alabamie była spokrewniona z dwoma pierwszymi gubernatorami stanu, Williamem Wyattem Bibbem i Thomasem Bibbem, a także kuzynką swego przyszłego męża, co nie przeszkodziło, z racji na daleki stopień pokrewieństwa, w ich małżeństwie.
Dixie uczęszczała do szkół publicznych, a następnie była działaczką społeczną. Przewodniczyła m.in. "United Daughters of the Confederacy" w latach 1915-1917, zasiadała w radach szkolnych oraz była aktywna w ruchu antyalkoholowym i na rzecz równouprawnienia kobiet.
Kiedy w roku 1937 prezydent Franklin Delano Roosevelt mianował senatora Hugo Blacka z Alabamy do Sądu Najwyższego Stanów Zjednoczonych, gubernator Bibb mianował na jego miejsce swoją żonę, jako demokratkę, na jego miejsce w Senacie do czasu dokończenia kadencji. Dixie Bibb Graves była czwartą kobietą zasiadającą w Senacie federalnym i pierwszą z Alabamy (drugą, także mianowaną, była Maryon Pittman Allen). Nie ubiegała się o własną kadencję i zasiadała w izbie wyższej Kongresu od 20 sierpnia 1937 do 10 stycznia 1938. W roku następnym jej mąż odszedł ze stanowiska gubernatora. Przeżyła go i zmarła w Montgomery. Pochowano ją na Greenwood Cemetery.

</doc>
<doc id="528949" url="https://pl.wikipedia.org/wiki?curid=528949" title="Notacanthoidei">
Notacanthoidei



</doc>
<doc id="528951" url="https://pl.wikipedia.org/wiki?curid=528951" title="Sejm trzebiatowski">
Sejm trzebiatowski

Sejm trzebiatowski – landtag z 1534 roku, na którym zdecydowano o przyjęciu na Pomorzu Zachodnim nauki protestanckiej jako religii państwowej.
Geneza landtagu.
Reformacja na Pomorzu Zachodnim zapoczątkowana została za czasów Bogusława X. Wiązała ona się, podobnie jak w innych księstwach Rzeszy, z wewnętrznym kryzysem struktur Kościoła rzymskokatolickiego, słabą efektywnością podejmowanych reform, rozwojem humanizmu wśród nauczycieli Uniwersytetu w Greifswaldzie, narastającą krytyką ze strony wiernych do poczynań duchownych a przede wszystkim opozycją do przywilejów kleru i jego zeświecczenia. Wszystko to prowadziło do łatwości, z jaką społeczeństwo pomorskie było skłonne słuchać nauk Marcina Lutra.
W pierwszej połowie XVI wieku w dużych handlowych ośrodkach m.in.: Strzałowie, Szczecinie, Słupsku zaczęło dochodzić do wystąpień mieszczan przeciwko księżom. Patrycjat tych miast zaczął wypędzać proboszczów katolickich i na ich miejsce powoływać protestanckich kaznodziejów. Opozycją dla miast było rycerstwo pomorskie nadal pozostające przy katolicyzmie i wspierające zachowanie katolickiej organizacji kościelnej z biskupem kamieńskim na czele. Początkowo w obozie kontrreformacyjnym była również rodzina książęca Gryfitów, jednak z czasem, głównie za sprawą księcia Barnima IX Pobożnego, zaczęła ona być skłonna do tolerancji względem innowierców. Władcy Pomorza Zachodniego zaczęli też liczyć na to, że przyjęcie nauki ewangelickiej pozwoli im podreperować własny budżet, a sekularyzacja klasztorów, dóbr parafialnych i biskupich powiększy ich domenę.
Sejm i jego konsekwencje.
Zgodnie z obowiązującym prawem na 13 grudnia 1534 roku książęta pomorscy zwołali do Trzebiatowa sejm ziemski dla przedyskutowania ze stanami pomorskimi kwestii konwersji i przyjęcia protestantyzmu jako religii państwowej.
W dzień św. Łucji w trzebiatowskiej kaplicy Świętego Ducha pod przewodnictwem Barnima IX Pobożnego, Filipa I i w obecności biskupa kamieńskiego Erazma Manteuffela zebrał się landtag. Stany pomorskie, w których obradach większość stanowili duchowni i szlachta nie zgodzili się na przyjęcie protestantyzmu i negatywnie wypowiedzieli się na temat wszelkich zmian. Książęta jednak nie posłuchali obradujących i korzystając ze swoich przywilejów ogłosili publicznie swoją konwersję i utworzenie kościoła państwowego. Przyjęcie reformacji przez władców oznaczało natychmiastowe podporządkowanie się tej decyzji przez wszystkich sejmujących.
Sejm Trzebiatowski zapoczątkował na Pomorzu Zachodnim reformację według ordynacji kościelnej napisanej w 1535 roku przez doktora teologii, luteranina i byłego norbertanina spod Trzebiatowa, Jana Bugenhagena. W wyniku jej postanowień przeprowadzono sekularyzację dóbr kościelnych w księstwach pomorskich, wprowadzono liturgię protestancką, utworzono konsystorz i urząd superintendenta, zlikwidowano dominium biskupie, które stało się własnością książąt. Stworzono kościół państwowy o nazwie Pomorski Kościół Ewangelicki (niem. "Pommersche Evangelische Kirche"), którego biskupami w latach 1557-1637 byli przedstawiciele dynastii Gryfitów.
Niezrealizowane zamierzenia.
Podczas sejmu trzebiatowskiego podjęto decyzję o powołaniu uniwersytetu w Szczecinie, jednak przez wzgląd na bliskość uczelni w Greifswaldzie nie doszło do jej realizacji. 
450 lat później, 21 lipca 1984 roku, podobną uchwałę podjął polski Sejm, i dopiero na jej mocy powstał Uniwersytet Szczeciński.

</doc>
<doc id="528960" url="https://pl.wikipedia.org/wiki?curid=528960" title="Ferenginar">
Ferenginar



</doc>
<doc id="528963" url="https://pl.wikipedia.org/wiki?curid=528963" title="Dekanat Jastrzębie Zdrój">
Dekanat Jastrzębie Zdrój



</doc>
<doc id="528965" url="https://pl.wikipedia.org/wiki?curid=528965" title=".int">
.int

.int – internetowa domena najwyższego poziomu, przeznaczona dla międzynarodowych organizacji rządowych. W praktyce jednak często używana jest przez organizacje pozarządowe. 

</doc>
<doc id="528968" url="https://pl.wikipedia.org/wiki?curid=528968" title="Geir Haarde">
Geir Haarde

Geir Hilmar Haarde (wym. ; ur. 8 kwietnia 1951 w Reykjavíku) – islandzki polityk, długoletni parlamentarzysta, minister w różnych resortach, w latach 2005–2009 przewodniczący Partii Niepodległości, od 2006 do 2009 premier Islandii.
Życiorys.
Urodził się jako syn Norwega Tomasa Haardego (1901–1962) i jego żony Islandki Anny Steindórsdóttir (1914–2006). W odróżnieniu od większości Islandczyków nie posługuje się nazwiskiem tworzonym od imienia ojca. Studiował w USA, gdzie w 1973 ukończył ekonomię na Brandeis University w Waltham. Uzyskał następnie magisterium ze stosunków międzynarodowych na Uniwersytecie Johnsa Hopkinsa (1975) i z ekonomii na University of Minnesota (1977). Pracował jako ekonomista w departamencie międzynarodowym islandzkiego banku centralnego (1977–1983) i doradca polityczny ministra finansów (1983–1997).
Zaangażował się w działalność polityczną w ramach Partii Niepodległości. W 1987 został po raz pierwszy wybrany do Althingu, w parlamencie zasiadał nieprzerwanie do 2009. W 1995 przewodniczył Radzie Nordyckiej. W latach 1998–2005 w rządach Davíða Oddssona i Halldóra Ásgrímssona pełnił funkcję ministra finansów, następnie w gabinecie drugiego z nich objął stanowisko ministra spraw zagranicznych. Od 1999 był wiceprzewodniczącym swojego ugrupowania, w 2005 zastąpił Davíða Oddssona na funkcji przewodniczącego Partii Niepodległości.
W czerwcu 2006 został desygnowany na stanowisko premiera, kiedy rezygnację złożył Halldór Ásgrímsson. Urząd ten objął 15 czerwca 2006. Kryzys finansowy, który w 2008 spowodował załamanie gospodarki Islandii, był również przyczyną fali protestów przeciwko jego rządowi. 23 stycznia 2009 premier zapowiedział przedterminowe wybory i swoją rezygnację, motywując to chorobą nowotworową. Nie zmieniło to nastrojów w kraju – następnie dnia w kolejnej demonstracji w Reykjavíku uczestniczyło około 6000 osób. 26 stycznia Geir Haarde podał swój rząd do natychmiastowej dymisji. 1 lutego na czele rządu stanęła Jóhanna Sigurðardóttir, a 29 marca na stanowisku przewodniczącego partii zastąpił go Bjarni Benediktsson. Od 2009, po wycofaniu się z bieżącej polityki, zajmował się działalnością konsultingową.
We wrześniu 2010 parlament nieznaczną większością głosów przegłosował postawienie byłego premiera przez specjalnym trybunałem Landsdómur w związku z oskarżeniami o doprowadzenie do załamania się systemu finansowego Islandii. W kwietniu 2012 został uznany za winnego jednego z czterech zarzutów (niezwoływania antykryzysowych posiedzeń rządu), oddalenie poważniejszych zarzutów skutkowało także odstąpieniem od wymierzenia kary.
W 2015 objął stanowisko ambasadora Islandii w Stanach Zjednoczonych.

</doc>
<doc id="528969" url="https://pl.wikipedia.org/wiki?curid=528969" title="Stadiony w Meksyku">
Stadiony w Meksyku



</doc>
<doc id="528972" url="https://pl.wikipedia.org/wiki?curid=528972" title="Teatr Dramatyczny im. Jerzego Szaniawskiego w Płocku">
Teatr Dramatyczny im. Jerzego Szaniawskiego w Płocku

Teatr Dramatyczny im. Jerzego Szaniawskiego w Płocku – płocki teatr, który rozpoczął swoją działalność 20 sierpnia 1812 roku dzięki staraniom ówczesnego prefekta departamentu płockiego Rajmunda Rembielińskiego. Siedzibą teatru stał się budynek kościoła św. Trójcy.
W 1940 roku Niemcy rozebrali budynek, a tym samym zakończyli działalność teatru.
Dzięki staraniom społeczeństwa został powołany Teatr Płocki, który swoją działalność rozpoczął 12 stycznia 1975 roku. Pięć lat później otrzymał imię Jerzego Szaniawskiego.
W grudniu 2005 r. rozpoczął się generalny remont budynku, a 1 lutego 2008 r. teatr został ponownie otwarty. Koszt inwestycji to 25 mln złotych.
Dyrektorem naczelnym teatru jest Zygmunt Marek Mokrowiecki.
Zespół artystyczny.
W sezonie 2016/2017 w skład zespołu artystycznego teatru wchodzą aktorzy Zdzisława Bielecka, Magdalena Bogdan, Dorota Cempura, Hanna Chojnacka-Gościniak, Sylwia Krawiec, Barbara Misiun, Katarzyna Wieczorek, Grażyna Zielińska, Hanna Zientara, Piotr Bała, Krzysztof Bień, Henryk Błażejczyk, Szymon Cempura, Henryk Jóźwiak, Bogumił Karbowski, Jacek Mąka, Łukasz Mąka, Zygmunt Marek Mokrowiecki, Mariusz Pogonowski oraz Marek Walczak.
W przeszłości na scenie teatru występowali także m.in. Katarzyna Anzorge, Katarzyna Anna Małolepsza, Magdalena Tomaszewska, Andrzej Hausner, Jan Kołodziej, Witold Mierzyński, Przemek Pawlicki, Zbigniew Płoszaj, Mariusz Pogonowski i Jan Nowicki.

</doc>
<doc id="528976" url="https://pl.wikipedia.org/wiki?curid=528976" title="Anfield">
Anfield



</doc>
<doc id="528979" url="https://pl.wikipedia.org/wiki?curid=528979" title="Franciszek Morawski (1783–1861)">
Franciszek Morawski (1783–1861)

Franciszek Dzierżykraj Morawski, ps. i krypt.: "Autor „Wizyty w sąsiedztwie”; F. M.; Fr. M.; X" (ur. 2 kwietnia 1783 w Pudliszkach, zm. 12 grudnia 1861 w Luboni k. Leszna) – polski generał dywizji, minister wojny w Rządzie Narodowym w czasie powstania listopadowego, poeta, krytyk literacki i teatralny, tłumacz i dramatopisarz.
Życiorys.
Syn Wojciecha i Zofii Szczanieckiej. Pierwsze nauki pobierał w rodzinnym domu w Belęcinie. Wykształcenie odebrał w Lesznie (na pensji) i Frankfurcie, gdzie przez 4 lata studiował prawo. Pracował następnie jako aplikant w sądzie frankfurckim, a potem (przez 2 lata) jako asesor w Kaliszu. Wkrótce potem gospodarował w Kotowiecku i Luboni.
Na początku lat 20. XIX wieku poślubił wychowankę puławską, Anielę Wierzchowską, z którą dochował się dwojga dzieci: syna Tadeusza i córki Marii Anny (1822–1891). Po kilku latach małżeństwa owdowiał (1825).
Kariera wojskowa.
W listopadzie roku 1806 wstąpił w Poznaniu do napoleońskiej gwardii honorowej, a potem do piechoty, gdzie służył (jako podporucznik) w 1. pułku piechoty A. Sułkowskiego (późniejszym 9. pułku piechoty 3. legii). W kampanii napoleońskiej 1807 walczył pod Tczewem (luty, awans na porucznika), Gdańskiem (oblężenie, awans na kapitana), Kołobrzegiem (po oblężeniu, odznaczony Krzyżem Kawalerskim Virtuti Militari). W kampanii 1809 był adiutantem polowym gen. inspektora piechoty Stanisława Fiszera, w bitwie pod Raszynem awansowany na podpułkownika. 4 maja 1809 mianowany został szefem batalionu w 12. pułku piechoty i walczył pod Sandomierzem, a 27 grudnia 1810 zyskał awans na grosmajora tegoż pułku. W latach 1811–1812 przebywał w twierdzy Modlin.
W kampanii 1812 pełnił obowiązki dowódcy 16. Dywizji Piechoty i walczył pod Smoleńskiem (po zdobyciu, został szefem sztabu 18. dywizji gen. K. Kniaziewicza, V korpusu – 8 października 1812 awansowany na pułkownika), Tarutino (po bitwie, odznaczony Krzyżem Kawalerskim Legii Honorowej) i nad Berezyną. Po tej kampanii przeszedł (jako adiutant-komendant) do sztabu ks. Józefa Poniatowskiego.
W kampanii saskiej 1813 został szefem sztabu 1. dywizji kawalerii gen. Antoniego Sułkowskiego i wziął udział w bitwie pod Lipskiem (po bitwie, odznaczony Złotym Krzyżem Oficerskim Legii Honorowej). W latach 1813–1814 był szefem sztabu głównego wojsk polskich. Po upadku Napoleona wysłany po jeńców polskich do Danii.
Od 5 lutego 1815 służył w armii Królestwa Polskiego. Do roku 1819 był podszefem w sztabie głównym armii Królestwa Kongresowego (awans do stopnia generała brygady, 1819). W latach 1820–1826 był dowódcą 3. bryg. 2. dywizji piechoty w Zamościu (dowodził nią chwilowo już w roku 1818). Od roku 1826 dowodził 1. bryg. 2. dywizji piechoty w Lublinie. Odznaczony Orderem Świętego Stanisława I klasy w 1829 roku. W 1830 roku został nagrodzony Znakiem Honorowym za 20 lat służby.
Wybuch powstania listopadowego zastał go w Lublinie, gdzie objął dowództwo swej brygady. 30 stycznia 1831 został mianowany na stanowisko generała dyżurnego armii powstańczej. Ponosił odpowiedzialność za organizację, uzbrojenie, sprawy personalne, sądowe i zdrowia. Był związany z Kaliszanami. Został ministrem wojny (8 marca – 11 września 1831) w rządzie powstańczym. Często występował w Sejmie. 11 września 1831 roku na znak protestu przeciw zaczętym rokowaniom złożył dymisję z funkcji ministra wojny. Uczestniczył w nich jednak jako członek delegacji polskiej. Przez gen. Macieja Rybińskiego w Nowym Dworze Mazowieckim mianowany na stanowisko pełnomocnika do spraw układu. Rokowania prowadził z gen. Fiodorem Bergiem wysłannikiem feldmarszałka Iwana Paskiewicza. Przebieg ich relacjonował Sejmowi w Zakroczymie i Słupnie. Na Radzie Wojennej głosował za przyjęciem warunków kapitulacji. Miał wejść w skład delegacji, która miała się udać do cara Mikołaja I. Po zajściu pomiędzy gen. Janem Nepomucenem Umińskim a wodzem naczelnym gen. Maciejem Rybińskim opuścił Nowy Dwór, powołując się na dymisję z 11 września 1831. Po upadku powstania złożył przysięgę wierności carowi Mikołajowi I i został zesłany do Wołogdy.
W drugiej połowie roku 1833 (latem) powrócił i osiadł w Luboni, gdzie od roku 1834 zajmował się gospodarką i pisaniem utworów literackich. Tam też, w wieku 78 lat umarł (12 grudnia 1861). Pochowany na cmentarzu przykościelnym w Oporowie.
Twórczość i udział w życiu literackim.
Brał czynny udział w życiu literackim, należał do Towarzystwa Iksów (1815–1819), a od roku 1819 był członkiem Towarzystwa Przyjaciół Nauk i loży masońskiej, a także Poznańskiego Towarzystwa Przyjaciół Nauk. Uczestniczył w obiadach literackich Wincentego Krasińskiego i bywał częstym gościem Izabeli i Adama Kazimierza Czartoryskich w ich pałacu w Puławach. W 1831 roku w jego majątku w Luboni gościł Adam Mickiewicz.
Tworzył poezje, dramaty, pisał bajki. Był płodnym krytykiem literackim i teatralnym, felietonistą. Zajmował się także tłumaczeniami, m.in. utworów Racine’a, Szekspira, Byrona. Z prac Franciszka Morawskiego ukazały się m.in.:
Ważniejsze utwory.
Artykuły i drobne utwory Morawskiego ogłaszano w: „Almanach Lubelski na r. 1815”, „Astrea” (1821–1822), „Biblioteka Polska” (1826), „Czas” (1851), „Czas. Dodatek Miesięczny” (1856–1857), „Dziennik Literacki” (1852, nr 24, 81), „Dziennik Poznański” (1860, nr 184), „Dziennik Warszawski” (1828, nr 33), „Echo Miast Polskich” (Paryż 1843, nr 1), „Feniks” (1831), „Gazeta Codzienna Narodowa i Obca” (1819, nr 125, 177), „Gazeta Korespondenta Warszawskiego i Zagranicznego” (1815–1819; 1826, nr 188), „Gazeta Krakowska” (1814), „Gazeta Warszawska” (1816–1819; 1827; tu głośna, wyd. anonimowo bajka: "Kogutek i gąsięta", 1827, nr 105 – S. Kawyn... Wrocław 1963, jak wyżej poz. 8, przedr. W. Billip w: "Mickiewicz w oczach współczesnych...", Wrocław 1962), „Kronika Emigracji Polskiej” (1834, t. 2), „Kronika Wiadomości Krajowych i Zagranicznych” (1857, nr 194; 1858, nr 159), „Kurier Warszawski” (1829, nr 27), „Magazyn Mód” (1843), „Melitele” (1829–1830), „Motyl” (1828), „Narodowość” (Paryż 1841), „Niezapominajki” (1838), „Noworocznik Litewski” (Petersburg 1838), „Noworocznik Litewski na r. 1831”, „Pamiętnik Warszawski” (1815–1821), „Pątnik Narodowy” (1827), „Przegląd Poznański” (1850–1861), „Przyjaciel Ludu” (1837–1842), „Rozmaitości” (Lwów 1819, 1828), „Tygodnik Polski” (1818–1820), „Tygodnik Polski i Zagraniczny” (1818), „Wanda” (1820, 1828), „Wiadomości Polskie” (Paryż 1856, zeszyt 21).
Kilka wierszy z rękopisów Morawskiego ogłoszono w czasopismach i publikacjach: „Biblioteka Warszawska” (1866, t. 3; 1877, t. 1), „Pamiętnik Litewski” (rocznik 47, 1956, zeszyt 3), „Przegląd Lwowski” (1875–1882), „Unia” (1882, nr 12), A. Bar: "Kumoszki na Parnasie", Kraków (1947). Ponadto jego drobne wiersze i pisma prozą – zobacz Wydania zbiorowe t. 1–2, 4.
Wiele utworów Morawskiego przedrukowały różne antologie i zbiory, m.in.: W. Borowy: "Od Kochanowskiego do Staffa", Lwów 1930 i wyd. następne; J. Tuwim: "Księga wierszy polskich XIX w." t. 1, Warszawa 1954, wyd. 2 Warszawa 1956; S. Czernik, J. Huszcza, J. Saloni: "Księgi humoru polskiego", Łódź 1958; P. Hertz, jak wyżej poz. 1.
Rękopisy z autografami i kopiami utworów Morawskiego znajdują się, m.in.: Archiwum Główne Akt Dawnych (Archiwum Wilanowskie, sygn. 136); Biblioteka Jagiellońska, sygn. 4344, 9296/II, 9297/IV, 9298/IV (odpowiedź na krytykę "Dworca"), 9299/IV (pisma prozą nieobjęte Wydaniami zbiorowymi), 9308/II–9312/II, 9314/II; Biblioteka Narodowa, sygn. 2932, 2981; Ossolineum, sygn. 1285/I, 1286/I, 12160/I, 12162/I, 12323/I, 12372/I, 12895/II, 12979/I; wiele rękopisów z Biblioteki Krasińskich zniszczono w roku 1944.
Kilka wierszy w przekładzie na języki obce ukazało się w publikacjach:
Przekłady.
Ponadto drobne przekłady z: G. G. Byrona, J. F. La Harpe’a, P. D. E. Lebruna, H. W. Longfellowa, T. Moore’a, F. Raynouarda, F. Schillera i innych wydano w: Ważniejszych utworach poz. 11, Wydaniach zbiorowych t. 3 oraz w czasopismach (jak wyżej Ważniejsze utwory).
Odznaczenia.
Odznaczenia te (wraz z synowskimi – Tadeusza) w latach 70. XX w. zostały przez rodzinę Dzierżykraj-Morawskiego przekazane do zbiorów Gabinetu Numizmatycznego (od 1996 Działu Numizmatycznego) Muzeum Narodowego w Szczecinie. Kolekcję tworzą – ordery: Virtuti Militari (III klasy), św. Stanisława I klasy (z 2 gwiazdami orderowymi – przed i po 1832 r.), św. Anny II klasy z brylantami, św. Włodzimierza III klasy oraz miniaturki orderowe: Orderu Virtuti Militari (III klasy) i Orderu św. Stanisława, a także Znak Honorowy za 20 lat Służby Wojskowej (nr inw. MNS-N-12255/1-2; MNS-N-12256/1-4; MNS-N-12294; MNS-N-14021; MNS-N-12257; MNS-N-12258).

</doc>
<doc id="528980" url="https://pl.wikipedia.org/wiki?curid=528980" title="Piren">
Piren

Piren – organiczny związek chemiczny, policykliczny węglowodór aromatyczny zbudowany z czterech sprzężonych pierścieni benzenowych.
Piren jest w temperaturze pokojowej bezbarwną substancją krystaliczną. Po raz pierwszy został wyodrębniony przez Carla Gräbego, ze smoły pogazowej, będącej produktem ubocznym suchej destylacji węgla kamiennego (w niegdysiejszym procesie produkcji gazu miejskiego). Otrzymuje się go przez wyodrębnianie z sadzy, powstałej w czasie niezupełnego spalania węgla kamiennego lub substancji organicznych. Piren jest słabo toksyczny, ale bardzo mocno rakotwórczy. Atakuje nerki i wątrobę.
Komercyjnie jest wykorzystywany jako składnik pigmentów, pestycydów i środek plastyfikujący tworzywa sztuczne. W laboratoriach służy często jako wygodny wzorzec do spektroskopii fluorescencyjnej.
W krysztale i niektórych roztworach piren tworzy silnie z sobą związane dimery sandwichowe.
Piren jest rozpuszczalny w alkoholu, eterze. Roztwory pirenu wykazują niebieską fluorescensję.

</doc>
<doc id="528981" url="https://pl.wikipedia.org/wiki?curid=528981" title="Solor">
Solor

Solor () – wyspa w Indonezji w grupie wysp Solor. Ma powierzchnię 223 km², w większości są to tereny górzyste.
Naturalna roślinność na wyspie została całkowicie zastąpiona przez wtórne zbiorowiska trawiaste i uprawy rolnicze (ryż, kukurydza, palma kokosowa). Występuje rybołówstwo. Na Solorze znajdują się ruiny portugalskiego fortu z XVII w.

</doc>
<doc id="528982" url="https://pl.wikipedia.org/wiki?curid=528982" title="Jan Nosal (poseł)">
Jan Nosal (poseł)

Jan Nosal (ur. 10 lutego 1883 w Woli Batorskiej, zm. 13 stycznia 1944 w Auschwitz-Birkenau) – poseł na Sejm II kadencji w II RP, burmistrz Jaworzna, jeden z przywódców PPS na terenie przyobozowym KL Auschwitz.
Życiorys.
W okresie poprzedzającym I wojnę światową odbył służbę wojskową w 13 Pułku Piechoty Szkoły Podoficerskiej w Wadowicach, po czym przeniósł się do Przywozia koło Ostrawy, gdzie pracował jako górnik w kopalni węgla. Należał do organizacji "Unia Górników", rozpoczął także działalność w Polskiej Partii Socjaldemokratycznej Galicji i Śląska Cieszyńskiego. Podczas I wojny światowej walczył na froncie wschodnim w stopniu sierżanta - został ranny. Podczas polsko-czechosłowackiego konfliktu o Śląsk Cieszyński (w latach 1918-1920) występował w obronie Śląska. W 1920 roku opuścił, w obawie przed aresztowaniem ze strony czeskiej, Morawską Ostrawę i udał się do Galicji. Zamieszkał w Brzeszczach, gdzie podjął pracę w kopalni węgla jako górnik i członek Oddziału Centralnego Związku Górników w Brzeszczach.
Od zjednoczenia się Polskiej Partii Socjalistycznej w 1919 roku był jej członkiem, przez kilka lat pełniąc funkcję przewodniczącego Komitetu Miejscowego PPS w Brzeszczach. Współpracował z krakowskimi organami prasowymi PPS - czasopismami "Naprzód" i "Prawo Ludu". W latach 1921-1932 przewodniczący Kasy Chorych w Brzeszczach. W latach 1928–1930 poseł na Sejm II kadencji w II RP wybrany z listy PPS nr 2 w okręgu wyborczym 42 obejmującym Kraków-powiat, Chrzanów, Oświęcim, Olkusz i Miechów. Ponownie kandydował do Sejmu w roku 1930 z listy nr 7 Związku Obrony Prawa i Wolności Ludu, która została unieważniona przez Okręgową Komisję Wyborczą. Podczas Kongresów PPS w latach 1934 i 1937 był wybierany na członka Rady Naczelnej PPS.
W kwietniu 1939 został wybrany na burmistrza Jaworzna i pozostawał na tym stanowisku do czerwca 1940, kiedy został usunięty z urzędu przez władze niemieckie.
Podczas okupacji działał w Polskiej Partii Socjalistycznej - Wolność, Równość, Niepodległość pod pseudonimami "Jan", "Stary" i "Boruta". Zorganizował brzeszczański oddział PPS-WRN (obejmujący Brzeszcze, Jawiszowice, Przecieszyn i Skidziń), zajmował się działalnością konspiracyjną, współpracą z Batalionami Chłopskimi i dostarczaniem żywności więźniom niemieckiego obozu koncentracyjnego KL Auschwitz. W domu Nosala odbywały się tajne zebrania i narady, a grupa brzeszczańska stanowiła najsilniejszy ośrodek ruchu oporu przy KL Auschwitz. Siatkę konspiracyjną współtworzyli między innymi: Piotr Hałoń, Adam Rysiewicz ("Skiba", "Teodor"), Maria Bobrzecka ("Marta") oraz żona Jana Nosala Gabriela. Z czasem dowodzenie grupą przejęli młodzi działacze: Władysław Pytlik "Birkut", Emil Golczyk "Jantar" i Edward Hałoń posługujący się tak samo jak Jan Nosal pseudonimem "Boruta".
Jan Nosal i Gabriela Nosal zostali aresztowani w domu przez Gestapo w nocy z 9 na 10 sierpnia 1943 roku i wywiezieni do więzienia w Mysłowicach. Jana Nosala przewieziono do KL Auschwitz 5 listopada 1943 roku transportem zbiorowym i oznaczono jako więźnia politycznego numerem 161832. Zginął 13 stycznia 1944 roku.
Gabriela Nosal została przewieziona do KL Birkenau z Katowic 13 sierpnia 1943 roku i oznaczona numerem 54728. Zginęła 22 grudnia 1943 roku.
Jan i Gabriela Nosalowie zostali pośmiertnie odznaczeni Orderami Krzyża Grunwaldu III klasy.
Imieniem Jana Nosala nazwane są ulice w Brzeszczach oraz Jaworznie.

</doc>
<doc id="528984" url="https://pl.wikipedia.org/wiki?curid=528984" title="GKS Jastrzębie Zdrój">
GKS Jastrzębie Zdrój



</doc>
<doc id="528986" url="https://pl.wikipedia.org/wiki?curid=528986" title="Wiktor Mędlewski">
Wiktor Mędlewski

Wiktor Mędlewski (urodzony 15 października 1861 w Dubinie k. Rawicza, zmarł 26 marca 1924 w Parkowie) – ksiądz, proboszcz parkowski (1890-1924), dziekan rogoziński, Radca Duchowny Archidiecezji Poznańskiej. Nieugięty obrońca polskości w zaborze pruskim. Zasłużony działacz narodowy i społeczny.
Syn Bartłomieja i Franciszki z Pawlickich. 21 marca 1883 roku ukończył gimnazjum w Lesznie. Następnie rozpoczął studia na wydziale teologicznym w bawarskim Würzburg, w którym 23 marca 1886 roku przyjął święcenia kapłańskie. W październiku tego samego roku powrócił do kraju i został mianowany wikariuszem w parafii św. Wita w Rogoźnie. Od 4 stycznia 1887 roku był nauczycielem religii w rogozińskim gimnazjum (obecnie Liceum Ogólnokształcące im. Przemysława II).
w roku 1890 objął parafię Parkowo, a od 1894 pełnił równocześnie urząd dziekana rogozińskiego. Od 1893 roku początkowo jako skarbnik, a od 1908 jako przewodniczący wszedł w skład Polskiego Komitetu Wyborczego na powiat obornicki.
Udzielał się w pracy społecznej, był między innymi członkiem Towarzystwa ku Zwalczaniu Gry Hazardowej, Towarzystwa "Straż" ku obronie praw ekonomicznych i społecznych, Towarzystwa Naukowej Pomocy w Wielkopolsce. Poprzez swoje zaangażowanie stał się duchem i motorem polskiego ruchu narodowego w powiecie obornickim (1900-1918), szczególnie w okresach wyborów do parlamentu pruskiego.
W latach 1910-1914 pracował społecznie w Zarządzie Głównym Związku Katolickich Towarzystw Robotników Polskich archidiecezji gnieźnieńskiej i poznańskiej jako członek komisji rewizyjnej. W czasach księdza Mędlewskiego, w dekanacie rogozińskim na 12 parafii działało aż 6 Towarzystw Młodzieżowych, zrzeszonych w Związku Towarzystw Młodzieży w Poznaniu. 
Od 1899 do 1924 pełnił funkcję wiceprezesa kólka rolniczego w Parkowie. 
Przed wybuchem powstania wielkopolskiego 1918/19 Mędlewski kontaktował się z Władysławem Seydą i w ścisłym, ograniczonym gronie prowadził przygotowania do powstania w powiecie obornickim (przejęcie administracji przez władze polskie).
19 listopada 1918 roku jako prezes przewodniczył zebraniu, na którym wybrano 13 delegatów z powiatu obornickiego na Polski Sejm Dzielnicowy w Poznaniu. W opracowaniu o powstaniu wielkopolskim Alfred Kucner napisał: (...) „W jego rękach spoczywało kierownictwo wszystkich wówczas istniejących w Obornikach organizacji - a więc Komitetu Wyborczego Czytelni Ludowych, harcerstwa i "Sokoła". Poza tymi organizacjami przewodniczył Ksiądz Dziekan Towarzystwu Robotników Katolickich i Towarzystwu Śpiewaczemu (...)”.
W latach 1920-1924 był patronem Katolickiego Stowarzyszenia Młodzieży Męskiej i Żeńskiej w Parkowie.
Decyzją Konsystorza Arcybiskupiego w Poznaniu z dnia 26 marca 1922 roku, w uznaniu zasług dla parafii, dekanatu i całej archidiecezji, ksiądz Wiktor Mędlewski został mianowany wikariuszem archikatedralnym w Poznaniu, a wkrótce, 1 kwietnia również Radcą Duchownym.
Zmarł 26 marca 1924 roku i pochowany został obok kościoła w Parkowie.

</doc>
<doc id="528990" url="https://pl.wikipedia.org/wiki?curid=528990" title="Metoda mechaniczna obliczania pól">
Metoda mechaniczna obliczania pól

Metoda mechaniczna obliczania pól – najmniej dokładna spośród geodezyjnych metod obliczania pól stosowanych między innymi do pomiarów pól powierzchni na mapach. Pomiary wykonuje się za pomocą planimetru.

</doc>
<doc id="528992" url="https://pl.wikipedia.org/wiki?curid=528992" title="Koronen">
Koronen

Koronen – organiczny związek chemiczny, skondensowany, policykliczny węglowodór aromatyczny o wzorze sumarycznym C24H12, zbudowany z 6 pierścieni benzenowych.
Koronen występuje także w przyrodzie w postaci minerału karpatytu.

</doc>
<doc id="528999" url="https://pl.wikipedia.org/wiki?curid=528999" title="Cieszyn (stacja kolejowa)">
Cieszyn (stacja kolejowa)

Cieszyn – stacja kolejowa w Cieszynie, w województwie śląskim, w Polsce. Znajduje się na wysokości 278 m n.p.m.
W roku 2021 stacja obsługiwała 200–299 pasażerów na dobę.
Historia.
Początkowo nad brzegiem Bobrówki funkcjonował przystanek kolejowy otwarty w 1888 roku – znalazł się wówczas na linii Kolei Miast Śląskich i Galicyjskich, łączącej Morawy, Śląsk Cieszyński i Galicję. Zbudowano niewielki jednopiętrowy budynek z wiatą przystankową od strony jedynego peronu. W budynku znajdowała się dworcowa restauracja i pomieszczenia zawiadowcy i obsługi stacji. Podczas I wojny światowej wybudowano dodatkowe tory do przyjmowania pociągów towarowych. Dobudowano także niższą część dworca z muru pruskiego z ekspedycją bagażu, dodatkowe magazyny i piętrowy budynek mieszkalny dla obsługi stacji. Od początku wojny do 5 marca 1917 roku obiekt był zamknięty dla ruchu pasażerskiego.
Po podziale Śląska Cieszyńskiego 1920 roku był jedynym przystankiem zlokalizowany w mieście. W 1929 rozpoczęto budowę linii Cieszyn – Zebrzydowice, którą otwarto 10 września 1934, dzięki czemu Cieszyn uzyskał nowe połączenie kolejowe w kierunku północnym. Podczas okresu międzywojennego zbudowano żuraw do nawadniania parowozów który korzystał z miejskiej instalacji wodnej. W okresie międzywojennym postulowano zbudowanie nowego dworca. Jednak po przyłączeniu Zaolzia w listopadzie 1938 roku budowa nowego dworca stała się zbędna, gdyż miasto uzyskało dostęp do rozbudowanego dworca w części zachodniej. W okresie okupacji zmieniono nazwę stacji na "Teschen Ost" (Cieszyn Wschód). Wojska niemieckie dokonały zniszczenia toru w kierunku Goleszowa przy pomocy urządzenia Schienenwolf, które specjalnym hakiem uszkadzało podkłady kolejowe torowiska. Pierwszy pociąg towarowy po II wojnie światowej przyjechał dnia 17 października 1945 roku, kursowanie pociągów do Bielska uruchomiono 19 października. 28 stycznia 1946 wznowiono ruch pasażerski na linii kolejowej do Zebrzydowic, początkowo tylko do stacji w Kaczycach. Betonowe perony zastępujące ziemne powstały na początku lat 70. z inicjatywy zawiadowcy stacji Alojzego Hanzela. Podczas elektryfikacji została zmodernizowana infrastruktura stacyjna oraz zlikwidowano magazyny kolejowe obok nastawni. W 1986 roku została zbudowana nastawnia wyposażona w pomieszczenia dla maszynistów na piętrze. Budynek stacyjny wynajmowano różnym podmiotom, następnie zlikwidowano przechowalnię bagażu, bar, szalety i zamknięto poczekalnię. Dworzec kolejowy był systematycznie dewastowany oraz niszczony. W dniu 15 lipca 2013 roku zabytkowy dworzec kolejowy został przekazany samorządowi w związku z planowaną budową centrum przesiadkowego. Na przełomie maja i czerwca 1994 roku semafory kształtowe zostały zdemontowane i zastąpione semaforami świetlnymi. 10 stycznia 2009 roku zawieszono kursowanie pociągów relacji Cieszyn – Bielsko Biała Główna. Stacja jest wykorzystywana na linii S58 (Czechowice-Dziedzice – Cieszyn) spółki Koleje Śląskie od dnia 9 grudnia 2012, kiedy spółka ta przejęła obsługę kierunku od Przewozów Regionalnych. W dniu 13 grudnia 2015 roku uruchomiono kursowanie lokalnych pociągów międzynarodowych z Cieszyna do Frýdka-Místka obsługiwanych przez České dráhy wagonem spalinowym. Na przełomie 2015 i 2016 roku wyremontowano perony, które zostały wówczas skrócone. Zamontowana została nawierzchnia z kostki betonowej. W roku 2016 rozpoczęto budowę zintegrowanego centrum przesiadkowego połączonego z kompleksową rewitalizacją dworca, które ostatecznie udostępniono podróżnym 28 kwietnia 2018 roku. W maju 2017 roku bocznica kolejowa wraz z magazynami została rozebrana w związku z budową ulicy Rady Narodowej Księstwa Cieszyńskiego.

</doc>
<doc id="529003" url="https://pl.wikipedia.org/wiki?curid=529003" title="United Kennel Club">
United Kennel Club

United Kennel Club czyli UKC - amerykański związek kynologiczny, założony w 1898 roku przez Chauncey Z. Bennetta. Jest to druga pod względem wielkości na świecie organizacja kynologiczna.

</doc>
<doc id="529005" url="https://pl.wikipedia.org/wiki?curid=529005" title="Mogilno (stacja kolejowa)">
Mogilno (stacja kolejowa)

Mogilno – węzłowa stacja kolejowa w Mogilnie, w województwie kujawsko-pomorskim, w Polsce. Według klasyfikacji PKP ma kategorię dworca lokalnego.
W roku 2018 stacja obsługiwała ok. 1300 pasażerów na dobę.
Dane ogólne.
Dworzec znajduje się w centrum miasta, przy ul. Dworcowej. Do budynku są dwa wejścia: od strony peronów i od strony miasta. W środku znajdują się kasy biletowe i informacja. Do dyspozycji podróżnych jest poczekalnia. Przy budynku znajdują się 3 perony. Przez stację przechodzą 3 linie kolejowe z czego 2 są nadal używane. W eksploatacji są linie: 353: Poznań Wsch. – Skandawa i 239: Mogilno – Orchowo. Lokomotywownia jest dalej używana przez lokomotywy manewrowe i drezyny. Codziennie bieg rozpoczyna tu i kończy kilka pociągów REGIO, m.in.: Mogilno-Poznań GŁ., Mogilno-Bydgoszcz Gł. oraz Mogilno-Toruń Gł. Znajdują się tu nastawnie MG1, MG2 i SKP Mogilno. Dworzec powstał w 1871 roku. 
W 2020 ogłoszono przetarg na remont budynku dworca, zakładający przebudowę wnętrz (m.in. przebudowę lokali mieszkalnych na dom dziennego pobytu seniorów), odtworzenie antresoli zewnętrznej, likwidację schodów wejściowych oraz budynku toalet. Planowane jest powstanie wiaty rowerowej oraz nowych miejsc postojowych. Wartość zamówienia określono na 8,872 mln zł, a na realizację przeznaczono 448 dni. Pod koniec października 2020 PKP podpisały z przedsiębiorstwem KWK Construction umowę na remont dworca.

</doc>
<doc id="529024" url="https://pl.wikipedia.org/wiki?curid=529024" title="Górnik Jastrzębie Zdrój">
Górnik Jastrzębie Zdrój



</doc>
<doc id="529030" url="https://pl.wikipedia.org/wiki?curid=529030" title="Wcięcie liniowe w przód">
Wcięcie liniowe w przód

Wcięcie liniowe lub wcięcie długościowe – jedno z podstawowych zagadnień geodezyjnych powszechnie stosowane do zagęszczania osnów poziomych. 
Metoda pozwala wyznaczyć współrzędne pojedynczego szukanego (wcinanego) punktu "W". Wcięcie liniowe jest jednoznacznie wyznaczalne, ponieważ liczba obserwacji "u" jest równa liczbie niewiadomych "n", którymi są współrzędne (XW,YW) punktu wcinanego.
W przypadku gdy punkty A i B są punktami osnowy geodezyjnej o znanych współrzędnych geodezyjnych, wówczas wcinany punkt "W", po wykonaniu pomiarów i obliczeniu współrzęnych, będzie punktem osnowy niższego rzędu.
Dane.
W celu obliczenia współrzędnych szukanego punktu "W", musimy znać współrzędne dwóch innych punktów formula_1 oraz ich odległości od szukanego punktu, odpowiednio "a" i "b".
Opis metody 1.
Obliczamy odległość |AB| ze wzoru: 
Obliczamy kąty wewnętrzne formula_2 z twierdzenia Carnota (cosinusów):
Wyrażenia Ca, Cb, Cc noszą nazwę karnotianów:
Suma karnotianów jest równa sumie kwadratów boków trójkąta, co można wykorzystać do kontroli ich obliczenia:
Kontrolą obliczenia wartości kątów α, β, γ na podstawie twierdzenia cosinusów jest ich suma, która powinna wynosić dokładnie 
180o (200g).
Po wyliczeniu kątów wewnętrznych dalszy ciąg obliczeń prowadzimy jak dla wcięcia kątowego w przód.
Opis metody 2.
Kolejnym sposobem rozwiązania wcięcia liniowego jest obliczenie współrzędnych XW, YW na podstawie wzoru opartego na 
pomocniczych symbolach rachunkowych Hausbrandta:
Po przekształceniu do postaci algebraicznej otrzymujemy dwa równania
gdzie 4P to poczwórne pole trójkąta ABW wyrażone wzorem:

</doc>
<doc id="529042" url="https://pl.wikipedia.org/wiki?curid=529042" title="Port lotniczy Sztokholm-Arlanda">
Port lotniczy Sztokholm-Arlanda

Port lotniczy Sztokholm-Arlanda, "Stockholm-Arlanda Flygplats" (kod IATA: ARN, kod ICAO: ESSA) – międzynarodowy port lotniczy położony w gminie Sigtuna, 42 km na północ od Sztokholmu i 28 km na południowy wschód od Uppsali.
Jest największym portem lotniczym Szwecji i 15. w Europie, a także jednym z trzech węzłów Scandinavian Airlines System (pozostałe dwa to Kopenhaga-Kastrup i Oslo-Gardermoen). W 2011 obsłużył ponad 19,1 mln pasażerów. Sztokholm-Arlanda ma trzy pasy startowe (01L-19R, 01R-19L, 08-26).

</doc>
<doc id="529047" url="https://pl.wikipedia.org/wiki?curid=529047" title="Hamulec szczękowy">
Hamulec szczękowy

Hamulec szczękowy – typ hamulca ciernego składającego się z dwóch lub więcej klocków dociskanych do obręczy koła.
Hamulce szczękowe są współcześnie stosowane głównie w rowerach i motorowerach. Ich zaletą jest prostota konstrukcji, niska masa i łatwa konserwacja, natomiast wadą duża wrażliwość na warunki atmosferyczne i niszczenie obręczy koła. W rowerach szczęki są dociskane do bocznej powierzchni obręczy za pomocą ramion, które są ściągane za pomocą stalowej linki i klamki hamulcowej, obsługiwanej przy pomocy dłoni.
Ze względu na konstrukcję i kształt ramion rowerowe hamulce szczękowe dzieli się na:

</doc>
<doc id="529048" url="https://pl.wikipedia.org/wiki?curid=529048" title="Hamulec tarczowy">
Hamulec tarczowy

Hamulec tarczowy – rodzaj hamulca ciernego, w którym siła tarcia działa na powierzchni czołowej tarczy. 
Składa się z tarczy hamulcowej, połączonej sztywno z hamowanym wałem oraz dwóch lub więcej nieobracających się klocków pokrytych okładziną cierną, które są dociskane do tarczy najczęściej za pomocą siłownika hydraulicznego lub pneumatycznego. 
Hamulce tarczowe stosowane są powszechnie jako hamulce zasadnicze w pojazdach samochodowych, szynowych, motocyklach, motorowerach i skuterach, wypierając stosowane dawniej hamulce bębnowe, a także w rowerach, zastępując stosowane dotychczas hamulce szczękowe (działające na obręcz koła). Stosowane są również w obrabiarkach (np. jako hamulce do szybkiego zatrzymywania wrzeciona obrabiarki).
Projekt.
Rozwój hamulców tarczowych rozpoczął się w Anglii w XIX wieku. W 1902 r. firma Lanchester Motor Company zaprojektowała hamulce, które wyglądały i działały podobnie do obecnego układu hamulców tarczowych, gdzie tarcza była cienka, a klocek był aktywowany linką. Zaczęto je stosować w samolotach przed II Wojną Światową a niemiecki czołg Tygrys został wyposażony w tarczowe hamulce w 1942.
W porównaniu z hamulcami bębnowymi hamulce tarczowe zapewniają lepszą skuteczność hamowania, ponieważ tarcza jest łatwiej chłodzona. W konsekwencji tarcze są mniej podatne na zanikanie siły hamowania, które jest spowodowane przegrzewaniem się elementów hamulca.

</doc>
<doc id="529049" url="https://pl.wikipedia.org/wiki?curid=529049" title="Hamulec taśmowy">
Hamulec taśmowy

Hamulec taśmowy - hamulec, w którym elementem hamującym jest taśma cierna zaciskana na bębnie sztywno połączonym z hamowaną osią.
Hamulce taśmowe odznaczają się dużą skutecznością hamowania. Do ich zalet zalicza się prostotę konstrukcji i zwartą budowę. Wadą tych hamulców jest to, że pod wpływem naciągu cięgna następuje niesymetryczne obciążenie hamowanego zespołu. Cięgna są wykonane z cienkiej taśmy stalowej, wyłożonej materiałem ciernym. Obliczenie hamulców taśmowych polega na określeniu momentu tarcia, niezbędnego do zahamowania bębna, obliczeniu wartości sił w cięgnie oraz na wyznaczeniu wartości siły, jaką należy wywierać na dźwignię hamulca. 
Podział hamulców taśmowych.
Hamulce taśmowe dzielą się na:

</doc>
<doc id="529050" url="https://pl.wikipedia.org/wiki?curid=529050" title="Port lotniczy Oslo-Gardermoen">
Port lotniczy Oslo-Gardermoen

Port lotniczy Oslo-Gardermoen (norw.: "Oslo Lufthavn, Gardermoen", ang.: "Oslo Airport, Gardermoen", kod IATA: OSL, kod ICAO: ENGM) – międzynarodowy port lotniczy położony w Gardermoen w gminie Ullensaker, 48 km na północ od Oslo.
Jest to rozbudowane lotnisko wojskowe z czasów II wojny światowej. Port lotniczy Oslo-Gardermoen stanowi najruchliwszy port lotniczy Norwegii. W 2010 obsłużył około 19 mln pasażerów.
Port lotniczy posiada dwie równoległe asfaltobetonowe drogi startowe: 01L/19R (o długości 3600 m) i 01R/19L (2950 m).

</doc>
<doc id="529052" url="https://pl.wikipedia.org/wiki?curid=529052" title="Neiva">
Neiva

Neiva – miasto w południowo-zachodniej Kolumbii, port nad rzeką Magdalena, ośrodek administracyjny departamentu Huila. Około 330,8 tys. mieszkańców.
W tym mieście rozwinął się przemysł włókienniczy, odzieżowy oraz spożywczy. 
Urodził się tutaj polityk i minister sprawiedliwości Kolumbii, Rodrigo Lara Bonilla.

</doc>
<doc id="529055" url="https://pl.wikipedia.org/wiki?curid=529055" title="Mikołaj Radziwiłł (1515–1565)">
Mikołaj Radziwiłł (1515–1565)

Mikołaj Krzysztof Radziwiłł książę herbu Trąby, zwany "Czarnym" (ur. 4 lutego 1515 w Nieświeżu, zm. 28 lub 29 maja 1565 w Łukiszkach) – marszałek wielki litewski, kanclerz wielki litewski, wojewoda wileński.
Książę od 1547, pochodzący z litewskiego rodu Radziwiłłów, syn kasztelana trockiego Jana i Anny z Kiszków. Wprowadził i umocnił na Litwie kalwinizm, który propagował także w Koronie, pod koniec życia poparł jednak braci polskich. Stworzył potęgę rodu Radziwiłłów.
Życiorys.
Lata nauki i kariera.
Otrzymał wszechstronne wykształcenie, studiował w Wittenberdze, następnie przebywał na dworze królewskim w Krakowie, gdzie poznał przyszłego króla Zygmunta II Augusta. Związek, a następnie małżeństwo siostry stryjecznej Mikołaja – Barbary Radziwiłłówny z Zygmuntem Augustem umocnił jego pozycję, w 1551, nadał mu Zygmunt II August przywilej chronienia w archiwum nieświeskim wszystkich dokumentów, dotyczących dziejów Wielkiego Księstwa Litewskiego: w 1544 Mikołaj został marszałkiem ziemskim, w 1550 kanclerzem, w 1551 wojewodą wileńskim, kumulując najwyższe urzędy w państwie i stając się wraz z bratem Mikołajem Radziwiłłem Rudym najbardziej wpływowym dygnitarzem na Litwie.
Od 1548 jego żoną była Elżbieta Szydłowiecka, która wniosła w posagu tzw. „Dobra Szydłowieckie” które otrzymała w spadku po ojcu Krzysztofie Szydłowieckim.
Działalność polityczna.
Mikołaj Czarny prowadził politykę mającą na celu umocnienie pozycji Wielkiego Księstwa Litewskiego, które znajdowało się w unii z Polską; w 1561 doprowadził do włączenia Liwonii do Litwy. Wzmacniał również wpływy swojego rodu nawiązując niezależne od Korony kontakty polityczne z Habsburgami. Sprzeciwiał się unii lubelskiej i z powodu tej opozycji został odsunięty przez króla od wpływu na politykę.
Na sejmie bielskim 1564 roku był świadkiem wydania przywileju bielskiego przez króla Zygmunta II Augusta.
Protektor reformacji.
W 1553 Mikołaj Radziwiłł Czarny poparł Reformację i w wyniku tego porzucił katolicyzm. Początkowo zainteresował się luteranizmem, ale dwa lata później nawiązał korespondencję z wybitnymi teologami kalwinizmu, w tym z samym Janem Kalwinem. Około 1557 przyłączył się do Zboru (Kościoła) Reformowanego (kalwinizm), którego stał się najbardziej wpływowym protektorem w Rzeczypospolitej.
W tym 1557 roku ufundował w Wilnie pierwszy na Litwie kościół (zbór) i szkołę wyznania reformowanego. Wkrótce zaczął energicznie zwalczać katolicyzm i prawosławie w swoich litewskich i małopolskich posiadłościach: od 1560 odebrał katolikom kościoły w Nieświeżu, Klecku, Ołyce, Subotnikach, Mordach i Szydłowcu i przekazał je pastorom kalwińskim. Zaczął też aktywnie propagować protestantyzm, otwierając drukarnie w Nieświeżu i Brześciu Litewskim, gdzie w 1563 wydrukowano Biblię brzeską, zwaną też "Radziwiłłowską" – pierwsze tłumaczenie całego Pisma Świętego na język polski z języków oryginalnych (Mikołaj Czarny finansował zarówno prace zespołu tłumaczącego Biblię w Pińczowie, jak i wydanie jej w Brześciu). Wspierał również działaczy reformacji, takich jak Francesco Stancaro, Szymon Budny, Marcin Czechowic i Jan Łaski (młodszy).
Poparcie braci polskich.
Na początku lat 60. XVI wieku w łonie polskiego Zboru (Kościoła) Reformowanego nastąpił spór dotyczący nauki o Trójcy Świętej. Początkowo Mikołaj Czarny poparł stronę trynitarian, wygnał nawet Szymona Budnego, którego sobór kalwiński uznał winnym odrzucenia doktryny Trójcy. Jednak w roku 1563, przede wszystkim pod wpływem Leliusza Socyna i Jerzego Blandraty, poparł unitarianizm i zaczął aktywnie wspierać braci polskich.
Już w czerwcu 1563 roku w swoich dobrach w Mordach zorganizował synod ariański, a w następnym roku zaczął zastępować pastorów kalwińskich ministrami ariańskimi. Przekazał też do ich dyspozycji drukarnię w Nieświeżu. Wspierał również ruch antytrynitarny na arenie międzynarodowej. Próbował bronić Jerzego Blandratę oskarżonego przez Jana Kalwina oraz wspierał księcia Siemiogrodu Jana Zygmunta Zapolyę, który również popierał unitarian.
Pomimo wielokrotnych prób przekonania do katolicyzmu przez nuncjuszy papieskich, Mikołaj Czarny do przedwczesnej śmierci w 1565 roku pozostał wierny reformacji i arianizmowi. Ponieważ w chwili jego śmierci nie był jeszcze formalnie dokonany ostateczny podział polskiego obozu reformacyjnego na Zbór Większy (kalwinizm) i Zbór Mniejszy (braci polskich), obie grupy przyznają się do niego jako swojego wyznawcy i protektora.
Po śmierci Mikołaja Czarnego niedokończone dzieło wspierania reformacji (kalwinizmu) kontynuował Mikołaj Radziwiłł Rudy, a najważniejszymi obrońcami arian pozostali Jan Kiszka oraz jego matka księżna Anna Radziwiłłówna Kiszczyna.
Śmierć.
Pod koniec życia Mikołaj Czarny Radziwiłł chorował na podagrę. Twierdzono, że za poradą lekarza Żyda wysmarował się rtęcią, aby złagodzić cierpienia związane z chorobą. Giovanni Francesco Commendone w liście z czerwca 1565 pisał: "Wkrótce po tym namaszczeniu wzmogły się bóle, dręczyły go przez całe trzy dni bez przerwy tak dalece, iż naprzód popękały mu oczy, uszy i gęba, następnie rozparło mu boki, a na koniec głowa rozszczepiła się na dwie części tak, iż opuszczony od Boga, w okropnym wyciem wyzionął ducha".
Po jego śmierci nuncjusz papieski napisał: "Tak oto umarł najbardziej wpływowy człowiek w tym kraju, bez którego zgody nic nie mogło się wydarzyć".
W 2004 w pozostałościach kościoła kalwińskiego w Dubinkach znaleziono szczątki, które zidentyfikowano jako należące do Mikołaja Radziwiłła Czarnego i jego krewnych (w tym Mikołaja Rudego). 5 września 2009 odbył się ich powtórny uroczysty pogrzeb.

</doc>
<doc id="529056" url="https://pl.wikipedia.org/wiki?curid=529056" title="Barrancabermeja">
Barrancabermeja

Barrancabermeja – miasto w środkowej Kolumbii, w departamencie Santander, port nad rzeką Magdalena. Około 189,6 tys. mieszkańców. W mieście znajduje się port lotniczy Yariguies.

</doc>
<doc id="529058" url="https://pl.wikipedia.org/wiki?curid=529058" title="Trzeci Wymiar">
Trzeci Wymiar

Trzeci Wymiar – polska grupa muzyczna wykonująca hip-hop. Powstała w 1998 roku w Wałbrzychu początkowo pod nazwą Poetikanonim, powstała z inicjatywy raperów Patrycjusza „Nullo” Kochanowskiego i Michała „Szada” Baryły.
Historia.
Historia zespołu sięga 1998 r., kiedy Nullo i Szad jako Poetikanonim nagrali nielegal "Od zawsze tu byłem". Nullo zrealizował także solowy projekt "Wszystko rymowanym słowem", dzięki któremu wygrał festiwal hip-hopowy w Żarowie. W nagrodę otrzymał szansę współpracy z producentem muzycznym Magierą. Na jego płycie zadebiutował DJ Sph.
Do zespołu dołączyli DJ Sph i Pork. W nowym składzie został nagrany utwór „Status Quo” oraz kilka innych pod nazwą Peo-ete-ik. Demo zostało wysłane do wytwórni. Powstał także podziemny teledysk do piosenki „Trójwymiarowy biznes”. Nazwa Trzeci Wymiar powstała, wraz z podpisaniem kontraktu z wytwórnią Camey Studio.
Debiutancki album grupy zatytułowany "Cztery pory rapu" ukazał się w październiku 2003. Gościnnie wystąpili na nim Wall-E, Peja. Płytę promowały single: "15 Mc’s", "Skamieniali", "Dostosowany", "Dla mnie masz stajla", "Zapomnij o tym" i "Bez rapu byłbym nikim!". Album znalazł 18 tysięcy nabywców. Rok później ukazała się reedycja pierwszego albumu Trzeciego Wymiaru, na której znalazły się dodatkowe remiksy i teledyski oraz utwór „Basketball” Nullo i Masseya.
Prace nad drugą płytą trwały od stycznia 2005 do stycznia 2006 roku. Za produkcję odpowiedzialni byli: DJ Sph, Creon, Laska i Magiera (White House). Na płycie "Inni niż wszyscy", która premierę miała 24 kwietnia 2006, znalazło się 15 utworów. Gościnnie wystąpili na nich: Wall-E, DonGURALesko, Esee, OneManArmy, K-Fka, Puenta i Blanco.
Album promował teledysk „Wuuuf” w reżyserii Dariusza Szermanowicza. Był on realizowany w studiu telewizyjnym Polskiego Radia Wrocław. Trzeci Wymiar pojawił się także na kompilacji L.A.&amp; Magiery "" (utwór „Zostaw”), albumie producenta IGS "Na klucz" (utwór „Mięso”) oraz "Kodex 3 – Wyrok" (utwór „Przygotuj się na sztorm”) jako 3WKasta.
W roku 2009 ukazała się trzecia płyta zespołu zatytułowana "Złodzieje czasu". Album został wyprodukowany przez DJ-a Creona i DJ-a Cuto. Gościnnie w nagraniach wzięli udział m.in. raper Fokus i beatboxer Zgas. Płytę promowały single: „Złodzieje czasu”, „Bezpowrotnie”, „Łapy w górę” i „Złap za broń”. Pod koniec 2011 roku płyta uzyskała w Polsce status złotej, sprzedając się w nakładzie 7,5 tys. egzemplarzy. 12 maja 2012 roku ukazał się czwarty album grupy pt. "Dolina klaunoow". Gościnnie w nagraniach wzięli udział m.in. Peja, Te-Tris oraz Ras Luta. Materiał został wyprodukowany przez DJ Creona, Donatana, Snake’a, Magierę, DJ Kut-O, i Krisa. Miesiąc po premierze album został wyróżniony złotą płytą, sprzedając się w nakładzie 15 tys. kopii.
Na początku 2015 roku debiutancki album zespołu "Cztery pory rapu" został wyróżniony złotą płytą w kraju za sprzedaż 35 tys. egzemplarzy. 8 maja 2015 roku do sprzedaży trafił piąty album studyjny formacji zatytułowany "Odmienny stan świadomości". Nagrania zostały wyprodukowane w całości przez DJ-a Creona. Jedynym gościem na płycie był wokalista Kamil Bednarek. W niespełna tydzień od premiery płyta uzyskała w Polsce status złotej znalazłszy 15 tys. nabywców. Latem 2016 roku z zespołu odszedł jego współzałożyciel Szad, co poskutkowało rozwiązaniem zespołu.

</doc>
<doc id="529060" url="https://pl.wikipedia.org/wiki?curid=529060" title="Valledupar">
Valledupar

Valledupar – miasto w północnej Kolumbii, u podnóża masywu Sierra Nevada de Santa Marta, ośrodek administracyjny departamentu Cesar. Około 320 tys. mieszkańców.

</doc>
<doc id="529062" url="https://pl.wikipedia.org/wiki?curid=529062" title="Zahi Hawass">
Zahi Hawass

Zahi Hawass (arab. زاهي حواس, ur. 28 maja 1947 w Damietcie) – jeden z czołowych egiptologów na świecie, wieloletni sekretarz generalny Najwyższej Rady Starożytności przy egipskim Ministerstwie Kultury, po przekształceniu Rady w Ministerstwo Starożytności w 2011 roku przez kilka miesięcy sprawował urząd ministra. Zdobył międzynarodową sławę także poza środowiskiem archeologów dzięki częstym występom w telewizyjnych programach popularnonaukowych kanału "Discovery Civilisation" poświęconych cywilizacji staroegipskiej. Prowadzi działania na rzecz zwrócenia Egiptowi przechowywanych w muzeach całego świata staroegipskich zabytków.
Kariera zawodowa.
Zahi Hawass studiował pierwotnie prawo, zrezygnował jednak z tego kierunku i podjął studia w zakresie greckiej i rzymskiej archeologii w Aleksandrii, gdzie w roku 1967 zdobył licencjat. W 1969 roku został inspektorem służby starożytności. Dyplom w zakresie egiptologii otrzymał w 1980 roku na Uniwersytecie Kairskim. Dzięki stypendium Fundacji Fulbrighta kontynuował studia w zakresie egiptologii i syryjsko-palestyńskiej archeologii w Filadelfii, gdzie doktoryzował się w roku 1987. Od roku 1988 prowadził wykłady z archeologii, kultury i historii na "American University in Cairo" oraz Uniwersytecie Kalifornijskim w Los Angeles. Pod koniec lat 80. został szefem służby zabytków w Gizie. W 1998 roku został mianowany na stanowisko Podsekretarza do spraw Zabytków w Gizie, w latach 2002-2011 był sekretarzem generalnym Najwyższej Rady Starożytności.
31 stycznia 2011 roku został ministrem ds. starożytności w rządzie Isama Szarafa. Stanowisko stracił 17 lipca 2011 roku w ramach rekonstrukcji rządu, a powodem były jego ścisłe związki z obalonym prezydentem Husnim Mubarakiem.
Projekty badawcze.
Obok działalności w egipskim Ministerstwie Kultury Zahi Hawass jest też kierownikiem wykopalisk na następujących stanowiskach archeologicznych:
Kontrowersje wokół osoby.
Chociaż Zahi Hawass cieszy się wśród archeologów niekwestionowanym autorytetem w sprawach starożytnego Egiptu oraz uznaniem za popularyzowanie egiptologii na świecie, często zarzuca się mu zbytnie reklamowanie własnej osoby w programach telewizyjnych z jego udziałem. Niektórzy zarzucają mu również, że przesadnie wyolbrzymia on wagę swoich dokonań w programach telewizyjnych, a rzekome transmisje z badań archeologicznych (np. przewiercenie otworu przez kamienne drzwi w piramidzie Cheopsa czy otwarcie liczącego ponad 4500 lat sarkofagu) są w rzeczywistości inscenizowane po wcześniejszym wykonaniu właściwych badań przez Zahiego Hawassa.
Niektórzy zarzucają mu również, że jako szef Najwyższej Rady Starożytności odsuwał od badań innych egiptologów, aby mógł sobie samemu przypisać zbadanie danego zagadnienia.

</doc>
<doc id="529064" url="https://pl.wikipedia.org/wiki?curid=529064" title="Bouasone Bouphavanh">
Bouasone Bouphavanh

Bouasone Bouphavanh (ur. 1954 w prowincji Saravane) – polityk laotański, od czerwca 2006 do grudnia 2010 premier.
Kształcił się w ZSRR, przed 1975 działał w opozycji. W rządzie Laosu pełnił funkcję przewodniczącego Państwowej Komisji Planowania, był jednym z wicepremierów, od października 2003 pierwszym wicepremierem. Zasiada w Biurze Politycznym Laotańskiej Partii Ludowo-Rewolucyjnej. Uważany za człowieka związanego z byłym szefem państwa i partii Khamtai Siphandonem, w czerwcu 2006 w czasie szerokiej wymiany kadr na najwyższych stanowiskach zastąpił Boungnanga Vorachitha na czele rządu. W grudniu 2010 zrezygnował z urzędu. Na stanowisku zastąpił go Thongsing Thammavong.

</doc>
<doc id="529066" url="https://pl.wikipedia.org/wiki?curid=529066" title="Santa Marta">
Santa Marta

Santa Marta – miasto w północnej Kolumbii, nad Morzem Karaibskim, u podnóża masywu Sierra Nevada de Santa Marta. Jest ośrodkiem administracyjnym departamentu Magdalena. Według spisu ludności z 30 czerwca 2018 roku miasto liczyło 455 299 mieszkańców. 
Charakterystyka.
Miasto zostało założone w 1525 roku, przez co jest najstarszym miastem Kolumbii. Jest ośrodkiem handlowym regionu rolniczego, w którym uprawia się m.in. banany i kawowce. Ponadto Santa Marta jest portem handlowym (wywóz bananów) i rybackim. W mieście rozwinięty jest przemysł spożywczy oraz turystyka. W Santa Marta działa uniwersytet techniczny założony w 1962 roku. W mieście funkcjonuje port lotniczy Santa Marta-Simón Bolívar. Ponadto Santa Marta jest siedzibą najstarszej diecezji rzymskokatolickiej w Kolumbii.
Zabytki.
W Santa Marta znajdują się takie zabytki jak:
Współpraca.
Miasto Santa Marta ma międzynarodowe umowy o współpracy z takimi miastami jak: 

</doc>
<doc id="529067" url="https://pl.wikipedia.org/wiki?curid=529067" title="Orzeł czarny">
Orzeł czarny

Orzeł czarny ("Aquila verreauxii") – gatunek dużego ptaka drapieżnego z rodziny jastrzębiowatych (Accipitridae), występujący w górskich i pagórkowatych rejonach Afryki (przede wszystkim na południe od Sahary) i zachodniej Azji (od Izraela po południowo-wschodni Półwysep Arabski). Nie wyróżnia się podgatunków.

</doc>
<doc id="529068" url="https://pl.wikipedia.org/wiki?curid=529068" title="Tumaco">
Tumaco

Tumaco – miasto w południowo-zachodniej Kolumbii, nad Oceanem Spokojnym w departamencie Nariño, na wyspie w zatoce Tumaco.
Mieszkańcy.
W 1985 roku ludność miasta liczyła około 94 tysięcy osób.
Miasto jest dużym portem morskim i lotniczym, ośrodkiem handlowym regionu rolniczego oraz przemysłu włókienniczego i spożywczego. Duża część jego społeczeństwa utrzymuje się też z rybołówstwa.
Historia.
W 1947 roku Tumaco zostało zniszczone wskutek pożaru.

</doc>
<doc id="529069" url="https://pl.wikipedia.org/wiki?curid=529069" title="Solaris Urbino 18">
Solaris Urbino 18

Solaris Urbino 18 – niskopodłogowy autobus przegubowy klasy mega z rodziny Solaris Urbino przeznaczony dla komunikacji miejskiej, produkowany przez polskie przedsiębiorstwo Solaris Bus &amp; Coach S.A. w Bolechowie-Osiedlu koło Poznania. Jest drugim (po Urbino 12) najliczniej sprzedanym modelem marki Solaris.
W trakcie produkcji, wraz z potrzebami klientów oraz postępem techniki, udoskonalano konstrukcję autobusów. W 2002 r. zaprezentowano II generację, która została zastąpiona w 2004 r. przez III odsłonę modelu. W 2014 r. zaprezentowano IV generację Urbino 18, która w 2015 r. weszła do seryjnej produkcji. Do 2018 r. równolegle produkowano również III generację.
Obok modelu podstawowego zasilanego silnikami wysokoprężnymi spełniającymi normę emisji spalin Euro 6, produkowane są wersje: Urbino 18 CNG z napędem na gaz CNG, hybrydowy Urbino 18 Hybrid (pierwszy na świecie autobus hybrydowy w produkcji seryjnej), w pełni elektryczny Urbino 18 electric oraz trolejbus Trollino 18. Ze względu na różne wymagania odbiorców modyfikowano konstrukcję nadwozia autobusu. W efekcie powstały modele: niskowejściowy Urbino 18 LE CNG, przedłużony o 0,75 m Urbino 18,75 oraz przeznaczone głównie dla systemów "bus rapid transit" modele w konfiguracji MetroStyle.
Historia.
Neoplan Polska.
W 1994 r. Krzysztof Olszewski otworzył w Polsce przedstawicielstwo handlowe niemieckiego przedsiębiorstwa produkującego autobusy Neoplan – Neoplan Polska. Jeszcze w tym samym roku MZA Warszawa zamówiły pierwsze niskopodłogowe Neoplany N4020 o długości 15 m. Wkrótce przedsiębiorstwo pozyskało także zamówienie na 72 niskopodłogowe autobusy miejskie dla MPK Poznań, w związku z czym została podjęta decyzja o budowie w podpoznańskim Bolechowie-Osiedlu fabryki autobusów.
W latach 1996–2000 Neoplan Polska montował autobusy Neoplan serii 4000, a od 1998 r. także 18-metrowy przegubowy model Neoplan N4021. W latach 1998–1999 zakład wyprodukował 22 pojazdy tego typu, które stały się później pierwowzorem Urbino 18. Pozostałe przegubowe neoplany w polskich przedsiębiorstwach transportowych pochodziły z importu, najczęściej były to pojazdy używane.
W 1999 r. przedsiębiorstwo, jeszcze jako Neoplan Polska, zaczęło niezależnie produkować autobusy pod marką Solaris. Podczas Międzynarodowych Targów Poznańskich w 1999 r. zaprezentowano pierwszy model z rodziny Urbino – 12-metrowy Solaris Urbino 12. W tym samym roku rodzinę autobusów miejskich uzupełniły dłuższe modele klasy mega – trójosiowy Urbino 15 i przegubowy Urbino 18. W 2001 roku Neoplan został przejęty przez MAN-a, jednakże Neoplan Polska został odrębną spółką Solaris Bus &amp; Coach S.A., która zachowała tradycję i majątek – w tym modele autobusów – polskiego oddziału Neoplana.
I generacja (1999–2002).
Solaris Urbino 18 pierwszej generacji produkowano od drugiej połowy 1999 r. Model ten były uzupełnieniem oferty Solarisa o przegubowy, 18-metrowy autobus. Pierwszy seryjny pojazd trafił do PKA Gdynia w 1999, był to również jedyny nowy przegubowy niskopodłogowy autobus kupiony w 1999 przez przedsiębiorstwa komunikacyjne w Polsce. Autobusy Urbino 18 I generacji wykorzystywały wiele rozwiązań konstrukcyjnych z krótszych modeli z rodziny Urbino. Konstrukcja bazuje na nadwoziu samonośnym. W procesie projektowania zastosowano najnowsze techniki komputerowe w programach typu CAD oraz programów do obliczeń wytrzymałości materiałowej, co było dużą nowością na tamte czasy. Szkielet miał kształt kratownicy, dzięki czemu uzyskano dużą wytrzymałość przy stosunkowo lekkiej konstrukcji. Zastosowano silniki wysokoprężne produkcji firm MAN lub DAF w tzw. zabudowie „wieżowej”. Skrzynie biegów dostarczała firma Voith. Uwagę przyciągał także nowoczesny design autobusów z rodziny Urbino.
We wnętrzu bazowano na układzie znanym z modeli Neoplan, niemniej jednak dla każdego odbiorcy jest ono aranżowane w nieco inny sposób, stosownie do wymagań. Wejście na pokład umożliwiały trzy lub cztery pary drzwi w układzie 2-2-2-0 lub 2-2-2-2. W drugich drzwiach zamontowano platformę dla wózków inwalidzkich, a naprzeciwko nich platformę dla niepełnosprawnych. Charakterystyczną cechą I generacji są poręcze lakierowane lakierem bezbarwnym zamiast żółtej farby. Projektując rozkład siedzeń oraz kabinę kierowcy, projektanci kierowali się zasadami ergonomii i badaniami nad układem ludzkiego ciała w różnych pozycjach. Dzięki przymocowaniu siedzeń do ściany bocznej ułatwiono codzienne sprzątanie wnętrza. W późniejszym czasie wprowadzono także kilka poprawek technicznych w odpowiedzi na niedoskonałości, które pojawiły się w trakcie eksploatacji u klientów, m.in. przeniesiono zbiornik paliwa ku tyłowi autobusu, czy też oparto instalację elektryczną o szynę CAN.
Początkowo 18-metrowe autobusy nie cieszyły się dużym zainteresowaniem ze strony nabywców ze względu na większą promocję modelu Urbino 15, spadającą liczbę pasażerów komunikacji miejskiej w Polsce oraz konieczność wymiany dużej liczby autobusów przy stosunkowo niewielkich środkach finansowych. Powodowało to, że firmy komunikacyjne wolały tańsze pojazdy 15-metrowe o mniejszej pojemności. Rynek autobusów 15-metrowych nasycił się na przełomie wieków, co spowodowało w późniejszym czasie wzrost popytu na pojazdy przegubowe. W sumie do 2002 r. Solaris sprzedał polskim miastom 12 sztuk Solarisów Urbino 18 I generacji. Pojazdy przegubowe były także sprzedawane odbiorcom zagranicznym. Autobusy Solaris Urbino 18 I generacji zakupiło m.in. przedsiębiorstwo Rīgas Satiksme z Rygi (57 sztuk).
II generacja (2002–2005).
Od 2002 r. produkowano nową, drugą generację modelu Urbino 18. Generacja ta była jednak jedynie rozwiązaniem przejściowym pomiędzy I a planowaną III generacją. Zastosowano kilka udoskonaleń technicznych, lekko zmieniono wzornictwo autobusów. Zmniejszono wysokość wejścia z 360 do 320 mm w pierwszych, drugich i trzecich drzwiach. Zastosowano innowacyjne systemy hamulcowe Wabco. Wprowadzono także silniki zgodne z normą emisji spalin Euro 3 dla wszystkich nowych pojazdów. Autobusy Solaris Urbino 18 II generacji dostarczono m.in. do Gdańska, Białegostoku i Poznania, a za granicą także m.in. do Drezna. Od 2002 r. na podstawie nadwozia Solarisa Urbino 18 II generacji w Bolechowie jest budowany również trolejbus Solaris Trollino 18.
III generacja (2005–2018).
W 2005 r. Solaris wyprodukował i pokazał pierwsze egzemplarze nowej, trzeciej generacji modelu Solaris Urbino 18. W tym przypadku wprowadzono większą liczbę zmian, zarówno stylistycznych, jak i konstrukcyjnych, w stosunku do poprzednich odsłon. W pokazowym egzemplarzu zastosowano silnik Diesla marki DAF typu PE 228 w połączeniu z automatyczną skrzynią biegów Voith D864.3. W późniejszych latach stopniowo modernizowano jednostki napędowe w autobusach Urbino 18 na bardziej ekonomiczne i przyjazne środowisku. Stosowano jednostki napędowe producentów DAF, Cummins oraz Iveco. W III generacji Urbino 18 zmieniono układ wnętrza autobusu, dzięki czemu uzyskano większą liczbę miejsc siedzących dostępnych z niskiej podłogi. Mocno zmieniono także stylistykę pojazdu.
Od 2004 r. produkowane są autobusy z silnikami spełniającymi normę emisji spalin Euro 4, natomiast w 2006 r., w oparciu o rozwiązania techniczne przedsiębiorstwa DAF, zaprezentowano pierwszy autobus z napędem spełniającym normę Euro 5 EEV, dzięki zastosowaniu filtra cząstek stałych. W 2013 r. firma wyprodukowała pierwszy autobus z jednostką napędową DAF zgodną z normą Euro 6.
Na bazie III generacji Urbino 18 powstało wiele modeli pochodnych Solarisa. Oprócz produkowanego dotychczas trolejbusu Trollino 18, wprowadzono modele Urbino 18 Hybrid (w 2006 r.), Urbino 18 CNG (w 2006 r.), Urbino 18 LE CNG (w 2007 r.), przedłużona wersja Urbino 18,75 (w 2013 r.), a także Urbino 18 electric (w 2013 r.).
Pomimo wprowadzenia w 2015 r. do seryjnej produkcji nowej, IV generacji Urbino 18, przez pewien czas produkowano III generację. Na początku 2018 r. przekazano odbiorcom ostatnie autobusy Solaris Urbino 18 poprzedniej generacji.
IV generacja (od 2015).
Premiera IV generacji Urbino 18 miała miejsce 24 września 2014 r. podczas targów IAA Nutzfahrzeuge w Hanowerze, natomiast polska premiera nastąpiła w listopadzie w trakcie Transexpo w Kielcach. Nowe autobusy cechują się trwalszą, lżejszą oraz bardziej dopracowaną konstrukcją, zarówno pod względem technicznym, jak i stylistycznym. Zredukowano poziom hałasu oraz natężenie wibracji w pojeździe. Jako jednostkę napędową używane są silniki DAF MX-11 o mocy 240 lub 271 kW spełniające normę emisji spalin Euro 6. Stosowana jest skrzynia biegów ZF Ecolife lub Voith Diwa 6. W autobusach zamontowano również system kontroli trakcji (ASR) oraz ESP, dzięki czemu poprawiono bezpieczeństwo na zakrętach. Przeniesiono zbiornik paliwa o pojemności 360 l nad koła osi wleczonej. Zwiększona została liczba siedzeń dostępnych z niskiej podłogi do 24 (wraz z pozostałymi ponad 40). Cały pojazd został oświetlony w technologii LED, zastosowano tzw. „światło pośrednie”, które ułatwia kierowcy jazdę po zmierzchu. Autobus stał się stabilniejszy dzięki obniżeniu pojazdu o 50 mm (z zachowaniem tej samej wysokości wnętrza pojazdu). Zaszło wiele zmian stylistycznych. Wejście na pokład jest możliwe dzięki drzwiom w układzie 2-2-2-2, 2-2-2-0, 1-2-2-2 lub 1-2-2-0. Szerokość drzwi w nowym Urbino to 1250 mm, jednak w opcji producent oferuje drzwi o szerokości 1350 mm. Wysokość drzwi wynosi od 1970 do 2000 mm. W nowych modelach autobusy można wyposażyć w następujące pulpity: dotykowy pulpit znany z wersji Electric oraz tramwaju Solaris Tramino, nowy pulpit VDO Siemens lub standardowy pulpit Solarisa (MOKI) w odświeżonej wersji.
Seryjna produkcja pojazdów nowej generacji ruszyła w styczniu 2015 roku. Pierwszym odbiorcą nowego Urbino 18 była firma Bogestra z niemieckiego Bochum, natomiast w Polsce pierwszy egzemplarz IV generacji Urbino 18 trafił do KM Płock.
Konstrukcja i dane techniczne.
Solaris Urbino 18 należy do rodziny autobusów Solaris Urbino, na podstawie której oparta jest konstrukcja autobusu. Większość podzespołów jest podobnych jak w innych modelach z rodziny Urbino. Za sprawą modułowej konstrukcji autobusów, krótsze wersje mogły powstać bez gruntownych zmian w konstrukcji nadwozia oraz jednostce napędowej. Takie rozwiązanie obniża koszty produkcji oraz eksploatacji, zwłaszcza u przewoźników posiadających także autobusy Solaris o innych długościach.
Układ napędowy.
Solaris Urbino 18 w wersji z napędem konwencjonalnym może być wyposażany w jeden z dwóch sześciocylindrowych silników wysokoprężnych umieszczonych w tylnym członie autobusu w tzw. wieży silnika: DAF MX-11 240 (240 kW = 326 KM) lub mocniejszy DAF MX-11 271 (271 kW = 368 KM). Wersja gazowa CNG jest wyposażona w silniki Cummins ISLG 8.9 E6 320 (239 kW = 324 KM) lub Cummins ISLG 6C 320 (239 kW = 324 KM). Wszystkie silniki spełniają normę emisji spalin Euro 6. Silnik jest zblokowany z automatyczną skrzynią biegów typu Voith DIWA 6 (dawniej także DIWA 5) lub ZF EcoLife. Napęd przenoszony jest na tylną oś ZF AV 133. W przypadku wersji hybrydowej w IV generacji wykorzystywany jest napęd szeregowy firmy BAE Systems (patrz: sekcja Solaris Urbino 18 Hybrid). Solaris Urbino 18 electric wykorzystuje centralny silnik asynchroniczny o mocy 240 kW (326 KM).
Dawniej Solaris montował także silniki produkcji DAF, MAN i Iveco.
Zbiornik paliwa w IV generacji Urbino 18 został umieszczony nad nadkolami osi wleczonej. Ma pojemność 360 l. Stosowany jest dodatek do paliwa AdBlue, który trafia do zbiornika o pojemności 50 l.
Podwozie.
Solaris Urbino 18 jest autobusem dwubryłowym, trójosiowym. Przegub znajduje się pomiędzy drugą a trzecią osią. Pierwsza oś przednia (oś niezależna ZF RL 82 EC lub oś sztywna ZF RL 85 A) jest skrętna. Układ kierowniczy dostarcza przedsiębiorstwo Bosch w systemie "RB Servocom". Oś wleczona (druga) jest stała (ZF AVN 132), natomiast ostatnia jest osią napędową (ZF AV 133).
Podłoga znajduje się na wysokości 320–340 mm nad powierzchnią jezdni. Dodatkowo pojazd jest wyposażony w funkcję przyklęku pozwalającą podczas postoju na obniżenie podłogi z prawej strony o około 70 mm.
Nadwozie i wnętrze.
Autobus oparty jest o nadwozie samonośne ze szkieletem zbudowanym ze stali odpornej na korozję. Na szkielecie zostały zamocowane panele nadwozia ze stali nierdzewnej tego samego typu oraz aluminium. Wszystkie panele boczne oraz panele nadkoli są demontowalne, co ułatwia ewentualną wymianę po uszkodzeniu wskutek kolizji. W celu ułatwienia serwisowania autobusów zastosowano otwory inspekcyjne i klapy, które pozwalają na łatwy dostęp do najważniejszych elementów pojazdu.
Wejście na pokład umożliwiają trzy lub cztery pary drzwi montowanych w systemie odskokowo-przesuwnym lub otwierane do wewnątrz. Mogą być montowane, w zależności od życzenia klienta, w układzie 1-2-2, 2-2-2, 1-2-2-2 lub 2-2-2-2. Przy drugich drzwiach znajduje się ręczna (w wyposażeniu opcjonalnym z napędem elektrycznym) rampa pozwalająca na wjazd wózkami inwalidzkimi lub dziecięcymi. Naprzeciwko drugich drzwi znajduje się platforma dla niepełnosprawnych i wózków dziecięcych. Opcjonalnie może być druga przestrzeń dla wózków przy trzecich drzwiach, w drugim członie pojazdu. W przestrzeni tej znajdują się także miejsca stojące oraz siedzenia uchylne. Łącznie w autobusie znajduje się do 47 miejsc siedzących + 6 miejsc uchylnych (w wersji z silnikiem Diesla). Dokładny układ siedzeń zależy od indywidualnych wymagań zamawiającego.
Konstrukcje oparte na modelu Solaris Urbino 18.
Solaris Trollino 18.
Pod koniec 2001 r., po udanych próbach z pierwszym trolejbusem Solaris Trollino 12, Solaris zaprezentował pierwszy przegubowy 18-metrowy trolejbus Solaris Trollino 18. Wykorzystano osprzęt elektryczny marki Ganz Transelectro z Budapesztu. Źródło napędu stanowił asynchroniczny silnik elektryczny prądu zmiennego o mocy 165 kW. Do sterowania silnikami elektrycznymi zastosowano przekształtniki IGTB. Trolejbusy tego typu dostarczono m.in. do Rygi, Tallina, Winterthuru, Rzymu, czy też La Chaux-de-Fonds.
Wraz z wprowadzeniem III generacji autobusów Solaris Urbino 18, udoskonalono także wersję Trollino 18. Wprowadzono napędy czeskiego Cegelecu lub polskiego przedsiębiorstwa Medcom. Niektóre egzemplarze, na życzenie klienta, wyposażano w baterie lub silniki Diesla pozwalające na pokonanie do 5 km bez trakcji. W 2014 r. 12 sztuk przegubowych Trollino 18 trafiło do Lublina. Były to pierwsze przegubowe trolejbusy w Polsce. Kolejnych 16 sztuk, już należące do IV generacji zamówiło PKT Gdynia na początku 2018 r.
W 2016 r. łotewska spółka Rīgas Satiksme zamówiła 10 egzemplarzy przegubowych trolejbusów Solaris w przedłużonej wersji Trollino 18,75. Nietypowym elementem wyposażenia jest wodorowe ogniwo paliwowe, dzięki którym trolejbus może pokonać nawet 100 km bez dostępu do sieci trakcyjnej, co nie jest możliwe przy użyciu samych baterii trakcyjnych. W maju 2017 pierwszy egzemplarz przeszedł testy na ulicach Gdyni.
Na bazie nadwozia III generacji Trollino 18 z własnym napędem trolejbusy produkuje Škoda Transportation jako Škoda 27Tr Solaris. W grudniu 2017 r. do słowackiej Żyliny dostarczono pierwsze trolejbusy tego typu oparte na nadwoziu Urbino IV generacji.
Solaris Urbino 18 CNG i Solaris Urbino 18 LE CNG.
Pierwsze autobusy z napędem na gaz CNG Solaris wyprodukował w 2004 r. i należały one do II generacji Urbino. Od 2006 dostępna jest odmiana modelu przegubowego z napędem gazowym – Solaris Urbino 18 CNG. Napęd stanowił silnik Iveco Cursor 8 o mocy 234 kW (318 KM). Butle z gazem o pojemności 1284 lub 1498 l umieszczono na dachu pojazdu. Napęd przenosiła skrzynia biegów marki Voith DIWA 5 lub ZF Ecolife. W późniejszym czasie zastąpiono te jednostki napędowe silnikami firmy Cummins. Pierwszy, prototypowy egzemplarz Urbino 18 CNG trafił do Lublina w listopadzie 2006 r., natomiast w październiku 2009 r. został on sprzedany do Radomia. W 2014 r. MPK Radom zakupiło kolejnych 8 sztuk autobusów tego typu. Jest to jedyny polski przewoźnik, w którego flocie znajdują się autobusy Solaris Urbino 18 CNG w wersji niskopodłogowej. Za granicą można je spotkać także m.in. na ulicach Ostrawy, Uścia nad Łabą, Chomutova, Västerås i Strasburga.
W 2011 r. powstała również wersja niskowejściowa – Solaris Urbino 18 CNG LE, głównie przeznaczony na rynki skandynawskie. Produkcja zakończyła się jednak na prototypowym egzemplarzu, który został później zakupiony przez PKM Tychy.
Autobusy Solaris Urbino 18 CNG są także dostępne w IV generacji Urbino. Zmieniono nieco konstrukcję pojazdu. Dostępne są silniki Cummins o mocy 239 kW ze skrzynią biegów Voith DIWA 6 lub ZF Ecolife. Zbiorniki na gaz są dostępne w trzech opcjach: 5 × 315 = 1575 l, 5 × 340 = 1700 l lub 5 × 375 = 1875 l. Pierwsze tego typu pojazdy zostały zamówione w 2016 r. przez paryski RATP.
Solaris Urbino 18 hybrid i Solaris Urbino 18 plug-in hybrid.
Jesienią 2006 na targach w Hanowerze odbyła się światowa premiera autobusu Solaris Urbino 18 Hybrid z napędem hybrydowym. Jest to pierwszy na świecie autobus z napędem hybrydowym w produkcji seryjnej. Model hybrydowy powstał dzięki współpracy ośrodka badawczego Solaris z przedsiębiorstwami Allison Transmission i Cummins mającymi już doświadczenie w konstrukcji tego rodzaju napędu na rynku północnoamerykańskim. Autobus wykorzystuje dwa silniki – tradycyjny, spalinowy silnik Diesla o mocy 284 kW (386 KM) oraz elektryczny. W czasie, gdy pobór mocy jest najmniejszy, autobus porusza się w trybie bezemisyjnym. W trakcie ruszania, czy też większego zapotrzebowania na moc (np. podczas wyjazdu na wzniesienie), uruchamia się silnik spalinowy. Autobusy tego typu trafiły m.in. do Drezna, Poznania, Sosnowca, Lipska i Bochum. W połowie 2008 dokonano znacznej modernizacji modelu Solaris Urbino 18 Hybrid, po której producent określa go jako pojazd drugiej generacji. Zmiany dotyczą głównie układu napędowego, w którym zastosowano trzy alternatywne wersje napędu hybrydowego: najpopularniejszy napęd Alisson Transmission II generacji w układzie szeregowym; układ równoległy przedsiębiorstwa Vossloh Kiepe lub szeregowy z użyciem technologii Voith. Wszystkie modele są dostępne z silnikami Diesla firmy Cummins. Zastosowanie napędu hybrydowego pozwala na zmniejszenie emisji spalin oraz zużycia paliwa o 20–25%, a także zmniejszyć poziom hałasu.
W autobusach Urbino 18 hybrid IV generacji zrezygnowano z dotychczasowych napędów stosowanych w autobusach hybrydowych tego producenta i zastosowano układ hybrydowy marki BAE Systems. Dzięki takiemu rozwiązaniu możliwe jest ujednolicenie napędu z krótszym modelem hybrydowym – Urbino 12 hybrid. 
W 2020 r. do oferty producenta włączono model Solaris Urbino 18 plug-in hybrid. Pojazd ten opiera się na rozwiązaniach z modelu Urbino 18 hybrid IV generacji, jednak dzięki zastosowaniu większych baterii oraz możliwości ładowania ich poprzez złącze plug-in, zwiększono udział napędu bateryjnego w napędzaniu autobusu. W trybie bezemisyjnym (bazując tylko na napędzie elektrycznym) może pokonać do 10 km. W pojeździe zastosowano silnik wysokoprężny Cummins o pojemności 6,7 l i mocy 220 kW (299 KM) oraz silnik elektryczny BAE o mocy 160 kW (218 KM). 
Solaris Urbino 18,75.
W 2012 r. Solaris zaprezentował przedłużoną wersję Urbino 18 – Solaris Urbino 18,75. Konstrukcja nie została mocno zmieniona, tylny człon oraz układ napędowy pozostał taki sam. Dodatkowy moduł znalazł się pomiędzy drugimi drzwiami a nadkolem osi wleczonej. Dzięki takiemu rozwiązaniu zwiększono liczbę miejsc siedzących o cztery, a także zwiększono przestrzeń dla osób stojących. W przedłużonej wersji są także produkowane autobusy z napędem elektryczno-wodorowym i trolejbusy Solaris Trollino w wersji nadwozia MetroStyle. Pierwsze 5 egzemplarzy Urbino 18,75 z klasycznym napędem na silnik Diesla trafiło do niemieckiego Hagen. Jeden Solaris Urbino 18,75 jeździ także od 2013 r. w Polsce w barwach SPAD w Szczecinie.
Solaris Urbino 18 electric i Solaris Urbino 18,75 electric.
W 2014 r. podczas targów InnoTrans w Berlinie miała miejsce premiera przegubowego autobusu elektrycznego Solaris Urbino 18. Konstrukcję oparto na III generacji modelu Urbino 18 oraz na doświadczeniach producenta z krótszymi autobusami w pełni elektrycznymi (Urbino 8,9 LE electric i Urbino 12 electric). Napęd stanowi jeden centralny silnik asynchroniczny o mocy 240 kW (326 KM), który umieszczono w drugim członie pojazdu. Baterie o mocy 90 kWh umieszczono na dachu autobusu za specjalnymi maskownicami. Ładowanie prototypowego egzemplarza odbywa się za pomocą systemu ładowarek indukcyjnych Bombardier Primove. Na życzenie klienta możliwe było także zastosowanie pantografu lub złącza typu plug-in. W autobusie zastosowano także osprzęt elektryczny firm Kiepe Electric oraz Medcom. Pierwsze cztery egzemplarze zamówił przewoźnik z Brunszwiku.
W 2014 r. Solaris dostarczył dwie sztuki autobusów elektrycznych Urbino 18,75 electric dla przewoźnika Hochbahn z niemieckiego Hamburga. W celu wydłużenia pokonywanego dystansu bez ładowania, w autobusach tych, oprócz silnika elektrycznego, zastosowano wodorowe ogniwo paliwowe o mocy 101 kW. Dzięki temu autobus może pokonywać do 300 km bez ładowania. To pierwszy pojazd wykorzystujący wodór jako paliwo wyprodukowany w Polsce.
Jesienią 2017 r. na targach Busworld w Kortrijk miała miejsce premiera autobusu Solaris Urbino 18 electric IV generacji. Większość rozwiązań technicznych zaczerpnięto z poprzedniej generacji Urbino 18 electric. Zastosowano baterie nowszej generacji "Solaris High Energy". Autobus może przewieźć do 135 osób. W Polsce zamówienia na tego typu pojazdy spłynęły m.in. z Krakowa, Jaworzna, Katowic. Jeden egzemplarz trafił także na trzyletnie testy do MZA Warszawa. Solaris pozyskał także zamówienie na 25 tego typu autobusów dla przewoźnika z Brukseli.
Solaris Urbino 18 hydrogen.
We wrześniu 2022 r. Solaris zaprezentował model przegubowego autobusu miejskiego napędzanego wodorem – Solaris Urbino 18 hydrogen. Autobus może pomieścić do 140 pasażerów i jest napędzany ogniwem paliwowym. Dzięki zabudowie butli wodorowych i baterii na dachu pojazdu oraz zastosowaniu napędu modułowego, powiększono przestrzeń pasażerską, likwidując „wieżę” komory silnika. 
Solaris Urbino 18 MetroStyle.
Solaris Urbino 18 Hybrid MetroStyle.
W 2010 r. Solaris zdobył kontrakt na dostawę hybrydowych autobusów przegubowych dla francuskiego przewoźnika Transdev dla systemu bus rapid transit w Paryżu. Autobusy zaprezentowano w 2011 r. Zyskały one zupełnie nowy design nawiązujący do rodziny tramwajów Solaris Tramino, z tego też względu nazwano nowy autobus Urbino 18 Hybrid MetroStyle. Zastosowano szybę przednią z dolną krawędzią w kształcie jednej linii, a także zupełnie nowe światła przednie. Dynamiczny wygląd nadaje pochylona ściana przednia oraz osłony zasłaniające koła autobusu. Zmiany przeszła również ściana tylna – światła umieszczono pionowo, a tylna szyba ma kształt schodzący do litery V. Zastosowano układ drzwi 1-2-2-2, dzięki czemu możliwe było przeniesienie nieco fotela kierowcy w prawą stronę. Zastosowano także innowacyjny system wspomagający kierowcę podczas manewrowania autobusem. Autobusy Solaris Urbino 18 Hybrid MetroStyle są także eksploatowane m.in. w mieście Saint-Denis na francuskiej wyspie Reunion na Oceanie Indyjskim. Jest to najdalej położone miejsce od Bolechowa, gdzie eksploatowane są autobusy marki Solaris.
Solaris Trollino 18 MetroStyle i Trollino 18,75 MetroStyle.
Pierwsze trolejbusy Solaris Trollino 18 MetroStyle trafiły w liczbie 10 sztuk w 2012 r. do austriackiego Salzburga. W przypadku trolejbusów w tym wariancie nadwozia, oprócz nazwy MetroStyle, stosuje się także nazwę Solaris Trollino 18 Tram-Look. W 2012 r. podpisano umowę na dostawę kolejnych 26 trolejbusów dla Salzburga, a dostawy zakończyły się w 2016 r. Wśród ostatniej partii znalazł się m.in. tysięczny trolejbus marki Solaris. Pod koniec 2014 r. Solaris wygrał przetarg na dostawę 4 innowacyjnych trolejbusów o długości 18,75 m dla niemieckiego Esslingen. Na ulice wyjechały w 2016 r. 
Solaris Urbino 18 MetroStyle.
Pierwsze autobusy Urbino 18 MetroStyle z napędem na silnik Diesla trafiły w liczbie 8 sztuk do MPK Kraków we wrześniu 2014 r. Zostały one skierowane do obsługi linii nr 164, 179 i 509. Autobusy z napędem konwencjonalnym w wersji MetroStyle zostały dostarczone także do Burgas oraz Marrakeszu.
Eksploatacja i sprzedaż.
Wartość autobusu Solaris Urbino 18 zależy od wielu czynników, m.in. wyposażenia dodatkowego, wielkości zamówienia i jego sposobu finansowania, a przede wszystkim rodzaju zastosowanego napędu. W wersji standardowej z napędem na silnik wysokoprężny koszt jednego autobusu to ok. 1 300 000 – 1 600 000 złotych. Wersja z napędem gazowym CNG kosztuje ok. 2 mln zł. W przypadku wersji w pełni elektrycznej jeden pojazd jest warty ok. 2,5 – 3 mln zł, natomiast Urbino 18 Hybrid kosztuje ok. 2 mln. Podobną wartość ok. 2 mln złotych ma trolejbus Solaris Trollino 18.
Autobusy Solaris Urbino 18 oraz modele pochodne trafiły w sumie do niemal 100 odbiorców zarówno na rynku krajowym, jak i zagranicznym. Solaris Urbino 18 jest to drugi co do popularności model w historii firmy Solaris Bus &amp; Coach. Większą sprzedaż osiągnął jedynie model Urbino 12. Poniżej znajdują się opisy eksploatacji w miastach, w których autobusy Solaris Urbino 18 są eksploatowane w największych ilościach.
Warszawa.
Pierwsze duże zamówienie na autobusy Solaris Urbino 18 spłynęło z MZA Warszawa w 2004 r. Zgodnie z podpisaną umową Solaris dostarczył 80 autobusów przegubowych III generacji w 2005 r. Skierowano je do zajezdni Ostrobramska i Woronicza. W 2006 r. ogłoszono kolejny przetarg na 150 autobusów, w tym 100 przegubowych. Solaris wygrał z Mercedesem oferującym autobusy typu O345 G Conecto, dzięki czemu w 2007 r. dostarczono 100 nowych Urbino 18. Zasiliły one zajezdnię Woronicza, natomiast wszystkie Urbino 18 z pierwszej dostawy przesunięto na Ostrobramską. Kolejny przetarg na 150 autobusów, w tym 80 przegubowych, ogłoszono w 2008 r. Ponownie zwycięzcą okazał się Solaris. Tym razem pojazdy trafiły do zajezdni Redutowa i Stalowa. Rok później do Warszawy dotarło kolejnych 20 sztuk, a w 2010 r. – 42. Ponadto w 2010 r. do obsługi linii w Warszawie 50 nowych autobusów zamówił prywatny przewoźnik Mobilis. W 2010 r. ogłoszono kolejny przetarg na 168 autobusów, w tym 108 przegubowych. Wygranym okazał się Solaris, dzięki czemu na ulice Warszawy wyjechało kolejnych 104 Urbino 18 z klasycznym napędem oraz 4 hybrydowe Urbino 18 Hybrid z napędem firmy Alisson Transmission. Jest to największy wygrany przez firmę Solaris przetarg na autobusy w Polsce. Wszystkie pojazdy trafiły do zajezdni na Woronicza. W 2017 r. na ulice Warszawy wyjechał pierwszy w pełni elektryczny Solaris Urbino 18 electric IV generacji. Jest to pojazd testowy należący do firmy Solaris wypożyczony przez MZA na trzyletnie testy. W marcu 2019 r. Solaris wygrał przetarg, a w lipcu podpisano umowę, na mocy której podpoznański producent dostarczy do Warszawy 130 autobusów elektrycznych Solaris Urbino 18 electric. Był to największy ówczesny przetarg na autobusy elektryczne w Europie. Łącznie dla Warszawy wyprodukowano niemal 500 szt. pojazdów z rodziny Urbino 18.
Kraków.
Pierwsze autobusy Solaris Urbino 18 zostały dostarczone do MPK Kraków w drugiej połowie 2005 r. Pierwsze zamówienie obejmowało jedynie 6 sztuk. Kolejnych 20 pojazdów pojawiło się na ulicach Krakowa w 2006 i 2007 r. Rok później w Krakowie pojawił się prywatny przewoźnik Mobilis, który do obsługi części tras skierował autobusy Solaris Urbino 18 w charakterystycznych żółtych barwach (zamiast krakowskich biało-niebieskich). Pojazdy te zniknęły z ulic Krakowa w 2013 r., gdyż wygasła umowa pomiędzy miastem a Mobilisem, a do kolejnych kontraktów firma przystąpiła z autobusami innych producentów. Kolejnych 5 sztuk autobusów dotarło do MPK w grudniu 2009 r. W 2011 r. ogłoszono przetarg na dostawę 100 autobusów, w tym 73 przegubowych. Zwycięzcą okazał się Solaris. Dostawy tych autobusów trwały od 2011 do 2014 r. Ostatnich 8 sztuk miało nowocześniejszy design, należały do modelu Urbino 18 "Metrostyle". Pod koniec 2014 r. zakupiono jeden używany autobus Solaris Urbino 18 Hybrid z 2010 r. (dotychczasowy model testowy). W 2016 r. MPK Kraków zakupiło 12 sztuk nowych autobusów Urbino 18 Hybrid, jeszcze III generacji. W 2016 r. MPK podpisało z Solarisem umowę na dostawę 77 szt. Urbino 18 IV generacji. Dostawy miały miejsce w 2017 r. Ponadto dostarczono 3 sztuki Urbino 18 electric, a Kraków stał się pierwszym odbiorcą autobusów tego typu w nowej odsłonie. Jeden z nich jest jednocześnie 15 000 wyprodukowanym solarisem na świecie.
Berlin.
Pierwsze autobusy Solaris Urbino 12 były testowane w Berlinie w 2002 r. Testy zakończyły się pomyślnie, w związku z czym BVG podjęło decyzję o zakupie 10 przegubowych Solarisów Urbino 18 II generacji. Na ulice Berlina autobusy wyjechały w 2003 r. Wyjątkowym wyposażeniem dla Berlina była rampa dla wózków inwalidzkich i dziecięcych w przednich, a nie środkowych drzwiach. Z tego powodu zwiększono także szerokość przejścia między nadkolami do 880 mm. W 2004 r. Solaris pozyskał duże zamówienie na dostawę 130 przegubowych autobusów III generacji z opcją na 130 kolejnych. W wyniku tego na ulicach Berlina pojawiło się 260 nowych, niskopodłogowych autobusów Solaris Urbino 18. W lipcu 2016 r. jeden z warszawskich Solarisów Urbino 18 pojechał do Berlina w ramach wymiany z okazji 25-lecia partnerstwa Warszawy i Berlina. W tym czasie w Warszawie jeździł piętrowy MAN Lion’s City DD z Berlina.
Ateny.
Na początku 2008 r. miejski przewoźnik autobusowy z Aten E.THE.L ogłosił przetarg na dostawę 320 autobusów miejskich – 220 klasy midi i 100 klasy maxi. Spośród konkurencji wyłoniono dostawcę jako firmę Solaris i w lipcu 2008 r. podpisano umowę. Wartość kontraktu to ponad 80 mln euro. Dostawy autobusów zakończono pod koniec 2009 r. Jest to największe jednorazowe zamówienie na autobusy firmy Solaris.
Dubaj.
Pod koniec 2006 r. Dubai Roads &amp; Transport Authority ogłosiło przetarg na dostawę 620 autobusów miejskich. W jednej części, obejmującej 225 pojazdów zwyciężył Solaris. W wyniku tego kontraktu producent dostarczył 150 przegubowych autobusów Urbino 18 III generacji (pozostałe 75 szt. to Urbino 12). Dostawy autobusów rozłożono w czasie na końcówkę 2007 i pierwszą połowę 2008 r. Nowością w autobusach dla RTA była wydajniejsza klimatyzacja, systemy chroniące silnik przed burzą piaskową. Zastosowano także specjalne kurtyny chłodnego powietrza, które mają zapobiegać nagrzaniu wnętrza po otwarciu drzwi.

</doc>
<doc id="529070" url="https://pl.wikipedia.org/wiki?curid=529070" title="Choummaly Sayasone">
Choummaly Sayasone

Choummaly Sayasone (ur. 6 marca 1936 w Attapu) – wojskowy i polityk laotański, od 8 czerwca 2006 do 20 kwietnia 2016 prezydent Laosu, od 21 marca 2006 do 22 stycznia 2016 Sekretarz Generalny KC Laotańskiej Partii Ludowo-Rewolucyjnej.
Zawodowy wojskowy w stopniu generalskim, pełnił m.in. funkcję ministra obrony oraz wiceprezydenta. 21 marca 2006 na VIII Kongresie Laotańskiej Partii Ludowo-Rewolucyjnej został wybrany na jej Sekretarza Generalnego i pełnił tę funkcję do 22 stycznia 2016. 8 czerwca 2006 zastąpił na czele państwa Khamtai Siphandona. W Biurze Politycznym partii zasiadał od 2001 roku. 
20 kwietnia 2016 na stanowisku prezydenta został zaprzysiężony Boungnang Vorachith.
Przypisy.
 

</doc>
<doc id="529071" url="https://pl.wikipedia.org/wiki?curid=529071" title="Florencia">
Florencia

Florencia – miasto w południowo-zachodniej Kolumbii, u podnóża Kordyliery Wschodniej (Andy). Stolica departamentu Caquetá. Około 163,3 tys. mieszkańców. W mieście znajduje się port lotniczy Gustavo Artunduaga Paredes.

</doc>
<doc id="529074" url="https://pl.wikipedia.org/wiki?curid=529074" title="Film krótkometrażowy">
Film krótkometrażowy

Film krótkometrażowy – film, którego czas projekcji nie przekracza 30–60 minut. Granica ta nie jest ściśle określona. Niegdyś za filmy krótkometrażowe uznawano filmy o długości do 20–30 minut, co było związane z tym, że prezentowano je głównie jako dodatki do filmów długometrażowych w kinach. Obecnie filmy te są zazwyczaj prezentowane przez stacje telewizyjne, które preferują metraż zbliżony do pełnej godziny.
Granica 60 minut jest używana między innymi w czasie selekcji filmów podczas Krakowskiego Festiwalu Filmowego. Także International Documentary Filmfestival Amsterdam różnicuje filmy na trwające do 60 minut i powyżej tej długości. Z kolei Internationale Kurzfilmtage Oberhausen przyjmuje do selekcji filmy nie dłuższe niż 35 minut w konkursie międzynarodowym i nie dłuższe niż 45 minut w konkursie niemieckim. Natomiast Oscar dla najlepszego filmu krótkometrażowego jest przyznawany filmom trwającym nie dłużej niż 40 minut.
Jako filmy krótkometrażowe są realizowane zarówno filmy animowane, dokumentalne, eksperymentalne, jak i fabularne.
Pierwszym filmem krótkometrażowym była "Scenka ogrodu z Roundhay" (1888); obraz przedstawia rodzinę reżysera filmu, Louisa Aimé Augustina Le Prince'a. We Włoszech pierwszy film krótkometrażowy i zarazem fabularny pokazany szerszej publiczności nakręcił pionier kina Filoteo Alberini. Był to obraz historyczny "La presa di Roma", którego premiera odbyła się 16 września 1905 roku.
W historii kina krótki metraż odegrał dużą rolę. Niskobudżetowe formy inspirowały bardziej znanych twórców i przesuwały granice przyzwoitości dopuszczalną w filmie. Ważne nazwiska związane z powstawaniem filmów krótkometrażowych pochodzą przede wszystkim ze środowiska amerykańskiego undegroundu działającego głównie w latach 60. i znanego amerykańskiej opinii publicznej ze swych skandalicznych produkcji, m.in. (w chronologicznym porządku):
Ważną rolę także odgrywała francuska scena niezależna, tytuły:
Słynne polskie filmy krótkometrażowe:

</doc>
<doc id="529075" url="https://pl.wikipedia.org/wiki?curid=529075" title="Klucz elektrolityczny">
Klucz elektrolityczny

Klucz elektrolityczny – rodzaj półprzepuszczalnej przegrody lub naczynia z elektrolitem spełniający rolę łącznika dwóch półogniw w ogniwie galwanicznym. Klucz elektrolityczny zapewnia przepływ prądu elektrycznego między półogniwami i jednocześnie uniemożliwia mieszanie się elektrolitów wchodzących w skład półogniw.
Klucz elektrolityczny w znacznym stopniu eliminuje niepożądany w pomiarze siły elektromotorycznej wpływ potencjału dyfuzyjnego. Klucze elektrolityczne stanowią też część wielu akumulatorów elektrycznych.
Dla celów pomiarowych stosuje się w laboratoriach klucze w postaci szklanej rurki wygiętej w kształcie litery U, wypełnionej roztworem elektrolitu, z przegrodami porowatymi na końcach. W akumulatorach klucze elektrolityczne występują w najróżniejszych postaciach. Często jest to wprasowana warstwa stałego elektrolitu między dwie warstwy pełniące rolę półogniw.
We wszystkich przypadkach, elektrolit powinien być wykonany z substancji niereagującej z elektrolitem półogniw. W kluczach pomiarowych elektrolit dobiera się tak aby liczba przenoszenia i ruchliwości jego jonów była identyczna z jednym z półogniw.
Czasem spotyka się tłumaczenie z języka angielskiego (kalka językowa) – „mostek solny” (ang. "salt bridge").

</doc>
<doc id="529077" url="https://pl.wikipedia.org/wiki?curid=529077" title="Georg Michaelis">
Georg Michaelis

Georg Michaelis (ur. 8 września 1857 w Chojnowie, zm. 21 lipca 1936 w Bad Saarow) – kanclerz Rzeszy oraz Premier Prus; od 1 kwietnia 1918 do 31 marca 1919 nadprezydent pruskiej prowincji Pomorze. Był pierwszym kanclerzem Niemiec pochodzącym z rodziny niearystokratycznej.
Życiorys.
Urodził się w Haynau, dzisiaj Chojnów. Młodość spędził we Frankfurcie nad Odrą. Studiował prawo we Wrocławiu, Lipsku oraz Würzburgu.
Od 1885 do 1889 mieszkał i pracował jako profesor prawa w Tokio.
W 1909 został podsekretarzem stanu w Pruskim Skarbcu w Berlinie. Od 1915 kierował "Reichsgetreidestelle", biurem, które zajmowało się administracją zboża w czasie I wojny światowej. Kiedy Reichstag wymusił rezygnację Theobalda von Bethmanna Hollwega (14 lipca 1917), został kanclerzem Rzeszy i premierem Prus. Pozostał na tym stanowisku do 31 października 1917, kiedy został zmuszony do rezygnacji, ponieważ nie godził się z rezolucją Reichstagu na temat pokoju bez aneksji i odszkodowań.
W 1922 opublikował wspomnienia "Für Staat und Volk. Eine Lebensgeschichte" (Furche, Berlin 1922).
Rodzina.
Michaelis ożenił się z Margarete Schmidt (1869–1958). Mieli pięć córek i dwóch synów: Elisabeth (1892), Charlotte (1893), Emma (1894), Georg Sylvester (1897), Wilhelm (1900), Eva (1904) oraz Martha (1907).

</doc>
<doc id="529078" url="https://pl.wikipedia.org/wiki?curid=529078" title="Książęta poznańscy">
Książęta poznańscy



</doc>
<doc id="529079" url="https://pl.wikipedia.org/wiki?curid=529079" title="Sulajmani bohrowie">
Sulajmani bohrowie

Sulaimanī (także "Sulaymanī Bohras"; arab. سليمانی بوہرہ) – grupa wyznaniowa w łonie bohrów (musta'ilitów), powstała w wyniku sporu o sukcesję po śmierci 26 da'ia w 1592 r. Nazwa ich pochodzi od ich 27 da'ia Sulaimana ibn Hassana. Początkowo występowali głównie w Jemenie, obecnie także w Pakistanie i Indiach. Obecnie (2010) żyje na świecie ok. miliona musta'ilitów Sulaimanī z czego 700–750 tys. w Arabii Saudyjskiej i 100–150 tys. w Jemenie.

</doc>
<doc id="529082" url="https://pl.wikipedia.org/wiki?curid=529082" title="Sikorsky UH-60 Black Hawk">
Sikorsky UH-60 Black Hawk

UH-60 Black Hawk – średni wielozadaniowy amerykański śmigłowiec transportowy i wsparcia piechoty zbudowany przez Sikorsky Aircraft Corporation. Maszyna jest napędzana dwoma turbowałowymi silnikami poruszającymi jeden wirnik nośny.
UH-60 był maszyną, która została wytypowana jako zwycięzca konkursu ogłoszonego przez Armię Stanów Zjednoczonych na początku lat 70. XX wieku na następcę śmigłowca Bell UH-1 Huey. Do ostatecznego przetargu dopuszczono dwie maszyny: YUH-60A, oznaczonego nazwą fabryczną S-70 i Boeing-Vertol YUH-61, konkurencyjną maszynę, która przegrała z konstrukcją wytwórni Sikorsky.
Na bazie UH-60 powstała wersja morska śmigłowca dla marynarki wojennej Sikorsky SH-60 Seahawk, ogółem wyprodukowano ponad 4000 maszyn rodziny S-70 i H-60.
Historia.
Śmigłowce serii UH-1 Huey wykorzystywano w armii amerykańskiej podczas wojny w Wietnamie, ale gdy konflikt ten zaczynał przybierać coraz większe rozmiary w połowie lat 60. dowództwo armii zdecydowało o zastąpieniu go nowocześniejszą maszyną. Na początku następnej dekady uznano program nowego śmigłowca za priorytetowy, ogłaszając w styczniu 1972 program "Utility Tactical Transport Aircraft System (UTTAS)" – "system taktycznego transportu powietrznego". Założeniem programu była budowa śmigłowca o znacznie lepszych parametrach lotnych, niższych kosztach utrzymania i większej przeżywalności na polu walki.
W sierpniu do finału konkursu dotarły dwa typy maszyn, Boeing-Vertol YUH-61 i Sikorsky YUH-60. Każdy z producentów przygotował po dwa egzemplarze śmigłowców do testów naziemnych i po trzy do prób w locie. Wśród maszyn przedstawionych przez Sikorskyego znalazły się śmigłowce zbudowane na bazie transportowych S-61 i S-65, oraz bojowego S-67.
Pierwszy spełniający wymagania UTTAS śmigłowiec wytwórni Sikorsky Aircraft oznaczony fabrycznie jako S-70, a przez wojsko jako YUH-60A został oblatany 17 października 1974 roku, a konkurencyjna maszyna YUH-61 29 listopada tego samego roku. Wiosną 1976 testowanie maszyn rozpoczęło wojsko.
Podczas testów wydarzył się wypadek śmigłowca YUH-60A, który spadł na zalesiony teren niedaleko Fort Campbell, w stanie Kentucky. Maszyna wykazała się doskonałą wytrzymałością, gdyż po wymianie zniszczonych łopat wirnika głównego wystartowała i o własnych siłach doleciała do bazy, gdzie poddano ją tylko drobnym naprawom. Wynik konkursu na nowy śmigłowiec armii ogłoszono 23 grudnia 1976, a jego zwycięzcą została maszyna Sikorskyego. Niezwłocznie podpisano kontrakt na dostawę jeszcze trzech maszyn prototypowych YUH-60A i piętnastu śmigłowców serii informacyjnej UH-60A Black Hawk. Później zamówienia rozszerzono o kolejne maszyny.
Pierwszy lot maszyny produkcyjnej miał miejsce 17 października 1978 roku, cztery lata po oblataniu prototypu. W czerwcu 1979 śmigłowce weszły do służby w 101. Dywizji Powietrznodesantowej. Pierwsza operacją wojskową maszyn była amerykańska interwencja na Grenadzie w 1983 roku. Podczas operacji jedna z maszyn UH-60 dowiodła swej niezawodności wracając do bazy z 45 przestrzelinami kadłuba, dwoma w wirniku głównym i jedną w wirniku ogonowym. Innym razem Black Hawki przetrwały ostrzał ogniem artylerii przeciwlotniczej, przy którym śmigłowce UH-1 Huey nie miałyby żadnych szans. Kolejną operacją bojową z użyciem Black Hawków była amerykańska inwazja na Panamę w 1989.
Opis konstrukcji.
UH-60A Black Hawk.
Śmigłowiec UH-60A jest maszyną zbudowaną w konwencjonalnym układzie z jednym wirnikiem nośnym napędzanymi dwoma silnikami turbowałowymi General Electric T700-GE-700 o mocy 1560 KM (1165 kW) każdy i z wirnikiem ogonowym. Jednostki napędowe mogą pracować przez 30 minut przy całkowitym braku smarowania. Dodatkowo, między silnikami zainstalowano pomocniczą jednostkę mocy APU Solar T62T-40-1 o mocy 100 KM (75 kW), która jest wykorzystywana do wspomagania rozruchu silników głównych i jako źródło energii na ziemi.
Śmigłowiec posiada klasyczne podwozie kołowe, będące jednocześnie amortyzatorami absorbującymi energię podczas awaryjnego lądowania. Opcjonalnie istnieje możliwość montażu na koła płóz ułatwiających lądowanie na śniegu lub grząskim podłożu. Zainstalowane w kadłubie zbiorniki są opancerzone i odporne na uszkodzenie podczas twardego lądowania.
Zarówno wirnik główny, jak i ogonowy posiadają po cztery łopaty zdolne wytrzymać trafienie pociskiem kalibru 23 mm. Łopaty wirnika głównego wykonano z tytanu, pokrytego włóknem szklanym i wypełnionych kompozytem o strukturze plastra miodu. Krawędzie natarcia wykonano z niklu. Wirnik ogonowy zbudowany z grafitowo-epoksydowych materiałów kompozytowych został zainstalowany pod kątem 20 stopni do pionu po prawej stronie płetwy ogonowej, tuż nad statecznikiem poziomym.
Zgodnie ze specyfikacją UTTAS śmigłowiec musi posiadać możliwość zmieszczenia się na pokładzie samolotu transportowego, dlatego łopaty wirnika głównego mogą być ręcznie złożone wzdłuż kadłuba. W przestrzeni ładunkowej samolotu transportowego Lockheed C-130 Hercules mieści się jeden śmigłowiec Black Hawk, a w ładowni Lockheed C-5 Galaxy sześć takich maszyn.
Załogę UH-60A stanowi dwóch pilotów i mechanik, będący jednocześnie strzelcem pokładowym. Fotele wszystkich członków załogi są opancerzone. W przestrzeni ładunkowej Black Hawka może się zmieścić 11 żołnierzy z pełnym wyposażeniem, ale możliwe jest przewiezienie 20 osób. Na znajdującym się pod kadłubem maszyny haku można podwiesić ładunek o masie 3630 kilogramów i może to być haubica M102 kalibru 105 mm z zapasem 30 sztuk amunicji, lub samochód terenowy Humvee. Po obu stronach kadłuba maszyny znajdują się odsuwane do tyłu drzwi wyposażone w podwójne okienka.
Na podstawie doświadczeń z użytkowania śmigłowców Bell UH-1H zdecydowano się na umieszczenie uzbrojenia strzeleckiego w okienkach tuż za kabiną pilotów, a nie w drzwiach maszyny, gdzie znacznie przeszkadzało w jak najszybszym opuszczeniu maszyny przez żołnierzy. Początkowo uzbrojenie stanowiły dwa karabiny maszynowe M60D, ale później zamieniono je na dwa sześciolufowe M134 Minigun. Obecnie znajdujące się na wyposażeniu armii amerykańskiej śmigłowce Black Hawk są przezbrajane w karabiny M240.
W trakcie użytkowania śmigłowca wprowadzono wiele modyfikacji i usprawnień. W 1982 rozpoczęto próby z systemem ESSS ("External Stores Support System") – "system zewnętrznych uchwytów transportowych", mających postać wykonanych z grafitowo-epoksydowych materiałów kompozytowych skrzydełek przeznaczonych do powieszenia czterech dodatkowych zbiorników paliwa, lub uzbrojenia o masie 4534 kg. Głównym celem opracowania systemu ESSS była konieczność zapewnienia maszynie wystarczającej ilości paliwa do przelotu przez Ocean Atlantycki. Na wewnętrznych (bliższych kadłuba) uchwytach można podwiesić zbiorniki o pojemności po 1705 litrów, a na zewnętrznych po 872 litry co zwiększa zasięg maszyny do 2130 km. Zamiast zbiorników można podwiesić zasobniki z niekierowanymi lub kierowanymi pociskami rakietowymi, działkami lub wyrzutnikami min. Początkowo po wprowadzeniu systemu na początku 1986 roku powodował on pewną niedogodność, blokując pole ostrzału zainstalowanej za kabiną pilotów broni, dlatego dodano możliwość odrzucania skrzydełek w razie potrzeby. Później problem ten rozwiązano zmieniając ich kształt, tak że zyskały one formę krótkich belek i nową nazwę ETS ("External Tank System") – "system zbiorników zewnętrznych". Belki systemu ETS umożliwiają przenoszenie tylko dwóch zbiorników paliwa i bardzo rzadko montuje się na nich uzbrojenie.
Poza zadaniami transportowymi UH-60A Black Hawk stanowi doskonałą platformę do budowy śmigłowca ewakuacji medycznej MedEvac. W tym celu zmodyfikowano maszynę tak, aby można było zainstalować cztery pary noszy na obrotowej podstawie, co ułatwia umieszczanie rannych. Pozostawiono tylko trzy siedzenia dla lżej rannych lub personelu medycznego, zainstalowano dodatkowe oświetlenie i uchwyty do butli z tlenem i pojemników np. z krwią czy plazmą.
W celu zwiększenia przeżywalności śmigłowca na polu walki, zastosowano rozpraszacze spalin, które zmniejszają prawdopodobieństwo trafienia pociskami naprowadzającymi się na źródło ciepła, oraz wyrzutniki pułapek termicznych i pasków folii aluminiowej zakłócających systemy naprowadzania pocisków rakietowych. Dodatkowo nad kabiną pilotów i na goleniach podwozia głównego zainstalowano urządzenia do przecinania kabli. Łącznie zbudowano 974 śmigłowce UH-60A, które dostarczono do 1989 roku.
UH-60L Black Hawk.
Kolejną wersją Black Hawka był ulepszony UH-60L wyposażony w mocniejsze silniki T700-GE-701C o mocy 1900 KM (1417 kW) i wzmocnioną przekładnię główną zdolną przenieść moment obrotowy na wirnik. Dzięki temu maksymalny udźwig w wersji "Lima" wzrósł z 3600 kg do 4100 kg. Wszystkie modyfikacje wprowadzane sukcesywnie podczas eksploatacji śmigłowców poprzedniej wersji stały się standardem w nowszym UH-60L. Maszyny te zostały również wyposażone w automatyczny system kontroli lotu taki sam, jak w morskiej wersji śmigłowca Sikorsky SH-60 Seahawk.
UH-60M Black Hawk.
Aktualnie produkowana od 2006 wersja dla zastąpienia UH-60A i UH-60L w służbie Wojsk Lądowych USA. Wersje M wyposażono w nowy komputer, szklany kokpit, silniki T700-GE-701D o mocy 2039 KM (1500 kW) i unowocześnione łopaty wirnika głównego. Początkowo planowano modernizacje posiadanych śmigłowców, ale ostatecznie zdecydowano się na budowę całkiem nowych wiropłatów. Zaplanowano produkcję łącznie 1375 UH-60M dla United States Army. W 2015 roku cena jednostkowa UH-60M dla USA wynosiła ok. 17 mln USD.
UH-60V Black Hawk.
19 stycznia 2017 oblatano prototyp UH-60V, zmodernizowanej wersji śmigłowca UH-60L. W 2014 roku firma Northrop Grumman podpisała z US Army kontrakt na modernizację śmigłowców UH-60L polegającą na wymianie analogowej awioniki na nowy cyfrowy kokpit. Zaplanowano przebudowę 760 starszych śmigłowców, aby pozostały w służbie po 2030 roku.
S-70i Black Hawk International.
16 marca 2007 – wytwórnia Sikorsky Aircraft Corporation nabyła zakłady PZL Mielec z zamiarem rozpoczęcia produkcji międzynarodowej wersji śmigłowca S-70i Black Hawk. 12 marca 2009 ukończono pierwszą kabinę, montaż pierwszego kompletnego śmigłowca rozpoczęto 17 sierpnia 2009, a 15 marca 2010 miała miejsce oficjalna prezentacja maszyny. 1 lipca 2010 roku, w centrum badawczym Sikorsky Aircraft w West Palm Beach na Florydzie dokonano oblotu śmigłowca.
S-70i nie jest certyfikowany na rynek cywilny, ale odmianą UH-60M Black Hawk oferowaną na eksport. W porównaniu do UH-60M jest lżejszy o ok. 500 kg przez brak wyposażenia zastrzeżonego dla amerykańskich sił zbrojnych. Część systemów jak urządzenia łączności i GPS zastąpiono urządzeniami bez ograniczeń eksportowych. Oba śmigłowce napędzają te same silniki, ale w S-70i zastosowano układ sterowania z T700-GE-701C. Wirnik główny S-70i pochodzi z wersji UH-60L. Śmigłowce wykorzystują wspólną awionikę z czterema wyświetlaczami ciekłokrystalicznymi, ale w wersji S-70i została uproszczona. Pozostałe elementy struktury wiropłatu i układ dynamiczny są wspólne, a PZL Mielec produkuje elementy tj. kabiny, pylon, stożek ogonowy do UH-60M.
Pierwszym odbiorcą wersji S-70i w 2011 roku było MSW Arabii Saudyjskiej, które odebrały trzy sztuki, a jeden śmigłowiec trafił do meksykańskiej policji. W 2013 roku siedem sztuk dostarczono do kolumbijskiej armii, w tym dwa z systemem HTAWS ostrzegający o zbliżającym się terenie a pod koniec 2013 przekazano cztery z dwunastu S-70i zamówionych przez Brunei. Pod koniec 2014 dostarczono cztery śmigłowce dla tureckiej policji. W grudniu 2016 roku Chile zamówiło sześć śmigłowców. Po trzy sztuki dostarczono 23 lipca i 12 października 2018 roku. Jordania odebrała trzy S-70i. W 2017 roku Hrabstwo Los Angeles zamówiło dwa S-70i w konfiguracji gaśnicznej. W 2019 roku Filipiny zamówiły 16 sztuk S-70i o wartości około 240 mln USD dla sił powietrznych w celu zastąpienia Bell UH-1H.
W 2011 roku Turcja wybrała śmigłowiec S-70i na przyszły śmigłowiec wielozadaniowy dla tureckiej armii i sił porządkowych w ramach programu "Turkish Utility Helicopter Program" (TUHP). Kontrakt o wartości 3,5 mld USD na zakup 109 śmigłowców T70 z opcją na 191 sztuk podpisano w 2014 roku. W 2016 roku podpisano umowę na produkcję licencyjną w Turcji między Sikorsky i odpowiedzialnymi za montaż w Turcji Turkish Aerospace Industries (TAI) oraz tureckimi przedsiębiorstwami Aselsan, TEI i Alp Aviation. Śmigłowiec docelowo ma składać się w 67% z części produkowanych lokalnie. 22 czerwca 2016 roku zaprezentowano prototyp śmigłowca T70 wyprodukowany przez PZL Mielec. Śmigłowiec dostarczono do Turcji w lutym 2017 w celu zamontowania nowej awioniki Aselsana. Produkcja w Turcji rozpocznie się około 2019, a dostawy w 2021 roku.
Między 18 i 20 maja 2017 Lockheed Martin i "Taqnia" podpisali list intencyjny dotyczący utworzenia joint venture, które ma zbudować w Arabii Saudyjskiej linię finalnego montażu śmigłowców S-70i Black Hawk oraz dostarczyć Arabii Saudyjskiej 150 sztuk śmigłowców S-70i. Jeżeli zostanie zaakceptowana i zawarta umowa może być warta ok. 6 mld USD.
Śmigłowiec jest oferowany wyłącznie poprzez "Direct Commercial Sales" (DCS), a więc przez producenta bez udziału rządu USA i Departamentu Obrony, jak w przypadku UH-60M sprzedawanego wyłącznie za pośrednictwem "Foreign Military Sales" (FMS).
Wersje specjalne śmigłowców Black Hawk.
UH-60Q Black Hawk.
Pomimo możliwości wykorzystania standardowego UH-60 w wersji A i L jako śmigłowca ewakuacji medycznej armia amerykańska zamówiła specjalizowaną wersję maszyny przystosowaną do wykonywania zadań MedEvac oznaczoną jako UH-60Q. Tak jak w standardowych wersjach UH-60A/L znalazło się w nich miejsce dla noszy i personelu medycznego, ale sposób aranżacji wnętrza jest znacznie bardziej dopasowany do zadań śmigłowca medycznego. W przestrzeni ładunkowej znalazło się miejsce na większą ilość sprzętu medycznego, na dziobie zainstalowano kamerę obserwacji w podczerwieni FLIR przydatną do wykonywania zadań w nocy i przy ograniczonej widoczności, oraz wyciągarkę linową o znacznie większym udźwigu niż stosowanych w śmigłowcach UH-60A/L. Ostatnio armia amerykańska modernizuje śmigłowce UH-60Q do standardu HH-60L, ale szczegóły techniczne i charakter zmian nie jest jeszcze dokładnie znany.
MH-60 Velcro Hawk.
Dla potrzeb Armii Stanów Zjednoczonych przebudowano 30 maszyn wersji UH-60A do wykonywania operacji specjalnych i oznaczono nowym symbolem MH-60A. Modyfikacje polegały na dodaniu:
Ze względu na to, że wiele z powyższych zmian wprowadzonych do śmigłowca UH-60A miało charakter prowizorycznych, maszyna zyskała nazwę Velcro Hawk (od Velcro, czyli rzep). Ostatecznie maszyny te zostały zastąpione przez zbudowane na platformie UH-60L śmigłowce MH-60L Velcro Hawk i trafiły do Gwardii Narodowej Stanów Zjednoczonych. Kilka maszyn UH-60L zostało wyposażonych w skrzydełka systemu ETS lub ESSS na których można było podwiesić działka kalibru 30 mm lub zasobniki z niekierowanymi pociskami rakietowymi. Tak wyposażone maszyny oznaczono jako MH-60L Direct Action Penetrator w skrócie DAP.
Maszyny te miały były śmigłowcami przejściowymi poprzedzającymi wprowadzenia dedykowanej wersji MH-60K Black Hawk. MH-60K jest w prostej linii następcą MH-60L, ale z nowocześniejszą i znacznie bardziej złożoną awioniką i systemami nawigacyjnymi. Dodano między innymi system automatycznego pilota ze śmigłowca Seahawk, oraz doskonalsze systemy łączności i przeciwdziałania pociskom rakietowym nieprzyjaciela. Dodano zewnętrzną wyciągarkę linową, a tylny stabilizator poziomy zamieniono na składany tak jak w śmigłowcach Seahawk. Maszyna została również wyposażona w hamulec wirnika i pokładową wytwornicę tlenu.
W drzwiach maszyny zainstalowano karabiny maszynowe kalibru 12,7 mm o znacznie mniejszej szybkostrzelności niż Minigun, ale o większym zasięgu i mocy pocisków. Dodano również możliwość przenoszenia pocisków rakietowych AIM-92 Stinger i AGM-114 Hellfire.
YEH-60B SOTAS.
Zbudowany na zamówienie armii amerykańskiej na platformie UH-60A śmigłowiec YEH-60B SOTAS (od ang. skrótu "Stand Off Target Acquisition System") został oblatany w lutym 1981 roku. Głównym jego zadaniem było rozpoznanie pola walki przy pomocy systemu radarowego "Motorola SOTAS", którego najważniejszą i najbardziej charakterystyczną częścią była duża prostokątna antena zawieszona pod kadłubem śmigłowca. Podczas pracy podwozie maszyny, dłuższe niż w standardowych śmigłowcach UH-60, częściowo się składało umożliwiając obracanie się anteny radaru pod kadłubem. Ostatecznie armia doszła do porozumienia z amerykańskimi siłami powietrznymi i zdecydowała się na charakteryzujący się znacznie większymi możliwościami system Northrop Grumman E-8 Joint STARS rezygnując z systemu SOTAS już w sierpniu 1981 roku.
EH-60 Quick Fix.
Zbudowany na potrzeby armii amerykańskiej na bazie UH-60A śmigłowiec walki elektronicznej wyposażony w system "Quick Fix IIB", od którego pochodzi również nazwa kodowa śmigłowca. Głównym zadaniem maszyny było namierzanie, monitorowanie i zakłócanie transmisji radiowych przeciwnika. Początkowo armia planowała zainstalowanie systemu "Quick Fix" na pokładzie śmigłowca UH-1H Huey, ale ze względu na jego zbyt mały udźwig zrezygnowano z tego pomysłu.
Do 1988 przebudowano 66 śmigłowców UH-60A do standardu EH-60C. Pod koniec lat 90. wprowadzono unowocześnioną wersję śmigłowca EH-60L Advanced Quick Fix zbudowaną na bazie wyposażonego w mocniejsze silniki i nowocześniejszą awionikę śmigłowca UH-60L.
Cechami odróżniającymi śmigłowce EH-60 od standardowych Black Hawków jest zestaw anten zewnętrznych, dwóch długich dipoli po bokach belki ogonowej i zainstalowanej pod nią długiej przegubowej anteny rozkładanej podczas lotu. Załogę poza dwoma pilotami stanowi dwóch operatorów systemów elektronicznych. Urządzenia pokładowe umożliwiają przesyłanie danych wywiadowczych przy pomocy łącza danych "Data Link" do stacji naziemnych lub innych maszyn.
VH-60N Presidential Hawk.
Dziewięć maszyn UH-60A przebudowano w 1998 do zadań przewozu VIP-ów. Maszyny wyposażono w system automatycznej kontroli lotu, taki sam, jak w bliźniaczym Seahawku, nowocześniejszą, zabezpieczoną przed działaniem impulsów elektromagnetycznych awionikę, radar pogodowy w kulistej osłonie na dziobie, rozpraszacze spalin i systemy przeciwdziałania namierzeniu przez wrogie pociski rakietowe. Wnętrze zostało wyciszone i luksusowo wyposażone. Głównym operatorem śmigłowców jest bazująca w Quantico w stanie Wirginia jednostka piechoty morskiej HMX-1 odpowiedzialna za transport prezydenta i członków jego gabinetu, dlatego maszyny te noszą nazwę "prezydenckich jastrzębi" (ang. "Presidential Hawk"). Śmigłowiec z prezydentem na pokładzie jest oznaczany kryptonimem Marine One. Śmigłowce VH-60N są jedynymi Black Hawkami znajdującymi się na wyposażeniu amerykańskiej piechoty morskiej.
MH-60G i HH-60G Pave Hawk.
Na początku lat 80. Siły Powietrzne Stanów Zjednoczonych postanowiły wymienić stare HH-3E Jolly Green Giant i HH-1 Huey na nowocześniejsze śmigłowce zdolne pełnić zadania SAR, oraz CSAR ("Combat Search and Rescue") (ratowanie żołnierzy na terytorium wroga).
Na bazie maszyny UH-60A zbudowano maszynę oznaczoną jako MH-60D podobnej do MH-60K, z sondą do tankowania w powietrzu, zmodyfikowanym uzbrojeniem, nowocześniejszą awioniką itd. Później w ramach trzystopniowego programu modyfikacji śmigłowca przebudowano je do konfiguracji MH-60G Pave Hawk. Ze 180 maszyn przewidzianych do modyfikacji przebudowano tylko 98, które skierowano do pełnienia zadań specjalnych, pozostałe 82 śmigłowce przemianowano na HH-60G Pave Hawk i przeznaczono w październiku 1991 do zadań CSAR.
S-70C-1/1A/6 Blue Hawk.
Wersja śmigłowca dostarczona od 1986 do Sił Powietrznych Republiki Chińskiej oraz przystosowana do zadań SAR.
Użytkownicy śmigłowców Black Hawk.
Śmigłowce rodziny UH-60 Black Hawk / SH-60 Seahawk, według stanu na 2022 r., są wykorzystywane w ponad 30 krajach świata. 
Do końca 2022 r. trafiły lub oczekują na dostawy do takich krajów, jak: Afganistan, Albania, Arabia Saudyjska, Australia, Austria, Bahrajn, Brazylia, Brunei, Chile, Chińska Republika Ludowa, Chorwacja, Dania, Filipiny, Grecja, Hiszpania, Indie, Izrael, Japonia, Jordania, Kolumbia, Korea Południowa, Litwa, Łotwa, Meksyk, Singapur, Słowacja, Szwecja, Tajlandia, Tajwan, Tunezja, Turcja, Wielka Brytania (dla Hongkongu) i Zjednoczone Emiraty Arabskie, a także, do zastosowań cywilnych, do krajów: Argentyna, Egipt, Malezja, Maroko i Rumunia.

</doc>
<doc id="529085" url="https://pl.wikipedia.org/wiki?curid=529085" title="Laumersheim">
Laumersheim

Laumersheim – miejscowość i gmina w Niemczech, w kraju związkowym Nadrenia-Palatynat, w powiecie Bad Dürkheim, wchodzi w skład gminy związkowej Leiningerland. Do 31 grudnia 2017 należała do gminy związkowej Grünstadt-Land.
Geografia.
Laumersheim leży w historycznym Leiningerland, nad Eckbach i na wschodnim brzegu palatynackiego Haardt.
Historia.
Pierwsza wzmianka o Laumersheim pojawiła się w XVIII wieku. Od 1255 znani byli "Herren von Lumersheim", jednak Panowie Randeck oraz Löwensteinowie, także Flersheimowie, Palatynat oraz diecezja Worms dzielili posiadanie. W roku 1364 Laumersheim otrzymało od cesarza Karola IV prawa miejskie, ale straciło je w 1422. Za sprawą coraz to nowych przybyłych mieszkańców miasto zostało ufortyfikowane. Murów tych nie można już dzisiaj zobaczyć, zostały zniszczone w 1525 w czasie wojny chłopskiej oraz w 1689 podczas wojny z Francuzami. Pozostały jedynie fragmenty zamku wodnego z XV wieku. Do 1969 roku miejscowość należała do powiatu Frankenthal. W 1972 roku Laumersheim zostało dołączone do nowo powstałej gminy związkowej Grünstadt-Land.

</doc>
<doc id="529087" url="https://pl.wikipedia.org/wiki?curid=529087" title="Traktat międzyamerykański o pokojowym załatwianiu sporów">
Traktat międzyamerykański o pokojowym załatwianiu sporów

Układ bogotański (także pakt bogotański lub Ogólnoamerykański Układ o Pokojowym Rozstrzyganiu Sporów) - międzynarodowa umowa polityczna podpisana przez państwa Ameryki Łacińskiej i Stany Zjednoczone w 1948 w Bogocie, stolicy Kolumbii. Spisany w językach angielskim, francuskim, portugalskim i hiszpańskim. Jego zadaniem jest rozwiązywanie sporów międzynarodowych. Wszedł w życie 6 maja 1949 r. z chwilą złożenia dokumentów ratyfikacji przez Kostarykę (była to druga ratyfikacja, zgodnie z art. 53 potrzeba przynajmniej dwóch). Został zarejestrowany przez Sekretariat ONZ 13 maja 1949 r. Jeden z trzech filarów systemu międzyamerykańskiego obok OPA (Organizacja Państw Amerykańskich) i TIAR (Traktat międzyamerykański o pomocy wzajemnej). Miał za zadanie ustrzec przed wpływami ZSRR i nasilonym, w okresie po II wojnie światowej, tendencjom lewicowym.

</doc>
<doc id="529092" url="https://pl.wikipedia.org/wiki?curid=529092" title="Jezioro Mikołajskie">
Jezioro Mikołajskie

Jezioro Mikołajskie (niem. "Nikolaiker See") – jezioro rynnowe w Krainie Wielkich Jezior Mazurskich, w dorzeczu Pisy.
"Jezioro Mikołajskie" ma powierzchnię 5 km², długość 5,8 km, maksymalną szerokość 1,6 km i maksymalną głębokość 25,9 m. Jezioro na północy łączy się z Jeziorem Tałty pod mostem drogowym w Mikołajkach. Do jednego z filarów mostowych na wiosnę przykuwany jest na łańcuchu Król Sielaw.
Jezioro to w części południowo-wschodniej łączy się z Jeziorem Śniardwy przez Przeczkę, cieśninę między Dybowskim a Popielskim Rogiem. Jezioro Mikołajskie w części południowo-zachodniej, łączy się bezpośrednio z Jeziorem Bełdany. Granica między tymi jeziorami przebiega w sposób umowny na wysokości cypla półwyspu Popielskiego Rogu. Na zachodnim brzegu jeziora rozciąga się Puszcza Piska. Akwen zasilany jest wodami jeziora Tałty, od północy i Bełdany od południa. Nie istnieją wyraźne granice między jeziorami, wyznaczają je miejsca przewężeń, do Jeziora Mikołajskiego dopływają 3 rowy, jeden z pobliskiego jeziora Karłowo. Jezioro Mikołajskie jest łącznikiem przyjmującym wodę ze środkowej części (z jeziora Tałty i systemu Niegocin-Tałtowisko), i z południowej części zlewni (z jeziora Bełdany) oraz przekazującym ją przez cieśninę do jeziora Śniardwy.
Na podstawie badań jezioro zakwalifikowano do trzeciej klasy czystości, stan jego trofii jest zbliżony do stanu przeżyźnienia jeziora Ryńskiego i Tałty, pozaklasowe wartości wykazują fosforany, przewodność elektrolityczna właściwa i warunki tlenowe. Pod względem podatności na degradację jezioro odpowiada drugiej kategorii. Niekorzystny wpływ ma zlewnia bezpośrednia z punktowymi zrzutami ścieków. Pozytywny wpływ na stan czystości jeziora daje oczyszczalnia w Mikołajkach, procesy samooczyszczania są ograniczone ze względu na skumulowany w zbiorniku duży ładunek zanieczyszczeń. Dno jeziora jest urozmaicone, z licznymi głęboczkami, liczne zatoki świadczą o dobrze rozwiniętej linii brzegowej. Roślinność to 20% powierzchni jeziora, połowa to roślinność zanurzona (ramienice, rogatek, moczarka, rdestnice), w bezpośrednim otoczeniu jeziora dominuje las, oraz grunty orne i nieużytki. Brzegi jeziora na ogół wysokie, w południowo-wschodniej części płaskie.
Analiza bakteriologiczna wody w zbiorniku wskazuje na korzystny stan sanitarny (I kl.).
Burza w 2007 roku.
Najtragiczniejszym w dziejach żeglugi na Jeziorze Mikołajskim był dzień 21 sierpnia 2007. Wiejący w tym dniu silny wiatr z prędkością dochodząca do 130 km/h (12 w skali Beauforta) poprzewracał oraz zatopił kilkadziesiąt łodzi. W wyniku nawałnicy śmierć poniosło 8 osób natomiast 3 uważana jest za zaginione. Kataklizm trwał 10 min.

</doc>
<doc id="529094" url="https://pl.wikipedia.org/wiki?curid=529094" title="Flaga Gagauzji">
Flaga Gagauzji

Flaga Gagauzji przyjęta przez parlament Gagauzji 31 października 1995. Proporcje 1:2.
Kolor niebieski jest tradycyjnym kolorem ludów tureckich. Symbolizuje niebo, nadzieję, życzliwość i przywiązanie do ojczyzny. Dla ludów tureckich biel oznacza zachód, tak więc na tej fladze określa gdzie żyją Gagauzi. Barwa ta jest również symbolem przyjaznego współżycia z innymi narodami. Czerwień symbolizuje waleczność i odwagę w walce o wolność, a także odrodzenie narodowe Gagauzów i ich wspaniałomyślność. Trzy gwiazdy to przeszłość, teraźniejszość i przyszłość.

</doc>
<doc id="529096" url="https://pl.wikipedia.org/wiki?curid=529096" title="Górczyn (Poznań)">
Górczyn (Poznań)

Górczyn – część miasta Poznania, w jego zachodniej części, na osiedlu samorządowym Górczyn.
Historia.
Pierwsze wzmianki o wsi Górczyn pojawiają się w dokumentach z XIII wieku. Część wsi nadał miastu król Władysław Łokietek w 1299, jednak pod warunkiem utrzymywania po czterech kuszników i stróżów. Druga część wsi była własnością mieszczanina poznańskiego, a trzecia wikariusza katedralnego. W 1469 miasto wykupiło część mieszczańską, należącą wówczas do Jana Słupskiego i chciało opanować całą wieś. W 1600 Piotr Górczyn rodem z tej wsi, kanonik krakowski i wikariusz przy katedrze poznańskiej, wytoczył miastu proces o cztery łany sołeckie. Część wsi "Górczyno", będąca własnością kapituły katedralnej poznańskiej, pod koniec XVI wieku leżała w powiecie poznańskim województwa poznańskiego. Proces przeciągał się do 1610, kiedy to miasto ostatecznie otrzymało całą wieś. Folwark górczyński przynosił Poznaniowi około 1500 złotych polskich dochodu rocznie. Po zniszczeniach wojennych i epidemiach, które nawiedziły Wielkopolskę w XVII i XVIII wieku, w latach 1750-1753 władze Poznania sprowadziły do wsi kolonistów z okolic Bambergu - przodków Bambrów. Według danych ze spisu powszechnego w 1789 (pierwszego w Polsce) Górczyn zamieszkiwały 263 osoby (w 1819 było ich tylko 218). 30 lipca 1814 około godz. 19.00 od Górczyna rozpoczęło się formowanie konduktu i wprowadzenie do Poznania zwłok księcia Józefa Poniatowskiego, wwiezionych przez generała Michała Sokolnickiego. W Górczynie kondukt powitał książę Kalikst Poniński. Oprócz Sokolnickiego kondukt dalej poprowadził też generał Jan Nepomucen Umiński. Mieszkańcy Górczyna jako jedni z nielicznych, pod dowództwem swojego sołtysa, Macieja Palacza, wzięli udział w powstaniu 1846 roku. Pod koniec XIX wieku były tu dwa większe folwarki włościańskie, należące do braci Palaczów. Po zniesieniu Twierdzy Poznań, w 1900 roku wieś włączono do Poznania. W czasach zaborów władze pruskie nadały wsi, a później części Poznania urzędową nazwę "Gortschin". Szczególny rozwój dzielnicy miał miejsce w latach 20. i 30. wieku. W 1929 powołano odrębną dla mieszkańców Górczyna parafię św. Krzyża. 
Górczyn w latach 1954–1990 należał do dzielnicy Grunwald. 
W 1993 roku utworzono jednostkę pomocniczą miasta Osiedle Górczynek. W 1994 r. utworzono Osiedle ks. Ignacego Skorupki. Następnie w 1999 r. utworzono osiedle Górczyn. W 2002 r. zmieniono granice osiedla Górczynek. W 2010 r. w Poznaniu przeprowadzono reformę funkcjonalną jednostek pomocniczych i zdecydowano o połączeniu z dniem 1 stycznia 2011 roku osiedli administracyjnych Górczyn, Górczynek i os. ks. Ignacego Skorupki w jedno osiedle Górczyn.
Architektura.
Przy takich ulicach jak Palacza, Sielska, Kuźnicza i Kosynierska pozostały zabudowania z XIX wieku, w tym pozostałości wiejskich zagród. W latach 2004-2007 znaczna część budynków została ocieplona i uzyskała nową kolorystykę. Przy ul. Głogowskiej, przed Wiaduktem Kosynierów Górczyńskich, można podziwiać wzniesione w latach 1927-1929 według projektu Jerzego Tuszowskiego pierwsze w Poznaniu modernistyczne osiedle mieszkaniowe, zwane popularnie "Budowkami". W połowie lat 70. XX wieku na Górczynie zaczęły powstawać bloki mieszkalne z wielkiej płyty. Na skraju Górczyna, przy ul. Ściegiennego, położony jest Cmentarz Górczyński. Na Górczynie są zlokalizowane szkoły - Szkoła Podstawowa nr 10 im. Arkadego Fiedlera przy ul. Bosej (tzw. ,Budynek A") wraz z budynkiem starego Gimnazjum nr 50 na ul. Ściegiennego (tzw. ,Budynek B") oraz Szkoła Podstawowa nr 69 im. Jarogniewa Drwęskiego wraz z budynkiem starego Gimnazjum nr 53 przy ul. Winklera; a także dwa przedszkola: w Parku Górczyńskim i przy ulicy Bosej. W związku z tym, iż teren jest uzbrojony we wszystkie media wykorzystuje się każdy wolny kawałek ziemi. Powstają nowe budynki. I tak zbudowany w 2010 roku budynek przy ul. Górczyńskiej 42, budowany obecnie budynek przy ul. Górczyńskiej 46, a także budowany obecnie budynek przy ulicy Jarochowskiego między ulicami Sielską a Górczyńską.
Komunikacja.
Na Górczynie znajduje się Wiadukt Kosynierów Górczyńskich. Pod wiaduktem znajduje się stacja kolejowa Poznań Górczyn, skąd można pojechać w kierunku Zbąszynka, Zielonej Góry, Nowego Tomyśla a także do stacji Poznań Główny. Przez Poznań Górczyn przebiegają również tory kolejowe dla pociągów jadących bezpośrednio (bez wjazdu na Poznań Główny) w kierunku stacji Poznań Starołęka i dalej. W związku z meczami EURO 2012 w Poznaniu stacja kolejowa Poznań Górczyn miała być znacznie zmodernizowana, do czego ostatecznie nie doszło.
Po trzech latach remontu w dniu 14 maja 2009 oddano do użytku zmodernizowany odcinek ulicy Głogowskiej na odcinku od Wiaduktu Kosynierów Górczyńskich aż do węzła "Poznań Komorniki" z południową obwodnicą Poznania (autostrada A2).
Komunikacja miejska.
Z pętli tramwajowej "Górczyn" odjeżdżają tramwaje 3 linii:
W bezpośrednim sąsiedztwie pętli tramwajowej znajduje się również dworzec autobusowy „Górczyn”, na którym zatrzymują się:

</doc>
<doc id="529098" url="https://pl.wikipedia.org/wiki?curid=529098" title="Dangan Runner">
Dangan Runner

Dangan Runner – japoński film z 1996 roku, debiut reżyserski Hiroyukiego Tanaki.
Przez swą budowę film jest często porównywany z nakręconym dwa lata później niemieckim "Biegnij, Lola, biegnij" Toma Tykwera.

</doc>
<doc id="529099" url="https://pl.wikipedia.org/wiki?curid=529099" title="Dangan ranna">
Dangan ranna



</doc>
<doc id="529100" url="https://pl.wikipedia.org/wiki?curid=529100" title="Krym (państwo nieuznawane)">
Krym (państwo nieuznawane)

Krym (, trb. "Krym"; , trb. "Krym"; , trb. "Kyrym"; oficjalnie: Republika Krymu; ukr. , trb. "Respublika Krym"; ros. , trb. "Riespublika Krym"; krymskotat. trb. "Kyrym Dżumchurieti") – dawne powszechnie nieuznawane na arenie międzynarodowej państwo (poza Rosją w dniach 18–21 marca 2014), które znajdowało się na terenie Półwyspu Krymskiego, na północnym wybrzeżu Morza Czarnego. Stolicą republiki był Symferopol.
Geografia.
Republika Krymu miała powierzchnię 27160 km². Teren ten obejmował niemal cały obszar Półwyspu Krymskiego (oprócz północnych fragmentów Mierzei Arabackiej).
Podział administracyjny.
Republika Krymu składała się z 14 rejonów, 11 miast wydzielonych oraz 1 miasta o osobnym statusie. W skład rejonów wchodziło 56 osiedli typu miejskiego i 957 wsi.
Miasta.
Głównymi miastami Republiki były: Symferopol, Sewastopol, Bakczysaraj (dawna rezydencja chanów tatarskich), Eupatoria, Bałakława, Jałta, Sudak, Kaffa (Teodozja) i Kercz z twierdzą Jenikale.
Historia.
Historia do 2014.
Jednostronna próba oderwania się od Ukrainy nastąpiła 11 marca 2014, kiedy połączone zgromadzenie radnych Rady Najwyższej Republiki Autonomicznej Krymu i Rady Miejskiej Sewastopola przyjęło deklarację niepodległości Republiki Krymu. W deklaracji powołano się wprost na przypadek Kosowa i wyrok z 22 lipca 2010, w którym Międzynarodowy Trybunał Sprawiedliwości uznał, że jednostronna deklaracja niepodległości Kosowa nie narusza prawa międzynarodowego.
17 marca 2014 Rada Najwyższa Republiki Autonomicznej Krymu przyjęła postanowienie o niepodległości Krymu. To konsekwencja referendum, w którym za przyłączeniem Krymu z Sewastopolem do Rosji zagłosowało 96,57 proc. uczestników przy frekwencji 84% (wyniki te oraz frekwencja są kwestionowane). Tego samego dnia Przewodniczący Rady Najwyższej Republiki Autonomicznej Krymu, przemianowanej na Radę Państwową Republiki Krymu, Wołodymyr Konstantinow oświadczył, że władze Krymu zapewnią całkowitą ochronę granicy państwowej. Dodał, że na przejściach granicznych w paszportach będą wbijane pieczątki „Republika Krym”.
17 marca 2014 niepodległość Krymu uznała Rosja. 18 marca 2014 podpisano umowę między Rosją a Republiką Krymu i miastem wydzielonym Sewastopol o włączeniu Krymu do Rosji jako nowe podmioty federacji. Umowa ta weszła w życie z dniem ratyfikacji, co nastąpiło 21 marca 2014 roku. Tego samego dnia dokonano odpowiednich zmian w Konstytucji Rosji dopisując do niej dwa nowe podmioty federacji – Republikę Krymu i miasto federalnego znaczenia Sewastopol, które włączono do nowo utworzonego Krymskiego Okręgu Federalnego.
Republika Krymu jest przez społeczność międzynarodową uznawana za część Ukrainy, jako Republika Autonomiczna Krymu i miasto o osobnym statusie Sewastopol.

</doc>
<doc id="529101" url="https://pl.wikipedia.org/wiki?curid=529101" title="Konstantin Weliczkow">
Konstantin Weliczkow

Konstantin Weliczkow (ur. 1855 w Pazardżiku, zm. 3 listopada 1907 w Grenoble) – bułgarski pisarz, krytyk literacki, działacz polityczny, brał udział w przygotowaniach do powstania kwietniowego 1876, wolnomularz.
Był redaktorem czasopism „Nauka” i „Letopisi”, współtwórca (1885) pierwszego pisma literackiego „Zora”.
Jego imieniem nazwana została jedna ze stacji sofijskiego metra.
Twórczość.
W twórczości inspirował się głównie i używał tematyki patriotycznej, widoczne w jego utworach były także inspiracje literaturą francuską i włoską. Najbardziej znane utwory to wiersze ("Carigracki soneti" 1899), wspomnienia ("W tymnica" 1899, dramaty "Newianka i Swetosław" 1872), Weliczkow wykonywał także przekłady z literatury francuskiej i włoskiej.

</doc>
<doc id="529104" url="https://pl.wikipedia.org/wiki?curid=529104" title="Unlucky Monkey">
Unlucky Monkey

Unlucky Monkey – japoński film z 1998 roku, trzeci w dorobku Sabu.

</doc>
<doc id="529105" url="https://pl.wikipedia.org/wiki?curid=529105" title="Anrakkî monkî">
Anrakkî monkî



</doc>
<doc id="529106" url="https://pl.wikipedia.org/wiki?curid=529106" title="Muriel Robb">
Muriel Robb

Muriel Evelyn Robb (ur. 13 maja 1878 w Newcastle upon Tyne, zm. 12 lutego 1907 w Newcastle upon Tyne), tenisistka brytyjska, zwyciężczyni Wimbledonu.
Praworęczna Robb zaliczała się do czołówki brytyjskiej na przełomie XIX i XX wieku, ale tylko raz udało się jej triumfować na Wimbledonie, zdominowanym w tym okresie przez Charlotte Sterry, Blanche Hillyard i Dorotheę Douglass. Tytuł mistrzowski przypadł jej w niezwykłych okolicznościach - w 1902 finał z Charlotte Sterry przerwał deszcz przy stanie 4:6, 13:11, 1:1, a następnego dnia rozpoczęto pojedynek od początku. Tym samym za oficjalny mecz o tytuł uważany jest drugi pojedynek, wygrany przez Robb 7:5, 6:1. Finałem tym Robb zrewanżowała się przeciwniczce za dwie porażki w ćwierćfinałach poprzednich edycji. Wcześniej w finale turnieju pretendentek ("All Comers") Muriel Robb pokonała Dorotheę Douglass 6:4, 2:6, 9:7.
Na Wimbledonie w 1902 Robb osiągnęła także finał gry mieszanej z Clementem Cazaletem, przegrywając do pary Sterry / Laurie Doherty 4:6, 3:6, ale mecz ten nie miał charakteru oficjalnego (mikst wprowadzono oficjalnie do turnieju w 1913). Z innych sukcesów Angielki można wymienić tytuły mistrzowskie Irlandii (1901), Szkocji (1901), Walii (1899). W 1903 nie broniła tytułu wimbledońskiego, tym samym otwierając drogę do pierwszego zwycięstwa Douglass.
Występy w "challenge round" na Wimbledonie:
Źródła:

</doc>
<doc id="529107" url="https://pl.wikipedia.org/wiki?curid=529107" title="Dorothea Douglass">
Dorothea Douglass



</doc>
<doc id="529109" url="https://pl.wikipedia.org/wiki?curid=529109" title="Wilhelm I (król Szkocji)">
Wilhelm I (król Szkocji)



</doc>
<doc id="529110" url="https://pl.wikipedia.org/wiki?curid=529110" title="Opal (tkanina)">
Opal (tkanina)

Opal ("włók." łc. z gr.) – cienka tkanina bawełniana, miękka, lekko przezroczysta, podobna do batystu, używana na bluzki i bieliznę damską.

</doc>
<doc id="529112" url="https://pl.wikipedia.org/wiki?curid=529112" title="Li (chińska jednostka)">
Li (chińska jednostka)



</doc>
<doc id="529114" url="https://pl.wikipedia.org/wiki?curid=529114" title="Tipasa">
Tipasa



</doc>
<doc id="529115" url="https://pl.wikipedia.org/wiki?curid=529115" title="Jafia">
Jafia

Jafia – polska grupa reggae, powstała w 1994 w Pile. W latach 1994-2014 grupa działała pod nazwą Jafia Namuel.
Historia.
Jafia Namuel grali wiele koncertów w Polsce (ok. 120 rocznie), a także zagrali ok. 40 koncertów w Niemczech, Holandii, Belgii i Francji. Wystąpili na kilku festiwalach, m.in. Song of Songs Festiwal w Toruniu, Folk Fiesta, Przystanek Woodstock w Żarach. Zespół nagrał także wspólnie z Voo Voo hymn WOŚP pt. "Karnawał - pozytywne myślenie".
Po kilku latach przerwy spowodowanej wyjazdem lidera grupy za granicę, zespół powrócił w 2006 na scenę. Zagrali m.in. na festiwalach Reggae nad Wartą, Ostróda Reggae Festiwal, Reggae na Piaskach, czy Przystanek Jamajka w Szczecinie, oraz na kilku koncertach trasy Roots Reggae Party.
W 1999 zarejestrowano drugą płytę pt. "In Time", jednak w wyniku nieporozumień z wydawcą nie została wydana. Ostatecznie ukazała się w styczniu 2009 nakładem Offside Records.
Geneza nazwy.
"Jafia Namuel" to po hebrajsku "Wspaniały dzień Boga" lub "Chwalebny dzień Pański". Związana jest z chrześcijańskimi korzeniami zespołu. Dziś większość członków zespołu nie deklaruje konkretnych przynależności religijnych, ale twórczość zespołu nadal koncentruje się wokół duchowej sfery życia człowieka.

</doc>
<doc id="529118" url="https://pl.wikipedia.org/wiki?curid=529118" title="Cytrusy">
Cytrusy



</doc>
<doc id="529124" url="https://pl.wikipedia.org/wiki?curid=529124" title="Premierzy Portugalii">
Premierzy Portugalii



</doc>
<doc id="529125" url="https://pl.wikipedia.org/wiki?curid=529125" title="Adżim">
Adżim

Adżim (arab. "أجيم", fr. "Ajim") – miasto portowe w południowo-zachodniej części wyspy Dżerba, na zatoce Mała Syrta, u północnych wybrzeży Tunezji. Od kontynentu afrykańskiego, czyli tunezyjskiego lądu oddziela je Kanał Adżim. Po drugiej stronie kanału znajduje się miejscowość Al-Dżurf.
Adżim powstało już w starożytności, jako kolonia fenicka Tipasa. Dziś jest to centrum połowu gąbek. Adżim zamieszkane było głównie przez Berberów, muzułmańskich Ibadytów. Obecnie ludność wymieszała się z Arabami przybyłymi z kontynentu.
Miasto i okolice było wykorzystane w filmie "", m.in. kręcono tu sceny na zewnątrz kantyny w Mos Eisley.

</doc>
<doc id="529126" url="https://pl.wikipedia.org/wiki?curid=529126" title="Cúcuta">
Cúcuta

Cúcuta – miasto w północno-wschodniej Kolumbii, w pobliżu granicy z Wenezuelą. Położone jest na wysokości około 320 metrów, na wschodnich stokach Kordyliery Wschodniej (Andy Północne). Jest ośrodkiem administracyjnym departamentu Norte de Santander. Według spisu ludności z 30 czerwca 2018 roku miasto liczyło 685 445 mieszkańców. 
Charakterystyka miasta.
Miasto zostało założona w 1733 roku pod nazwą San José de Guasimal. Obecną nazwę przyjęło w 1793 roku. W Cúcuta rozwinięty jest przemysł odzieżowy, chemiczny, metalowy i ceramiczny. Miasto jest ośrodkiem handlowym regionu uprawy kawowca oraz ważnym węzłem komunikacyjnym. W Cúcuta działa port lotniczy Camilo Daza. W pobliżu miasta prowadzone jest wydobycie ropy naftowej i gazu ziemnego. Na południowy wschód od Cúcuty położony jest Park Narodowy El Tama, będący już w granicach Wenezueli.
Sport.
W mieście siedzibę ma klub piłkarski Cúcuta Deportivo. 
Współpraca.
Miasto Cúcuta ma międzynarodowe umowy o współpracy z takimi miastami jak: 

</doc>
<doc id="529127" url="https://pl.wikipedia.org/wiki?curid=529127" title="Cucuta">
Cucuta



</doc>
<doc id="529129" url="https://pl.wikipedia.org/wiki?curid=529129" title="Floridablanca">
Floridablanca

Floridablanca – miasto w północno-wschodniej Kolumbii, w Kordylierze Wschodniej (Andy), przy Drodze Panamerykańskiej. Około 276 tys. mieszkańców.
W mieście rozwinął się przemysł cukrowniczy.

</doc>
<doc id="529131" url="https://pl.wikipedia.org/wiki?curid=529131" title="Dżarba">
Dżarba



</doc>
<doc id="529133" url="https://pl.wikipedia.org/wiki?curid=529133" title="Bydgoski Okręg Przemysłowy">
Bydgoski Okręg Przemysłowy



</doc>
<doc id="529135" url="https://pl.wikipedia.org/wiki?curid=529135" title="San Cristóbal (Wenezuela)">
San Cristóbal (Wenezuela)

San Cristóbal – miasto w zachodniej Wenezueli, na południowo-zachodnim krańcu łańcucha górskiego Cordillera de Mérida, na wysokości około 825 metrów. Stolica stanu Táchira. Około 460 tys. mieszkańców (2001).

</doc>
<doc id="529137" url="https://pl.wikipedia.org/wiki?curid=529137" title="Apate">
Apate

Apate (także Zdrada; gr. Apátē) – w mitologii greckiej uosobienie zdrady; córka Nyks; jedno z nieszczęść zawartych w puszce Pandory.
Jej rzymską odpowiedniczką była Fraus.

</doc>
<doc id="529138" url="https://pl.wikipedia.org/wiki?curid=529138" title="Dławica piersiowa">
Dławica piersiowa

Dławica piersiowa – ból w klatce piersiowej, ucisk lub uczucie ściśnięcia spowodowane niewystarczającym dopływem krwi do mięśnia sercowego. Wrażenie to może promieniować do szczęki lub ramienia. Mogą mu towarzyszyć duszności, pocenie się lub nudności. Jeśli pojawia się wyłącznie przy wysiłku lub stresie i ustępuje po kilkuminutowym odpoczynku, mamy do czynienia ze stabilną dławicą piersiową. Jeśli pojawia się niespodziewanie, w stanie spoczynku lub też nie ustępuje szybko po zaprzestaniu aktywności, mówimy o niestabilnej dławicy piersiowej.
Dławica piersiowa zazwyczaj spowodowana jest niedrożnością i skurczem tętnicy zaopatrującej mięsień sercowy w krew. Czynniki ryzyka obejmują hiperlipidemię, nadciśnienie tętnicze, palenie tytoniu, cukrzycę i otyłość. Inne czynniki zwiększające ryzyko zachorowania to anemia, zaburzenia rytmu serca oraz niewydolność serca. Inne choroby, dające podobne objawy, to m.in. tętniak rozwarstwiający, zatorowość płucna, zapalenie osierdzia, choroba refluksowa przełyku, odma opłucnowa, ból w ścianie klatki piersiowej i lęk.
Leczenie może obejmować zmianę stylu życia oraz farmakoterapię. W celu zapobiegania atakom stosuje się leki beta-adrenolityczne, blokery kanału wapniowego, aspirynę, statyny i inhibitory konwertazy angiotensyny. Ostre ataki można leczyć nitrogliceryną. Jeżeli farmakoterapia okaże się nieskuteczna, wskazana może być operacja. Może ona przynieść dobre rezultaty razem z farmakoterapią.
Na Zachodzie 3,5% osób choruje na stabilną dławicę piersiową. Jest częstsza u osób starszych – występuje u 15% mężczyzn i 11% kobiet powyżej 65 roku życia. Angielska nazwa () pochodzi od łacińskiego terminu "angere" („dusić”) i "pectus" („klatka piersiowa”) i dlatego można ją opisać jako „uczucie duszenia w klatce piersiowej”.

</doc>
<doc id="529139" url="https://pl.wikipedia.org/wiki?curid=529139" title="Angina pectoris">
Angina pectoris



</doc>
<doc id="529140" url="https://pl.wikipedia.org/wiki?curid=529140" title="Mérida (miasto w Wenezueli)">
Mérida (miasto w Wenezueli)

Mérida – miasto w zachodniej Wenezueli, położone w górach Cordillera de Mérida na wysokości 1620 metrów n.p.m. Ma powierzchnię 25 km² i liczy 295 939 mieszkańców. Jest stolicą stanu Mérida.
Założona w 1558 roku przez kapitana wojsk hiszpańskich Juana Rodrígueza Suáreza, była jednym z ważniejszych miast Wicekrólestwa Nowej Granady. Jest ważnym ośrodkiem naukowym (Uniwersytet Andyjski) i turystycznym zachodniej części Wenezueli.
W lutym każdego roku, w Mérida organizowany jest festiwal Feria del Sol (Święto Słońca).
W mieście rozwinął się przemysł spożywczy.
Miasta partnerskie.
Miasta partnerskie Méridy:

</doc>
<doc id="529142" url="https://pl.wikipedia.org/wiki?curid=529142" title="Barinas (miasto)">
Barinas (miasto)

Barinas – miasto w zachodniej Wenezueli, u podnóży gór Cordillera de Mérida, nad rzeką Santo Domingo (dopływ Apure), stolica stanu Barinas.
W mieście rozwinął się przemysł spożywczy oraz drzewny. Ośrodek handlowo-usługowy regionu rolniczego. W mieście znajduje się port lotniczy.
Około 355 tys. mieszkańców.

</doc>
<doc id="529143" url="https://pl.wikipedia.org/wiki?curid=529143" title="Flaga Togo">
Flaga Togo

Flaga Togo została ustanowiona 27 kwietnia 1960. Widoczne na niej jest pięć poziomych pasów, 3 zielone i 2 żółte, są to barwy panafrykańskie, oraz biała gwiazda w czerwonym kwadracie w lewym górnym rogu. Biała gwiazda symbolizuje nadzieję, czerwień krew i niepodległość, złoto-surowce naturalne, a zieleń lasy, rolnictwo i naturę. Obecnie jest jedyną flagą państwową o proporcjach opartych na zasadzie złotego podziału (1:1.618).
Flaga ma elementy podobne do flagi USA oraz flagi Liberii.
Flaga została zaprojektowana przez Ahyi’ego Paula.

</doc>
<doc id="529147" url="https://pl.wikipedia.org/wiki?curid=529147" title="Maracay">
Maracay

Maracay – miasto w północnej Wenezueli, w pobliżu jeziora Valencia, przy odgałęzieniu Drogi Panamerykańskiej, stolica stanu Aragua. Około 610 tys. mieszkańców.
W mieście rozwinął się przemysł włókienniczy, spożywczy, papierniczy oraz szklarski.

</doc>
<doc id="529150" url="https://pl.wikipedia.org/wiki?curid=529150" title="Joseph Bruce Ismay">
Joseph Bruce Ismay

Joseph Bruce Ismay (ur. 12 grudnia 1862 w Crosby, zm. 17 października 1937 w Londynie) – dyrektor zarządzający White Star Line, obecny na pokładzie RMS Titanic w jego dziewiczym rejsie, zakończonym katastrofą po kolizji z górą lodową w nocy z 14 na 15 kwietnia 1912. Gdy kapitan „Titanica” Edward Smith wydał rozkaz ewakuacji statku, Joseph Bruce Ismay z początku pomagał pasażerom wsiadać do szalup, a później uczynił to samo. Uratowano go w przeciwieństwie do konstruktora Thomasa Andrewsa czy kapitana Smitha, co sprowadziło na niego oburzenie opinii publicznej. Z ustaleń komisji badającej katastrofę wynika, że kiedy po udzieleniu innym pasażerom pomocy Ismay wskoczył do łodzi, w okolicy nie było nikogo innego czekającego na ratunek. Ismay ustąpił ze stanowiska dyrektora i do końca życia nie chciał słuchać o katastrofie – wyrzucał z domu każdego, kto ważył się powiedzieć: „Titanic”.

</doc>
<doc id="529151" url="https://pl.wikipedia.org/wiki?curid=529151" title="Lotus Omega">
Lotus Omega

Lotus Omega – usportowiona wersja samochodu klasy średniej-wyższej produkowanego przez koncern General Motors jako Opel Omega pod marką Lotus od 1990 do 1992 roku. Łącznie wyprodukowano 950 egzemplarzy pojazdu. Był on oficjalnie najszybszym sedanem na świecie w latach 1990 – 1996, kiedy tytuł ten przejął Brabus E V12 budowany na bazie modelu Mercedes-Benz W210.
W 1986 roku amerykański koncern General Motors przejął brytyjską markę Lotus w celu podniesienia prestiżu niemieckiej marki Opel w sportach samochodowych oraz wyprodukowania godnego rywala BMW M5 E34. Lotus Omega jest to zmodyfikowany Opel Omega A. Nad prototypem intensywne prace miały miejsce w 1989 roku. Ówcześnie zakładano wyposażyć pojazd w silnik 6 cylindrowy o pojemności 3638 cm³ i mocy 360 KM przy 5800 obr./min i moment obrotowy ponad 500 Nm przy 3800 obr/min i jedną większą turbosprężarkę. Prędkość maksymalna prototypu wynosiła około 286 km/h. Prototypowy Lotus także posiadał bardziej sportowe siedzenia Recaro typ C (classic), obszyte skórą i elektrycznie regulowane. Tablica rejestracyjna powędrowała na błotnik, a nie jak w oryginalnym modelu między tylne światła. Ponadto przód auta posiadał mniejsze wloty powietrza w zderzaku, a także lampy przeciwmgielne zamontowane w zderzaku. Posiadał także tylko jeden wylot na masce w celu odprowadzenia ciepła z silnika, a nie jak w modelu produkcyjnym dwa. Oficjalną premierę pojazd miał podczas targów motoryzacyjnych w Genewie w 1989 roku.
Produkcja pojazdu rozpoczęła się w 1990 roku. Początkowo zakładano powstanie 1100 sztuk pojazdu jednak z powodu recesji na początku lat 90 i wysokiej cenie - dwukrotnie droższa niż bazowa Omega, wyprodukowano zaledwie 950 egzemplarzy (część była pojazdami testowymi, część była przeznaczona na rynek angielski z kierownicą po prawej stronie). Z powodu swojej niezwykłości i dla podkreślenia prestiżu marki Lotusa każdy samochód posiadał swój unikatowy numer w postaci 0XXX wytłoczony na skórzanej klapie schowka. Oferowane nagłośnienie wyprodukowała firma Blaupunkt model Memphis SQR-88 (4x20W) z kolorem podświetlenia pasującym do oświetlenie kabiny Omegi. Wyprodukowano 630 sztuk niemieckiej wersji Opel Lotus Omega oraz 320 sztuk angielskiego Vauxhall Lotus Carlton sprzedawanego z kierownicą po prawej stronie i wyskalowanym prędkościomierzu do 180 mil na godzinę, razem powstało łącznie 950 sztuk. Samochód oryginalnie produkowany był tylko w jednym kolorze "Imperial Green" – bardzo ciemnym zielonym, który przy prawie dowolnym kącie patrzenia wydawał się być czarny.
Różnice zewnętrzne w stosunku do modelu "fabrycznego", były następujące: obniżone i utwardzone nadwozie oraz samopoziomujące się zawieszenie osi tylnej, spojlero-zderzak przedni (dużo niższy niż standardowo, o sportowym wyglądzie z dużym wlotem powietrza) i tylny (na klapie, zupełnie inny niż w wersji "cywilnej" – dużo szerszy i zachodzący na błotniki), nowe progi wzdłuż nadwozia oraz wylot powietrza na masce (silnik bardzo się grzał w związku z tym dodano wyloty ciepłego powietrza owiewającego wnętrze komory silnika), zupełnie inne felgi aluminiowe – dostępne tylko w tym modelu, oryginalne opony przednie 235/45 ZR17, tylne 265/40 ZR17 występowały tylko w tym rozmiarze, światła przednie takie jak w modelu 3000 i Evo 500 – dzielone dwureflektorowe, oryginalne opony robione specjalnie przez Goodyear Eagle F1 mające na zewnętrznej stronie wytłoczone znaczki greckiej litery OMEGA lub opcjonalne Dunlopy. Cechą opon Goodyear Ω jest to, że były specjalnie zaprojektowane do tego modelu i pozwoliły skrócić przyśpieszenie od 0-100 km/h o 0,4-0,5 sekundy. Dzięki temu pojazd faktycznie mógł osiągać prędkość 100 km/h poniżej 5 sekund w testach przeprowadzonych przez Autocar w roku 1990. Oprócz tego samochód miał zupełnie inne nadkola niż standardowa Omega – większe i poszerzone, wystające znacznie poza obrys samochodu, tak by zmieścić dużo szersze niż normalnie opony. Dodało mu to sportowy wygląd upodabniający go do modeli DTM i właśnie to znacznie zmieniło jego wizerunek. W układzie hamulcowym zastosowano sportowe tarcze stosowane w wyścigach kategorii C. Wentylowane firmy AP Racing na obydwu osiach, z przodu 330-milimetrowe tarcze z 4 tłoczkowymi zaciskami, z tyłu 300-milimetrowe z dwoma zaciskami. Taki układ zaczerpnięto z samochodów wyścigowych grupy C, i na początku lat 90 były to największe seryjne tarcze z przodu montowane w sedanie. W 1992 roku ten rozmiar pobił BMW ze swoim modelem 850 CSi - także na 17 calowych felgach z tym, że rozmiar wynosił 345 mm i 328 mm. Lotus Omega posiadał jedną z najkrótszych dróg hamowania i te wyniki były zdecydowanie lepsze niż konkurencyjne BMW M5 i Mercedes 500E.
Początkowo planowano zastosować seryjny silnik o pojemności 3 litrów z Opla Omegi 3000 jednak silnik ten był zbyt słaby konstrukcyjnie na większe przyrosty mocy i specjaliści z firmy Lotus wzmocnili jego konstrukcję, powiększono także pojemność skokową do 3,6 litra. Zamontowano tłoki firmy Mahle. Były także plany wprowadzenia doładowania poprzez połączenie kompresora i turbosprężarki, przy których kompresor odpowiedzialny byłby za niższe prędkości obrotowe, a turbosprężarka pomogłaby rozwinąć ostateczną moc przy wyższych obrotach. Zrezygnowano jednak z kompresora, gdyż nie było jeszcze sprawdzonych rozwiązań w zastosowaniu tej technologii. Testy z jedną, większą turbosprężarką ukazały minusy rozwiązania tego typu. Pojedyncza turbosprężarka wprawdzie rozwijała maksymalną moc, jednak moc była nie liniowa i gwałtowny przyrost mocy powodował problemy z przyśpieszaniem, jak i nagłymi przeskokami mocy np. na 3 biegu i przy małych prędkościach. Konstruktorzy Lotus mieli do czynienia z turbodziurą. Modyfikacje Lotusa objęły przeróbki standardowego 6-cylindrowego, 3-litrowego silnika Opla, który został powiększony do 3638 cm³ pojemności. Wyposażono go także w dwie turbosprężarki Garrett AiResearch T25 każda o ciśnieniu sprężania 0,7 bar (turbosprężarki załączały się od 1500 rpm) dzięki czemu osiągał on moc 377 KM (382 PS) i moment obrotowy sięgający 568 Nm. Do dzisiaj jest to jeden z największych momentów obrotowych w historii biorąc pod uwagę moc jednostki (poniżej 400 KM). Całości dopełniał chłodzony wodą intercooler firmy Behr, w terminologii Lotusa zwany (ChargeCooler). Zastosowany akumulator firmy VARTA posiadał pojemność 53Ah. Jedyną opcją do wyboru jeśli chodzi o skrzynię była mocna ZF, i każdy pojazd wyposażony był właśnie w sześciostopniową, ręczną przekładnię stosowaną w modelu Chevrolet Corvette C4 ZR-1, za pośrednictwem której moc przekazywana była na tylne koła. Była to jedyna skrzynia mogąca poradzić sobie z ogromnym momentem Lotusa Omegi, ponieważ pojazd był tak mocny jak ZR-1 (375 KM), jednak moment obrotowy silnika był znacznie większy niż u sportowego Chevroleta z silnikiem LT-5. Ponadto dzięki 6-biegowej skrzyni z tzw. (nadbiegiem) pozwalało to Lotusowi na oszczędniejszą i cichszą jazdę na 6 biegu, choć prędkość maksymalna osiągana była już na 5 biegu. Jazda na 6 biegu powodowała zmniejszenie zużycia paliwa w sytuacji, kiedy samochód poruszał się z dużą, lecz jednostajną prędkością obrotową (140-160 km/h). Przy spokojnej i normalnej eksploatacji zużywał mniej paliwa niż odpowiedniki BMW M5 E34 i Mercedes-Benz 500E. Wyposażony był w szperę 45% (taką samą jak w modelu 3000). Dzięki tym przeróbkom według danych fabrycznych osiągał przyśpieszenie 0-100 km/h w 5,3 s oraz 0-160 km/h 11 s, a czas rozpędzania od 0-200 km/h wynosił mniej niż 20 sekund.
Specyfikacja modelu Lotus Omega 3.6i.
Standardowo samochód wyposażony był m.in. w klimatyzację, elektryczne sterowanie szyb, elektryczne sterowanie lusterek oraz skórzaną tapicerkę. Lotus wyposażył je także w specjalny system, było to obok Audi V8L jedno z pierwszych aut początku lat 90's wyposażonych w "aktywną redukcję szumów" marki Bose (ANC)
Eksploatacja Lotusa Omegi była dość kosztowna, spalanie paliwa wahało się między 14 litrami do 30 litrów przy forsownej jeździe. Jednak średnie zużycie utrzymywało się poziomie ok. 18 l na 100 km. Całe nadwozie zbudowane przez Lotusa także było unikalne, podobnie jak wyczynowy układ hamulcowy firmy AP Racing i wysilony silnik, który osiąga ponad 100 KM z jednego litra pojemności. Zawieszenie utwardzono i zastosowano samopoziomujące zawieszenie (eksperci i znawcy tego modelu twierdzą, że wymiana oleju co 60 000 km może wydłużyć eksploatację tego elementu, a nie co 100 000 km jak jest zalecane w książce serwisowej Lotusa Omegi) co w ciężkich warunkach eksploatacyjnych może powodować szybsze zużywanie się elementów zawieszenia. Części zamienne są bardzo trudno dostępne na rynku wtórnym, niektóre elementy trzeba produkować na zamówienie, np. przedni unikatowy zderzak z dwoma dużymi wlotami powietrza, tarcze hamulcowe firmy AP Racing. Takie części można znaleźć tylko na stronach lub fanklubach tego modelu. Często stosuje się zamienniki ze względu na brak oryginałów. Dealer Opla obecnie nie zajmuje się serwisowaniem, ani diagnostyką tego modelu, często zdarza się, że pracownicy serwisu nie słyszeli nawet o takiej odmianie Opla Omegi. Co do reszty części można uznać, że eksploatacja Lotusa Omegi była dwukrotnie droższa od zwykłego pojazdu tej kategorii. Cena Lotusa Omegi była dwukrotnie większa niż cena normalnego Opla/Vauxalla – Omegi/Carltona.
Obecnie Opel Lotus Omega jest jednym z najbardziej egzotycznych superszybkich sedanów. Posiada bardzo dobre osiągi, prestiż Lotusa, dobrą funkcjonalność, 5-miejscową kabinę, fenomenalną trakcję i układ hamulcowy godny super samochodów. Ceny Lotusa są stosunkowo wysokie. Przy zakupie najlepiej sprawdzić łańcuch rozrządu, który jest najczęstszą przyczyną awarii w Lotusach z pierwszych lat produkcji. Poza tym warto także wymienić napinacze, prowadnice i wszystkie uszczelki pokrywy rozrządu. W roku 1991 zażegnano ten problem, więc najlepiej szukać aut po 1991 roku, część z właścicieli wymienia je już na zmodernizowane elementy oszczędzając czas i stres nowym właścicielom. Szczególnie najbardziej poszukiwane są egzemplarze z ostatniego roku produkcji i o numerach seryjnych zaczynających się od 9xx, nie wysłużone, w dobrym stanie technicznym, dobrze serwisowane i z bardzo małym przebiegiem, często takie auta można znaleźć w Szwajcarii, bądź w Szwecji, gdzie są uznawane za kultowe.
Pierwsze auta trafiły do polskich salonów Opla tylko na specjalne zamówienia. Prawdopodobnie pierwszy egzemplarz był zarejestrowany i jeździł w Warszawie w 1993 roku. Obecnie w Polsce jeździ kilka sztuk pojazdu tej marki, z prywatnego importu – głównie z Niemiec, w Trójmieście i w Poznaniu.
Rozsławione i udane auta takie jak BMW E34 i Mercedes-Benz W124 posiadały w swojej ofercie modeli paletę bardzo mocnych odmian silnikowych. BMW M5 i Mercedes 500E zyskały w 1990 roku bardzo poważnego konkurenta. Opel był zaliczany do aut solidnych o dobrych rozwiązaniach konstrukcyjnych i bez technologicznego poklasku, lecz o projektowaniu nowoczesnych form nadwozia i o dobrym współczynniku oporu powietrza tak jak np. zaprezentowana w 1989 roku Calibra. Auta cenione były przede wszystkim za niską awaryjność, dobrą funkcjonalność. Wszystko to zmieniło się wraz z wprowadzeniem modelu Omegi zaprojektowanego przez sportowego wytwórcę aut Lotus. W 1990 roku Audi, BMW i Mercedes-Benz podczas prezentacji modelu 500E zawarły ugodę, iż żadne z ich aut nie będzie przekraczało granicy 250 km/h. Opel korzystając z okazji budowy Omegi przez Lotusa nie posiadał żadnego ogranicznika prędkości, ani kontroli trakcji. Wzmocniona Omega skutecznie odparła atak znanych marek pod takim względem, że jej osiągi zaczęto porównywać do super sportowego 12-cylindrowego Ferrari Testarossy, od którego zresztą była szybsza jeśli brać pod uwagę elastyczność.

</doc>
<doc id="529152" url="https://pl.wikipedia.org/wiki?curid=529152" title="Michel Nguyễn Khắc Ngữ">
Michel Nguyễn Khắc Ngữ

Michel Nguyễn Khắc Ngữ (ur. 2 lutego 1909 w Vân Đồn, zm. 10 czerwca 2009) – wietnamski duchowny katolicki, biskup.
Święcenia kapłańskie otrzymał 29 czerwca 1934. W listopadzie 1960 został mianowany biskupem Long Xuyên (prowincja An Giang), sakry biskupiej udzielił mu 22 stycznia 1961 arcybiskup Huế Pierre Martin Ngô Đình Thục, znany później z działalności w ruchu sedewakantystycznym (poza Kościołem katolickim wyświęcił na biskupa Clemente Domíngueza y Gómeza, samozwańczego papieża Grzegorza XVII). Biskup Nguyễn Khắc Ngữ pełnił posługę duszpasterską w diecezji do grudnia 1997, od 1975 wspierany przez koadiutora Jean-Baptiste Bùi Tuầna. Udzielił święceń biskupich swojemu koadiutorowi 15 kwietnia 1975.
W 2006 był jednym z najstarszych żyjących biskupów Kościoła katolickiego. Seniorem w tym gronie pozostaje inny biskup wietnamski, Antoine Nguyễn Văn Thiện.

</doc>
<doc id="529155" url="https://pl.wikipedia.org/wiki?curid=529155" title="Solidaryca">
Solidaryca

Solidaryca – charakterystyczne liternictwo występujące w logo NSZZ „Solidarność”, autorstwa Jerzego Janiszewskiego, studenta gdańskiej PWSSP. .

</doc>
<doc id="529158" url="https://pl.wikipedia.org/wiki?curid=529158" title="Flaga Republiki Autonomicznej Krymu">
Flaga Republiki Autonomicznej Krymu

Flaga Republiki Autonomicznej Krymu – została wprowadzona 24 września 1992. Składa się z trzech poziomych pasów: granatowego, białego i czerwonego, o szerokościach 1:5:1. Proporcje boków flagi 1:2.
Barwa czerwona oznacza przeszłość, biała teraźniejszość, niebieska przyszłość. Duży płat bieli podkreśla znaczenie teraźniejszości.

</doc>
<doc id="529163" url="https://pl.wikipedia.org/wiki?curid=529163" title="Architektura koptyjska">
Architektura koptyjska



</doc>
<doc id="529164" url="https://pl.wikipedia.org/wiki?curid=529164" title="Aleje Jerozolimskie w Warszawie">
Aleje Jerozolimskie w Warszawie

Aleje Jerozolimskie – ulica w warszawskich dzielnicach Śródmieście, Ochota, Włochy i Ursus.
Przebieg.
Ulica zaczyna się od mostu Księcia Józefa Poniatowskiego, krzyżując się z Nowym Światem (rondo gen. Charles’a de Gaulle’a), dalej z Marszałkowską (rondo Dmowskiego), aleją Jana Pawła II i ul. Żelazną. Po przejściu przez plac Zawiszy skręca na południowy zachód i biegnie do granicy Warszawy. Od ronda Zesłańców Syberyjskich do ulicy Łopuszańskiej ulica jest częścią Obwodnicy Etapowej Warszawy oraz drogi krajowej nr 7 i trasy europejskiej E77.
Alejami Jerozolimskimi poprowadzone są następujące drogi:
Ulica biegnie do Pruszkowa, gdzie przechodzi w aleję Wojska Polskiego na wysokości skrzyżowania z ulicami Bolesława Prusa i Bohaterów Warszawy (droga wojewódzka nr 718).
Aleje Jerozolimskie po remoncie, koło połowy lat 70., zmieniły nieco swój układ na północnej Ochocie. Odcinek od pl. Zawiszy do ul. Spiskiej wybudowano wyłącznie połowicznie, tj. tylko jezdnię w kierunku ze wschodu na zachód. Obecnie ten jednokierunkowy odcinek wydłużono do ul. Niemcewicza (na zamkniętym odcinku Spiska-Niemcewicza znajduje się parking). W kierunku z zachodu na wschód ruch z Alei Jerozolimskich jest poprowadzony ul. Niemcewicza i ul. Grójecką. Taki układ wynika z faktu, że pierwotnie planowano pasy jazdy na wprost umieścić w tunelu pod rondem. Ze względów oszczędnościowych oraz z powodu istnienia alternatywnych planów w ramach budowy obwodnicy śródmiejskiej, tunelu nigdy nie wykonano, stąd taki układ drogowy.
Historia.
Nazwa ulicy pochodzi od istniejącego w XVIII wieku na zachód od obecnego placu Zawiszy osiedla żydowskiego "Nowa Jerozolima", założonego w 1774 na terenie jurydyki Bożydar-Kałęczyn należącej do Augusta Sułkowskiego. Nazywana była wówczas "Drogą Jerozolimską", a następnie "Ulicą Jerozolimską". Później pojawiła się nazwa "Aleja Jerozolimska", zastąpiona następnie przez obecną nazwę w liczbie mnogiej – "Aleje Jerozolimskie".
Ulicę wytyczono ostatecznie w latach 1823–1824. Przecięła ona całe miasto od rogatek Jerozolimskich do brzegu Wisły. Szeroką na 40 metrów arterię obsadzono czterema rzędami topoli.
W 1845 przy skrzyżowaniu z Marszałkowską wybudowano Dworzec Wiedeński według projektu Henryka Marconiego. Przy ulicy zaczęto wznosić secesyjne i modernistyczne kamienice. W 1902 w pobliżu skrzyżowania z ul. Żelazną wybudowano Dworzec Kaliski zaprojektowany przez Józefa Hussa. 
W 1908 roku ulicą po raz pierwszy pojechały tramwaje elektryczne. W latach 1904–1913 wzniesiono wiadukt prowadzący do budowanego mostu Mikołajewskiego (obecnie Poniatowskiego). W latach 1921–1932 pod ulicą wybudowano tunel kolei średnicowej.
Podczas okupacji niemieckiej Alejom nadano nazwę "Bahnhofstraße" (ul. Dworcowej) (1941−1943), następnie zmienioną na "Reichstraße" (ul. Rzeszy/Państwowej) (odcinek od pl. A. Zawiszy do ul. Marszałkowskiej) (1943−1945) i „Ostlandstraße” (ul. Ziem Wschodnich) (odcinek od ul. Marszałkowskiej do mostu Poniatowskiego) (1943−1945).
Podczas powstania warszawskiego ulica była miejscem zaciętych walk. W pobliżu ul. Brackiej zbudowano barykadę, którą zapewniała jedyne piesze połączenie między północną i południową częścią miasta. Po powstaniu wysadzono Dworzec Główny i spalono większość kamienic pomiędzy Nowym Światem i Marszałkowską.
19 stycznia 1945 roku w Alejach Jerozolimskich odbyła się defilada Wojska Polskiego, którą przyjęli Bolesław Bierut i Edward Osóbka-Morawski.
Od 27 listopada 1946 do 22 czerwca 1949 roku odcinek Alej Jerozolimskich od ul. Marszałkowskiej do Nowego Światu wraz z fragmentem obejmującym też al. 3 Maja (do wiaduktu mostu Poniatowskiego, tj. linii Wisły) nosił nazwę "al. Generała Władysława Sikorskiego". W styczniu 1948 na skrzyżowaniu z ul. Nowy Świat zainstalowano pierwszą po wojnie sygnalizację świetlną.
W 1958 poszerzono jezdnię pomiędzy ulicami Nowy Świat i Marszałkowską.
W latach 60. i 70. XX wieku była częścią czterech dróg międzynarodowych:
Ważniejsze obiekty.
Po południowej stronie ulicy zachował się ciąg przedwojennych kamienic, których część wpisana jest do rejestru zabytków:

</doc>
<doc id="529167" url="https://pl.wikipedia.org/wiki?curid=529167" title="Sklepienie żagielkowe">
Sklepienie żagielkowe



</doc>
<doc id="529168" url="https://pl.wikipedia.org/wiki?curid=529168" title="Świętokrzyskie Milenium">
Świętokrzyskie Milenium

Świętokrzyskie Milenium - cykl imprez upamiętniających tysiąclecie życia monastycznego na Świętym Krzyżu. Udział w uroczystości wzięło kilka tysięcy wiernych z całej Polski oraz pielgrzymi z Węgier, na czele z prymasem Peterem Erdö.
Główne uroczystości przypadły na 10 i 11 czerwca 2006 roku. Cykl imprez okolicznościowych trwał do końca sierpnia. 

</doc>
<doc id="529169" url="https://pl.wikipedia.org/wiki?curid=529169" title="Maurice Chevalier">
Maurice Chevalier

Maurice Auguste Chevalier (ur. 12 września 1888 w Paryżu, zm. 1 stycznia 1972 tamże) – francuski piosenkarz i aktor. Zagrał w około 60 filmach.
Życiorys.
W 1901 roku, w wieku trzynastu lat, zapoczątkował swoją działalność artystyczną. Śpiewał bezpłatnie przy kawiarni. Jego talent dostrzegł członek teatru i zaproponował udział w lokalnym musicalu. Maurice zgodził się i dostał rolę. W 1909 został partnerem największej kobiecej gwiazdy Francji – Mistinguett, w Folies Bergère; grali wyłącznie publiczne romanse.
Podczas I wojny światowej został wcielony do służby wojskowej – był postrzelony; dostał Krzyż Wojenny i uznano go za jeńca wojennego.
W okresie międzywojennym przeniósł się do Hollywood, gdzie zdobył wielką popularność. W 1930 był dwukrotnie nominowany do Oscara. O wielkości jego popularności w USA świadczy epizod z filmu "Małpi interes" Braci Marx, gdzie każdy z nich próbuje przepłynąć na gapę transatlantykiem, udając właśnie Maurice’a Chevaliera.
W 1958 roku zagrał jedną z głównych ról w filmie "Gigi" u boku Leslie Caron. W 1959 roku został laureatem nagrody im. Cecila B. DeMille’a.
Kontrowersje.
W czasie II wojny światowej kontynuował występy, także przed żołnierzami niemieckimi, był także znanym admiratorem marszałka Pétaina, za co spotkały go oskarżenia o kolaborację. Po wojnie z kolei występował na imprezach organizowanych przez partie komunistyczne, podpisał także tzw. Apel sztokholmski.

</doc>
<doc id="529174" url="https://pl.wikipedia.org/wiki?curid=529174" title="Öregrund">
Öregrund

Öregrund – miasto portowe w Szwecji w Gminie Östhammar w regionie Uppsala (). Prawa miejskie miasto uzyskało w 1491 roku, co czyni je obecnie jednym z najmniejszych z historycznych miast Szwecji.
Według danych Szwedzkiego Urzędu Statystycznego liczba ludności wyniosła: 1589 (31 grudnia 2015), 1601 (31 grudnia 2018) i 1620 (31 grudnia 2019).

</doc>
<doc id="529177" url="https://pl.wikipedia.org/wiki?curid=529177" title="Wojny Beleriandu">
Wojny Beleriandu



</doc>
<doc id="529178" url="https://pl.wikipedia.org/wiki?curid=529178" title="Bitwy Beleriandu">
Bitwy Beleriandu



</doc>
<doc id="529181" url="https://pl.wikipedia.org/wiki?curid=529181" title="Francuskie królowe i cesarzowe">
Francuskie królowe i cesarzowe

Francuskie królowe i cesarzowe – chronologiczny spis żon władców francuskich; wszystkich koronowanych lub też jedynie używających tytułu królewskiego. W nawiasach podane są ich daty życia i śmierci, obok podane jest również imię ich królewskiego małżonka.

</doc>
<doc id="529182" url="https://pl.wikipedia.org/wiki?curid=529182" title="Kate Mulgrew">
Kate Mulgrew

Kate Mulgrew (ur. 29 kwietnia 1955 w Dubuque, Iowa, USA) – amerykańska aktorka występowała w roli kapitan Kathryn Janeway w serialu '. Wystąpiła również w pełnomometrażowym filmie serii Star Trek – '.
Pochodzi z rodziny o korzeniach irlandzkich. W wieku 17 lat opuściła dom rodzinny i przeniosła się do Nowego Jorku, gdzie nauczyła się aktorstwa. Przez 12 lat była żoną dyrektora teatru Roberta Egana, z którym ma dwóch synów. Obecnie jest związana z politykiem Timem Haganem. Mieszka wraz z drugim mężem oraz dziećmi w Los Angeles.
Debiutowała w 1975 w operze mydlanej pt. "Ryan’s Hope". W sumie zagrała w 23 sztukach, 9 filmach, 31 audycjach telewizyjnych, współtworzyła również książki w formatach dźwiękowych (sześć pozycji) oraz podkładała ścieżkę dźwiękową do programu produkcji Discovery Channel „Skały”.
Jest zagorzałą przeciwniczką aborcji.

</doc>
<doc id="529183" url="https://pl.wikipedia.org/wiki?curid=529183" title="Dekanat Sułkowice">
Dekanat Sułkowice

Dekanat Sułkowice – jeden z 45 dekanatów w rzymskokatolickiej archidiecezji krakowskiej.
Parafie.
W skład dekanatu wchodzi 12 parafii:
Sąsiednie dekanaty.
Jordanów, Kalwaria, Maków Podhalański, Mogilany, Myślenice, Pcim, Skawina, Sucha Beskidzka, Wadowice – Południe

</doc>
<doc id="529186" url="https://pl.wikipedia.org/wiki?curid=529186" title="Metoda graficzna obliczania pól">
Metoda graficzna obliczania pól

Metoda graficzna obliczania pól – metoda obliczania pól powierzchni.
Jest to metoda dokładniejsza niż metoda mechaniczna, ale mniej dokładna niż metoda analityczna. Ma ona zastosowanie, gdy figura, której pola szukamy jest wielobokiem, najlepiej trójkątem.
W przypadku, gdy figura której pole chcemy obliczyć jest trójkątem, metoda polega na pomiarze długości dowolnego boku formula_1 trójkąta oraz opuszczonej na niego wysokości formula_2 Pomiary wykonujemy przy pomocy kroczka i linijki bądź innego przyrządu z podziałką. W takim przypadku pole formula_3 szukanej figury jest równe: formula_4
W przypadku, gdy badamy pole figury będącej wielobokiem o ilości boków większej od 3, należy przekształcić je na pole trójkąta. Ilustruje to rysunek.
Najpierw należy przedłużyć jeden z boków figury (np. bok formula_5), a następnie połączyć któryś z wierzchołków figury leżących na przedłużonym boku (np. formula_6) z drugim w kolejności (np. formula_7), tak, aby powstała przekątna. Prowadzimy prostą równoległą do tej przekątnej (np. prosta formula_8). Punkt przecięcia formula_8 z przedłużeniem odcinka formula_5 nazywamy formula_11 Teraz łączymy formula_7 z formula_11 Pole trójkąta formula_14 jest równe polu trójkąta formula_15 gdyż mają wspólny bok formula_16 oraz jednakową wysokość formula_17 opuszczoną na ten bok.
Analogicznie wyznaczamy punkt formula_18 Pole trójkąta formula_19 jest równe polu trójkąta formula_20
Zatem pole figury formula_21 jest równe polu trójkąta formula_22
Pole formula_23 obliczamy mierząc jeden z jego boków oraz opuszczoną na niego wysokość.
Znając długości boków, do obliczenia powierzchni można zastosować wzór Herona.

</doc>
<doc id="529187" url="https://pl.wikipedia.org/wiki?curid=529187" title="Ona to on">
Ona to on

Ona to on (ang. "She’s the Man") – film produkcji amerykańskiej w reżyserii Andy’ego Fickmana z roku 2006. Film oparty jest na komedii Williama Shakespeare’a "Wieczór Trzech Króli".
Fabuła.
Viola jest wielbicielką piłki nożnej. Gdy rozwiązana zostaje dziewczęca drużyna piłki nożnej, a trener nie chce się zgodzić, by dziewczyny dołączyły do drużyny męskiej, Viola postanawia udawać swojego brata Sebastiana, by dostać się do drużyny piłki nożnej w szkole, do której chłopak ma zacząć uczęszczać. Chłopak wyjeżdża do Londynu – by tam wziąć udział w przesłuchaniu wraz ze swoim zespołem muzycznym, a Viola, wykorzystując okazję zastępuje Sebastiana, wiedząc, że na dwa tygodnie ma go z głowy i jeśli dostanie się do drużyny męskiej, to ostatni mecz zagrają ze swoją „starą” szkołą. Chcąc pokazać, że dziewczyna może być równie silna jak chłopak, przeżywa różne zabawne przygody.
W pokoju dziewczyna mieszka z Duke’iem, w którym po pewnym czasie się zakochała. Jednak on kocha się od dawna w Olivii. Duke wykorzystuje „Sebastiana” [czyt. Violę], by umówić się z dziewczyną. Olivia niespodziewanie zakochuje się w „Sebastianie”. Dodatkowym problemem jest prawdziwy Sebastian, który zjawia się przed terminem i dodatkowo jeszcze przed najważniejszym dla Violi meczem.

</doc>
<doc id="529194" url="https://pl.wikipedia.org/wiki?curid=529194" title="Mothra">
Mothra

 – filmowy potwór japońskiej wytwórni Tōhō. Gigantyczna ćma z boskimi powiązaniami, często z towarzyszącymi jej lilipucimi kobietami Shobijin. W przeciwieństwie do większości innych potworów Toho, Mothra jest pokazana jako postać pozytywna, która służy za obrończynię własnej wyspy, Ziemi bądź Japonii. Mimo że jest klasyfikowana jako ćma, w jej wyglądzie są obecne elementy związane z motylami oraz żuwaczka podobna do tej u chruścików, zamiast ssawki. Często pokazane jest, że spładza potomstwo, gdy dokonuje żywota, jako nawiązanie do doktryny sansara obecnej w indyjskich religiach.
Filmografia.
Seria Shōwa
Seria Heisei
Trylogia Mothry
Seria Millennium
Seria MonsterVerse
Powiązane produkcje
Historia.
Seria Shōwa.
Mothra wystąpiła po raz pierwszy w filmie "Mothra" z 1961 roku jako stworzenie czczone przez mieszkańców polinezyjskiej wyspy Infant i jest to jedyny film, w którym jest ona nieco agresywna wobec ludzkości, ponieważ kierując się instynktem jest nastawiona na uratowanie porwanych Shobijin bez patrzenia na spowodowane szkody.
Następnie umierająca z przyczyn naturalnych Mothra stoczyła walkę z Godzillą w filmie "Mothra kontra Godzilla" z 1964 roku. Co prawda dorosła ćma uległa atakom wielkiego gada, ale dwie larwy będące jej potomstwem zdołały unieszkodliwić króla potworów.
Kolejnym wystąpieniem Mothry (w postaci larwalnej) jest film "Ghidorah – Trójgłowy potwór" z 1964 roku, gdzie razem z Godzillą i Rodanem przepędzili Króla Ghidorę. Była to ostatnia ważna rola Mothry w serii Shōwa.
Mothra pojawia się również na moment w filmie "Ebirah – potwór z głębin" z 1966 roku, by jako dorosły owad uratować z wyspy Letchi porywanych przez terrorystów mieszkańców z wyspy Infant.
Epizodycznie pojawiła się również w "Zniszczyć wszystkie potwory" 1968 roku, gdzie pomaga innym potworom walczyć ze złymi kosmitami. Właściwie jej udział ogranicza się do obrzucenia, wraz z Kumongą, Ghidory klejącą siecią.
Seria Heisei.
Prawdziwym wielkim powrotem ćmy jest film "Godzilla kontra Mothra" z 1992 roku, należącym do serii Heisei. W tej wersji była protektorką starożytnej cywilizacji Cosmos zniszczonej przez swego mrocznego odpowiednika – Battrę, a jedyna pozostałość cywilizacji to wyspa Infant, bezludna wysepka znajdująca się w Indonezji. Gdy w 1992 roku odradza się, kontynuuje bitwę z Battrą. W końcu jednak oba insekty zawiązują sojusz i wspólnie pokonują Godzillę. Mothra jest wspomniana w filmie "Godzilla kontra Kosmogodzilla" 1992 roku.
Mothra powraca w 1996 roku w filmie "Rebirth of Mothra", rozpoczynającym niezwiązaną z serią Heisei o Godzilli trylogię Mothry – adresowaną głównie do młodszej widowni.
W pierwszym filmie dorosła ćma musi zmierzyć się z przerażającym Desghidorą, lecz sama ginie. Dopiero jej syn Leo, po przemianie w Mothrę, pokonuje potwora.
W "Rebirth of Mothra II" – Mothra Leo staje w obronie ludzi i toczy zaciekłą walkę z morskim potworem – Dagorlą. Choć na początku nie może jej pokonać i niemalże umiera, magiczna moc pewnego stworka sprawia, iż Leo zmienia się w Rainbow Mothrę, który potrafi transformować w Aqua Mothrę, by walczyć pod wodą.
Ostatni z trylogii jest "Rebirth of Mothra III" – gdzie powraca Król Ghidorah i porywa ludzkie dzieci. Rainbow Mothra rusza do walki ze smokiem, lecz przegrywa, więc z pomocą Moll (jednej ze strażniczek Mothry), cofa się w czasie – zmieniony w Light Speed Mothrę. Podróż w czasie sprawia, iż ćma trafia w czasy kredowe, gdzie stacza walkę z młodszą wersją Ghidory i wydaje się, iż wygrywa, lecz nie do końca – sam odnosi wielkie rany. Na domiar złego z kawałka ogona przez miliony lat odrasta nowy smok, ale na pomoc przybywa Armor Mothra – przemieniony przez miliony lat hibernacji Rainbow i pokonuje monstrum ostatecznie – potem zrzuca zbroję i staje się Eternal Mothrą, a jego losy są nieznane.
Seria Millenium.
W serii Shinsei Mothra pojawia w trzech odmiennych interpretacjach. W filmie "Wielka bitwa potworów" z 2001 roku Mothra wraz Ghidorą i Baragonem są potworzymi obrońcami Japonii i stają do nierównej walki z Godzillą, będącym personifikacją ofiar II wojny światowej. Mothra zostaje zabita.
Kolejny raz oba potwory spotykają się w filmie " z 2003, gdzie Mothra grozi zniszczeniem ludzkości za wykorzystanie szkieletu Godzilli do budowy Kiryu jako zbrodnię przeciw naturze. Ostatecznie zgadza się na ochronę Japonii przed Godzillą, jednak ginie. Daje życie dwóm larwom, które z pomocą Kiryu pokonują Godzillę.
Ostatnim występem Mothry jest film " z 2004 roku, gdzie 12 tysięcy lat temu obroniła Ziemię przed Giganem. Gdy zmodyfikowany Gigan i Monster X zagrażają Godzilli, Mothra zostaje wezwana na pomoc i toczy bitwę z Giganem, w której zabija go. W walce wygląda na to, że Mothra również zginęła, dopiero na tle napisów końcowych możemy zobaczyć scenę, w której wraca na swoją wyspę.
MonsterVerse.
W serii MonsterVerse Mothra pojawiła się w "Godzilla: King of the Monsters" z 2019 roku. W tej wersji wyglądem zbliżona jest do hybrydy osy i modliszki i jest w symbiozie z Godzillą. Przez organizację Monarch określana jako "Titanus Mosura" i według ich badań była czczona przez starożytną chińską cywilizację. W lasach deszczowych Junnanu jej jajo zostaje badane w Kraterze 61 (oryg. "Outpost 61"), z którego się wykluwa. Wkrótce owija się w kokon pod wodospadem. Wyłania się z niego, gdy Król Ghidora zaczyna zagrażać planecie. Przybywa na pomoc Godzilli w walce z Ghidorą w Bostonie. Tam toczy zajadłą walkę ze służącym Ghidorze Rodanem. Mothrze ostatkiem sił udaje się użądlić i sparaliżować Rodana. Okaleczona przez niego i umierająca poświęca życie oddając całą energię Godzilli, dzięki czemu ten mógł ostatecznie zabić Ghidorę. Po zaprowadzeniu pokoju przez Godzillę zostaje odkryte jajo, prawdopodobnie należące do Mothry.

</doc>
<doc id="529195" url="https://pl.wikipedia.org/wiki?curid=529195" title="Pustelniki (skorupiaki)">
Pustelniki (skorupiaki)

Pustelniki (Paguroidea) – nadrodzina skorupiaków z rzędu dziesięcionogów i infrarzędu miękkoodwłokowców (Anomura). Potocznie bywają nazywane rakami pustelnikami lub (zwłaszcza w literaturze anglosaskiej) krabami pustelnikami.
Przystosowanie.
Znanych jest kilkaset gatunków zamieszkujących wody całego świata. Głównie morskie, część występuje w wodach słodkich, a nieliczne na lądzie. Od innych dziesięcionogów odróżnia się brakiem pancerza na odwłoku. Aby chronić miękki, workowaty odwłok pustelnik, ukrywa go w znalezionych muszlach martwych mięczaków, w których zamieszkuje (stąd nazwa). Odwłok jest skręcony, aby łatwo mógł zmieścić się w muszli. Również odnóża odwłokowe są zredukowane. Pozostałe odnóża i szczypce (prawe zwykle większe niż lewe) pozwalają mu zablokować wejście do muszli. W miarę wzrostu pustelnik musi zmieniać swoją muszlę na większą. Znalezioną pustą muszlę najpierw dokładnie bada szczypcami, jeżeli uzna ją za odpowiednią, szybko się przenosi. Znalezienie muszli to dla pustelnika kwestia przetrwania, dlatego bardzo częste są walki o nie.
Znana jest ich symbioza z ukwiałami. Polega ona na tym, że parzydełka przyczepionego do muszli ukwiału zapewniają ochronę pustelnikowi, a ukwiał ma zapewniany transport i możliwość zbierania pożywienia. Kiedy pustelnik zmienia muszlę na większą, ukwiał przeprowadza się razem z nim. Możliwa jest także symbioza z gąbką lub z kolonią stułbiopławów. Pustelniki żyją pojedynczo lub w koloniach liczących sto i więcej osobników.
Pustelniki w terrarystyce.
Niektóre gatunki mogą być hodowane w terrariach. W dużych terrariach można trzymać kilka osobników, ale zawsze istnieje ryzyko, że silniejszy wyeksmituje słabszego osobnika. Ważne, by miały stały dostęp do baseniku z przegotowaną wodą.
Pokarm: mrożonki, sucha psia karma po namoczeniu, rybie mięso i specjalne pokarmy dla krabów.

</doc>
<doc id="529197" url="https://pl.wikipedia.org/wiki?curid=529197" title="Mikroalbuminuria">
Mikroalbuminuria

Mikroalbuminuria – objaw chorobowy polegający na wydalaniu z moczem niewielkich ilości białka, jako diagnostyczne przyjęto wartości wydalania 30–300 mg/d lub 20–200 mg/l albumin. Wydalanie wraz z moczem niewielkich ilości albumin ma znaczenie diagnostyczne i prognostyczne.
Obecnie jest terminem przestarzałym. Oznaczenie stężenia albuminy w jednorazowo pobranej próbce moczu pozostaje badaniem przesiewowym (za wynik dodatni przyjmuje się stężenie albumin w moczu &gt; 20 mg/l). Badaniem diagnostycznym jest badanie szybkości wydalania albuminy (AER, albumin excretion rate) na podstawie oznaczenia stężenia albuminy w próbce moczu ze zbiórki 24-godzinnej lub nocnej. Parametr AER można również ocenić za pomocą wskaźnika albumina/kreatynina wyliczanego na podstawie wyników oznaczeń w jednorazowo pobranej próbce moczu. Zależnie od wielkości AER posługujemy się terminologią:
Znaczenie.
Do wykrywania mikroalbuminurii stosuje się metody radioimmunologiczne i immunochemiczne. W celu ilościowego oznaczenia stężenia albuminy w moczu stosuje się metodę immunonefelometryczną. Mikroalbuminuria w przebiegu cukrzycy leczona jest między innymi antagonistami ARB (angiotensyny II). Skuteczne są rówienż inne leki np. z grupy ACEI.

</doc>
<doc id="529199" url="https://pl.wikipedia.org/wiki?curid=529199" title="Jan Pluta">
Jan Pluta

Jan Marian Pluta (ur. 12 września 1953 w Gdańsku, zm. 6 lutego 2013 tamże) – polski muzyk, perkusista.
Życiorys.
Jesienią 1974 roku razem z Grzegorzem Skawińskim i Waldemarem Tkaczykiem założył trio pod nazwą Horoskop. Na repertuar formacji składały się m.in. utwory: Jimiego Hendrixa, Led Zeppelin, Deep Purple, Cream, Billy'ego Cobhama ("Stratus"), Tower of Power ("Don't Change Horses"), a także pierwsze kompozycje autorskie. Przez całą wiosnę i lato 1975 roku występowała ona w gdańskim klubie Medyk na tzw. fajfach oraz latem tegoż roku w sopockim Non Stopie. Wkrótce, podczas koncertu Horoskopu w jednym z trójmiejskich klubów, lider zespołu Akcenty – Sławomir Łosowski – usłyszał Plutę, który grał bardziej rockowo, niż perkusista Akcentów i zaproponował mu współpracę, co położyło kres jego działalności. Nieco później do zespołu Łosowskiego dołączyli Tkaczyk i Skawiński, a w roku 1976 Akcenty oficjalnie zmieniły nazwę na Kombi. Na przełomie lat 70. i 80. perkusista współpracował również z zespołami: Sekwens, Bumerang i Flash Band. W 1981 roku opuścił Kombi i osiedlił się w Niemczech. Po powrocie do kraju ponownie włączył się w tutejsze życie muzyczne i w latach 2003-2009 grał w grupie Kombii.
Był członkiem Akademii Fonograficznej ZPAV.
Zmarł po długiej i ciężkiej chorobie. 13 lutego 2013 roku prochy Jana Pluty spoczęły w grobie rodzinnym na gdańskim Cmentarzu Łostowickim.

</doc>
<doc id="529202" url="https://pl.wikipedia.org/wiki?curid=529202" title="Boules">
Boules



</doc>
<doc id="529203" url="https://pl.wikipedia.org/wiki?curid=529203" title="Harasym">
Harasym



</doc>
<doc id="529207" url="https://pl.wikipedia.org/wiki?curid=529207" title="Mikołaj Radziwiłł Rudy">
Mikołaj Radziwiłł Rudy

Mikołaj Radziwiłł Rudy herbu Trąby (ur. w 1512, zm. 27 kwietnia 1584 w Wilnie) – hetman wielki litewski w latach 1553–1566 i 1576–1584, kanclerz wielki litewski od 1566, wojewoda trocki (od 1550) i wileński (od 1566).
Życiorys.
Był synem Jerzego, bratem królowej Polski Barbary Radziwiłłówny i bratem stryjecznym kanclerza wielkiego litewskiego Mikołaja Radziwiłła Czarnego. W 1547 otrzymał od cesarza Karola V tytuł księcia na Birżach i Dubinkach, potwierdzony w 1549 przez króla Zygmunta II Augusta. Odebrał staranne wykształcenie za granicą.
W 1564 przeszedł na kalwinizm i stał się przywódcą ruchu różnowierczego w Wielkim Księstwie Litewskim, zakładał zbory, sprowadzał z zagranicy uczonych protestanckich i założył w Birżach wyższą szkołę dla młodzieży kalwińskiej.
Był wybitnym dowódcą wojskowym. Od 1561 walczył w czasie wojen inflanckich. Podczas wojny z Moskwą, w 1562 roku zdobył i spalił Wieliż. 26 stycznia 1564 wraz z hetmanem polnym litewskim Grzegorzem Chodkiewiczem odniósł nad Rosjanami świetne zwycięstwo w bitwie pod Czaśnikami. W 1578 pokonał Rosjan w bitwie pod Wenden. W czasie kampanii moskiewskiej króla Stefana Batorego zwyciężył w bitwie pod Wielkimi Łukami i przeprowadził udane oblężenie Pskowa.
Na sejmie bielskim 1564 roku był świadkiem wydania przywileju bielskiego przez króla Zygmunta II Augusta. W 1569 był przeciwnikiem zawarcia unii lubelskiej. Po śmierci Zygmunta Augusta, w 1572 był faktycznym rządcą Litwy. W 1573 roku potwierdził elekcję Henryka III Walezego na króla Polski. Wraz ze swoim bratem Mikołajem Radziwiłem zwanym Czarnym działał na rzecz politycznych wpływów stronnictwa habsburskiego w Rzeczypospolitej. Po ucieczce Henryka Walezego popierał kandydaturę arcyksięcia Ernesta Habsburga przeciw księciu Siedmiogrodu Stefanowi Batoremu. W 1575 roku w czasie wolnej elekcji głosował na cesarza Maksymiliana II Habsburga.
Pogrzeb.
W 2004 roku w pozostałościach zboru kalwińskiego w Dubinkach znaleziono szczątki, które zidentyfikowano jako należące do Mikołaja Radziwiłła Rudego i jego krewnych (w tym Mikołaja Czarnego). 5 września 2009 roku odbył się ich powtórny uroczysty pogrzeb. Z przeprowadzonych badań Y-DNA wynika, że Mikołaj Radziwiłł Rudy należał do haplogrupy R1a.

</doc>
<doc id="529212" url="https://pl.wikipedia.org/wiki?curid=529212" title="Australian Stock Horse">
Australian Stock Horse

Australian Stock Horse – jedna z gorącokrwistych ras koni. Są to średniej wielkości konie robocze australijskich hodowców bydła, odznaczające się odpornością. Rasa jest mało ujednolicona. 
Znanym koniem tej rasy był "Regal Realm", na którym amazonka Lucinda Green zdobyła mistrzostwo świata w dyscyplinie WKKW.
Historia rasy.
Jest to potomek "walera" z Nowej Południowej Walii z domieszką krwi koni południowoafrykańskich, chillijskich, koni pełnej krwi angielskiej oraz czystej krwi arabskiej. Konie te służyły jako konie kawaleryjskie oraz ranczerskie, wszechstronnie użytkowe. Wygląd i budowa koni w ramach rasy były zróżnicowane; rozróżniano odmianę lekką i ciężką.
Pokrój.
Głowa średniej wielkości, szyja krótka i mocna, kłąb mało wydatny. Szerokie i dobrze ułożone łopatki, kończyny suche, kopyta świetnej jakości. Maść najczęściej gniada lub kasztanowata. Wysokość w kłębie: 145-160 cm. Chody płaskie i pewne, bardzo duża zwrotność.
Hodowla.
Od początku XX wieku rasę krzyżowano z końmi pełnej krwi, Quarter Horse, a nawet perszeronami. Hodowla jest nadzorowana przez "Australian Stock Horse Society" i odbywa się w kierunku uzyskania konia bardziej zbliżonego do konia pełnej krwi czy Quarter Horse..

</doc>
<doc id="529218" url="https://pl.wikipedia.org/wiki?curid=529218" title="Edainowie">
Edainowie

Edainowie – lud ze stworzonej przez J.R.R. Tolkiena mitologii Śródziemia.
Biogramy Edainów zostały przedstawione w artykule Lista Edainów.
Charakterystyka.
Miano to zostało nadane przez elfów trzem rodom ludzi, którzy pierwsi przybyli na ziemie na zachód od Ered Luin i walczyli w Wojnach o Beleriand przeciwko Morgothowi. W nagrodę Valarowie stworzyli im wyspę, którą nazwali Andorem – „Krainą Daru”. Na tej wyspie Edainowie założyli Królestwo Númenoru.
Edainowie mieli własne języki; używali także sindarinu.
Poniżej wymieniono Trzy Rody Edainów w kolejności, w jakiej przybyły do Beleriandu.
Ród Bëora.
Przebywając w Ossiriandzie napotkali Finroda, króla Nargothrondu. On też zaprzyjaźnił się z całym rodem, a w szczególności z Bëorem, który został wasalem Finroda.
Początkowo zamieszkali w Estoladzie, lecz potem ród ten otrzymał w lenno Ladros na pograniczu Dorthonionu. Tam też żyli w spokoju aż do czasu Dagor Bragollach. W czasie tej bitwy potomek Bëora, Barahir, wraz ze swymi przybocznymi osłaniali odwrót króla Finroda. Barahir otrzymał od niego Pierścień i obietnice pomocy w razie potrzeby. Po tej bitwie niedobitki ludu Bëora pozostały w Kraju Sosen i broniły go.
Synem Barahira był Beren, on też jako jedyny ocalał z tych ludzi z rodu Bëora, którzy pozostali w Ladrosie. Beren związał się z Lúthien, córką króla Doriathu Thingola i Meliany. Ich synem był półelf Dior, spadkobierca Thingola, który z kolei miał córkę Elwingę, żonę Eärendila. Ich synami byli Elrond i Elros, od którego pochodzili królowie Númenoru, Książęta Andúnië, królowie Gondoru i Arnoru, Królowie Arthedainuu oraz Wodzowie Dúnedainów Północy, z których wywodził się Aragorn II.
Lud Halethy.
Przybyli do Beleriandu rok po spotkaniu Finroda z Rodem Bëora, dlatego zwani byli Drugim Rodem Edainów. Po przebyciu Ered Luin osiedlili się w Thargelionie. Po pewnym czasie zostali zaatakowani przez orków i uratowani przez Caranthira.
Pod przywództwem wojowniczki Halethy rozpoczęli migrację na zachód, najpierw osiadając w Estoladzie, a potem w Brethilu, który otrzymali od Thingola w zamian a strzeżenie Przeprawy na Teiglinie. Przez wiele lat żyli w swym lesie, rzadko kontaktując się z Eldarami i pozostałymi Edainami. Po Dagor Bragollach napłynęło do nich wielu członków Pierwszego Rodu.
Haladinowie wzięli udział w Nirnaeth Arnoediad jako część zachodniej armii; zostali zdziesiątkowani osłaniając odwrót Fingona. W roku 496 Pierwszej Ery ulegli orkom maszerującym na Nargothrond. W tym roku dołączył do nich Túrin (pod imieniem Turambara), szybko zdobywając ich zaufanie. Aż do końca Pierwszej Ery żyli w ukryciu w swym lesie napastowani przez orków. Niewielka ich liczba przeżyła i udała się do Númenoru.
Haladinowie nie byli spokrewnieni z resztą Edainów, ich język za to przypominał mowę Easterlingów. Byli także od nich mniej szlachetni i uczeni, woląc walkę i polowanie. Od czasów Halethy wśród Haladinów żyły kobiety-wojowniczki.
Wraz z Haladinami żyli Druedainowie.
Ród Hadora.
Przebył Ered Luin do Beleriandu pod wodzą Maracha jako trzeci spośród szczepów Edainów, stąd nazywany jest Trzecim Rodem Edainów. Na początku osiadł w Estoladzie zachowując przyjazne stosunki z mieszkającym tam rodem Bëora, potem jednak Malach, syn Maracha, wyprowadził znaczną część ludu dalej na zachód (Marach pozostał w Estoladzie aż do śmierci). Kiedy władze nad rodem sprawował Hador Lorindol, syn Hathola, większość tego plemienia osiadła w Dor-lomine.
Po Bitwie Nieprzeliczonych Łez, po której Hurin Thalion został zawleczony do Angbandu i popadł w niewolę, i w której zginął Huor, młodszy brat Hurina, Easterlingowie weszli do Hithlumu i gnębili resztkę rodu Hadora, bowiem nikt, kto wyruszył z Dor-lominu na tę bitwę, nie wrócił.
Gdy Turin wrócił do swego dawnego domu, by odnaleźć Morwene i Nienor, okazało się, że ich tam nie ma. Dowiedział się od swej krewniaczki Aeriny, córki Indora, że pojechała do Ukrytego królestwa, do Doriathu, gdzie panował Elu Thingol. Później Turin zabił Broddę, który sprawował w Dor-lominie władzę, i pozostałych Easterlingów znajdujących się w domu Broddy. Następnie wraz z garstką rodu Hadora, która się jeszcze ostała, uciekł z Dor-lominu. Sam poszedł drogą prowadzącą do Nargothrondu, a ród Hadora (pod wodzą Asgona) ukrył się w górskich jaskiniach.

</doc>
<doc id="529221" url="https://pl.wikipedia.org/wiki?curid=529221" title="Notre-Dame de Paris (musical)">
Notre-Dame de Paris (musical)

Notre-Dame de Paris – musical powstały na podstawie powieści Victora Hugo "Katedra Marii Panny w Paryżu". Autorem słów jest Luc Plamondon, muzykę skomponował Richard Cocciante. Premiera spektaklu miała miejsce 16 września 1998 w Paryżu.
Spektakl prezentowany był w wielu miastach Francji, Belgii, Szwajcarii oraz w Quebecu. W Paryżu ponownie wystawiono go w grudniu 2005. Wersja angielska grana jest od 2000 w Las Vegas, była też wystawiana w Londynie. Powstały liczne adaptacje w innych językach m.in. we włoskim, rosyjskim i angielskim.
Polska uzyskała licencje na wystawienie musicalu "Notre Dame de Paris" w 2016. Premiera polskiej wersji musicalu odbyła się 9 września 2016 w Teatrze Muzycznym im. Danuty Baduszkowej w Gdyni. Reżyserem spektaklu był Gilles Maheu, który odpowiadał również za reżyserię wersji francuskiej. Podczas prób gdyński zespół zrobił na realizatorach tak duże wrażenie, że po raz pierwszy w historii "Notre-Dame de Paris" spektakle były grane z udziałem orkiestry i chóru.
Akt pierwszy.
Przed katedrą Notre-Dame pojawia się poeta Gringoire, informując publiczność, że za chwilę obejrzy historię wielkiej miłości i pożądania rozgrywającą się u schyłku średniowiecza. Śpiewa też o mijającym czasie "strzelistych katedr". Po chwili plac przed kościołem zaludnia tłum cyganów, żebraków i włóczęgów, których przywódca Clopin błaga zarząd katedry o azyl i wieszczy fatalny koniec cywilizacji, która nie zna litości dla najbiedniejszych. Jednak archidiakon Frollo odmawia otwarcia drzwi i nakazuje kapitanowi Febusowi, dowódcy oddziału łuczników, rozpędzenie zbiegowiska. W zamieszaniu Febus wpada na piękną cygankę Esmeraldę i jest olśniony jej urokiem. Nie może z nią jednak długo rozmawiać. Dziewczyna ucieka do Clopina, swojego przybranego ojca, który ostrzega ją przed uleganiem czarowi mężczyzn. Febus w tym samym czasie śpieszy na spotkanie ze swoją narzeczoną Fleur-de-Lys i obiecuje jej radosną przyszłość. 
Plac znowu zaludnia się, gdy paryski plebs urządza doroczne wybory Króla Błaznów, którym nieformalnie przewodniczy Gringoire. Oczywistym zwycięzcą zostaje odrażająco brzydki dzwonnik Quasimodo. Ukoronowany na króla, Quasimodo zwraca się do Esmeraldy, ale cyganka nie chce rozmawiać z kimś tak brzydkim. Wkracza archidiakon Frollo i zabiera Quasimodo z powrotem do katedry, robiąc mu wyrzuty z powodu udziału w tak niereligijnej zabawie. Następnie nakazuje dzwonnikowi porwanie Esmeraldy, by – jak twierdzi Frollo – można było w katedrze nauczyć ją prawd wiary. 
Gringoire z nostalgią spaceruje po Paryżu – sam uległ urokowi Esmeraldy, lecz zgubił ją z oczu i nie może jej odnaleźć. Nagle jest przypadkowo świadkiem nieudanego porwania cyganki przez Quasimodo, którego zatrzymują łucznicy Febusa. Podążając za Esmeraldą trafia na Dziedziniec Cudów, tymczasową siedzibę włóczęgów Clopina. Ten zarządza natychmiastowe powieszenie poety, jako że wkroczył on na obcy teren, lecz Esmeralda ratuje go od śmierci, zawierając z nim cygański ślub. Gdy zostają sami, pyta go o znaczenie imienia Febus. Podczas gdy zarówno Esmeralda, jak i Fleur-de-Lys kochają się w Febusie, ten zastanawia się, jak powinien wybrnąć z sytuacji, w której pociągają go dwie różne kobiety. 
Gringoire opowiada archidiakonowi, z którym znają się od lat, swoją przygodę na Dziedzińcu Cudów. Tymczasem na placu przed Notre-Dame tłum zbiera się, by obejrzeć karę pręgierza. Karanym jest Quasimodo, skazany za próbę porwania Esmeraldy. Wśród szyderstw tłumu dzwonnik błaga o coś do picia. Na to wezwanie odpowiada Esmeralda, podając mu wodę. Quasimodo, Frollo i Febus zachwycają się urodą cyganki i modlą o możliwość spędzenia z nią nocy. Gdy tłum rozchodzi się, Quasimodo zaprasza Esmeraldę do zamieszkania w katedrze i obiecuje, że zawsze będzie się nią opiekował. Esmeralda modli się w pustym kościele, po czym zasypia. Archidiakon, szaleńczo zakochany w cygance, obserwuje ją i podsłuchuje termin nadchodzącej schadzki z Febusem. Następnie wychodzi na ulicę i udając widmo mnicha podąża śladem żołnierza idącego na to spotkanie. Wchodzi z nim do wynajętego na schadzkę pokoju, a gdy Febus bierze Esmeraldę w objęcia, zadaje mu cios sztyletem.
Akt drugi.
Frollo i Gringoire rozmawiają o zachodzących zmianach w umysłowości człowieka, odkryciach geograficznych i nowym stylu w architekturze. Tymczasem Quasimodo wygrywa na dzwonach melodię, która ma wyrażać jego miłość do Esmeraldy. Przestaje, gdy słyszy, jak Gringoire rozmawia z Clopinem o losie cyganki, która oskarżona o zabójstwo trafiła do więzienia. Odbywa się też proces dziewczyny, która złamana torturami przyznaje się do morderstwa. Prosi Febusa, by wrócił do niej, ujawnił, że nie zginął i zwrócił jej wolność. Kapitan łuczników zdecydował się jednak na powrót do Fleur-de-Lys. Ta, pozbawiona złudzeń co do wierności narzeczonego, zgadza się jednak wyjść za niego dopiero wtedy, gdy Esmeralda zginie na szubienicy. Tymczasem Clopin i jego włóczędzy usiłują bezskutecznie odbić cygankę z więzienia. Następnego dnia Frollo udaje się do celi dziewczyny z propozycją ocalenia jej życia, jeśli zostanie jego kochanką. Esmeralda nie chce o tym słyszeć. Do egzekucji jednak nie dochodzi, ponieważ do więzienia wdziera się Quasimodo, prowadząc za sobą Clopina i włóczęgów. Uwolniona Esmeralda ukrywa się w katedrze. 
Gringoire snuje refleksje nt. nieszczęśliwej miłości Quasimodo, który nadal opiekuje się Esmeraldą i nadal słyszy od niej tylko słowa tęsknoty za Febusem. Cyganka pragnie być znowu wolna i żyć razem ze swoim ukochanym. Tymczasem Frollo i Febus wydają oddziałowi łuczników królewskich polecenie pogwałcenia prawa azylu i dokonania egzekucji Esmeraldy. Wywiązuje się bitwa pomiędzy łucznikami a włóczęgami, w której ginie Clopin, Esmeralda zostaje pojmana, a włóczędzy deportowani z miasta. Febus na oczach Fleur-de-Lys zarządza natychmiastowe stracenie cyganki. Całą scenę obserwuje oszalały Frollo, który przyznaje się Quasimodo do swojej szaleńczej namiętności i współudziału w śmierci Esmeraldy. Dzwonnik zrzuca archidiakona z wieży katedry, po czym biegnie do martwego już ciała ukochanej, by zostać z nią – i umrzeć.
Obsada.
W wersji oryginalnej (francuskiej) wystąpili:
W wersji oryginalnej (brytyjskiej) wystąpili:
Polska obsada (Teatr Muzyczny w Gdyni)

</doc>
<doc id="529223" url="https://pl.wikipedia.org/wiki?curid=529223" title="Robert Beltran">
Robert Beltran

Robert Adame Beltran (ur. 19 listopada 1953 w Bakersfield, w stanie Kalifornia) – amerykański aktor filmowy, telewizyjny i teatralny pochodzenia meksykańskiego. Popularność zdobył w roli komandora Chakotaya, pierwszego oficera statku kosmicznego Voyager, w serialu "" (1995-2001). Założyciel East LA Classic Theatre Group, przez dziesięciolecia występował w wielu sztukach szekspirowskich w Los Angeles Theatre Center, California Shakespeare i American Conservatory Theatre. Zaangażowany w działalność charytatywną wspierającą stowarzyszenia wspierające osoby z zespołem Downa w Los Angeles.

</doc>
<doc id="529231" url="https://pl.wikipedia.org/wiki?curid=529231" title="Jest">
Jest

Jest – czternasty album studyjny polskiego zespołu rockowego Budka Suflera wydany w roku 2004 z okazji 30-lecia istnienia grupy.
Częściowo płyta została nagrana w studiu The Village w Los Angeles, a w jej nagrywaniu udział wzięli m.in. tacy muzycy, jak Steve Lukather (na gitarze solowej) i Greg Phillinganes z Toto, Marcus Miller (zagrał gościnnie na basie) i Sheila E. (zagrała na instrumentach perkusyjnych).
Na albumie znajdują się 2 utwory wykonane w języku angielskim – "Breathing You" i "Dancing with Ghost" (teksty napisał amerykański pisarz Jonathan Carroll). Album jest bardzo zróżnicowany muzycznie. Są na nim zarówno utwory rockowe, soulowe, ballady z elementami muzyki etnicznej jak i piosenki popowe oraz utwór taneczny "Doganiaj". Jest mieszanką stylów, w których nagrywała przez 30 lat Budka Suflera.
Skład.
Dodatkowi muzycy

</doc>
<doc id="529233" url="https://pl.wikipedia.org/wiki?curid=529233" title="Rozwłókniacz">
Rozwłókniacz

Rozwłókniacz, pulper – maszyna służąca do wytwarzania masy papierniczej, głównie z makulatury.
Rozwłókniony półprodukt mieszany jest z gorącą wodą i mielony do uzyskania pożądanej konsystencji. Wówczas możliwe jest odfiltrowanie niepapierowych odpadów, które nie zostały usunięte w sortowni. Z tak powstałej masy produkuje się papier makulaturowy i toaletowy, opakowania (tak zwane wytłoczki) na jajka, jednorazowe naczynia sanitarne oraz inne wyroby.
Obecnie najczęściej stosuje się rozwłókniacze wirowe (zwane hydropulperami) i bębnowe.

</doc>
<doc id="529236" url="https://pl.wikipedia.org/wiki?curid=529236" title="III Liceum Ogólnokształcące im. Stefana Batorego">
III Liceum Ogólnokształcące im. Stefana Batorego



</doc>
<doc id="529239" url="https://pl.wikipedia.org/wiki?curid=529239" title="Stanisław Ciołek (biskup)">
Stanisław Ciołek (biskup)

Stanisław Ciołek z Żelechowa herbu Ciołek (ur. 1382 na Mazowszu, zm. 10 listopada 1437 w Poznaniu) – biskup poznański, sekretarz królewski, podkanclerzy królewski Władysława Jagiełły, scholastyk sandomierski w 1423 roku, starosta Konina w 1429 roku.
Życiorys.
Jego ojcem był wojewoda mazowiecki Andrzej Ciołek (a nie jak błędnie sądził Długosz Stanisław), a matką Elżbieta z Garbowa herbu Sulima. Miał trzech braci Wyganda, Andrzeja i Klemensa. W latach 1392–1402 studiował na Uniwersytecie w Pradze, gdzie uzyskał tytuł magistra nauk wyzwolonych, skupiając się na stylistyce łacińskiej. Podczas rządów Władysława Jagiełły został w 1410 powołany na sekretarza kancelarii królewskiej, lecz pozbawiony tej funkcji w 1419 roku za napisanie paszkwilu na królową Elżbietę. Ponownie powołany do pracy w 1420. W tym samym roku zapisał się na Akademię Krakowską, a wkrótce zbliżył się wielkiego księcia Witolda. W latach 1410–1420 brał udział w rokowaniach polsko-krzyżackich, m.in. posłował w roku 1413 do zakonu w sprawach Żmudzi. Współpracował z biskupem krakowskim Zbigniewem Oleśnickim i był jego zwolennikiem. W roku 1410 posłował z nim do Zygmunta Luksemburskiego. W latach 1411–1421 pełnił ubocznie funkcję notariusza ziemi krakowskiej i kapituły krakowskiej. Wkrótce awansował w hierarchii kościelnej, został kanonikiem gnieźnieńskim i poznańskim. W roku 1423, dzięki życzliwości królowej Zofii, uzyskał podkanclerstwo królewskie. W roku 1425 kuria nie dopuściła go do biskupstwa płockiego, wskutek czego zerwał kontakty z Oleśnickim. W 1428 został biskupem poznańskim. Był przeciwnikiem husytyzmu.
6 lipca 1429 bracia Ciołkowie – Stanisław, biskup poznański i Wygand – datują przywilej w kapitule generalnej poznańskiej o powołaniu parafii w Ostrołęce koło Warki w diecezji poznańskiej. Biskup eryguje kościół parafialny pod wezwaniem Ofiarowania NMP, św. Jana Chrzciciela, Stanisława, Katarzyny i Małgorzaty. Był obecny przy wystawieniu przez Władysława II Jagiełłę przywileju jedlneńskiego w 1430 roku. W roku 1434 brał udział w Soborze w Bazylei.
Jego działalność biskupia, nieudolna administracyjnie, naruszająca przywileje niższych warstw kleru i godząca w interesy miejscowej szlachty, doprowadziła do wybuchu w Wielkopolsce powstania przeciwko niemu. Wówczas schronił się w Krakowie. 31 grudnia 1435 roku podpisał akt pokoju w Brześciu Kujawskim. We wrześniu 1437 roku wrócił do Poznania.
Znany jest jako poeta polsko-łaciński. Przypuszczalnie to on dopisał nowy, panegiryczny tekst (kontrafaktura) do istniejącego już wcześniej motetu Mikołaja z Radomia, "Hystorigraphi aciem mentis..." (1426), wychwalając w nim parę królewską, Władysława Jagiełłę oraz Zofię Holszańską i ich narodzonego wówczas potomka, Kazimierza IV Jagiellończyka. Był również autorem łacińskiego tekstu do pieśni "Cracovia civitatis, Te civium unitas..." skomponowanej przez nieznanego autora w stylu burgundzkim.
Zmarł 10 listopada 1437 roku w Poznaniu. Pochowany w Katedrze ŚŚ Piotra i Pawła w Poznaniu.

</doc>
<doc id="529240" url="https://pl.wikipedia.org/wiki?curid=529240" title="She's the Man">
She's the Man



</doc>
<doc id="529242" url="https://pl.wikipedia.org/wiki?curid=529242" title="Channing Tatum">
Channing Tatum

Channing Matthew Tatum (ur. 26 kwietnia 1980 w Cullman w stanie Alabama) – amerykański aktor, producent filmowy, tancerz i model, znany z ról w filmach: ' (2006), ' (2009), "Wciąż ją kocham" (2010), "I że cię nie opuszczę" (2012), "21 Jump Street" (2012) czy "Magic Mike" (2012).
Życiorys.
Wczesne lata.
Urodził się w Cullman w stanie Alabama jako syn Kay (z domu Faust), pracowniczki linii lotniczej, i Glenna Tatuma, który pracował w budownictwie. Ma pochodzenie angielskie, irlandzkie, francuskie i niemieckie. Kiedy miał sześć lat, rodzina przeniosła się do Missisipi. Podczas dorastania cierpiał na ADHD i dysleksję.
Trenował futbol, piłkę nożną, baseball, grał w drużynie futbolowej. Uczęszczał do Gaither High School. W 1998 ukończył Tampa Catholic High School. Uczęszczał do Glenville State College w Glenville, gdzie otrzymał stypendium sportowe.
Pracował jako dekarz, a następnie krótko jako striptizer pod pseudonimem ‘Chan Crawford’ w lokalnym klubie nocnym, co stało się potem inspiracją dla jego roli Mike’a Martingano w filmie "Magic Mike" (2012).
Początki kariery.
W 2000 po raz pierwszy pojawił się jako tancerz w teledysku Ricky’ego Martina do singla „She Bangs”, po audycji w Orlando na Florydzie, zapłacono mu 400 dolarów za pracę. Doświadczenie w branży mody rozpoczął jako model Armani’ego i Abercrombie &amp; Fitch. W październiku 2001 magazyn „Tear Sheet” umieścił go na liście 50. najpiękniejszych twarzy.
W 2002 wystąpił w reklamach telewizyjnych Mountain Dew i Pepsi. Wkrótce pojawił się w magazynie „Vogue”, a także wziął udział kampanii Abercrombie &amp; Fitch, "Nautica", Dolce &amp; Gabbana, "American Eagle Outfitters" i Emporio Armani. Później podpisał umowę z Beatrice Model Agency w Miami i Ford Models w Nowym Jorku. Jego zdjęcia znalazły się na stronach "Citizen K." i "Contents".
Rozwój kariery.
W profesjonalne aktorstwo zaangażował się w 2004, pojawiając się w jednym z epizodów serialu "". W 2005 roku zagrał koszykarza Jasona Lyle’a w filmie "Trener" oraz dostał małą rolę w filmie "Wojna światów".
Można go było dostrzec w teledyskach: „Hope” (2005) Twista i Faith Evans, „(When You Gonna) Give It up to Me” (2006) Seana Paula i Keyshii Cole oraz „Get Up” (2006) Ciary i Chamillionaire, które promowały film "" ("Step Up"), gdzie Channing Tatum wystąpił jako wykwalifikowany tancerz hip hop z problemami Tyler Gage i „(I Wanna) Channing All Over Your Tatum” (2013) z Jamie Foxxem i Jimmy Kimmelem.
Za postać młodego Antonio w dramacie kryminalnym "Wszyscy twoi święci" ("A Guide to Recognizing Your Saints", 2006) u boku Roberta Downeya Jr. i Shii LaBeoufa otrzymał nagrodę specjalną na Sundance Film Festival. Producent filmowy, Lauren Shuler Donner, dała mu rolę w filmie "Ona to on" ("She’s the Man", 2006), gdzie zagrał miłość postaci granej przez Amandę Bynes. Był brany pod uwagę do tytułowej roli w "Mongolu" (2007), ale jego miejsce zajął Tadanobu Asano. Za rolę sierżanta Steve’a Shrivera w dramacie wojennym "Stan spoczynku" ("Stop-Loss", 2008) oraz jako Tyler Gage w filmie "Step Up 2" (2008) zdobył Teen Choice Awards.
W 2012 listopadzie został uznany za „Najseksowniejszego mężczyznę na świecie” według magazynu „People”.
Był na okładkach magazynów takich jak „AXM” (w maju 2008), „GQ” (w sierpniu 2009), „Details” (w lutym 2010), „Vanity Fair” (w lipcu 2013, w lipcu 2015), „Men’s Health” (w edycji ukraińskiej w sierpniu 2013), „The Hollywood Reporter” (w listopadzie 2014) i „Esquire” (w grudniu 2014).
Życie prywatne.
W 2006 na planie filmowym "" poznał aktorkę Jennę Dewan. Niedługo po zakończeniu zdjęć zaczęli się spotykać. We wrześniu 2008 w Maui zaręczyli się, a 11 lipca 2009 wzięli ślub w Kościele Estates Vineyards w Malibu w Kalifornii. Mają córkę Everly (ur. 31 maja 2013 w Londynie). W kwietniu 2018 para wydała oświadczenie, w którym ogłosiła rozstanie.
W wywiadzie z maja 2014 w magazynie „GQ” stwierdził, że „pije zbyt dużo alkoholu” i że jest „dobrze funkcjonującym alkoholikiem”.

</doc>
<doc id="529244" url="https://pl.wikipedia.org/wiki?curid=529244" title="Schiedam">
Schiedam

Schiedam (wym. ) − miasto i gmina w Holandii, wchodzące w skład zespołu miejskiego Rotterdamu. Jest położone w prowincji Holandia Południowa. Schiedam znane jest z produkcji narodowego trunku Jenever, historycznego centrum z kanałami wodnymi oraz najwyższych na świecie wiatraków.
Historia.
Około 1250 r. zbudowano tamę na rzece Schie, by zapobiec zalaniu polderów przez morze. Powstanie tamy zwiększyło znaczenie handlowe miasta, które rozwinęło się dość dynamicznie. Aleida van Avesnes, siostra Wilhelma II, nadała w 1275 r. prawa miejskie.
W mieście żyła święta Ludwina (1380–1433), katolicka święta, mistyczka.
Geografia.
Schiedam leży w Holandii Południowej. Z trzech stron ograniczona jest miastem i portem Rotterdam, Vlaardingen i rzeką Nowa Moza.
Demografia.
Liczba mieszkańców: 75 399 (stan na 1.01.2006)
Ludzie z Schiedam.
Schiedam jest miastem partnerskim Piotrkowa Trybunalskiego.

</doc>
<doc id="529249" url="https://pl.wikipedia.org/wiki?curid=529249" title="Roxann Dawson">
Roxann Dawson

Roxann Dawson (ur. 11 września 1958 w Los Angeles) – amerykańska aktorka i reżyserka.
Studiowała teatrologię na Uniwersytecie Kalifornijskim w Berkeley. Popularność zdobyła jako porucznik B’Elanna Torres w serialu "".
Wyreżyserowała m.in. dwa odcinki ' i dziesięć odcinków '.

</doc>
<doc id="529250" url="https://pl.wikipedia.org/wiki?curid=529250" title="Persona non grata (ujednoznacznienie)">
Persona non grata (ujednoznacznienie)



</doc>
<doc id="529251" url="https://pl.wikipedia.org/wiki?curid=529251" title="Andy Fickman">
Andy Fickman

Andrew J. Fickman (ur. 25 grudnia 1970 w Midland w stanie Teksas) – amerykański reżyser filmowy, teatralny i telewizyjny.

</doc>
<doc id="529256" url="https://pl.wikipedia.org/wiki?curid=529256" title="Kazimierz Adach">
Kazimierz Adach

Kazimierz Piotr Adach (ur. 9 maja 1957 w Ustce) – polski bokser, medalista olimpijski.
Walczył w wadze lekkiej (do 60 kg). Zdobył brązowy medal podczas Igrzysk Olimpijskich w Moskwie 1980. Startował także w Mistrzostwach Europy w Tampere 1981 oraz w Mistrzostwach Świata w Monachium 1982, ale bez powodzenia.
Trzykrotnie był mistrzem Polski (1982, 1983, 1984), trzy razy także wicemistrzem (1979, 1980, 1981), a dwa razy zdobywał brązowe medale (1976 i 1977). 10 razy wystąpił w reprezentacji Polski (4 zwycięstwa i 6 porażek). W 1982 i 1983 zwyciężył w Turnieju im. Feliksa Stamma.
Stoczył 309 walk, 275 wygrał, 6 zremisował i 28 przegrał.
Był zawodnikiem Czarnych Słupsk w latach 1972–1986. Po zakończeniu kariery był trenerem "Czarnych", a potem (2001) został prezesem klubu bokserskiego "SKB Czarni Słupsk".

</doc>
<doc id="529257" url="https://pl.wikipedia.org/wiki?curid=529257" title="Elwinga">
Elwinga



</doc>
<doc id="529258" url="https://pl.wikipedia.org/wiki?curid=529258" title="Robert Duncan McNeill">
Robert Duncan McNeill

Robert Duncan McNeill (ur. 9 listopada 1964 w Raleigh) – amerykański aktor, scenarzysta, producent i reżyser telewizyjny. Wystąpił jako zawadiacki porucznik Tom Paris w serialu "" (1995–2001).
Życiorys.
Urodził się w Raleigh w Karolinie Północnej. Dorastał w Atlancie. Jego pierwszą rolą aktorską był Munchkin w produkcji studia tańca "Czarnoksiężnik z Oz".
Rozpoczął karierę występując w lokalnych i regionalnych produkcjach, zanim został uczniem Juilliard School w Nowym Jorku. Był producentem spektakli off-broadwayowskich: "The Four-H Club" (1985) i "Godspell" (1988). W latach 1990-1991 na Broadwayu grał rolę Ricka, dzieciaka z Utah, który popełnia samobójstwo w sztuce "Sześć stopni oddalenia". W 1993 w Ford Theatre za rolę Romea w "Romeo i Julii" Shakespeare’a otrzymał nagrodę Dramalogue Award dla najlepszego aktora. W 1994 wystąpił w podwójnej roli jako Ren i Buddy w przedstawieniu off-broadwayowskim "Rodzina Mannów" u boku Julie White i Davida Garrisona.
Po raz pierwszy pojawił się na małym ekranie jako Philip Charles „Charlie” Brent, sympatyczny, choć nieco romantyczny nastolatek w operze mydlanej ABC "Wszystkie moje dzieci" ("All My Children", 1986-1988). Wkrótce przyjął rolę nastoletniego licealisty Kevina Corrigana w sensacyjno–przygodowym filmie fantasy "Władcy wszechświata" ("Masters of the Universe", 1987) z Dolphem Lundgrenem. Był również producentem wykonawczym i częstym reżyserem serialu telewizyjnego "Chuck" (2007–2012) i "" (2018–2019).
Życie prywatne.
15 kwietnia 1988 ożenił się z Carol Seder, z którą ma córkę Taylor (ur. 11 czerwca 1990) oraz dwóch synów – Kyle (ur. 12 kwietnia 1994) i Cartera Jaya (ur. 21 czerwca 1998). 28 października 2015 doszło do rozwodu. 7 marca 2021 poślubił Rebeccę Jayne Sim.

</doc>
<doc id="529259" url="https://pl.wikipedia.org/wiki?curid=529259" title="Jane Russell">
Jane Russell

Jane Russell, właściwie Ernestine Jane Geraldine Russell (ur. 21 czerwca 1921 w Bemidji, zm. 28 lutego 2011 w Santa Maria) – amerykańska aktorka.
Życiorys.
Była jedyną córką i najstarszym dzieckiem spośród pięciorga dzieci Roya Williama Russella (1890-1937) i Geraldine Jacobi (1891-1986).
Rodzice pochodzili z Dakoty Północnej. Obaj dziadkowie i jedna babcia pochodzili z Kanady, tylko matka ojca przyjechała z Niemiec. Rodzice pobrali się w 1917. Ojciec był porucznikiem amerykańskiej armii, a matka aktorką teatru wędrownego. Kiedy Jane była mała przenieśli się na jakiś czas do Kanady, a potem do San Fernando Valley w południowej Kalifornii i w 1930 zamieszkali w Burbank. Ojciec pracował jako kierownik biura w fabryce mydła. Rodzinie powodziło się na tyle dobrze, że matka mogła zapisać córkę na lekcje gry na pianinie. Oprócz muzyki interesowała się teatrem i brała udział w szkolnych przedstawieniach. Po śmierci ojca zaczęła pracować jako recepcjonistka oraz modelka pozująca do fotografii aby pomóc matce i uczyć się w szkole teatralnej.
Jako aktorka „odkryta” została przez milionera Howarda Hughesa, który w 1943 obsadził ją w swoim westernie "Wyjęty spod prawa" ("The Outlaw"). Jej najsłynniejszą rolą była kreacja w filmie "Mężczyźni wolą blondynki" ("Gentlemen Prefer Blondes") z 1953 roku, gdzie jako brunetka o zmysłowej urodzie znakomicie wypadła w opozycji do Marilyn Monroe.
Przed śmiercią mieszkała w Santa Maria Valley wzdłuż Central Coast of California. Zmarła w wyniku choroby układu oddechowego.

</doc>
<doc id="529261" url="https://pl.wikipedia.org/wiki?curid=529261" title="Krystyna Roy">
Krystyna Roy

Krystyna Roy, słow. Kristína Royová (ur. 18 sierpnia 1860, Stará Turá, zm. 27 grudnia 1936 tamże) – jedna z najpoczytniejszych pisarek i poetek słowackich, myślicielka i diakonisa ewangelicka, działaczka ruchu abstynenckiego.
W swoich dziełach w prosty sposób potrafi przybliżyć przy pomocy słowa pisanego treści biblijne, etyczne i moralne.
W języku polskim ukazała się większość jej dorobku literackiego – n. p. "Bez Boga na świecie", "Szczęśliwy dzień wigilijny", "Jak jaskółki powróciły do domu", "Dziecko pijaka", "Odszczepieńcy", "Za wysoką cenę".

</doc>
<doc id="529264" url="https://pl.wikipedia.org/wiki?curid=529264" title="Kristína Royová">
Kristína Royová



</doc>
<doc id="529265" url="https://pl.wikipedia.org/wiki?curid=529265" title="Piłka Nożna">
Piłka Nożna



</doc>
<doc id="529267" url="https://pl.wikipedia.org/wiki?curid=529267" title="Dejan Stankovic">
Dejan Stankovic



</doc>
<doc id="529271" url="https://pl.wikipedia.org/wiki?curid=529271" title="Tosa (rasa psa)">
Tosa (rasa psa)

 – rasa psa zaliczana do grupy molosów w typie mastifa, wyhodowana w prowincji Tosa w Japonii (dzisiejsza Prefektura Kōchi), w Japonii przeznaczona do walk psów, w innych krajach pełniąca rolę psa-towarzysza i psa stróżującego. W Polsce jest rasą mało znaną.
Rys historyczny.
Tosa wywodzą się z Japonii, gdzie były wykorzystywane do walk psów. Stąd ich pełna nazwa japońska "tosa-tōken" (psy do walki – tosa). Walki te miały szczególnie długą tradycję na wyspie Sikoku. W połowie XIX w. (restauracja Meiji), gdy rząd Japonii otworzył granice i z Europy zaczęto przywozić psy, Japończycy zauważyli, że tosa-inu różnią się od typowych europejskich psów bojowych. W porównaniu z mastifami, dogami i bulterierami japońskie psy były drobne i niewielkie. Toteż zaczęto kojarzyć je z innymi rasami bojowymi. Tosa powstały ze skojarzeń japońskich szpiców bojowych z europejskimi mastifami i buldogami, dogami niemieckimi, pointerami, bernardynami, bulterierami i dogue de Bordeaux.
W walce psy dążyły do obezwładnienia przeciwnika. Były dyskwalifikowane za szczekanie, a walkę kończono, gdy któreś zwierzę zostało zranione do krwi. W 1910 walki zostały zakazane i rasa była zagrożona wymarciem. W czasie II wojny światowej najlepsze tosa-inu wysłano na północ Japonii, gdzie rasa przetrwała.
Obecnie w Japonii walki psów tosa są legalne, uznawane za dziedzictwo narodowe. Jednak walki te podlegają określonym zasadom i nie są prowadzone do śmierci jednego z psów. 
Wygląd.
Typowy przedstawiciel rasy jest duży i masywny. Ma szeroką klatkę piersiową, dość małe oczy i uszy. Kufa średnia, stop wyraźny. Włos jest krótki i przylegający; gęsty i twardy. Najczęściej spotkana jest tzw. barwa czerwona, płowa, apricot, pręgowana, czarna.
Zachowanie i charakter.
Psy rasy tosa są nieustraszonymi wojownikami. Dlatego muszą być od szczenięcia starannie socjalizowane, aby nie wyrosły na psy nieprzewidywalne. Trzeba je wychowywać łagodnie, ale konsekwentnie. Należy poświęcać czas na regularne, ale nieobciążające zbytnio spacery. W żadnym wypadku nie wolno zachęcać ich do agresywnych zachowań, gdyż nieokiełznane stają się niebezpieczne. 
Swoich domowników traktują z dużą troską i miłością. Jest to pies posłuszny i oddany. Bardzo dobrze żyją z innymi, małymi czworonogami. Pomimo że zostały wyhodowane do walki to są bardzo delikatnymi i wrażliwymi psami.
Jest to rasa łącząca dwie zasadnicze cechy, których ludzie oczekują od psich towarzyszy: przyjazny dla otoczenia i kochający swoją całą rodzinę, z drugiej strony gotowy do obrony w każdej chwili.
Zdrowie i pielęgnacja.
Tosy żyją około 11–12 lat. Ze względu na dużą masę są narażone na dysplazję stawów biodrowych i skręt żołądka (powinny odpocząć przynajmniej dwie godziny po posiłku).
Prawo.
Hodowla tos jest w niektórych krajach zabroniona, np. w Norwegii, Danii, Australii, Nowej Zelandii, Wielka Brytania ("Dangerous Dogs Act" z roku 1991). W Malezji zakaz hodowli wprowadzono by przeciwdziałać wzrastającej liczbie ataków na ludzi, a zwłaszcza dzieci. W Polsce rasa tosa w roku 2003 została ujęta w wykazie ras psów uznawanych za agresywne.
Klasyfikacja FCI.
W klasyfikacji FCI rasa ta została zaliczona do grupy II – Pinczery, sznaucery, molosy i szwajcarskie psy do bydła, sekcja 2.1 – Molosy typu mastifa. Nie podlega próbom pracy.

</doc>
<doc id="529272" url="https://pl.wikipedia.org/wiki?curid=529272" title="Galas">
Galas

Galas, cecydium, galasówka (łac. "galla") – w szerszym ujęciu do utworów galasowych zaliczane są patologiczne narośle powstałe w wyniku rozrostu tkanki roślinnej na liściach, łodydze lub korzeniach. Szczególnym utworem są galasy wytwarzane u roślin zaatakowanych przez owady – galasówki. Galasy to także brodawki korzeniowe oraz struktury określane jako czarcie miotły. Powstawanie galasów może być indukowane przez wirusy, bakterie, grzyby, nicienie, roztocze lub owady. Ponadto mianem galasów określa się wyrośla na koralowcach wywoływane przez niektóre kraby z rodziny Cryptochiridae.
Inni autorzy określają nazwą galas wyłącznie wyrośla powstałe w wyniku działania galasówkowatych (owady z rzędu błonkoskrzydłych), uznając je za jeden z wielu rodzajów wyrośli ("cecidium"). Powstają w wyniku nakłucia tkanek i złożenia w ranie jaj przez samice galasówkowatych. Funkcją tak utworzonych galasów jest ochrona żerujących wewnątrz larw.
Podział.
Wyróżniane są galasy organoidowe i histoidowe. Te pierwsze są silnie zmienionymi, jednak dającymi się rozpoznać, organami roślin żywicielskich. Tego typu galasem są czarcie miotły, będące rozgałęzieniami liści na szczycie pędu. Galasy histoidowe mają budowę odmienną od organów roślin. Przybierają formę narośli na częściach łodyg, liści lub korzeni. Przykładem tego typu utworu galasowego jest narośl powstająca po nakłuciu zawiązków pędów i liści przez szypszyńca różanego.
Galasy indukowane przez galasówki.
Na pączkach dębu określana jako dębianka.
Galasy powstają w wyniku rozrostu tkanki merystematycznej pod wpływem substancji wprowadzonej przez samicę podczas nakłucia rośliny lub pod wpływem żerowania larw. Mają za zadanie chronić rozwijające się w jego wnętrzu larwy.
Na drzewach liściastych (najczęściej dęby, buki i topole) galasy przyjmują różnorodne kształty i ubarwienie. Jesienią galasy tworzone na liściach opadają wraz z nimi, a zimą wylęgają się z nich samice pierwszego pokolenia, które składają jaja w śpiące pączki roślin.
Na drzewach iglastych galasy przypominają wyglądem małe szyszki. Początkowo zielone lub kremowe, przed uwolnieniem larw ciemnieją i zasychają.
Galasy zawierają kwas garbnikowy i kwas galusowy. Z dębianek otrzymuje się taninę oraz nalewki wykorzystywane w lecznictwie jako środek ściągający i osłaniający.
Zastosowanie.
Wykorzystywane są w przemyśle do produkcji garbników, taniny, atramentu (atramentu galusowego). Stosowane są w medycynie jako środki farmakologiczne o działaniu przeciwbiegunkowym.

</doc>
<doc id="529276" url="https://pl.wikipedia.org/wiki?curid=529276" title="Fenomenologia religii">
Fenomenologia religii

Fenomenologia religii, w znaczeniu nauk o religii: inaczej "religioznawstwo porównawcze" – zestawienie faktów i systemów religijnych i dokonywanie porównań, po to aby odkryć specyfikę danego systemu religijnego. Jest to typ badań nad religią charakterystyczny dla badaczy skandynawskich (np. Chantepie de la Saussaye) czy też holenderskich (Gerardus van der Leeuw).
Natomiast od strony filozofii religii – metoda badania religii, jako zjawiska (fenomenu) kultury. Powstała na początku XX wieku i wywodzi się od metody fenomenologicznej Edmunda Husserla. Przyjmuje się tu za punkt wyjścia nie tyle fakty i systemy religijne, ile religię jako taką i bada się metodą fenomenologiczną jej istotność, znaczenie dla człowieka religijnego (przeżycie religijne) czy też oddziaływanie kulturowe. Określone wierzenia czy praktyki religijne mają tu mniejsze znaczenie niż w innych gałęziach religioznawstwa. 
Do najsłynniejszych fenomenologów religii należą: Max Scheler, Romano Guardini czy też, zorientowany także hermeneutycznie, Paul Ricoeur.

</doc>
<doc id="529281" url="https://pl.wikipedia.org/wiki?curid=529281" title="Eregion">
Eregion

Eregion (sin. "Kraj ostrokrzewu", także Westron "Hollin", "Ostrokrzew") – kraina ze stworzonej przez J.R.R. Tolkiena mitologii Śródziemia. Informacje na jej temat znajdują się zarówno w tekście "Władcy Pierścieni", jak i "Dodatkach" do tej powieści. Pewne wzmianki na temat Eregionu można też znaleźć w "Silmarillionie" oraz "Niedokończonych opowieściach". Eregion jest zaznaczony i podpisany na mapach Śródziemia dołączonych do "Władcy Pierścieni".
Eregion był położony na południowym wschodzie Eriadoru, między rzekami Glanduiną, Mitheithel i Bruinen, u stóp zachodniej strony Gór Mglistych, niedaleko Khazad-dûm.
Było to królestwo elfów. Założył je Celebrimbor, syn Curufina, w 750 roku Drugiej Ery. Jego stolicą było Ost-in-Edhil. Elfowie z Eregionu (głównie Ñoldorowie) nawiązali szczególnie bliskie kontakty z sąsiednim Khazad-dûm, słynnym z wydobywanego tam mithrilu (właśnie z tego powodu elfowie założyli swoje królestwo w tym miejscu). Przez kolejne lata kwitła między oboma plemionami rzadko gdzie indziej spotykana przyjaźń. W Eregionie działało bractwo Gwaith-i-Mírdain, skupiające złotników i kowali elfów. Jednym z nich był Celebrimbor. Oni to przyjęli w swym królestwie Saurona, ukrywającego się pod imieniem "Annatara" (około 1200 roku Drugiej Ery). Częściowo dzięki jego radom wykonali Pierścienie Władzy. Sauron jednak ukuł swój Jedyny Pierścień, by móc kontrolować wszystkie pozostałe. Dowiedziawszy się o tym, elfowie ukryli trzy Pierścienie przeznaczone dla przedstawicieli rasy elfów, lecz Sauron rozpoczął otwarta wojnę (1693 rok). W końcu zdobył Ost-in-Edhil i zniszczył Eregion (1697). Resztki elfów uciekły do Imladris, założonego przez Elronda.
Przez kolejne stulecia Eregion pozostawał opuszczony. Żyły tam jedynie dzikie zwierzęta, szczególnie zaś licznie wszelakie ptaki.
W trakcie wędrówki ku Przełęczy Czerwonego Rogu Drużyna Pierścienia przemierzyła Eregion.
Nazwa krainy pochodzi od często występującej na jej terenie ostrokrzewu. Uważano je za godło całej krainy. W przekładzie Jerzego Łozińskiego zamiast nazwy "Hollin" występuje tłumaczenie "Ostrok".

</doc>
<doc id="529285" url="https://pl.wikipedia.org/wiki?curid=529285" title="Stanisław Ciołek z Żelichowa i Ostrołęki">
Stanisław Ciołek z Żelichowa i Ostrołęki



</doc>
<doc id="529287" url="https://pl.wikipedia.org/wiki?curid=529287" title="Zdrada">
Zdrada

Zdrada – świadome złamanie przysięgi lub odstępstwo od przyjętych (przez siebie, najbliższe osoby lub daną społeczność) norm czy wartości, działanie przeciwko tym normom i wartościom, zaparcie się ich, a także jawna lub skryta ich negacja. Człowiek dopuszczający się zdrady określany jest mianem zdrajcy. Zdrada może dotyczyć poszczególnych osób lub całej społeczności, wobec których zdrajca ma trwałe zobowiązania lub ponosi za nie odpowiedzialność.
W różnych kulturach, religiach i systemach prawnych zdrada jest czynem moralnie złym, chociaż niekiedy odmiennie rozumianym, w zależności od uwarunkowań historycznych i społecznych. 
W sensie psychologicznym zdrada jest skutkiem wolnego wyboru, opierającego się na niewierności wobec siebie samego, najbliższych czy całej społeczności. Jednakże przyczyną zdrady może być także lęk przed zagrożeniem, a w skrajnych przypadkach jej wymuszenie, na przykład torturami. W sensie społecznym zdrada jest jawną lub skrytą odmową uczestnictwa we wspólnocie, której człowiek jest członkiem i jednocześnie działaniem przeciwko normom i wartościom tej wspólnoty.

</doc>
<doc id="529291" url="https://pl.wikipedia.org/wiki?curid=529291" title="Ciecz Fermiego">
Ciecz Fermiego

Ciecz Fermiego – rodzaj cieczy kwantowej fermionów powstałej w specyficznych warunkach, przy zachowaniu dostatecznie niskiej temperatury. Model cieczy Fermiego zakłada istnienie oddziaływania fermion-fermion, przykładem takiej cieczy są elektrony w metalu. Fenomenologiczną teorię cieczy Fermiego przedstawił radziecki fizyk L. Landau w 1956 roku.

</doc>
<doc id="529297" url="https://pl.wikipedia.org/wiki?curid=529297" title="Tosa Inu">
Tosa Inu



</doc>
<doc id="529299" url="https://pl.wikipedia.org/wiki?curid=529299" title="Tosa inu">
Tosa inu



</doc>
<doc id="529303" url="https://pl.wikipedia.org/wiki?curid=529303" title="Sophia Myles">
Sophia Myles

Sophia Myles (ur. 18 marca 1980 w Londynie) – brytyjska aktorka.
Życiorys.
Dorastała w Islesworth, West London, jako córka tamtejszego wikarego. Zauważono ją na jednym z castingów, gdy miała 16 lat i dostała niewielką rólkę w telewizyjnej wersji "Księcia i żebraka". Kręcono ten film w tym samym czasie, gdy kończyła szkołę i mimo iż na naukę miała czas jedynie nocami, w hotelu zaliczyła wszystkie egzaminy na najwyższe oceny. Podczas nauki wystąpiła też w "Big Women" Fay Weldon. Potem rzuciła studia filozoficzne w Cambridge, decydując się na karierę aktorską.
Kolejne role to Susan w feministycznym filmie Patrici Rozemy "Mansfield Park" oraz matka "Olivera Twista" w ekranizacji Bleasdale'a. Zagrała też u boku Charlesa Dance w "Nicholasie Nickleby" dla ITV. Myles kontynuowała karierę, zdobywając role w filmie Stefana Schwartza "Klub porywaczy" u boku Matthew Rhysa oraz w amerykańskim thrillerze "Z piekła rodem", gdzie wcieliła się w rolę żony Johnny'ego Deppa.
W 2003 roku zagrała u boku Kate Beckinsale i Michaela Sheena w filmie "Underworld", a w 2004 Lady Penelope w "Thunderbirds".

</doc>
<doc id="529304" url="https://pl.wikipedia.org/wiki?curid=529304" title="Ethan Phillips">
Ethan Phillips

Ethan Phillips (ur. 8 lutego 1955 w Garden City, Long Island) – amerykański aktor i dramatopisarz. Uzyskał bakalaureat z literatury angielskiej na Uniwersytecie Bostońskim oraz tytuł MFA (Master of Fine Arts – odpowiednik polskiego magistra) na Cornell University.
Występował jako Neelix – postać z serialu "".
Wystąpił w filmie "Nieracjonalny mężczyzna" Woody’ego Allena.

</doc>
<doc id="529307" url="https://pl.wikipedia.org/wiki?curid=529307" title="Rzepicha błotna">
Rzepicha błotna

Rzepicha błotna ("Rorippa palustris") – gatunek rośliny należący do rodziny kapustowatych. Gatunek kosmopolityczny, szeroko rozprzestrzeniony na kuli ziemskiej. Rośnie dziko na wszystkich kontynentach półkuli północnej, a także na Kubie, Haiti, w Australii i Nowej Zelandii oraz w Ameryce Południowej. W Polsce częsty.
Biologia i ekologia.
Roślina jednoroczna, czasami tylko dwuletnia. Siedlisko: miejsca wilgotne lub mokre, brzegi rzek, rowy, pola (chwast), drogi. W klasyfikacji zbiorowisk roślinnych gatunek charakterystyczny dla Cl. "Bidentetea tripartiti". Kwitnie od czerwca do września 
Zmienność.
Tworzy mieszańce z rzepichą leśną.

</doc>
<doc id="529309" url="https://pl.wikipedia.org/wiki?curid=529309" title="MultiJet">
MultiJet



</doc>
<doc id="529310" url="https://pl.wikipedia.org/wiki?curid=529310" title="Fiat JTD">
Fiat JTD

JTD (uniJet Turbo Diesel) – handlowa nazwa palety silników Diesla grupy Fiat wykorzystujących bezpośredni wtrysk common rail. W wyniku nieudanej fuzji z GM część rozwiązań opracowanych wspólnie jest stosowana w silnikach produkowanych przez obydwa koncerny. Dla drugiej generacji tych silników posiadających możliwość wtrysku paliwa w kilku dawkach Fiat stosuje dodatkowo nazwę "MultiJet". 
W zależności od marki samochodu silniki posiadają różne oznaczenia, choć w znacznej części ich budowa jest zunifikowana. Nazwa JTD występuje w pojazdach grupy Fiat (Fiat, Lancia, Alfa Romeo, Iveco). Inne stosowane oznaczenia to: 
1,3.
Najmniejszy silnik z tej rodziny, 1,3 SDE ("Small Diesel Engine" - mały silnik Diesla) o pojemności 1248 cm³, jest produkowany wyłącznie w Bielsku-Białej. Od początku dostępny był wyłącznie w wersji MultiJet. Podstawowa 70-konna odmiana otrzymała w roku 2005 prestiżowy tytuł silnika roku "International Engine of the Year" w swojej kategorii pojemności skokowej.
Produkowane seryjnie są dwie wersje tego silnika. Podstawowa o mocy 70 KM (69 KM/51 kW) używana jest w większości modeli samochodów. Wersja o mocy 90 KM (89 KM/66 kW) odróżnia się turbosprężarką o zmiennej geometrii i jest montowana w Fiacie Grande Punto i Fiacie Linea. Jest to najmniejszy produkowany 4-cylindrowy turbodoładowany samochodowy silnik Diesla. Silnik spełnia normę emisji spalin Euro 4 bez zastosowania filtra cząstek stałych. 
Rocznie powstaje około 700 tys. sztuk z przeznaczeniem do kilkunastu modeli osobowych i dostawczych samochodów grup Fiat, GM i Suzuki.
Zastosowanie:
1,6.
Jest to szesnastozaworowa konstrukcja oparta na silniku o pojemności 1,6 litra. Produkowany jest w trzech wersjach mocy - 90 KM, 105 KM i najmocniejszy 120 KM (jest on dodatkowo wyposażony w filtr cząstek stałych). Swoją premierę miała w marcu 2008 roku. Silnik 1,6 16v jest przygotowany do spełniania normy emisji spalin Euro 5. 
Zastosowanie:
1,9.
Pierwszym silnikiem rodziny JTD jest wersja o pojemności 1,9 litra zastosowana w 1997 roku do napędu modelu Alfa Romeo 156. Był to pierwszy silnik systemu common rail zamontowany w samochodzie osobowym. Do dziś jest najczęściej spotykanym modelem spośród silników JTD i jest produkowany zarówno w zakładach Fiata w Pratola Serra (Włochy) jak i w fabryce GM w Kaiserslautern (Niemcy). 
Odmiany modelu 1,9 JTD:
Zastosowanie:
2,0.
Silnik MultiJet o pojemności 2,0 litra jest rozwinięciem starszego silnika 1,9 MultiJet 150 KM (silnik 2,0 ma docelowo zastąpić silnik 1,9). Pojemność skokowa w stosunku do starszego silnika została zwiększona z 1910 cm³ do 1956 cm³, uzyskano to dzięki zwiększeniu średnicy cylindra z 82 do 83 mm. Nowy silnik spełnia normę czystości spalin Euro 5 (głównie dzięki zastosowaniu układu recyrkulacji spalin EGR i filtra cząstek stałych DPF). Obniżono także emisję NOx dzięki zmniejszeniu stopnia sprężania (z 17,5:1 na 16,5:1). Silnik 2,0 MultiJet osiąga moc od 140 (wersja dla Fiata i Lancii) lub 170(wersja dla Fiata i Alfy Romeo) KM i moment obrotowy od 360Nm do 400 przy 1750 obr/min.
Zastosowanie:
2,2.
Silnik diesla o pojemności 2,2 litra z 16 zaworową głowicą spełniający normę Euro VI. Jest to jednostka całkowicie nowa stworzona tylko dla aut Maserati i Alfy Romeo. Silnik jest w dwóch wersjach mocy 
- 170 KM
- 210 KM
2,4.
Wersja 2,4 L (5-cylindrowy, rzędowy) o mocy 136-150 KM była montowana w Fiacie Marea, Alfie Romeo 156 jak i w niektórych Lanciach. Została zaprojektowana do montażu poprzecznego w samochodach przednionapędowych. Wersja Multijet tego silnika, występuje w wariancie 175 KM, 200 KM (197 KM/147 kW). Ta ostatnia była montowana w Fiacie Croma i Alfie Romeo 159, gdzie występuje również wariant 210 KM dostępny wyłącznie z manualną skrzynia biegów.
Zastosowanie:
3,0.
To największa jednostka wysokoprężna Fiata o pojemności 3,0 litrów i z 24 zaworową głowicą oraz w wersjach mocy 245 KM i 272 KM
. Spełnia normę Euro VI i stosowano tylko w markach Jeep i Maserati. 

</doc>
<doc id="529313" url="https://pl.wikipedia.org/wiki?curid=529313" title="Multijet">
Multijet



</doc>
<doc id="529314" url="https://pl.wikipedia.org/wiki?curid=529314" title="Coёtquidan">
Coёtquidan



</doc>
<doc id="529317" url="https://pl.wikipedia.org/wiki?curid=529317" title="Nelumbonales">
Nelumbonales



</doc>
<doc id="529319" url="https://pl.wikipedia.org/wiki?curid=529319" title="Robert Picardo">
Robert Picardo

Robert „Bob” Picardo (ur. 27 października 1953 w Filadellfii) – amerykański aktor telewizyjny, filmowy i teatralny, także reżyser i scenarzysta.
Wczesne lata.
Urodził się w Filadellfii w Pensylwanii w rodzinie katolickiej jako syn Joe Picardo. Jego ojciec pochodził z Montecorvino Rovella w Salerno, a dziadkowie ze strony matki wywodzili się z Bomba w Abruzji. W 1971 ukończył William Penn Charter School. Początkowo wstąpił na Uniwersytet Yale jako student medycyny, ale z czasem zrezygnował ze studiów dla kariery aktorskiej. Ukończył studia na Uniwersytecie Yale z tytułem licencjata w dziedzinie dramatu.
Był członkiem studenckiego zespołu a cappella Society of Orpheus and Bacchus. W 1973 wystąpił w "Mszy" Leonarda Bernsteina w Wiedniu pod dyrekcją Johna Mauceriego. Produkcja była pokazywana w telewizji przez ORF i wyemitowana w PBS w latach 70.
Kariera.
W 1976 zadebiutował na off-Broadwayu w przedstawieniu Davida Mameta "Perwersja seksualna w Chicago", a następnie występował w sztuce "Podstawowa klasa angielskiego" z Diane Keaton. W latach 1977-1981 na Broadway grał rolę Francisa Geminianiego w spektaklu "Gemini" u boku Danny’ego Aiello. 
W 1977 trafił na mały ekran jako Thomas Rindone w dwóch odcinkach serialu kryminalnego CBS "Kojak". Po występie w dramacie telewizyjnym "Sprzedawcy marzeń" ("The Dream Merchants", 1980) z Markiem Harmonem i Morgan Fairchild, zagrał w horrorze Joego Dante "Skowyt" ("The Howling", 1981) wg powieści Gary’ego Brandnera z Dee Wallace. Rozpoznawalność przyniosła mu rola trenera Cutlipa w serialu ABC "Cudowne lata" ("The Wonder Years", 1988–1991), za którą był nominowany do nagrody Emmy. Za postać Forstera w komedii grozy Joe Dantego "Gremliny 2" ("Gremlins: The New Batch", 1990) zdobył nominację nagrody Saturna jako najlepszy aktor drugoplanowy. W filmie fantastycznonaukowym Jonathana Frakesa ' ("Star Trek: First Contact", 1996) wystąpił jako Awaryjny Hologram Medyczny. Grał również rolę doktora Lewisa Zimmermana w serialu ' (1995–2001), za którą był nominowany do nagrody Saturna w kategorii najlepszy drugoplanowy aktor telewizyjny. Gościł też w serialach: "Ally McBeal" (1999), "Frasier" (2001) i "4400" (2005). Występował jako Richard Woolsey w serialach: "Stargate SG-1" (2004–2007) i "" (2006–2009). W komedii Joela i Ethana Coenów "Ave, Cezar!" ("Hail, Caesar!", 2016) pojawił się jako rabin.
Życie prywatne.
21 października 1984 ożenił się z Lindą Pawlik. Mają dwie córki: Nicollette Ariannę (ur. 14 marca 1989) i Ginę Emirę (ur. 3 listopada 1991). W 2014 doszło do rozwodu.

</doc>
<doc id="529322" url="https://pl.wikipedia.org/wiki?curid=529322" title="Referendum lokalne">
Referendum lokalne

Referendum lokalne – wyrażenie przez członków wspólnoty samorządowej w drodze głosowania swojej woli co do sposobu rozstrzygania sprawy jej dotyczącej.
Referendum lokalne jest podstawową instytucją demokracji bezpośredniej.
Referendum lokalne w Polsce.
Podstawa prawna.
Podstawą prawną przeprowadzania referendum lokalnego w Polsce są art. 4 i 170 Konstytucji RP. Postanowienia Konstytucji precyzuje ustawa z 15 września 2000 o referendum lokalnym. Zgodnie z jej brzmieniem ustalonym w 2013, mieszkańcy jednostki samorządu terytorialnego, jako członkowie wspólnoty samorządowej wyrażają w nim swoją wolę:
Przedmiotem referendum gminnego może być również:
Prawo inicjatywy.
Referendum polega na udzieleniu na urzędowej karcie do głosowania pozytywnej lub negatywnej odpowiedzi na postawione pytanie lub pytania albo na dokonaniu wyboru pomiędzy zaproponowanymi wariantami. Mają prawo w nim brać udział osoby stale zamieszkujące na obszarze danej jednostki samorządu terytorialnego, posiadające czynne prawo wyborcze do organu stanowiącego tej jednostki.
Referendum przeprowadza się z inicjatywy organu stanowiącego danej jednostki samorządu terytorialnego lub na wniosek co najmniej:
W sprawach odwołania organu stanowiącego jednostki samorządu terytorialnego (rady gminy lub miasta, rady powiatu bądź sejmiku wojewódzkiego) przed upływem kadencji, co do zasady, rozstrzyga się wyłącznie w drodze referendum przeprowadzonego na wniosek mieszkańców. Jednakże radę gminy może także rozwiązać Sejm na wniosek Premiera w przypadku powtarzającego się naruszania przez radę gminy Konstytucji lub ustaw.
Referendum w sprawie odwołania organu stanowiącego jednostki samorządu terytorialnego nie przeprowadza się:
Przedmiotem referendum gminnego może być również samoopodatkowanie się mieszkańców na cele publiczne mieszczące się w zakresie zadań i kompetencji organów gminy; w tych sprawach rozstrzyga się wyłącznie w drodze referendum.
Referendum przeprowadzane z inicjatywy organu stanowiącego jednostki samorządu terytorialnego.
Organ stanowiący jednostki samorządu terytorialnego podejmuje uchwałę w sprawie przeprowadzenia referendum bezwzględną większością głosów swojego ustawowego składu. Uchwała ta zawiera:
W przypadku gdy przedmiotem referendum gminnego jest samoopodatkowanie się mieszkańców na cele publiczne, uchwała rady gminy wskazuje również cel lub cele oraz zasady samoopodatkowania. Uchwała ta podlega ogłoszeniu w wojewódzkim dzienniku urzędowym, przy czym uchwała rady gminy podlega ponadto bezzwłocznemu rozplakatowaniu lub ogłoszeniu w inny sposób zwyczajowo przyjęty w danej gminie.
Referendum przeprowadza się w dzień wolny od pracy, najpóźniej 50 dnia od dnia opublikowania uchwały w wojewódzkim dzienniku urzędowym. Jeżeli wojewoda wydał rozstrzygnięcie nadzorcze stwierdzające nieważność uchwały w sprawie przeprowadzenia referendum, w przypadku uwzględnienia przez sąd administracyjny skargi złożonej na to rozstrzygnięcie, referendum przeprowadza się w dzień wolny od pracy, najpóźniej 50 dnia od dnia ogłoszenia wyroku sądu administracyjnego.
Referendum przeprowadzane z inicjatywy mieszkańców.
Z inicjatywą przeprowadzenia referendum na wniosek mieszkańców jednostki samorządu terytorialnego wystąpić może:
Inicjator referendum powiadamia na piśmie przewodniczącego zarządu danej jednostki samorządu terytorialnego o zamiarze wystąpienia z inicjatywą przeprowadzenia referendum. Przewodniczący zarządu jednostki samorządu terytorialnego niezwłocznie potwierdza na piśmie otrzymanie powiadomienia. Na pisemny wniosek inicjatora referendum przewodniczący zarządu jednostki samorządu terytorialnego, w ciągu 14 dni od otrzymania wniosku, powiadamia w formie pisemnej inicjatora referendum lub jego pełnomocnika o liczbie mieszkańców jednostki samorządu terytorialnego uprawnionych do głosowania, objętych stałym rejestrem wyborców w gminie na koniec kwartału poprzedzającego złożenie wniosku. Liczbę tę dla powiatów i województw ustalają i niezwłocznie przekazują właściwym starostom i marszałkom województw komisarze wyborczy na podstawie kwartalnych meldunków o stanie rejestrów wyborców składanych przez wójtów (burmistrzów, prezydentów miast) do 10 dnia miesiąca następującego po zakończeniu kwartału. Inicjator referendum w sprawie odwołania organu stanowiącego jednostki samorządu terytorialnego przed upływem kadencji powiadamia o zamiarze wystąpienia z taką inicjatywą również komisarza wyborczego. Inicjator referendum, na swój koszt, podaje do wiadomości mieszkańców danej jednostki samorządu terytorialnego przedmiot zamierzonego referendum, przy czym podanie do wiadomości w gminie następuje w sposób zwyczajowo przyjęty w danej gminie, a w powiecie i w województwie – poprzez ogłoszenie w prasie codziennej ogólnodostępnej w danej jednostce samorządu terytorialnego.
W terminie 60 dni od dnia powiadomienia przewodniczącego zarządu jednostki samorządu terytorialnego o zamiarze wystąpienia z inicjatywą przeprowadzenia referendum, jego inicjator zbiera podpisy mieszkańców uprawnionych do wybierania organu stanowiącego danej jednostki samorządu terytorialnego, którzy chcą poprzeć inicjatywę w tej sprawie. Mieszkaniec jednostki samorządu terytorialnego popierający wniosek o przeprowadzenie referendum podaje na karcie nazwisko, imię, adres zamieszkania i numer ewidencyjny PESEL. Dane te potwierdza własnoręcznym podpisem. Wycofanie udzielonego poparcia jest bezskuteczne.
Referendum na wniosek mieszkańców w sprawach innych niż odwołanie organu stanowiącego.
Inicjator referendum przekazuje pisemny wniosek o przeprowadzenie referendum przewodniczącemu zarządu jednostki samorządu terytorialnego. Przewodniczący zarządu jednostki samorządu terytorialnego niezwłocznie potwierdza na piśmie otrzymanie wniosku. Wniosek ten powinien zawierać pytanie lub pytania referendum albo warianty zaproponowane do wyboru, a jeżeli wniosek dotyczy referendum w sprawie samoopodatkowania – cel lub cele oraz zasady samoopodatkowania. Przewodniczący zarządu jednostki samorządu terytorialnego przekazuje niezwłocznie wniosek przewodniczącemu organu stanowiącego tej jednostki.
Organ stanowiący jednostki samorządu terytorialnego powołuje ze swego składu komisję do sprawdzenia, czy wniosek mieszkańców o przeprowadzenie referendum odpowiada przepisom ustawy. Do udziału w pracach komisji w charakterze obserwatora zaprasza się inicjatora referendum lub jego pełnomocnika. Inicjator referendum lub jego pełnomocnik może w razie potrzeby, w tym z własnej inicjatywy, składać komisji dodatkowe wyjaśnienia i przedstawiać dowody. Komisja może również żądać od inicjatora referendum lub jego pełnomocnika złożenia takich wyjaśnień i przedstawienia dowodów. Wniosek o przeprowadzenie referendum niespełniający warunków, komisja zwraca inicjatorowi referendum, wyznaczając 14 dni na usunięcie uchybień. Jeżeli komisja stwierdzi, że wniosek o przeprowadzenie referendum zawiera uchybienia, których nie można usunąć, przekazuje wniosek organowi stanowiącemu jednostki samorządu terytorialnego wraz ze swoją opinią.
Organ stanowiący jednostki samorządu terytorialnego podejmuje uchwałę w sprawie przeprowadzenia referendum, jeżeli wniosek mieszkańców spełnia wymogi ustawy oraz nie prowadzi do rozstrzygnięć sprzecznych z prawem; organ stanowiący jest związany treścią wniosku. Musi to zrobić na nie później niż 30 dni od złożenia wniosku przewodniczącemu zarządu. W przypadku złożenia dwóch lub więcej wniosków mieszkańców o przeprowadzenie referendum organ stanowiący jednostki samorządu terytorialnego podejmuje uchwałę w takiej kolejności, w jakiej wnioski zostały przekazane przewodniczącemu zarządu tej jednostki przez inicjatorów referendów lub ich pełnomocników. Organ stanowiący może również, jeżeli jest to możliwe, poddać jednocześnie wszystkie wnioski lub ich część pod referendum.
Na uchwałę organu stanowiącego jednostki samorządu terytorialnego odrzucającą wniosek mieszkańców w sprawie przeprowadzenia referendum, inicjatorowi referendum służy skarga do wojewódzkiego sądu administracyjnego w terminie 14 dni od dnia doręczenia uchwały lub upływu terminu do jej podjęcia. SA rozpatruje skargę w terminie 14 dni od dnia zgłoszenia skargi. Od wyroku przysługuje skarga kasacyjna. Wyrok sądu uwzględniający skargę zastępuje uchwałę organu stanowiącego jednostki samorządu terytorialnego.
Referendum przeprowadza się w dzień wolny od pracy, najpóźniej w 50 dniu od dnia opublikowania uchwały organu stanowiącego jednostki samorządu terytorialnego w tej sprawie w wojewódzkim dzienniku urzędowym lub od dnia ogłoszenia przez sąd administracyjny wyroku.
Referendum w sprawie odwołania organu stanowiącego jednostki samorządu terytorialnego.
Inicjator referendum w sprawie odwołania organu stanowiącego jednostki samorządu terytorialnego przekazuje na piśmie, komisarzowi wyborczemu, wniosek mieszkańców wraz z informacją o spełnieniu obowiązków wskazanych wcześniej. Komisarz wyborczy niezwłocznie potwierdza na piśmie otrzymanie wniosku. Komisarz wyborczy zwraca inicjatorowi referendum lub jego pełnomocnikowi wniosek zawierający uchybienia i wyznacza 14 dni do ich usunięcia. Komisarz wyborczy odrzuca wniosek o przeprowadzenie referendum, w którym stwierdził nie dające się usunąć uchybienia. Postanowienie o odrzuceniu wniosku przekazuje się niezwłocznie inicjatorowi referendum lub jego pełnomocnikowi. Komisarz wyborczy wydaje postanowienie o przeprowadzeniu referendum lub odrzuceniu wniosku nie później niż w ciągu 30 dni od dnia jego złożenia.
Postanowienie wojewódzkiego komisarza wyborczego o przeprowadzeniu referendum zawiera:
Na postanowienie komisarza wyborczego odrzucające wniosek o przeprowadzenie referendum, a także w przypadku niedotrzymania przez komisarza terminu, inicjatorowi referendum służy skarga do NSA w terminie 14 dni od dnia doręczenia postanowienia. NSA rozpatruje skargę w terminie 14 dni od dnia jej zgłoszenia. Wyrok sądu jest ostateczny. Wyrok sądu uwzględniający skargę zastępuje postanowienie komisarza wyborczego.
Referendum przeprowadza się w dzień wolny od pracy w okresie między 30 a 40 dniem od dnia opublikowania postanowienia komisarza wyborczego w tej sprawie albo od dnia ogłoszenia przez WSA (ewentualnie NSA) wyroku.
Referendum w sprawie odwołania organu jednostki samorządu terytorialnego pochodzącego z wyborów bezpośrednich jest wiążące jeżeli udział w nim wzięło nie mniej niż 3/5 liczby biorących udział w wyborze odwoływanego organu.
Kampania referendalna.
Organom jednostki samorządu terytorialnego zabrania się uczestniczenia w kampanii referendalnej związanej z referendum w sprawie odwołania organu stanowiącego jednostki samorządu terytorialnego przed upływem kadencji. Kampania referendalna rozpoczyna się z dniem podjęcia uchwały organu stanowiącego jednostki samorządu terytorialnego lub postanowienia komisarza wyborczego o przeprowadzeniu referendum i ulega zakończeniu na 24 godziny przed dniem głosowania.
Zabrania się prowadzenia kampanii referendalnej na terenie:
W dniu głosowania zwoływanie zgromadzeń, organizowanie pochodów i manifestacji jest zabronione. Na 24 godziny przed dniem referendum aż do zakończenia głosowania zabrania się podawania do publicznej wiadomości wyników badań (sondaży) opinii publicznej dotyczących przewidywanych zachowań mieszkańców w referendum i wyników referendum oraz sondaży przeprowadzonych w dniu głosowania. Podmioty biorące udział w kampanii referendalnej obowiązane są usunąć pochodzące od nich plakaty i hasła referendalne oraz urządzenia ogłoszeniowe w terminie 30 dni od dnia referendum.
Finansowanie referendum.
Finansowanie referendum jest jawne. Koszty referendum pokrywa się z budżetu jednostki samorządu terytorialnego, której organ stanowiący zarządził przeprowadzenie referendum. W przypadku referendum wojewódzkiego lub referendum powiatowego środki na podstawie kalkulacji kosztów referendum ponoszonych przez właściwe jednostki samorządu terytorialnego przekazywane są z budżetu, nie później niż na 20 dni przed dniem referendum. Ostateczne rozliczenie i przekazanie środków między jednostkami samorządu terytorialnego na pokrycie kosztów przeprowadzenia referendum, winno być zakończone najpóźniej w ciągu miesiąca od dnia przeprowadzenia referendum. Wydatki związane z organizacją i przeprowadzeniem referendum w sprawie odwołania organu stanowiącego jednostki samorządu terytorialnego przed upływem kadencji pokrywane są z budżetu państwa z części dotyczącej Państwowej Komisji Wyborczej.
Sprawozdanie finansowe z wydatków budżetowych poniesionych w związku z referendum zarządzonym przez organ stanowiący jednostki samorządu terytorialnego zarząd tej jednostki przedstawia organowi stanowiącemu na sesji, nie później niż po upływie 3 miesięcy od dnia referendum.
Pełnomocnik inicjatora referendum obowiązany jest sporządzić sprawozdanie finansowe z dochodów i wydatków, związanych z referendum. Sprawozdanie finansowe w terminie 3 miesięcy od dnia referendum pełnomocnik składa zarządowi jednostki samorządu terytorialnego (lub komisarzowi wyborczemu). Inicjator referendum, który uzyskał nadwyżkę pozyskanych środków nad wydatkami na cele referendalne, obowiązany jest przekazać ją instytucji charytatywnej. Informację o tym, ze wskazaniem celu, na który nadwyżka została przekazana, pełnomocnik inicjatora referendum zamieszcza w sprawozdaniu finansowym.
Ustalanie i ogłaszanie wyników referendum.
Referendum przeprowadzają i ustalają jego wynik powołane w tym celu właściwe terytorialne (wojewódzka, powiatowa i gminna) komisje do spraw referendum i obwodowe komisje do spraw referendum.
Terytorialną komisję powołuje, najpóźniej na 25 dni przed dniem referendum:
Obwodowe komisje powołuje, najpóźniej na 21 dni przed dniem referendum:
Komisarz wyborczy powołuje w skład terytorialnej i obwodowych komisji do przeprowadzenia referendum w sprawie odwołania organu stanowiącego jednostki samorządu terytorialnego, w równej liczbie, osoby pisemnie wskazane przez zarząd tej jednostki oraz inicjatora referendum. W skład komisji nie mogą wchodzić radni, członkowie zarządu danej jednostki samorządu terytorialnego, a także inicjator referendum oraz jego pełnomocnik. W skład terytorialnej komisji wchodzi od 6 do 16 osób; w skład obwodowej komisji wchodzi od 6 do 10 osób. Komisje na swoich pierwszych posiedzeniach wybierają ze swojego składu przewodniczącego i jego zastępcę. Zarząd danej jednostki samorządu terytorialnego oraz inicjator referendum mogą wyznaczyć do terytorialnej komisji i każdej obwodowej komisji po jednym mężu zaufania, który ma prawo być obecny przy wszystkich czynnościach wykonywanych przez te komisje oraz wnosić do protokołów wyników głosowania i wyników referendum uwagi z wymienieniem konkretnych zarzutów.
Karta do głosowania zawiera:
Karta do głosowania może być zadrukowana tylko po jednej stronie.
Referendum przeprowadza się w stałych obwodach głosowania utworzonych w celu przeprowadzenia wyborów do organów stanowiących jednostek samorządu terytorialnego. Referendum jest ważne, jeżeli wzięło w nim udział co najmniej 30% uprawnionych do głosowania. Wynik referendum jest rozstrzygający, jeżeli za jednym z rozwiązań w sprawie poddanej pod referendum oddano więcej niż połowę ważnych głosów. Wynik referendum gminnego w sprawie samoopodatkowania się mieszkańców na cele publiczne jest rozstrzygający, jeżeli za oddano co najmniej 2/3 ważnych głosów.
Po zakończeniu głosowania obwodowa komisja sporządza w trzech egzemplarzach protokół wyników głosowania w obwodzie, zawierający liczbę:
Przewodniczący obwodowej komisji niezwłocznie przesyła do terytorialnej komisji (w referendum wojewódzkim – do komisji powiatowej) w zapieczętowanej kopercie jeden egzemplarz protokołu głosowania w obwodzie. Niezwłocznie po otrzymaniu protokołów głosowania od wszystkich obwodowych komisji, terytorialna komisja sporządza w czterech egzemplarzach protokół wyniku referendum.
W celu przeprowadzenia referendum wojewódzkiego organy, o których była mowa, w zakresie swojej właściwości miejscowej powołują komisje powiatowe działające jako organy pomocnicze dla ustalania zbiorczych wyników głosowania z obwodów znajdujących się na obszarze powiatów.
Jeżeli referendum zostało zarządzone przez organ stanowiący jednostki samorządu terytorialnego, jeden egzemplarz protokołu wyniku referendum wraz z protokołami terytorialnej komisji i obwodowych komisji terytorialna komisja niezwłocznie przekazuje właściwemu wójtowi (burmistrzowi, prezydentowi miasta), staroście albo marszałkowi województwa. Jeżeli referendum dotyczyło odwołania organu stanowiącego jednostki samorządu terytorialnego przed upływem kadencji, terytorialna komisja niezwłocznie przesyła protokół wyniku referendum wraz z protokołami obwodowych komisji właściwemu komisarzowi wyborczemu.
Jeżeli referendum zakończy się wynikiem rozstrzygającym w sprawie poddanej pod referendum, organ stanowiący jednostki samorządu terytorialnego niezwłocznie podejmie czynności w celu jej realizacji.
W terminie 7 dni od dnia podania wyników referendum do wiadomości publicznej, każdy uprawniony do wzięcia w nim udziału mieszkaniec danej jednostki samorządu terytorialnego może wnieść protest, jeżeli dopuszczono się naruszenia przepisów ustawy, a naruszenie to mogło wywrzeć istotny wpływ na wynik referendum. Sąd okręgowy rozpatruje protest w ciągu 14 dni od dnia zgłoszenia protestu z udziałem wnoszącego protest i przedstawiciela właściwej terytorialnej komisji, a jeżeli protest dotyczy referendum w sprawie odwołania organu stanowiącego jednostki samorządu terytorialnego – również z udziałem komisarza wyborczego. Ogłoszenie wyników referendum rozstrzygających o odwołaniu organu stanowiącego jednostki samorządu terytorialnego przed upływem kadencji oznacza zakończenie działalności organu stanowiącego i z mocy prawa – zarządu jednostki samorządu terytorialnego. W przypadku określonym powyżej, premier niezwłocznie wyznacza osobę, która pełni funkcję organów jednostki samorządu terytorialnego do czasu wyboru nowych organów jednostki samorządu terytorialnego oraz zarządza, wybory przedterminowe do organu stanowiącego jednostki samorządu terytorialnego.

</doc>
<doc id="529326" url="https://pl.wikipedia.org/wiki?curid=529326" title="Flaga województwa śląskiego">
Flaga województwa śląskiego

Flaga województwa śląskiego – symbol województwa śląskiego. Flagę województwa śląskiego stanowi bławat zachowujący proporcje 5:8, składający się z trzech poziomych pasów: od góry – pas błękitny stanowiący 2/5 szerokości, w środku pas żółty 1/5 szerokości i od dołu pas błękitny o szerokości 2/5 szerokości bławatu.
Ustanowiono także flagę urzędową będącą uroczystą odmianą flagi wojewódzkiej, którą stanowi błękitny bławat zachowujący proporcje 5:8, na środku umieszczone godło zwrócone jest w stronę drzewca. Flaga urzędowa jest dwustronna.
Barwy flagi pochodzą od barw z herbu woj. śląskiego, które zostały określone w systemie Pantone:
Ponadto zostały ustanowione pionowa wersja flagi wojewódzkiej i pionowa wersja flagi urzędowej.
Flaga została ustanowiona przez Sejmik Województwa Śląskiego w 2001 roku. Autorką flagi jest Barbara Widłak.
15 lipca z inicjatywy Marka Plury jest obchodzony w województwie ().

</doc>
<doc id="529327" url="https://pl.wikipedia.org/wiki?curid=529327" title="Eska Music Award">
Eska Music Award

Eska Music Award – nagroda przyznawana przez Radio Eska w latach 2002-2017.
Gala przyznawania nagród organizowana była raz w roku i transmitowana przez telewizję TVP1, Eska TV i Radio Eska (wcześniej przez Polsat, TV4 i TVP2). Pierwsza i druga edycja odbyła się bez kamer telewizyjnych, kolejno w klubach Cabaret i Port West w Łodzi. Trzecia edycja była transmitowana na antenie TV 4 i prowadzona przez Marcina Bisiorka (dodatkowo dyrektora artystycznego i autora hasła Zobacz Muzykę), tak jak i następne. Kolejne edycje ukazywały się już na antenie Polsatu (do 2010 roku), od 2011 roku następne edycje nadawano w Telewizji Polskiej najpierw na antenie TVP2, a od 2013 roku w TVP1. Do 2009 roku gale wręczenia nagród odbywały się w Łodzi, a w 2010 roku gala odbyła się po raz pierwszy w Pruszkowie. Kolejne edycje widowiska realizowano kolejno w: Katowicach (2011), Kołobrzegu (2012) i Szczecinie, przy okazji finału regat Tall Ships Races 2013. Od 2014 gala odbywała się w hali Azoty Arena w Szczecinie.
Impreza została wymyślona przez Mariusza Woźniczkę (dyrektora generalnego), Macieja Zielińskiego (dyrektora marketingu), Mariusza Brzezińskiego i Marcina Bisiorka. W kolejnych edycjach do zespołu realizacyjnego dołączyli: Michał Korol (współautor statuetki EMA), Cezary Fortuna, Iga Mackiewicz, Maciek Woźnica, Tomasz Rosset i Ewelina Krysiak. Od pierwszych telewizyjnych realizacji ich reżyserem jest Konrad Smuga, autorem scenografii Michał Białousz, a światła Adam Tyszka.
Eska Music Awards 2002.
Gala odbyła się w Łodzi w kwietniu.
Nagrodzeni:
Eska Music Awards 2003.
Gala odbyła się w kwietniu w Łodzi.
Nagrodzeni:
Eska Music Awards 2004.
Gala odbyła się 16 kwietnia w Łodzi.
Nagrodzeni:
Eska Music Awards 2005.
Gala odbyła się 22 kwietnia w Łodzi.
Nagrodzeni:
Eska Music Awards 2006.
Gala odbyła się 28 kwietnia w Łodzi.
Nagrodzeni:
Eska Music Awards 2007.
Gala odbyła się 27 kwietnia w Łodzi.
Nagrodzeni:
Eska Music Awards 2008.
Gala odbyła się 28 kwietnia w Łodzi.
Nagrodzeni:
Eska Music Awards 2009.
Gala odbyła się 19 marca w Łodzi.
Nagrodzeni:
Eska Music Awards 2010.
Gala odbyła się 23 kwietnia w Pruszkowie.
Nagrodzeni:
Eska Music Awards 2011.
Gala odbyła się 28 maja w katowickim spodku.
Nagrodzeni:
Eska Music Awards 2012.
Gala odbyła się 20 lipca w Kołobrzegu.
Nagrodzeni:
Eska Music Awards 2013.
Gala odbyła się 3 sierpnia w Szczecinie.
Nagrodzeni:
Eska Music Awards 2014.
Gala odbyła się 22 sierpnia w Szczecinie.
Nagrodzeni:
Eska Music Awards 2015.
Gala odbyła się 29 sierpnia w Szczecinie.
Nagrodzeni:
Eska Music Awards 2016.
Gala odbyła się 26 sierpnia w Szczecinie.
Nagrodzeni:
Eska Music Awards 2017.
Gala odbyła się 17 czerwca w Szczecinie.
Nagrodzeni:

</doc>
<doc id="529328" url="https://pl.wikipedia.org/wiki?curid=529328" title="Naftacen">
Naftacen

Naftacen, tetracen – organiczny związek chemiczny – policykliczny węglowodór aromatyczny zbudowany z czterech pierścieni benzenowych skondensowanych liniowo (aceny). Tworzy pomarańczowe krystaliczne płatki. Występuje w smole pogazowej.
Zastosowania.
Ponadto jest półprzewodnikiem i w formie monokryształów można go wykorzystać do budowy urządzeń optoelektrycznych takich jak organiczne ambipolarne tranzystory elektroluminescencyjne. Możliwe jest również użycie tetracenu jako ośrodek czynny w laserach barwnikowych pompowanych elektrycznie.

</doc>
<doc id="529330" url="https://pl.wikipedia.org/wiki?curid=529330" title="Biblia brzeska">
Biblia brzeska

Biblia brzeska (nazwa pochodzi od miejsca wydania; inne nazwy: Biblia Radziwiłłowska – od nazwiska fundatora i Biblia pińczowska – od miejsca dokonania tłumaczenia) – drugi (po katolickiej "Biblii Leopolity") wydany drukiem przekład całości Pisma Świętego na język polski, przetłumaczony przez polskich protestantów w Pińczowie w latach 1559–1563, a wydany w roku 1563 w Brześciu Litewskim.
Charakterystyka.
Biblię brzeską – zgodnie z deklaracjami wydawców – uważa się powszechnie za pierwszy polski przekład całej Biblii z języków oryginalnych: hebrajskiego i greckiego. Nie wszyscy się jednak z tym zgadzają i wskazuje się na różne źródła tłumaczenia. W samym tytule "Biblii brzeskiej" oprócz języków oryginalnych wymieniono też łacinę. Już w pierwszych latach po jej wydaniu zarzucano (robił to m.in. Szymon Budny), że "Biblia brzeska" jest w rzeczywistości tłumaczeniem albo z łacińskiej Wulgaty, albo z innych przekładów łacińskich, na przykład łacińskiej Biblii Roberta Estienne’a (Stefanusa) (1557) i Nowego Testamentu Teodora Bezy (1556). Wskazuje się też liczne zapożyczenia z francuskich przekładów Pierre’a Olivétana (1546), Jacques’a Lefèvre’a d’Étaples’a (1530) lub francuskiej Biblii Roberta Estienne’a (1553). Księgę Rut przetłumaczono z łacińskiego przekładu Santesa Pagnino z roku 1527 ("Veteris et Novi Testamenti nova translatio"). Zatem językami oryginalnymi się tylko posiłkowano.
Sporne jest również przypisanie przekładu Biblii brzeskiej jednemu wyznaniu. Choć zazwyczaj wiąże się je z kalwińskim Kościołem Reformowanym, to w rzeczywistości jego tłumaczenie przypadło na okres, gdy w obrębie polskiego ruchu reformacyjnego właśnie dokonywał się podział na Zbór Większy (kalwinizm) i Zbór Mniejszy (bracia polscy przezwani „arianami”). Początkowo w skład zespołu tłumaczy wchodzili ważni zwolennicy unitarianizmu (np. Grzegorz Orszak, Franciszek Stankar), poglądy unitariańskie pozostawiły ślad w niektórych miejscach tłumaczenia, choć ostateczny szlif nadali zwolennicy kalwinizmu po usunięciu z zespołu braci polskich. Poza tym, w momencie gdy drukowano Biblię w Brześciu, jej główny fundator Mikołaj Radziwiłł Czarny był już wtedy zwolennikiem unitarianizmu, a Biblia miała służyć zarówno zborom kalwińskim, jak i braciom polskim. Starsze opracowania omawiające polskie przekłady zaliczają Biblię brzeską do tłumaczeń unitariańskich, nowsze najczęściej do kalwińskich. Jednak w rzeczywistości do jej powstania przyczyniły się obie grupy.
W roku 1603 Biblia brzeska wraz z Biblią nieświeską znalazła się na pierwszym polskim indeksie ksiąg zakazanych opracowanym z inicjatywy kardynała Bernarda Maciejowskiego.
Opis.
Na zdobionej stronie tytułowej znajduje się tytuł:
"Biblia święta, tho iest, Księgi Starego y Nowego Zakonu, właśnie z Żydowskiego Greckiego y Łacińskiego, nowo na Polski ięzyk, z pilnością y wiernie wyłożone."
Księga ma wymiary 255 na 401 mm, zawiera starannie wykonane drzeworyty na stronie tytułowej i w części starotestamentowej. Tekst jest drukowany dużymi gotyckimi czcionkami, a przypisy i objaśnienia (na brzegach i na dole stron) – drobniejszą czcionką.
Rozpoczyna się dedykacją dla króla Zygmunta II Augusta, która zawiera pochwałę studiowania Biblii, informacje o przekładzie, streszczenie, spis treści oraz tablicę, wskazującą jak czytać Biblię przez cały rok. Jako pierwszy polski przekład podaje numerację wersetów.
Przekład jest staranny i precyzyjny, wierny oryginałowi (zastosowano nowatorską metodę oddawania sensu zdań, a nie tłumaczenia „słowo w słowo”). Napisana jest XVI-wieczną polszczyzną o wysokim poziomie artystycznym i literackim. Język jej jest zwięzły, potoczysty i bogaty literacko.
Historia.
Zgodnie z podstawową zasadą Reformacji, Biblia miała być czytana w języku ojczystym. Z tego powodu w połowie XVI wieku również polscy protestanci dostrzegli potrzebę posiadania własnego dokładnego tłumaczenia Biblii. Pionierski Nowy Testament Murzynowskiego wydany w 1553 przez Jana Seklucjana w Królewcu był niewystarczający a w języku polskim nie było jeszcze wydrukowanego pełnego przekładu Biblii.
Na cztery lata przed wydaniem katolickiej Biblli Leopolity problemem pełnego polskiego przekładu zajął się w 1557 ewangelicki synod małopolski we Włodzisławiu, gdzie powołano w tym celu specjalną komisję. Na synodzie w Pińczowie – głównym ośrodku Reformacji polskiej, w roku 1559 wyznaczono zespół tłumaczy, w którego skład weszli: rektor szkoły pińczowskiej i inicjator przekładu Grzegorz Orszak, Pierre Statorius z Thionville i Jean Thenaudus z Bourges we Francji. W 1560 roku dołączyli do nich: Jan Łaski, Jerzy Szoman, pastor-poeta Jakub Lubelczyk, Szymon Zacjusz, Andrzej Trzecieski, Marcin Krowicki, Grzegorz Pawełtach, Franciszek Stankar i inni.
Od 1557 roku fundusze na przekład wśród kalwinistów zbierał Stanisław Szafraniec. Prace nad przekładem od maja 1560 finansował książę Mikołaj Radziwiłł Czarny (koszt wyniósł około 3000 czerwonych złotych), a patronował im właściciel Pińczowa – Mikołaj Oleśnicki.
W czasie, gdy prowadzono prace nad tłumaczeniem, w łonie polskiego Zboru (Kościoła) Reformowanego wystąpił spór, dotyczący nauki o Trójcy Świętej. Zaowocowało to zmianami w zespole tłumaczy i sporami nad tłumaczeniem niektórych fragmentów. Zespół opuścił unitarianin Franciszek Stankar oraz sympatyzujący z nim Grzegorz Orszak. Większość rozwiązań rozstrzygnięto na podstawie innych protestanckich przekładów europejskich, przede wszystkim francuskiej Biblii Olivétana (stąd udział w tłumaczeniu Thenaudusa).
Jeszcze przed powstaniem zespołu tłumaczy Grzegorz Orszak, posiadający dobrą znajomość hebrajskiego i greki, sam przetłumaczył na polski część Starego Testamentu. W roku 1560 ukończono przekład Pięcioksięgu, a po następnych trzech latach prace zakończono. Cała Biblia ukazała się 4 września 1563 w Brześciu Litewskim, wydana drukiem przez Cypriana Bazylika w drukarni należącej do Mikołaja Radziwiłła Czarnego, w nakładzie około 500 egzemplarzy.
Stała się podstawowym dziełem w zborach ewangelickich na terenie Wielkiego Księstwa i Korony (było wówczas 720 zborów, z tego 251 reformowanych i 64 braci czeskich).
Nie wydano jej ponownie w całości; częściowe wznowienia wydano w 1564 w Brześciu (Psałterz), 1580 i 1593 w Wilnie (Nowy Testament) oraz 1585 w Toruniu (Ewangelie i Dzieje Apostolskie).
Krótko po wydaniu zaczęto dostrzegać niedoskonałości i błędy w tłumaczeniu Biblii brzeskiej. Wynikało to z szybkiego rozwoju biblistyki oraz ówczesnych intensywnych dyskusji w obrębie obozu Reformacji. Jednym z głównych krytyków stał się późniejszy wybitny hebraista, członek wspólnoty braci polskich Szymon Budny, który nie brał udziału w tłumaczeniach w Pińczowie. Poza tym Biblia brzeska była stosunkowo droga i miała nieporęczny format bardziej nadający się do czytania podczas nabożeństwa niż zabierania jej na dyskusje podczas licznych synodów. Z tego względu zarówno przywódcy kalwińscy, jak i braci polskich rozpoczęli przygotowania do drugiego, poprawionego wydania. Prace nad poprawieniem powierzono Szymonowi Budnemu. Ten jednak po przyjrzeniu się Biblii brzeskiej uznał, że nie jest to przekład z oryginału i że lepiej będzie dokonać nowego dosłownego tłumaczenia. Dokonał tego sam w Nieświeżu, a efektem była wydana w 1572 Biblia nieświeska, którą posługiwali się przede wszystkim bracia polscy. Pozostali protestanci (głównie kalwini) nadal używali Biblii brzeskiej, aż do czasu, gdy w 1632 wydano poręczniejszą Biblię gdańską, która w dużej mierze opierała się na tekście Biblii brzeskiej opracowanej od nowa przez Daniela Mikołajewskiego.
Choć w drugiej połowie XVI wieku Biblia brzeska cieszyła się dużą popularnością i miała możnych wydawców, nie wywarła tak dużego wpływu na społeczeństwo i język polski, jak jej angielskie czy niemieckie odpowiedniki. Miała na to wpływ kontrreformacja. Syn fundatora Biblii brzeskiej, konwertowany przez jezuitów na katolicyzm Mikołaj Krzysztof Radziwiłł, jako pokutę za „grzechy ojca-heretyka” postanowił wykupić i zniszczyć wszystkie egzemplarze Biblii brzeskiej. Mimo iż wydał na ten cel ogromną sumę 5000 dukatów (czerwonych złotych), nie udało mu się zniszczyć wszystkich egzemplarzy. Tą większość biblii, które wykupił uroczyście spalił na rynku w Wilnie. Pozostałe egzemplarze zostały zniszczone w okresie kontrreformacji; ocalało zaledwie 20 do 40 sztuk.
W 1926 roku jeden egzemplarz przekazano do zbiorów Muzeum Narodowego w Warszawie; inne (uszkodzone w różnym stopniu) znajdują się obecnie w muzeach lub bibliotekach uniwersyteckich (Archiwum Główne Akt Dawnych, Bibliotece Kórnickiej, Muzeum Ziemi Wieluńskiej (Dział Historii), Muzeum Podlaskie w Białymstoku (Biblioteka), Biblioteka Uniwersytetu Zielonogórskiego, Uniwersytet w Poznaniu, Ossolineum we Wrocławiu), Wojewódzka i Miejska Biblioteka Publiczna w Rzeszowie oraz w zbiorach kościelnych i prywatnych.
W 2001 roku ukazał się reprint Biblii brzeskiej w niemieckiej serii Biblia Slavica. W 2003 roku "Kalwin Publishing" wydał uwspółcześnioną transkrypcję Biblii brzeskiej. Przed publikacją całości, w 2000 roku, w "Wydawnictwie Duch Czasów" opublikowano "Brzeski Nowy Testament".
Znaczenie.
Na temat Biblii brzeskiej pisano dużo i często w kontrowersyjny sposób, jednak niemal wszyscy zgadzali się w jednej sprawie – przekład cechuje piękno języka. W przeciwieństwie do innych przekładów unika wyrażeń i zwrotów idiomatycznych oraz konstrukcji składniowo-stylistycznych, obcych dla języka polskiego. Aleksander Brückner chwalił przekład za poprawność języka i zrozumiałą treść. Ocenił też, że przekład ten odegrał wielki wpływ na język polski oraz kulturę w Polsce i Europie. Biblia brzeska jest dowodem na to jaką pozycję zajmowała Polska w XVI wieku w Europie.
Upamiętnienie.
15 grudnia 2017 roku w Brześciu skrzyżowaniu ulic Kirowa i Puszkińskiej odsłonięto pomnik Biblii brzeskiej. Spośród 10 projektów wybrano koncepcję mińskiego artysty Antona Niczyparuka.

</doc>
<doc id="529331" url="https://pl.wikipedia.org/wiki?curid=529331" title="Tim Russ">
Tim Russ

Tim Russ, właściwie Timothy Darrell Russ (ur. 22 czerwca 1956 w Waszyngtonie) – amerykański aktor, reżyser, scenarzysta i muzyk.
Odtwórca roli komandora podporucznika Tuvoka w serialu ' (1995–2001). Wystąpił również gościnnie w ' (1993, 1995), w jednym odcinku "" (1993) jako czarny charakter Devor, a także w roli dyrektora Teda Franklina w sitcomie "iCarly" (2007–2012).
Życiorys.
Urodził się w Waszyngtonie w Dystrykcie Kolumbii jako syn Josephine, która pracowała w służbie cywilnej, i Walta Russa, oficera United States Air Force. Ze względu na charakter pracy ojca dzieciństwo częściowo spędził w Turcji, gdzie uczęszczał do Izmir High School. W 1974 ukończył Rome Academy w Rome w Nowym Jorku. Ukończył wydział sztuki teatralnej na Uniwersytecie św. Edwarda w Austin. Uczęszczał również do szkoły podyplomowej na Illinois State University w Normal w Illinois.
Występował na scenie jako Marty w musicalu "Dream Girls" w Shubert Theatre w Los Angeles, "Jak wam się podoba" na Illinois Shakespeare Festival w Normal, "Wieczór Trzech Króli" na Illinois Shakespeare Festival, "Barabasz" w Los Angeles Theatre Center, "Mieszkaniec jaskini" w Austin i "Romeo i Julia" w Mary Tyler Moore Studios. Po gościnnym występie w serialu "Detektyw Hunter" (1985), zadebiutował w roli bluesmana Roberta Johnsona w dramacie muzycznym Waltera Hilla "Na rozdrożu" (1986).

</doc>
<doc id="529335" url="https://pl.wikipedia.org/wiki?curid=529335" title="Henryk Dobrzycki">
Henryk Dobrzycki

Henryk Franciszek Dobrzycki, pseudonim „Henryk Leszczyc” (ur. 5 stycznia 1841 w Kaliszu, zm. 7 marca 1914 w Warszawie) – polski lekarz, filantrop, muzykolog i kompozytor; pionier lecznictwa klimatycznego i sanatoryjnego w Polsce.
Życiorys.
Urodził się w rodzinie Hipolita Dobrzyckiego i Barbary z Lipskich. Dobrzyccy wywodzili się z drobnej szlachty i cechował ich gorliwy patriotyzm. Po ukończeniu w 1858 Wyższej Szkoły Realnej w Kaliszu wyjechał do Warszawy, gdzie rozpoczął studia na Wydziale Architektury Szkoły Sztuk Pięknych. Po dwóch latach wada wzroku sprawiła, że musiał porzucić ten kierunek nauki. Wstąpił wówczas na Akademię Medyko-Chirurgiczną, po roku przeniósł się na Uniwersytet Wrocławski, ale po dwóch semestrach powrócił do Warszawy, gdzie kontynuował naukę. Do grona jego wykładowców należeli m.in. Tytus Chałubiński i Franciszek Sokalski. Podczas powstania styczniowego opatrywał rannych oraz niósł pomoc medyczną ludności wiejskiej na terenach objętych walkami. Zaobserwowana przez niego na prowincji nędza i brak dostępu do podstawowej opieki medycznej miały wpływ na późniejsze wybory życiowe Henryka Dobrzyckiego. W 1864 ukończył studia i otrzymał dyplom lekarski, a następnie zamieszkał we wsi Mienia koło Mińska Mazowieckiego, gdzie podjął się organizacji i prowadzenia sanatorium przeciwgruźliczego, którego pacjentami byli ludzie niezamożni.
Wcześniej działał tam szpital św. Józefa, który był filią warszawskiego szpitala św. Ducha. Mieszkał tam przez piętnaście lat, a następnie powrócił do Warszawy, gdzie w 1879 razem z Tytusem Chałubińskim i Franciszkiem Sokalskim założył towarzystwo wspierające badania medyczne prowadzone przez polskich naukowców. Ponieważ poza dyplomem lekarskim nie posiadał żadnych tytułów naukowych swoją wiedzę poszerzał uczestnicząc w zagranicznych konferencjach naukowych, w 1873 był w Wiedniu, w 1894 w Rzymie, a w 1898 w Sankt Petersburgu. W 1884 wyjechał do Sławuty, gdzie był dyrektorem Zakładu Wodoleczniczo-Klimatycznego i Kumysowego.
Po zawiązaniu w 1898 Towarzystwa Higienicznego Henryk Dobrzycki stanął na czele Departamentu Klimatycznego i Uzdrowisk Wodnych, równocześnie był członkiem Towarzystwa Naukowego Warszawskiego i członkiem honorowym Towarzystwa Lekarskiego Warszawskiego. Zainicjował tworzenie w prasie medycznej rubryk dotyczących światowych osiągnięć medycznych, założył czasopismo „Klinika Warszawska” oraz był redaktorem naczelnym czasopisma „Medycyna i Kronika Lekarska”. Pochowany na cmentarzu Powązkowskim w Warszawie (kwatera 85-6-14).
Dorobek naukowy.
Pozostawił 125 prac naukowych, edukacyjnych i specjalistycznych, wiele z nich dotyczy gruźlicy i kołtuna, które były wówczas wyjątkowo częste. Zainicjował tworzenie statystyk wypadków przy pracy z udziałem maszyn rolniczych, zaprojektował wzorcowy dom wiejski, który umożliwiałby przestrzeganie elementarnych zasad higieny. Prowadził badania nad toksykologią oraz zagadnieniami z dziedziny ortopedii, opisał historię edukacji medycznej w Królestwie Polskim. Należał do inicjatorów i propagatorów w organizowaniu obozów letnich dla dzieci pochodzących z ubogich warstw mieszczaństwa.
Twórczość muzyczna.
Poza działalnością medyczną Henryk Dobrzycki interesował się muzyką, był członkiem zarządu Warszawskiego Towarzystwa Muzycznego. Przewodniczył organizacji obchodów 50 rocznicy śmierci Fryderyka Chopina, zainicjował powstanie muzeum tego wielkiego kompozytora oraz rozpoczął zbiórkę funduszy na budowę pomnika w Warszawie. Zasiadał również w zarządach rady bibliotek i Towarzystwa Krzewienia Sztuk Pięknych.
W wolnym czasie komponował, stworzył muzykę do utworu Marii Konopnickiej „Czy znasz ten kraj”, polonezy oraz muzykę do wystawianej sztuki "Brühl" Józefa Ignacego Kraszewskiego.

</doc>
<doc id="529336" url="https://pl.wikipedia.org/wiki?curid=529336" title="Garrett Wang">
Garrett Wang

Garrett Wang (; ur. 15 grudnia 1968 r. w Riverside – amerykański aktor chińskiego pochodzenia. Znany głównie jako chorąży Harry Kim w serialu .

</doc>
<doc id="529338" url="https://pl.wikipedia.org/wiki?curid=529338" title="Dekanat Starachowice-Południe">
Dekanat Starachowice-Południe

Dekanat Starachowice-Południe – jeden z 29 dekanatów w rzymskokatolickiej diecezji radomskiej. Składa się z następujących parafii:

</doc>
<doc id="529341" url="https://pl.wikipedia.org/wiki?curid=529341" title="Loadlin">
Loadlin

loadlin – program rozruchowy ładujący Linuksa poprzez DOS lub Microsoft Windows. Po uruchomieniu, loadlin zatrzymuje uruchomiony system, tworzy ramdysk i ładuje jądro i jego moduły do tego ramdysku. Wtedy jądro uruchamia się i kontynuuje na partycji z loadlinem.
Ta metoda może być wykorzystywana jeżeli użytkownik nie chce lub nie może modyfikować MBR.
loadlin nie ma wpływu na sektor MBR, zainstalowany program rozruchowy czy dysk twardy. Wymaga jednak uruchomionego środowiska DOS lub Windows.

</doc>
<doc id="529345" url="https://pl.wikipedia.org/wiki?curid=529345" title="Chryzen">
Chryzen

Chryzen – organiczny związek chemiczny, policykliczny węglowodór aromatyczny zbudowany z czterech sprzężonych pierścieni benzenowych skondensowanych kątowo.
Węglowodór mniej reaktywny od izomerycznego naftacenu.
Chryzen jest w temperaturze pokojowej bezbarwną substancją krystaliczną. Otrzymywany przez pirolizę indenu, lub przez wyodrębnianie z smoły pogazowej.
Chryzen jest słabo rozpuszczalny w alkoholu, eterze. Roztwory chryzenu wykazują czerwono-fioletową fluorescencję.

</doc>
<doc id="529346" url="https://pl.wikipedia.org/wiki?curid=529346" title="Dekanat konecki">
Dekanat konecki

Dekanat konecki – jeden z 29 dekanatów w rzymskokatolickiej diecezji radomskiej. Składa się z następujących parafii:

</doc>
<doc id="529347" url="https://pl.wikipedia.org/wiki?curid=529347" title="Pauline Betz">
Pauline Betz

Pauline May Betz, zamężna Addie (ur. 6 sierpnia 1919 w Dayton, zm. 31 maja 2011 w Potomac) – amerykańska tenisistka, zwyciężczyni pięciu turniejów wielkoszlemowych w grze pojedynczej.
Praworęczna, znana z szybkości na korcie Pauline Betz dominowała w tenisie amerykańskim w okresie II wojny światowej, była także liderką światowego tenisa kobiecego w pierwszym roku powojennym. W latach 1941-1946 nieprzerwanie występowała w finałach mistrzostw USA, wygrywając cztery razy. Turniej ten ze względu na trwającą wojnę był jedyną liczącą się w tym czasie imprezą. W 1946 Betz uczestniczyła także w turniejach europejskich, w mistrzostwach Francji osiągając finał, a na Wimbledonie zdobywając tytuł mistrzowski bez straty seta.
Zdobyła 19 tytułów mistrzyni USA w różnych konkurencjach i na różnych nawierzchniach. W 1941 i 1943 była mistrzynią na kortach ziemnych, w 1939, 1941, 1943 i 1947 halową mistrzynią USA. Tym samym w 1943 zdobyła potrójną koronę (tytuły na trawie, ziemi i w hali), a dwukrotnie zdobywała komplet tytułów w hali (gra pojedyncza, podwójna i mieszana) - w 1941 i 1943. Ten ostatni rezultat udało się powtórzyć jedynie Billie Jean King ćwierć wieku później. Betz liderowała rankingowi amerykańskiemu w latach 1942-1944 i w 1946.
Poza grą pojedynczą jedyny tytuł wielkoszlemowy Pauline Betz zdobyła w mikście z Budge Pattym na mistrzostwach Francji 1946. Betz i Patty pokonali w finale Toma Browna i Dorothy Bundy 7:5, 9:7. W 1946 Betz jedyny raz wystąpiła w Pucharze Wightman, mając udział w zwycięstwie Amerykanek (wygrała dwa mecze singlowe i mecz deblowy).
W 1947 jej kariera amatorska została przerwana kontrowersyjną decyzją Amerykańskiego Stowarzyszenia Tenisowego. Betz podjęła negocjacje nad kontraktem zawodowym z promotorem Bobby Riggsem i już za sam fakt rozmów w tej sprawie federacja zdyskwalifikowała zawodniczkę. W tej sytuacji Betz faktycznie podpisała kontrakt zawodowy i w 1947 wystąpiła w serii pojedynków z Sarah Palfrey Cooke, a w 1950 z Gertrude Moran.
W późniejszych latach chętnie uczestniczyła w turniejach weteranów. Wyszła za mąż za dziennikarza sportowego Boba Addie i pracowała jako zawodowa trenerka tenisa. W 1965 została wpisana do Międzynarodowej Tenisowej Galerii Sławy.
Osiągnięcia w turniejach wielkoszlemowych:
Finały singlowe w turniejach wielkoszlemowych
Źródła:

</doc>
<doc id="529348" url="https://pl.wikipedia.org/wiki?curid=529348" title="Pauline Betz Addie">
Pauline Betz Addie



</doc>
<doc id="529349" url="https://pl.wikipedia.org/wiki?curid=529349" title="Willi Brandt">
Willi Brandt



</doc>
<doc id="529352" url="https://pl.wikipedia.org/wiki?curid=529352" title="Fenantren">
Fenantren

Fenantren – organiczny związek chemiczny, policykliczny węglowodór aromatyczny (trójcykliczny). Jest zbudowany z trzech pierścieni benzenu, skondensowanych w sposób kątowy. W roztworach wykazuje słabą niebieską fluorescencję.
Otrzymywany jest ze smoły pogazowej (głównie z oleju antracenowego).

</doc>
<doc id="529353" url="https://pl.wikipedia.org/wiki?curid=529353" title="Amos Klausner">
Amos Klausner



</doc>
<doc id="529355" url="https://pl.wikipedia.org/wiki?curid=529355" title="Spaniel tybetański">
Spaniel tybetański

Spaniel tybetański – jedna z ras psów, należąca do grupy psów do towarzystwa, zaklasyfikowana do sekcji psów tybetańskich. Nie podlega próbom pracy.
Rys historyczny.
Spaniel tybetański jest rasą pochodzącą od małego psa z Wyżyny Tybetańskiej, który jest przodkiem także dla małych ras azjatyckich, takich jak: mops, lhasa apso, terier tybetański, chin japoński, czy shih tzu. Z zachowanych wizerunków psów widniejących na obiektach kulturalnych badacze historii ras orzekli, że psy te były cenione wśród zamożnej części społeczeństwa, często stając się obiektem wymiany lub daru. Natomiast Anna Maria Krämer podaje, że większość osobników tej rasy należała do mieszkańców wsi.
W domostwach oraz klasztorach buddystów tybetańskich trzymano te psy ze względu na ich czujność, co miało duże znaczenie w rejonach niebezpiecznych i narażonych na częste grabieże. Hodowano te psy wraz z mastifami. Mogły one w ten sposób skuteczniej reagować na zagrożenie, które zostało zasygnalizowane przez mniejsze i czujniejsze spaniele. Spaniele tybetańskie były także hodowane jako tzw. „psy modlitewne”, przyuczane i wykorzystywane do obracania młynków modlitewnych.
Do Anglii psy te trafiły pod koniec XIX wieku, sprowadzane przez wojska brytyjskie z Indii. Istnieją przypuszczenia, że psy te mogły pojawić się w Europie już w wiekach XVII i XVIII, dzięki jezuitom powracającym z misji w Japonii i Chinach lub wraz z kupcami ze szlaku jedwabnego. Pierwszą oficjalną wzmianką o obecności spaniela tybetańskiego w Europie jest informacja z 1848 dotycząca zaprezentowania na wystawie w Birmingham psa tej rasy. W roku 1934 Kennel Club przedstawił pierwszy wzorzec spaniela tybetańskiego. W okresie wojennym nastąpił silny regres w hodowli, także epidemia nosówki przyczyniła się do redukcji liczby osobników tej rasy. Po wojnie ponownie zajęto się rozwojem hodowli, a w roku 1957 założono w Anglii klub hodowców spaniela tybetańskiego. Jako rasa spaniel ten został uznany przez FCI w roku 1961.
Wygląd.
Według wzorca FCI spaniel tybetański jest małym psem o harmonijnej sylwetce, a jego długość tułowia nieznacznie przekracza wysokość w kłębie. Głowa jest mała, o kufie osiągającej 3,5 cm długości. Akceptowany jest niewielki przodozgryz. Język i zęby nie powinny być widoczne przy zamkniętym pysku.
Szata i umaszczenie.
Umaszczenie spaniela tybetańskiego występuje w różnych kolorach, rzadko spotykana jest maść czarna lub czarna podpalana. Trufla powinna być koloru czarnego.
Zachowanie i charakter.
Spaniel tybetański jest psem aktywnym, o wysokim stopniu czujności i posłuszeństwa. Silnie przywiązuje się do jednego właściciela, w stosunku do osób mu nieznanych jest nieufny.
Użytkowość.
Współcześnie spaniel tybetański jest psem rodzinnym, do towarzystwa.

</doc>
<doc id="529357" url="https://pl.wikipedia.org/wiki?curid=529357" title="Osiem świadomości">
Osiem świadomości

Osiem świadomości (skt. aţavijñāna, chiń. 八識 bashi, kor. p'alsik, jap. hasshiki, wiet. bát thức) − termin buddyjski wyróżniający następujące rodzaje świadomości:
Pierwszych pięć świadomości jest związanych z pięcioma zmysłami. Szósta niejako łączy postrzeganie pięciu zmysłów w spójne obrazy oraz wydaje osądy na temat rzeczy. Siódma jest aktywnością wnioskowania, kalkulacji, tworzenia poszczególnych przedmiotów. Jest źródłem lgnięcia i pragnienia, a przez to źródłem zmysłu ja lub ego i przyczyną iluzji polegającej na tym, iż bierzemy to co się przejawia, za rzeczywiste. Świadomość alaya gromadzi karmę, działanie ciała i umysłu jednostki. Tak więc to, co pojawia się w pierwszych siedmiu świadomościach, jest gromadzone w ósmej świadomości, która z kolei stanowi podstawę funkcjonowania tych siedmiu świadomości. Z tego powodu jest nazywana również świadomością podstawy lub świadomością przyczynową.

</doc>
<doc id="529363" url="https://pl.wikipedia.org/wiki?curid=529363" title="Czarnogórzanie">
Czarnogórzanie



</doc>
<doc id="529367" url="https://pl.wikipedia.org/wiki?curid=529367" title="Seraf">
Seraf



</doc>
<doc id="529372" url="https://pl.wikipedia.org/wiki?curid=529372" title="Gambit wołżański">
Gambit wołżański

Gambit wołżański (w literaturze anglojęzycznej gambit Benko) – wariant obrony Benoni oznaczony kodami ECO od A57 do 59, powstający po posunięciach:
Wbrew nazwie do gry nie wprowadził go Pál Benkő, który jednak wzbogacił go szeregiem nowych idei pod koniec lat 60. XX wieku. Nazwa „gambit wołżański” pochodzi z 1946, kiedy to rosyjski szachista Boris Argunow, z Kujbyszewa nad Wołgą, opublikował analizy gambitu. W rzeczywistości po raz pierwszy zastosował to otwarcie Rudolf Spielmann przeciw Akibie Rubinsteinowi na turnieju w Wiedniu w 1922 i, mimo że partię przegrał, nowy sposób gry szybko zaczął zdobywać popularność.
Podstawowa idea strategiczna gambitu wołżańskiego polega na tym, aby za cenę piona otworzyć linie a i b dla swoich ciężkich figur, wspieranych przez fianchetto królewskiego gońca czarnych oraz oba skoczki.
Białe, ze swej strony, zmierzają do utrzymania i realizacji przewagi materialnej, zarówno na drodze uproszczeń jak i odpowiednio wspartego marszu piona na linii a, który może być bardzo groźny dla czarnych.
Podstawowym wariantem gry białych jest przyjęcie gambitowego pionka (4.c:b5 a6 5.b:a6 G:a6). Innymi możliwościami są 5.Sc3, 5.f3, 5.e3 lub 5.b6 (posunięcie zaproponowane przez Aleksieja Szyrowa; wariant ten jest w chwili obecnej najgroźniejszą bronią białych przeciw gambitowi wołżańskiemu).
Białe mogą także odrzucić gambit posunięciami 4.Sf3, 4.Hc2 i 4.a4 (jak grał Rubinstein przeciw Spielmannowi). Warianty te jednak nie są uważane za groźne dla czarnych.
Gambit wołżański uważany jest za pełnowartościowy i stosują go niekiedy nawet czołowi arcymistrzowie świata.

</doc>
<doc id="529375" url="https://pl.wikipedia.org/wiki?curid=529375" title="Orchis mascula">
Orchis mascula



</doc>
<doc id="529380" url="https://pl.wikipedia.org/wiki?curid=529380" title="Cephalanthera rubra">
Cephalanthera rubra



</doc>
<doc id="529383" url="https://pl.wikipedia.org/wiki?curid=529383" title="Andrzej Zeńczewski">
Andrzej Zeńczewski

Andrzej Zeńczewski (ur. 28 września 1963) – gitarzysta, wokalista, producent muzyczny, współlider zespołów Daab i Szwagierkolaska.
Był współzałożycielem Daabu (grudzień 1982). Od 1984 do 1989 roku grał w zespole T.Love Alternative. W latach 80. prowadził zespół Niepodległość Trójkątów, w którym grał z nim m.in. Kuba Sienkiewicz. W roku 1995 razem z Muńkiem Staszczykiem założył grupę Szwagierkolaska. W tym samym roku wziął udział w koncercie „List do R. na 12 głosów” w hołdzie Ryszardowi Riedlowi z Dżemu w katowickim Spodku, gdzie zaśpiewał "„Dzień, w którym pękło niebo”" i "„Naiwne pytania”". Utwory te uwiecznione zostały na albumie "„List do R. na 12 głosów”". Obecnie nadal jest liderem grupy Daab, pojawia się również okazyjnie na koncertach T.Love.

</doc>
<doc id="529384" url="https://pl.wikipedia.org/wiki?curid=529384" title="William Sealy Gosset">
William Sealy Gosset

William Sealy Gosset (ur. 13 czerwca 1876 w Canterbury, zm. 16 października 1937 w Beaconsfield) – angielski statystyk.
Życiorys.
Publikował pod pseudonimem Student (stąd nazwa wprowadzonego przez niego w roku 1908 rozkładu prawdopodobieństwa: rozkład Studenta). Przez większość życia pracował w browarach Guinnessa w Dublinie i w Londynie. Zajmował się tam m.in. kontrolą jakości piwa i surowców do jego produkcji, co doprowadziło go do rozważań nad statystyką i szacowaniem nieznanych parametrów. Ukończył studia w New College w Oksfordzie, gdzie skupiał się na matematyce i naukach przyrodniczych. Dodatkowo posługiwał się jednak genialną intuicją (porównywano go pod tym względem do fizyka Michaela Faradaya), co sprawiło, że wniósł wielki wkład w rozwój metod statystycznych (estymacji, testowania hipotez statystycznych) i wiedzy o projektowaniu eksperymentów.

</doc>
<doc id="529387" url="https://pl.wikipedia.org/wiki?curid=529387" title="Cephalanthera longifolia">
Cephalanthera longifolia



</doc>
<doc id="529388" url="https://pl.wikipedia.org/wiki?curid=529388" title="Scholastyk">
Scholastyk

Scholastyk (łac. "scholasticus") – od XII do XVIII wieku duchowny, będący członkiem kapituły, czyli kanonikiem, sprawujący nadzór nad szkołami w swojej diecezji. Jego beneficjum
nazywano scholasterią.

</doc>
<doc id="529389" url="https://pl.wikipedia.org/wiki?curid=529389" title="Dactylorhiza maculata">
Dactylorhiza maculata



</doc>
<doc id="529390" url="https://pl.wikipedia.org/wiki?curid=529390" title="Najwyższa Rada Hellenów">
Najwyższa Rada Hellenów

Najwyższa Rada Hellenów (gr. "Το Ύπατο Συμβούλιο των Ελλήνων Εθνικών") – grecki nieoficjalny związek wyznaniowy, skupiający wyznawców wskrzeszanej religii starożytnych Greków.
Związek został założony w 1997 w Grecji, dzisiaj istnieje też kilka filii poza granicami tego kraju, między innymi w Australii i Kanadzie. Członkami Rady mogą być zarówno osoby prywatne jak też całe organizacje, gazety i stowarzyszenia (zachowujące pomimo tego wewnętrzną autonomię).
Działalność organizacji polega na wskrzeszaniu religii starożytnych Greków z zachowaniem możliwie największej zgodności z prawdą historyczną (zob. rekonstrukcjonizm). Organizowane są w tym celu starogreckie obrzędy i rytuały w miejscach dawnego, pogańskiego kultu. W 2005 r. w obchodach świąt ku czci Prometeusza na Górze Olimp wzięło udział ok. 2,5 tys. osób, co czyni te obchody największą neopogańską uroczystością na świecie. Rada wystosowała też liczne odezwy do środków masowego przekazu, mające na celu doprowadzenie do uznania jej za oficjalny związek wyznaniowy, czego konsekwentnie odmawiają władze Grecji.
Najwyższa Rada Hellenów jest członkiem założycielem Światowego Kongresu Religii Etnicznych i była gospodarzem dorocznej konferencji Kongresu w czerwcu 2004 r.
Linki zewnętrzne.
Oficjalna strona organizacji

</doc>
<doc id="529391" url="https://pl.wikipedia.org/wiki?curid=529391" title="Kustosz">
Kustosz

Kustosz (łac. "custos", stróż) – określenie osoby mające kilka różnych znaczeń:

</doc>
<doc id="529392" url="https://pl.wikipedia.org/wiki?curid=529392" title="Kustodia">
Kustodia

Kustodia (łac. "custodia – nadzór, straż" od "custos, custodis – stróż, dozorca" lub też "custodire – ochraniać, ukrywać, strzec") – metalowe naczynie liturgiczne w kształcie puszki, niekiedy z nóżką, często bogato zdobione, pozłacane od środka; wykorzystywane w Kościele katolickim, przeznaczone do przechowywania w tabernakulum konsekrowanej wielkiej hostii (zwyczajowo zwanej „Najświętszym Sakramentem” ). W kustodii umieszcza się hostię, która służy do wystawiania w monstrancji do publicznej adoracji przez wiernych.
Do jej mocowania wewnątrz kustodii stosuje się „melchizedek” (lub „melchizedech” – złoty lub pozłacany podwójny półksiężyc ("lunula") z nóżką).

</doc>
<doc id="529396" url="https://pl.wikipedia.org/wiki?curid=529396" title="TPB">
TPB



</doc>
<doc id="529398" url="https://pl.wikipedia.org/wiki?curid=529398" title="Offside">
Offside



</doc>
<doc id="529399" url="https://pl.wikipedia.org/wiki?curid=529399" title="Batalion d’Amour">
Batalion d’Amour

Batalion d’Amour – polski zespół, który istnieje na scenie muzycznej od 1989 roku. Przez wielu identyfikowany ze sceną gotycką, tworzy muzykę, w której usłyszeć można dość zróżnicowane elementy stylistyczne. Pewien klucz, do którego odwołuje się sam zespół, to rockmetal z elementami gotyku i progrocka. Zespół nigdy nie trzymał się sztywno gotyckiej etykiety. Po zmianie wokalistki w 2001 roku, którą stała się Karolina Andrzejewska – absolwentka Szkoły Wokalno-Aktorskiej w Krakowie i wieloletnia uczennica Studium Baletowego w Krakowie, autorka linii melodycznych i większości tekstów z ostatniego albumu – muzyka straciła jeszcze bardziej swoją gotycką estetykę na rzecz bardziej progresywnych zwrotów. Zespół ma na koncie 5 albumów wydanych na CD: "Labirynt Zdarzeń", "Dotyk iluzji", "55 Minutes of Love", "W Teatrze snów", "NIYA", z których pierwszy datowany jest na rok 1998, a ostatni został wydany w 2005 roku przez wytwórnię Metal Mind Productions. Charakterystyczną cechą grupy są interpretacje utworów brytyjskiej grupy Depeche Mode, które ukazywały się na wszystkich jej albumach. Były to m.in. takie utwory jak "Personal Jesus" czy "Dream On".
Zespół ma na swoim koncie kilkukrotne występy na festiwalu Castle Party i Hunter Fest, obok takich zespołów jak Amorphis, Acid Drinkers, Decapitated i Fear Factory, oraz trasy koncertowe z Moonlight, Closterkeller i Aion, koncerty w kraju i za granicą. W grudniu 2005 Batalion powrócił na scenę z wydawnictwem "NIYA", zarejestrowanym już z Karoliną Andrzejewską. Była to jedna z najlepiej ocenionych w pierwszej połowie 2006 r. płyt w Teraz Rock (4 gwiazdki). Po wydaniu płyty zespół wyruszył na trasę koncertową, by promować najnowszy materiał. Wystąpił również na festiwalu Castle Party w 2006 i 2013 roku u boku takich gwiazd jak The Birthday Massacre, Riverside, Agressiva 69, Splendor czy Das Moon.
W 2014 roku miała miejsce premiera teledysku do utworu "Niya". Zespół zarejestrował utwór "Ziemia obiecana" na przygotowaną przez Alchera Visions kompilację pt. "Po drugiej stronie lustra – Tribute to Closterkeller". Na płycie znalazło się 15 coverów w wykonaniu polskich zespołów. Utwór Batalion d’Amour został wyróżniony jako jeden z trzech najlepszych pozycji na albumie, dzięki czemu był emitowany w radio Trójka.

</doc>
<doc id="529401" url="https://pl.wikipedia.org/wiki?curid=529401" title="Filip Bargłowski">
Filip Bargłowski

Filip Bargłowski (ur. 11 lutego 1985 w Suwałkach) – polski szachista.
W 1998 r. zdobył brązowy medal z klubem "Stilon" Gorzów Wielkopolski w drużynowych mistrzostwach Polski juniorów w Rowach. W tym samym roku został wicemistrzem Polski w szachach szybkich do 14 lat. W 1999 r. zdobył w Zamościu tytuł mistrza Polski juniorów do 14 lat. W 2006 r. zdobył we Wrocławiu brązowy medal akademickich mistrzostw Polski.
Reprezentant Polski na mistrzostwach świata w Hiszpanii (1999), mistrzostwach Europy w Grecji (1999) i drużynowych mistrzostwach świata na Krymie (2000).
Od 2002 r. posiada międzynarodowy tytuł szachowy mistrza FIDE.
Absolwent Socjologii i Pedagogiki Międzykulturowej. Obecnie instruktor szachowy zajmujący się pracą z dziećmi.

</doc>
<doc id="529403" url="https://pl.wikipedia.org/wiki?curid=529403" title="Estadio Mario Filho">
Estadio Mario Filho



</doc>
<doc id="529414" url="https://pl.wikipedia.org/wiki?curid=529414" title="Serbska Akademia Nauk i Sztuk">
Serbska Akademia Nauk i Sztuk

Serbska Akademia Nauk i Sztuk (, САНУ, SANU) – najbardziej prestiżowa organizacja naukowo-badawcza w Serbii, założona 1 listopada 1886 jako Królewska Serbska Akademia Nauk.
Przewodniczący SANU.
Przewodniczący Serbskiej Akademii Nauk i Sztuk (wcześniej Królewskiej Serbskiej Akademii Nauk):

</doc>
<doc id="529415" url="https://pl.wikipedia.org/wiki?curid=529415" title="Pas kontuszowy">
Pas kontuszowy

Pas kontuszowy – pas o długości od 3 do 4,5 m i szerokości 40 cm noszony głównie przez szlachtę w Koronie i na Litwie do kontusza. Element polskiego stroju narodowego.
Jego typowa forma ustaliła się późno, bo dopiero w XVIII wieku. W tym właśnie czasie pas kontuszowy osiągnął apogeum popularności, choć już w XVII w. był ważnym składnikiem ubioru szlachty na terenie Rzeczypospolitej Obojga Narodów. W XVII wieku wiązany jeszcze na żupanie. Jak znaczna część ówczesnego ubioru został zgodnie z ideą sarmatyzmu uznającego dorobek starożytnych ludów irańskich za dalekie dziedzictwo Rzeczypospolitej zapożyczony dzięki polskim Ormianom z kultury Wschodu (Turcja, Persja). Szlachcic owijał się pasem kilka razy, przy czym końce zakładano misternie, by pas nie został pognieciony lub zawiązywano w węzeł z boku, rzadziej pośrodku brzucha.
Opis pasa.
Pasy wykonywano najczęściej z jedwabiu, były bogato zdobione - w droższe, wplatano złote i srebrne nici (tkaniny ze złotą nitką to złotogłów lub altembas). Tkano je w bogate kolorystycznie wzory, chętnie wykorzystując motywy orientalne, ale także zachodnie lub polskie ludowe. Pasy były tkane na krosnach, stosowano dwie osnowy i wiele wątków. Była to tak zwana technika śródziemnomorska lub taquetē façonné.
Bywały pasy jednostronne, dwustronne i czterostronne, w zależności od opracowania wzoru. Pasy czterostronne uzyskiwano w ten sposób, że strona prawa i lewa były podzielone wzdłuż na dwie połowy różniące się kolorystyką i czasem wzorem. Dzięki temu jeden pas, który składano wzdłuż na pół mógł być stosowany w czterech wariantach. Zakończenie pasa, zwykle o dużym wzorze, zwano "głową"; środkowe pola, najczęściej o wzorze drobnym - "wciążem". Poprzeczne paski dzielące "wciąż" zwano "pólkami", zewnętrzny, obramiający ornament to "szlaczek". Pasy składano wzdłuż, przy czym jedna strona, bardziej ozdobna, była noszona od święta, a druga, skromniejsza, na co dzień. Często do pasa zawieszano rapcie do szabli.
Historia.
Ojczyzną jedwabnych pasów są Persja, Indie i Turcja. W dwóch pierwszych krajach w XV wieku służyły one do przepasywania długich kaftanów. W Indiach pas był obowiązkowym elementem stroju dworskiego. W Turcji w XVI wieku także stały się popularne, powstawały manufaktury wykonujące pasy w Bursie.
Do Polski początkowo pasy kontuszowe sprowadzano z zagranicy, pierwsze polskie manufaktury (zwane persjarniami) wytwarzające pasy powstały w XVII wieku.
Pierwsze pasy do Polski zaczęto sprowadzać już końcem XVI wieku, zajmowali się tym kupcy ormiańscy, którzy sprowadzali je z Persji i Indii.
Po 1722 roku Ormianie zaczęli otwierać w Konstantynopolu manufaktury produkujące pasy, głównie na potrzeby rynku polskiego, gdzie coraz częściej noszono narodowy strój, a pas był jego ważnym elementem. Od 1740 roku przenosili oni swe warsztaty jeszcze bliżej - na wschodnie ziemie Rzeczypospolitej. Persjarnie w Polsce wspierali często polscy magnaci. Pierwsze takie zakłady powstały w Stanisławowie i Brodach. Znanym ośrodkiem produkcji był Słuck i czasem pasy kontuszowe są nazywane pasami "słuckimi", aczkolwiek równie znaną była manufaktura w Kobyłce. Oprócz pasów słuckich i kobyłeckich uznaniem cieszyły się też pasy lipkowskie.
Persjarnia w Słucku.
Persjarnią w Słucku kierował w latach 1758-1776 polski Ormianin Jan Madżarski (Owannes Madżarjanc), po nim kierownictwo przejął jego syn, Leon, który kierował persjarnią do roku 1807.
Jana Madżarskiego sprowadził na ziemie polskie Michał Kazimierz Radziwiłł, zwany „Rybeńko”, który w swoich dobrach w Nieświeżu w 1743 roku założył persjarnię. Pasy z tej pracowni nie zachowały się. Madżarski prawdopodobnie w 1767 roku, po śmierci Radziwiłła przeniósł się do Słucka. Tu za zgodą Karola Stanisława Radziwiłła, zwanego „Panie Kochanku”, syna Michała, założył nową persjarnię.
Pasy słuckie były cenione i poszukiwane. To tu zaczęto po raz pierwszy wykonywać pasy czterostronne. Dekoracja pasów słuckich była różnorodna. Głowy pasa zdobione były motywami kwitnących krzaczków, czasem otoczonych medalionem z wijącej się wstążki lub wyrastających z kopczyka gruntu, wzory bukietów kwiatowych w wazonach stojących na prostokątnych podstawkach, motywy ściętych pni, z których wyrastają gałązki kwiatowe.
"Wciąż" ozdabiano motywami karpiej łuski, poprzecznymi pasami na przemian z wicią kwiatową, później także z motywami geometrycznymi, rzadziej stosowano duże kropki zwane szelążkami. Wici kwiatowe ozdabiały też obrzeża pasów. 
Pasy słuckie zawsze były sygnowane w narożnikach głów.
Persjarnia w Kobyłce.
Persjarnia w Kobyłce powstała przed rokiem 1778. W 1781 roku wydzierżawili ją od Aleksandra Unruga trzej wspólnicy: Szczepan Filsjean, Franciszek Selimand oraz Jan Chrystian Blum. Spółka sprowadziła warsztaty tkackie z nieczynnej manufaktury w Grodnie. Po trzech latach spółka rozpadła się, Filsjean spłacił wspólników i sam prowadził interes do tragicznej śmierci w 1794 roku.
Pasy z Kobyłki cechowało oryginalne wzornictwo, wysoki poziom artystyczny i techniczny. Motywy spotykane na tych pasach to barwne bukiety kwiatowe flankowane papugami, herby na tle panopliów, gałązki. Kompozycje dekoracji były bardziej swobodne. Pasy z Kobyłki były sygnowane w widocznych miejscach, najczęściej w głowach.
Inne persjarnie.
Znane persjarnie istniały również w Grodnie, Sokołowie, Korcu, Krakowie, Gdańsku i od 1771 r. w Przeworsku gdzie fabrykę jedwabiu założyła Zofia Lubomirska. Adam Potocki wspólnie z synami (m.in. Oskarem) przyczynił się do rozwoju rzemiosła tkackiego w Buczaczu, gdzie w połowie XIX w. sprowadził tkaczy. W manufakturach zwanych "persjarniami", wytwarzano pasy kontuszowe w technice "taqueté façonné". Powstawały również makaty buczackie, tkaniny z lnu, bawełny, jedwabiu oraz materiał na żupany. Makaty buczackie początkowo dekorowane były wzorami geometrycznymi na wzór makat wschodnich przez sprowadzonych przez Oskara tkaczy ormiańskich. Później pojawiły się stylizowane motywy roślinne przypominające wzory znane z pasów kontuszowych. Wyroby były zaprezentowane na Powszechnej Wystawie Krajowej we Lwowie (1894). Na początku XX wieku manufakturę prowadził Artur Potocki (1843-1917) syn Adama. Wyroby manufaktury były sygnowane – naszywki z wytkanym herbem Pilawa Potockich i nazwą manufaktury „Buczacz”. Za czasów kierownictwa Artura obok herbu pojawiły się inicjały „A.P.”. Pracownia w Buczaczu działała do 1939 r.
Kolekcjonerstwo.
Do czasów współczesnych zachowało się niewiele pasów, z różnych powodów. W zaborze rosyjskim po III rozbiorze Polski zabroniono ubierania się w strój polski. Wiele pasów uległo zniszczeniu, ponieważ z niepotrzebnych pasów wyciągano złote i srebrne nici, które następnie przetapiano. Część pasów oddawano Kościołowi, szyto z nich ornaty lub pasem ozdabiano przednią część stroju.
Niektóre, zszyte po kilka egzemplarzy, wykorzystywano do nakrywania stołu, łoża lub jako makaty. Czasem ozdabiały ściany jako tło dla białej broni i ryngrafów.
W drugiej połowie XIX wieku wzrosło zainteresowanie pasami kontuszowymi, zaczęły powstawać ich kolekcje. Przykładem jest zbiór Potockich z Krzeszowic, hrabiego Czosnowskiego, (w 1933 roku hrabia przekazał ją do Muzeum Narodowego w Warszawie), kolekcja Radziwiłłów w Nieświeżu.
Obecnie największe kolekcje pasów znajdują się w oddziałach Muzeum Narodowego w wielu miastach w Polsce, w zbiorach Zamku Królewskiego na Wawelu, w Centralnym Muzeum Włókiennictwa w Łodzi i Muzeum Diecezjalnym w Płocku.
Pas mówił wiele o jego właścicielu. Określał nie tylko status społeczny i materialny szlachcica (najpiękniejsze pasy osiągały horrendalne ceny), ale nawet wyznanie. Kolor pasa i jego węzeł oraz wzór niosły dodatkowe informacje. I tak złoty pas noszono w czasach pokoju, a karmazynowy obowiązywał w czasie wojen.

</doc>
<doc id="529418" url="https://pl.wikipedia.org/wiki?curid=529418" title="Traszka Waltla">
Traszka Waltla

Traszka Waltla, salamandra Waltla ("Pleurodeles waltl") – gatunek płaza ogoniastego z podrodziny Pleurodelinae w rodzinie salamandrowatych (Salamandridae). Największy europejski płaz. Bardzo popularny wśród akwarystów, ze względu na niewygórowane wymagania. 
 Nazwa ta związana jest z widocznymi na jego ciele pomarańczowymi brodawkami, przez które wyczuć można zakończenia żeber.
Występowanie.
Występuje na półwyspie Iberyjskim i w Maroku.
Środowisko.
Wolno płynące rzeki, jeziora i sztuczne zbiorniki wodne.
Zachowanie.
Dni spędza ukryta w wodorostach, żeruje po zmierzchu. Środowisko wodne opuszcza zazwyczaj tylko w przypadku wyschnięcia zbiornika. Na lądzie zazwyczaj ukrywa się pod kamieniami. W momencie zaatakowania żebra przebijają skórę, znajdują się tam gruczoły z trującą substancją.
Rozmnażanie.
Dwa razy w roku – wczesną wiosną i latem. Samica składa do 1000 jaj i przyczepia do roślin wodnych. Wyklute z jaj larwy cechują się dużym apetytem i rozwijają się bardzo szybko.
Akwarystyka.
W niewoli potrafi przeżyć nawet do 20 lat. Może być karmiona larwami i dżdżownicami, ale także kawałkami chudego mięsa.

</doc>
<doc id="529419" url="https://pl.wikipedia.org/wiki?curid=529419" title="Traktat o przestrzeni kosmicznej">
Traktat o przestrzeni kosmicznej

Układ o zasadach działalności państw w zakresie badań i użytkowania przestrzeni kosmicznej łącznie z Księżycem i innymi ciałami niebieskimi, zwany też Traktatem o przestrzeni kosmicznej, został podpisany 27 stycznia 1967 r. przez przedstawicieli rządów Stanów Zjednoczonych, Wielkiej Brytanii i Związku Radzieckiego w stolicach tych trzech państw, stał się prawomocny 10 października 1967 r. zgodnie z art. 14 z chwilą złożenia dokumentów ratyfikacyjnych przez pięć rządów, w tym przez trzy rządy wyznaczone w Traktacie jako depozytariusze.
Językami autentycznymi są angielski, francuski, hiszpański, rosyjski i chiński, depozytariuszami rządy trzech państw założycielskich.
Zgodnie z wymogami jakie stawia Karta Narodów Zjednoczonych w art. 102 zarejestrowany przez Sekretariat ONZ 30 listopada 1967 r.
Na mocy Traktatu kraje będące jego sygnatariuszami zobowiązały się - między innymi - nie umieszczać broni nuklearnej bądź innej broni masowego rażenia na orbicie okołoziemskiej, na Księżycu ani gdziekolwiek indziej w przestrzeni kosmicznej. Według Traktatu Księżyc i inne ciała niebieskie mogą być wykorzystywane wyłącznie do celów pokojowych i jakiekolwiek próby broni, manewry wojskowe, instalacje wojskowe lub fortyfikacje są zabronione.
Potwierdzono zasadę niezawłaszczalności kosmosu oraz zasadę, że eksploracja i wykorzystanie przestrzeni kosmicznej powinny służyć dobru wszystkich państw. Układ nie określił co prawda dokładnej granicy między przestrzeniami powietrzną a kosmiczną, lecz mimo to ustanowił podstawy międzynarodowego prawa kosmicznego.
Stronami Traktatu jest 110 państw.

</doc>
<doc id="529424" url="https://pl.wikipedia.org/wiki?curid=529424" title="Bazyli Bohdanowicz">
Bazyli Bohdanowicz

Bazyli Bohdanowicz (ur. 1740 w Małopolsce Wschodniej, zm. 23 lutego 1817 w Wiedniu) – polski kompozytor i skrzypek.
W 1775 przeniósł się na stałe do Wiednia, gdzie był skrzypkiem w orkiestrze "Leopoldstädter Theater" w Wiedniu. W latach 1785-1803 organizował koncerty z udziałem całej rodziny (żony i 8 dzieci), na których były wykonywane m.in.: 3-częściowa sonata na skrzypce "Les prémices du monde" (grana na jednym instrumencie przez 3 dzieci), "Non plus ultra" na 4 głosy żeńskie i skrzypce (grane na jednym instrumencie przez 3 dzieci i ojca), 3-częściowa "Sinfonía vocale ed origínale senza parole" na 8 głosów wokalnych, chór i rury zwane Sprach-tone, "Aria con variazioni" na sopran solo, andantino z wariacjami "Rareté extraordinaire de la musique" na fortepian na 8 rąk, koncert z cadenzą "Europa’s Erstling" na 3 głosów wokalnych z towarzyszeniem gwizdu i orkiestry. Cyrkowe popisy Bohdanowicza wywołały krytykę i przyniosły mu przydomek „szarlatana muzycznego”.
Skomponował symfonię, w której zaadaptował motywy polskiej muzyki ludowej, jedną symfonię wokalną, poza tym polonezy i inne tańce, dwa duety skrzypcowe, inne dzieła muzyki kameralnej i etiudę fortepianową na cztery ręce.

</doc>
<doc id="529425" url="https://pl.wikipedia.org/wiki?curid=529425" title="Gareth Gates">
Gareth Gates

Gareth „Gaz” Paul Gates (ur. 12 lipca 1984 w Bradford) – brytyjski piosenkarz.
Życiorys.
Dzieciństwo.
Gates urodził się w szpitalu św. Łukasza jako syn R.J. i Wendy Broadbent (z domu Farry). Ma trzy siostry: Nicolę (ur. 1985), Charlotte (ur. 1991) i Jessicę (ur. 1993). Wychował się z kuzynem Jamesem (ur. 1986), który był wspierany przez rodzinę.
Kariera.
W latach 1994-97 śpiewał w chórze kościelnym Bradford Cathedral, gdzie był wiodącym głosem męskim. W 1997 roku zaśpiewał dla Królowej Elżbiety II.
Sławę zyskał w 2002 roku udziałem w pierwszej edycji brytyjskiej wersji popularnego programu "Pop Idol". Ostatecznie dotarł do finału, w którym zajął drugie miejsce. Jego pierwszy singel, cover przeboju „Unchained Melody”, dotarł do pierwszego miejsca brytyjskiej list przebojów. Kolejny jego singel – „Anyone of Us (Stupid Mistake)” – rozszedł się w 570 tys. kopii. Jego debiutancki album studyjny zatytułowany "What My Heart Wants To Say", który ukazał się w tym samym roku, zdobył miano podwójnej platynowej płyty w Wielkiej Brytanii i potrójnej na Tajwanie.
W 2003 roku wraz z zespołem The Kumars nagrał piosenkę „Spirit in the Sky”. Zaczął także odnosić sukcesy w Azji i Afryce Południowej. Zdobył nagrodę Asia's MTV Music Award.
W 2006 roku została wydana jego książka autobiograficzna pod tytułem "Right from the Start". W 2007 roku premierę miał jego trzeci album studyjny zatytułowany "Pictures of the Other Side"

</doc>
<doc id="529426" url="https://pl.wikipedia.org/wiki?curid=529426" title="Funkcje systemowe">
Funkcje systemowe



</doc>
<doc id="529430" url="https://pl.wikipedia.org/wiki?curid=529430" title="Samuel Crell-Spinowski">
Samuel Crell-Spinowski

 Samuel Crell-Spinowski (ur. 25 marca 1660 w Kluczborku, zm. 9 czerwca 1747 w Amsterdamie) – filozof i teolog braci polskich, pastor zboru w Lubniewicach i Królowej Woli.
Życiorys.
Syn Krzysztofa i wnuk Jana Crella, który studiował w Anglii. 
Jako teolog ariański był kaznodzieją i ministrem zboru w Lubniewicach (od ok. 1706 i od 1718) oraz w Królowej Woli. Na terenie Prus pełnił rolę duchowego przywódcy, podobnie jak wcześniej nimi byli Samuel Przypkowski i Zbigniew Morsztyn. W działalności duszpasterskiej wśród braci osiadłych w Prusach wspierał go rodzony brat Paweł, który był kaznodzieją i ministrem zboru w Kosinowie.
Samuel Crell utrzymywał kontakty z przedstawicielami reformacji w Anglii, Niemczech i Niderlandach m.in.: z Johnem Locke, Lordem Shaftesbury i Newtonem. Crell był autorem ponad 20 prac z zakresu filozofii i teologii. Prace jego pisane łaciną drukowane były w Amsterdamie, Londynie i Królewcu. Pod koniec życia miał się zbliżyć do Braci Morawskich.
Samuel Crell miał dwóch synów, którzy osiedlili się w Stanach Zjednoczonych, w stanie Georgia. Nie ma żadnych źródeł o ich zaangażowaniu religijnym. Córki, po śmierci ojca, przyłączyły się do kościoła braci morawskich w Amsterdamie.

</doc>
<doc id="529431" url="https://pl.wikipedia.org/wiki?curid=529431" title="Nokia 3660">
Nokia 3660

Nokia 3660 – ulepszona wersja modelu telefonu komórkowego (smartphone) Nokia 3650 firmy Nokia.
Ten model należy do telefonów Series 60 (version 1.2), bazujących na systemie operacyjnym Symbian 6.1
Od swojego poprzednika różni się układem klawiszy oraz wyświetlaczem, który potrafi wyświetlić 65 tys. kolorów (Nokia 3650 tylko 4096).
Ponieważ model 3660 nie był oferowany przez polskich operatorów, w Polsce można tylko spotkać egzemplarze przywiezione indywidualnie z zagranicy. Problemem są wymienne panele do tego modelu, które są znacznie trudniej dostępne niż do modelu Nokia 3650.

</doc>
<doc id="529433" url="https://pl.wikipedia.org/wiki?curid=529433" title="Kościół św. Kazimierza Królewicza w Krakowie (ul. Reformacka)">
Kościół św. Kazimierza Królewicza w Krakowie (ul. Reformacka)

Kościół św. Kazimierza Królewicza – rzymskokatolicki kościół konwentualny wraz z klasztorem reformatów znajdujący się w Krakowie na Starym Mieście przy ul. Reformackiej 2–4.
Historia.
Reformaci przybyli do Polski w 1622, w Krakowie na przedmieściu Garbary osiedlili się w 1625. Kościół ukończono w 1640 dzięki ofiarności Zuzanny Amendówny, która przekazała w testamencie z 1644 także zachowany do dziś w ołtarzu bocznym słynący cudami obraz Madonny. Ten pierwszy kościół Reformatów spłonął w czasie potopu szwedzkiego.
W 1658 zakonnicy osiedlili się przy dzisiejszej ulicy Reformackiej w dworku podarowanym im przez Stanisława Warszyckiego kasztelana krakowskiego. W 1666 biskup sufragan Mikołaj Oborski poświęcił kamień węgielny pod obecną świątynię. Głównym dobroczyńcą kościoła i klasztoru był Franciszek Szembek starosta biecki i kasztelan kamieniecki. Konsekracji nowej barokowej świątyni dokonał w 1672 także bp Mikołaj Oborski.
Architektura, wyposażenie.
W szczycie fasady trzy płytkie półkoliście zamknięte wnęki z barokowymi płaskorzeźbami świętych: Kazimierza królewicza, Antoniego i Piotra Alkantary. We wnętrzu kościoła późnobarokowe ołtarze pochodzące z lat 1745–1748. W ołtarzu głównym zgodnie z regułą zakonu reformatów umieszczany jest zawsze krucyfiks. Patron kościoła św. Kazimierz ma swój wizerunek w bocznym ołtarzu (pierwszym po lewej stronie) obraz ten powstał najprawdopodobniej w latach 1660–1670 i uważany jest za dzieło gdańskiego malarza Daniela Schultza. W latach późniejszych nad obrazami do ołtarzy bocznych pracowali: Michał Stachowicz malując wizerunek "św. Katarzyny Aleksandryjskiej" w 1800 oraz Wojciech Eljasz-Radzikowski w 1842 malując "Wizję św.Antoniego" oraz wizerunek "św. Piotra z Alkantary". Malowidła na sklepieniu kościoła pochodzą z 1904 i są dziełem Aleksandra Mroczkowskiego.
W 1901 roku po prawej stronie nawy dobudowano kaplicę. W ołtarzu umieszczono najstarszy, zachowany jeszcze z pierwszego kościoła, obraz "Pana Jezusa Miłosiernego".
Dzwonek.
Na ścianie klasztoru zachował się dzwonek za konających (takimi dzwonkami dzwoniono, kiedy umierał ktoś bliski), zawieszony na drewnianej konstrukcji nakrytej daszkiem. Poniżej tablica z czarnego marmuru odnosząca się do fundacji dzwonka w 1750.
Krypty.
W podziemiach kościoła znajdują się krypty w których pochowani są zmarli od 1672 r. W kryptach pochowano tysiąc osób – zakonników oraz osoby świeckie. W podziemiach znajduje się około 60 trumien. Kilka trumien przykrytych jest szklanymi wiekami zamontowanymi w latach 70. XX wieku.
Stacje drogi krzyżowej.
Parcela po przeciwnej stronie ulicy Reformackiej przekazana zakonowi w 1735 używana była jako cmentarz. Mur oddzielający ten teren od ulicy został wzniesiony w 1863. Dzisiaj pozostały tutaj stacje drogi krzyżowej w formie kapliczek z głębokimi wnękami na obrazy. Obrazy Męki Pańskiej malował Michał Stachowicz w latach 1814–1816. Między stacjami wmurowane są tablice epitafijne z czarnego marmuru. Wśród nich jest tablica Małgorzaty z Kobylickich Stachowiczowej (zm. 1822), żony wspomnianego malarza Michała Stachowicza.

</doc>
<doc id="529434" url="https://pl.wikipedia.org/wiki?curid=529434" title="Halina Krahelska">
Halina Krahelska

Halina Krahelska, właśc. Helena Maria Krahelska ze Śleszyńskich, "primo voto" Grabiańczyna (ur. 12 maja 1886 w Odessie, zm. 19 kwietnia 1945 w obozie koncentracyjnym KL Ravensbrück) – polska działaczka społeczna, socjolog, publicystka i pisarka. Tworzyła używając pseudonimów "Agata", "Sabina", "Zofia".
Życiorys.
Córka Jana Śleszyńskiego, profesora matematyki Uniwersytetu Noworosyjskiego w Odessie i Heleny z Augustynowiczów. Ukończyła gimnazjum w Odessie. Od 1908 w Polskiej Partii Socjalistycznej – Frakcji Rewolucyjnej, od 1912 w rosyjskiej Partii Socjalistów-Rewolucjonistów. W latach 1912–1917 na zesłaniu – najpierw w Kiszyniowie, w 1913 w Kijowie, a od listopada 1914 we wschodniej Syberii, w okolicach Kańska. Po rewolucji lutowej i obaleniu caratu powróciła z zesłania poprzez Smoleńsk do Odessy. W 1918 członek Polskiej Organizacji Wojskowej (POW) w Odessie. Po odzyskaniu niepodległości przyjechała w 1919 do Polski. W latach 1919–1921 i 1927–1931 była zastępcą Głównego Inspektora Pracy, zajmując się głównie systemem ochrony pracy i opieki społecznej - zwłaszcza zaś ochroną macierzyństwa i zdrowia kobiet pracujących i pracowników młodocianych. W latach 1921–1925 na urlopie wychowawczym. W 1928 lub 1929 w ramach Stypendium Rockefellera odbyła podróż przez Szwajcarię, Francję, Austrię i Niemcy, badając systemy pracy i opieki społecznej w Europie Zachodniej. Brała udział w wielu społecznych akcjach politycznych lewicy. Od 1931 była ekspertem do spraw pracy, reprezentując Polskę w Międzynarodowym Biurze Pracy w Genewie.
Działaczka Ligi Obrony Praw Człowieka i Obywatela, Stowarzyszenia Wolnomyślicieli Polskich i Międzynarodowej Organizacji Pomocy Rewolucjonistom.
Publikowała zarówno wiersze i beletrystykę, jak i opracowania naukowo-społeczne. W 1932 ukazała się jej książka "Praca kobiet w przemyśle włókienniczym" wydana nakładem Instytutu Gospodarstwa Społecznego. W tym czasie przeprowadziła wstępną selekcję rękopisów nadesłanych do Instytutu na konkurs zatytułowany „Pamiętniki bezrobotnych”. W komisji konkursowej zasiedli, m.in. Tadeusz Boy-Żeleński i Bronisław Ziemięcki. Na temat finalnej publikacji pokonkursowej w prasie ukazało się ponad 200 recenzji, w tym 21 w zagranicznych. W 1933 we Lwowie wydano kolejną publikację Krahelskiej pt. "Przeobrażenia w rodzinie współczesnej i w roli kobiety". W swojej dalszej pracy Krahelska razem z dwoma pisarzami: Leonem Kruczkowskim i Andrzejem Strugiem podjęła się oceny bardzo obszernego materiału nadesłanego w konkursie na „Pamiętniki chłopów”, którego organizatorem był Instytut Gospodarstwa Społecznego. Z obu publikacji powstałych w efekcie tych konkursów pamiętnikarskich do dziś obszernie korzystają badacze i badaczki historii społecznej Polski.
Od 1933 związana była z grupą literacką „Przedmieście”. Została oskarżona o zniesławienie władz i policji w swojej powieści pt. "Strajk polski" z 1937, po czym uniewinniona (jej obrońcą był Mieczysław Jarosz). W 1937 była współzałożycielką Klubu Demokratycznego w Warszawie. 
Po agresji III Rzeszy na Polskę we wrześniu 1939 była w czasie obrony Warszawy komendantką Obrony Przeciwlotniczej na Mokotowie, gdzie koordynowała gaszenie pożarów, ratowanie ludzi i organizację posiłków. Pracowała też w Wojskowym Biurze Historycznym i Biurze Informacji i Propagandy Komendy Głównej ZWZ-AK. W 1941 uległa ciężkiemu wypadkowi, potrącona przez niemiecki samochód wojskowy straciła nogę. Niosła wtedy ważne meldunki i mimo cierpienia udało jej się przekazać je w odpowiednie ręce unikając dekonspiracji. W uznaniu tego czynu odznaczono ją Krzyżem Walecznych. Autorka broszury "Oświęcim – pamiętnik więźnia" (później okazało się, że pamiętniki powstały w znaczącej części na podstawie relacji Władysława Bartoszewskiego)"." W lipcu 1944 została wydana „…przez «nieznanych sprawców» w ręce Gestapo…”, a następnie uwięziona w obozie koncentracyjnym w Ravensbrück, gdzie zginęła lub zmarła prawdopodobnie 19 kwietnia 1945. Przed śmiercią napisała "Tezy do działalności inspekcji pracy w odrodzonej Polsce".
Na nowym cmentarzu na Służewie przy ul. Wałbrzyskiej znajduje się jej grób symboliczny (grób rodzinny).
Życie prywatne.
Latem 1917, w Smoleńsku, podczas powrotu z Syberii, zawarła związek małżeński ze swoim wieloletnim partnerem Józefem Grabianką. Rok później Grabianka zmarł na gruźlicę. 22 maja 1920 wyszła za Antoniego Krahelskiego (1892–1948), urzędnika ministerialnego. Mieli trójkę dzieci: bliźnięta Halinę i Mariana (ur. 1920) oraz Lecha (ur. 1923).
Upamiętnienie.
Główny Inspektor Pracy ustanowił w 1989 nagrodę imienia Haliny Krahelskiej przyznawaną za „wybitne osiągnięcia w dziedzinie prewencji zagrożeń zawodowych, nadzoru i kontroli przestrzegania prawa pracy, wynalazczości, projektowania i wdrażania bezpiecznych technik i technologii w zakresie ochrony pracy, a także popularyzacji prawa pracy i ochrony zdrowia oraz bezpieczeństwa pracy”.
Patronka XXXIII promocji Krajowej Szkoły Administracji Publicznej im. Prezydenta Rzeczypospolitej Polskiej Lecha Kaczyńskiego.
W 2021 r. wydany został reportaż "Krahelska, Krahelskie" autorstwa Olgi Gitkieiwcz, który otrzymał nominację do Nagrody Literackiej m.st. Warszawy w kategorii książka o tematyce warszawskiej.

</doc>
<doc id="529436" url="https://pl.wikipedia.org/wiki?curid=529436" title="Ignatij Kraczkowski">
Ignatij Kraczkowski

Ignatij Kraczkowski – (imię pisane także po pol.: Ignacy), ros. Игнатий Юлианович Крачковский, ur. 4 marca 1883 w Wilnie, zm. 24 stycznia 1951 w Leningradzie) był arabistą rosyjskim, a od 1918 r. profesor uniwersytetu w Piotrogradzie.
Urodził się jako syn dyrektora instytutu nauczycielskiego. W 1905 ukończył studia na Wydziale Wschodnim Uniwersytetu Petersburskiego, od 1908 do 1910 był delegowany naukowo do Libii, Syrii, Palestyny i Egiptu. W 1910 został adiunktem, a w 1918 profesorem. Od 1921 r. członek Akademii Nauk ZSRR, a od 1946 r. członek PAU. Był autorem prac z filologii i literatury arabskiej, m.in. "Die arabische Poetik im IX Jahrhundert" (1929 r.) i "Nad arabskimi rękopisami" (1949 r., wydanie polskie 1952 r.). W 1951 przyznano mu Nagrodę Stalinowską. Był też odznaczony Orderem Lenina (dwukrotnie) i Medalem za Obronę Leningradu.

</doc>
<doc id="529437" url="https://pl.wikipedia.org/wiki?curid=529437" title="Eimeria arloingi">
Eimeria arloingi

Eimeria arloingi należy do królestwa protista, rodziny Eimeriidae, rodzaj Eimeria. Wywołuje u owiec chorobę pasożytniczą - kokcydiozę. "Eimeria arloingi" pasożytuje w jelicie cienkim, jelicie ślepym oraz okrężnicy.

</doc>
<doc id="529438" url="https://pl.wikipedia.org/wiki?curid=529438" title="Wojna polsko-turecka (1683–1699)">
Wojna polsko-turecka (1683–1699)

Wojna polsko-turecka 1683–1699 – konflikt zbrojny pomiędzy Rzeczpospolitą i Turcją. Wojna rozpoczęła się odsieczą wiedeńską w 1683 roku, a ukończyło ją podpisanie pokoju w Karłowicach w 1699 roku, na mocy którego Rzeczpospolita odzyskała ziemie utracone w poprzedniej wojnie z Turcją z lat 1672–1676 wraz z twierdzą w Kamieńcu Podolskim.

</doc>
<doc id="529442" url="https://pl.wikipedia.org/wiki?curid=529442" title="Mundial 2006">
Mundial 2006



</doc>
<doc id="529443" url="https://pl.wikipedia.org/wiki?curid=529443" title="Zygmunt Kraczkiewicz">
Zygmunt Kraczkiewicz

Zygmunt Kraczkiewicz (ur. 20 lipca 1900 w majątku Biała koło Berdyczowa, zm. 11 października 1971 w Warszawie) – polski cytolog i embriolog, od 1949 profesor Uniwersytetu Warszawskiego (w latach 1956–1965 prorektor). 
Życiorys.
Syn Zygmunta. Podczas rewolucji październikowej pracował jako czyściciel wagonów kolejowych. Gimnazjum w Kijowie ukończył w 1919. Walczył w wojnie polsko-bolszewickiej, a w 1922 rozpoczął studia na Wydziale Matematyczno-Przyrodniczym Uniwersytetu Warszawskiego. Podczas studiów prowadził prace badawcze nad embriologią doświadczalną i procesem powstawania potworności w zarodkach ptaków pod kierunkiem profesora Jana Tura. Po ukończeniu nauki pozostał na uczelni i pracował jako asystent prof. Wacława Baehra w Katedrze Anatomii Porównawczej, gdzie doktoryzował się w 1928 z embriologii. Prowadził prace nad mitozami różnicującymi. We wrześniu 1939 został zmobilizowany i w stopniu porucznika uczestniczył w kampanii wrześniowej. Po przedostaniu się do Rumunii został internowany, a następnie więziony w obozach jenieckich Dorsten i Oflag VI B Dössel. W 1945 przedostał się do Belgii, gdzie należał do grupy organizatorów Polskiego Ośrodka Studiów Wyższych w Brukseli, a następnie pracował tam jako wykładowca. Rok później powrócił do Polski i od 1 października 1946 stanął na czele Katedry Cytologii jako docent Wydziału Przyrodniczego, w 1948 został członkiem korespondentem odrodzonego Towarzystwa Naukowego Warszawskiego, rok później został członkiem rzeczywistym. Po zmianach organizacyjnych w 1952 został pracownikiem Zakładu Cytologii w Instytucie Zoologii, którym kierował prof. Zdzisław Raabe. Otrzymał Złoty Krzyż Zasługi (1954). Od 1956 przez dziewięć lat był prorektorem Uniwersytetu Warszawskiego. W 1957 uzyskał tytuł profesora, a rok później w uznaniu dorobku naukowego został odznaczony Krzyżem Komandorskim Orderu Odrodzenia Polski. W 1970 został zmuszony do przejścia w stan spoczynku. Zmarł rok później, spoczywa na cmentarzu Powązkowskim, kwatera C, rząd 10, miejsce 5.
Jego prace dotyczyły głównie różnicowania się komórek we wczesnych stadiach rozwoju, ontogenezy i spermatogenezy u owadów, chromosomów olbrzymich. Autor m.in. "Cytologia ogólna" (1949)

</doc>
<doc id="529444" url="https://pl.wikipedia.org/wiki?curid=529444" title="Coro">
Coro

Coro, właściwie "Santa Ana de Coro" – miasto w północno-zachodniej Wenezueli, u nasady półwyspu Paraguaná, stolica stanu Falcón. 
Miasto zostało założone 26 lipca 1527 roku przez Hiszpana Juana de Ampíes. Była siedzibą pierwszego biskupstwa oraz najstarszym i najważniejszym miastem w zachodniej Wenezueli.
W 1993 roku miasto Coro wraz z portem zostały wpisane na listę światowego dziedzictwa UNESCO. Znajduje się tu również port lotniczy.

</doc>
<doc id="529447" url="https://pl.wikipedia.org/wiki?curid=529447" title="Ciudad Bolívar">
Ciudad Bolívar

Ciudad Bolívar – miasto we wschodniej Wenezueli, nad rzeką Orinoko, stolica stanu Bolívar, licząca 478,9 tys. mieszkańców (2010).
Miasto zostało założone w 1595 i nadano mu wówczas nazwę "Santo Tomé de Guayana". Nazwę zmieniono w 1846 na cześć Simóna Bolivara. W mieście znajduje się port lotniczy Tomas de Heres.

</doc>
<doc id="529448" url="https://pl.wikipedia.org/wiki?curid=529448" title="Ciudad Guayana">
Ciudad Guayana

Ciudad Guayana – miasto we wschodniej Wenezueli, w stanie Bolívar, przy ujściu rzeki Caroní do Orinoko.
Jako oficjalną datę nadania praw miejskich uznaje się 1961 rok.

</doc>
<doc id="529449" url="https://pl.wikipedia.org/wiki?curid=529449" title="Maturín">
Maturín

Maturín – miasto w północno-wschodniej Wenezueli. Położone jest nad rzeką Guarapiche, na Nizinie Orinoko. Jest stolicą stanu Monagas. W 2019 roku liczyło około 508,2 tys. mieszkańców. 
Miasto zostało założone w 1760 roku. W mieście funkcjonuje przemysł spożywczy, w tym szczególne rozwinięty jest przemysł cukrowniczy. Jest ważnym ośrodkiem handlowym regionu rolniczego, krzyżują się tutaj ważne szlaki komunikacyjne oraz rurociągi naftowe. Ponadto w Maturín funkcjonuje międzynarodowy port lotniczy oraz strefa wolnocłowa. W okolicy miasta wydobywana jest ropa naftowa, a na północ od niego znajduje się port naftowy Caripito. 

</doc>
<doc id="529451" url="https://pl.wikipedia.org/wiki?curid=529451" title="Valera">
Valera

Valera – miasto w zachodniej Wenezueli, w stanie Trujillo, w górach Cordillera de Mérida. Około 162 tys. mieszkańców.
W mieście rozwinął się przemysł spożywczy oraz szklarski.

</doc>
<doc id="529455" url="https://pl.wikipedia.org/wiki?curid=529455" title="Jan Crell">
Jan Crell

Jan Crell, Johannes Crell, Crellius (ur. 26 lipca 1590 w Hellmitzheim, Kitzingen, we Frankonii, zm. 11 maja 1633 w Rakowie) − teolog, duchowny i pisarz braci polskich.
Życiorys.
Był synem pastora luterańskiego. Studiował filologię i filozofię na uniwersytecie w Altdorfie. W 1612 roku osiadł w Polsce, dokąd uciekł przed prześladowaniami. Był wykładowcą greki na Akademii Rakowskiej, zaś w latach 1616–1621 rektorem tej uczelni. Od 1622 roku służył jako minister zboru braci polskich w Rakowie.
Kazania wygłaszał po łacinie i po polsku.
Miał sześcioro dzieci. Jego syn Krzysztof Crell-Spinowski, podobnie jak wnukowie Samuel i Paweł w Kosinowie oraz prawnukowie w Stanach Zjednoczonych kontynuowali propagowanie teologii braci polskich.

</doc>
<doc id="529459" url="https://pl.wikipedia.org/wiki?curid=529459" title="Mysz morska">
Mysz morska

Mysz morska, afrodyta tęczowa, złotorunka ("Aphrodita aculeata") – gatunek morskiej pierścienicy zaliczany do wieloszczetów, pospolity w morzach otaczających Europę (północnej części Oceanu Atlantyckiego, Morzu Północnym, Śródziemnym i Adriatyckim). Występuje również na wybrzeżach Ameryki Północnej. 
Ma grzbietobrzusznie spłaszczone ciało o długości 10-20 cm oraz grubości do 4 cm, zbudowane z somitów (dorosłe osobniki mają ich około 40). Myszy morskie otoczone są po bokach barwnym „futerkiem” miękkich, metalicznie mieniących się szczecinek.
Biologia.
Mysz morska jest gatunkiem rozdzielnopłciowym. Prowadzi przydenny tryb życia. Porusza się za pomocą parapodiów, ryjąc w mule drąży kilkucentymetrowe tunele w dnie morskim wwiercając się najpierw głową lub zagrzebując się w mule częścią ciała oczekują na zdobycz. Jest drapieżnikiem specjalizującym się w jedzeniu wolno poruszających się lub osiadłych organizmów. Żywi się małymi bezkręgowcami morskimi, m.in. nereidami oraz młodymi krabami. U myszy morskich często spotyka się kanibalizm. Same stanowią pokarm wielu ryb.
Badania.
Badania Floriana Mumma i Pawła Sikorskiego z Norweskiego Uniwersytetu Naukowo-Technicznego wykazały, że mysz morska może pomóc wytwarzać metalowe nanodruciki 100 razy dłuższe niż się to dotąd udawało, w dodatku dużo niższym kosztem. Kanały w szczecinkach pokrywających wieloszczeta można wykorzystać jako formy do galwanicznego osadzania metalu. Przykłada się wówczas do jednego ich końca złotą elektrodę i osadza jony miedzi lub niklu. Najdłuższe uzyskiwane dotychczas nanodruciki miały długość 0,2 mm, natomiast te otrzymane przy wykorzystaniu włosków myszy morskiej aż dwa centymetry.

</doc>
<doc id="529462" url="https://pl.wikipedia.org/wiki?curid=529462" title="Łódzki Hufiec Harcerzy „Szaniec”">
Łódzki Hufiec Harcerzy „Szaniec”

Łódzki Hufiec Harcerzy „Szaniec” – jednostka terytorialna Organizacji Harcerzy ZHR, należąca do Łódzkiej Chorągwi Harcerzy ZHR. Zrzesza drużyny i gromady działające na terenie Łodzi i Piotrkowa Trybunalskiego.
Historia.
Powołany w dniu 28 sierpnia 1998 rozkazem Naczelnika Harcerzy hm. Adama Komorowskiego pod tymczasową nazwą „Łódź-Teren”.
W swoim założeniu miał skupiać jednostki harcerskie działające na terenie Łodzi i województwa łódzkiego. W jego skład weszły drużyny i gromady działające w Piotrkowie Trybunalskim, Poddębicach i częściowo w Łódzkim Hufcu Harcerzy „Kominy”. Jego pierwszym hufcowym został phm. Piotr Papieski.
W skład hufca weszły:
W roku 1999 drużyny hufca wzięły udział w jubileuszowym Zlocie 10-lecia ZHR w okolicach Lednicy.
W wyniku przeprowadzonej 28 października 2001 reorganizacji ŁChH-rzy do hufca dołączyły drużyny z rozwiązanego Łódzkiego Hufca Harcerzy „Kominy”. Jednocześnie do nowo utworzonego Łódzkiego Związku Gromad Zuchów „Bambaju” przeszły gromady, które wróciły po jego rozwiązaniu w dniu 13 lutego 2006.
13 października 2004 Naczelnik Harcerzy hm. Paweł Zarzycki zmienił nazwę hufca z „Łódź-Teren” na „Szaniec”.
Szkolenie w hufcu.
Od momentu powołania hufca funkcjonuje w nim system szkoleń, który w przyszłości ma się zakończyć powołaniem Szkoły Zastępowych. Stałym elementem planu pracy hufca jest kurs zastępowych „Gildia” oraz warsztaty zastępowych „Manufaktura”.

</doc>
<doc id="529463" url="https://pl.wikipedia.org/wiki?curid=529463" title="FIFA WM-Stadion Dortmund">
FIFA WM-Stadion Dortmund



</doc>
<doc id="529468" url="https://pl.wikipedia.org/wiki?curid=529468" title="Commerzbank-Arena">
Commerzbank-Arena

Commerzbank-Arena (wcześniej "Waldstadion") – stadion o pojemności 52 300, który znajduje się we Frankfurcie nad Menem. Używany do rozgrywania spotkań piłkarskich oraz amerykańskiego futbolu. Jest to stadion drużyny Eintracht Frankfurt.
Historia.
Waldstadion otwarty został w 1925 r. Podczas II wojny światowej wykorzystywany był również do różnych wystąpień politycznych.
Rozgrywano na nim mecze Mistrzostw Świata w Piłce Nożnej w 1974 i Mistrzostw Europy w Piłce Nożnej w 1988 oraz mecz otwarcia i finał Mistrzostw Europy w Futbolu Amerykańskim 2010. W latach 2008–2010 na stadionie rozgrywany był finał niemieckiej ligi futbolu amerykańskiego, German Bowl.
W lipcu 2005 otrzymał nazwę "„Commerzbank-Arena”". Podczas Mistrzostw Świata 2006 w Niemczech, stadion był nazywany "„FIFA WM Stadion Frankfurt”". Przed mistrzostwami został przebudowany i jest obecnie jednym z największych stadionów Niemiec. Posiada m.in. charakterystyczny, rozsuwany dach.

</doc>
<doc id="529469" url="https://pl.wikipedia.org/wiki?curid=529469" title="Carlos Tenorio">
Carlos Tenorio

Carlos Vicente Tenorio Medina (ur. 14 maja 1979) – ekwadorski piłkarz, grający na pozycji napastnika.
W reprezentacji Ekwadoru od 2001 roku rozegrał 50 meczów i strzelił 12 goli – uczestnik mistrzostw świata 2002 (runda grupowa) i mistrzostw świata 2006.
W czasie meczu mistrzostw świata 2006 z reprezentacją Polski 9 czerwca 2006 roku, wygranego przez Ekwadorczyków 2:0, strzelił jedną z bramek.

</doc>
<doc id="529470" url="https://pl.wikipedia.org/wiki?curid=529470" title="Puerto la Cruz">
Puerto la Cruz

Puerto la Cruz – miasto portowe nad Morzem Karaibskim, w stanie Anzoátegui, w północno-wschodniej Wenezueli. Stolica gminy ("municipio") Sotillo. 
Opis.
Miasto zostało założone w 1594 roku. Obecnie jest znanym ośrodkiem turystycznym, które wraz z Barceloną, Lechería i Guantą tworzy obszar metropolitalny.
Gospodarka.
W mieście rozwinął się przemysł spożywczy oraz włókienniczy.
Demografia.
Miasto według spisu powszechnego 21 października 2001 roku liczyło 205 866, 30 października 2011 ludność Puerto la Cruz wynosiła 243 572.

</doc>
<doc id="529471" url="https://pl.wikipedia.org/wiki?curid=529471" title="Adam Thorpe">
Adam Thorpe

Adam Thorpe (ur. w 1956 w Paryżu) – brytyjski poeta, dramaturg i pisarz. 
Dzieciństwo i młodość spędził w Indiach, Kamerunie i Wielkiej Brytanii. Studiował na Uniwersytecie Oksfordzkim. W 1979 r. stworzył amatorski teatr, z którym wyruszył na tournée po szkołach i małych miejscowościach. Wtedy zainteresował się historią mało znanych miejsc. Mieszka wraz z rodziną we Francji.

</doc>
<doc id="529472" url="https://pl.wikipedia.org/wiki?curid=529472" title="Waldstadion">
Waldstadion

Stadiony:

</doc>
<doc id="529475" url="https://pl.wikipedia.org/wiki?curid=529475" title="Los Teques">
Los Teques

Los Teques – miasto w północnej Wenezueli, w Górach Karaibskich, na wysokości 1169 metrów, na południowy zachód od Caracas, stolica stanu Miranda. Około 239 tys. mieszkańców. W mieście rozwinął się przemysł samochodowy oraz spożywczy.

</doc>
<doc id="529478" url="https://pl.wikipedia.org/wiki?curid=529478" title="Filipstad">
Filipstad

Filipstad – miasto w Szwecji, siedziba Filipstad w regionie Värmland. Miasto uzyskało prawa miejskie w 1611 roku. 
Obecnie zamieszkiwane jest przez około 6177 mieszkańców. 

</doc>
<doc id="529480" url="https://pl.wikipedia.org/wiki?curid=529480" title="Esmeraldas (Ekwador)">
Esmeraldas (Ekwador)

Esmeraldas – miasto w północno-zachodnim Ekwadorze, nad Oceanem Spokojnym, przy ujściu rzeki Esmeraldas, ośrodek administracyjny prowincji Esmeraldas. Według spisu ludności z 28 listopada 2010 roku miasto liczyło 154 035 mieszkańców. 
W mieście znajduje się rafineria ropy naftowej oraz fabryka amoniaku. Funkcjonuje tu również port lotniczy General Rivadeneira.

</doc>
<doc id="529481" url="https://pl.wikipedia.org/wiki?curid=529481" title="Anestezjolog">
Anestezjolog

Anestezjolog – lekarz posiadający specjalizację z anestezjologii i intensywnej terapii. Do obowiązków lekarza anestezjologa należą: znieczulanie pacjentów wymagających operacji, leczenie pacjentów oddziału intensywnej terapii, leczenie bólu ostrego i przewlekłego oraz resuscytacja.
Obowiązki lekarza anestezjologa.
Znieczulenie.
Pod pojęciem znieczulanie pacjentów do operacji kryje się nie tylko sama czynność wykonania znieczulenia, ale cały proces prowadzenia chorego w okresie okołooperacyjnym. Anestezjolog jest odpowiedzialny za tzw. pozachirurgiczną kwalifikację pacjenta do operacji. Podstawowym elementem kwalifikacji jest określenie ryzyka operacji na podstawie stanu zdrowia chorego i planowanego zabiegu. Jeśli stan zdrowia chorego można poprawić i operacja może być odroczona, wówczas chory kierowany jest do odpowiedniego lekarza specjalisty. Po zakwalifikowaniu pacjenta do operacji rolą anestezjologa jest wybór odpowiedniego rodzaju znieczulenia, aby zapewnić choremu przede wszystkim bezpieczeństwo, a następnie komfort. Na sali operacyjnej, w Polsce, anestezjolog pracuje razem z pielęgniarką anestezjologiczną. Po wykonaniu znieczulenia, anestezjolog wraz z pielęgniarką nadzoruje pacjenta w trakcie operacji, podtrzymuje znieczulenie oraz zapobiega lub leczy stany mogące doprowadzić do zagrożenia życia lub zdrowia pacjenta. Nadzór polega na monitorowaniu parametrów życiowych takich jak tętno, ciśnienie tętnicze, saturacja krwi, oddech, temperatura ciała, jak również monitorowanie składu mieszaniny oddechowej wdechowej i wydechowej, utraty krwi, utraty płynów, utraty ciepła itd. Koniec operacji nie jest końcem pracy dla anestezjologa. Jeżeli pacjent był znieczulany ogólnie należy pacjenta wybudzić i przekazać na oddział pooperacyjny (POOP). W większych szpitalach na oddziałach pooperacyjnych dyżuruje na stałe anestezjolog, w mniejszych szpitalach pacjentami z oddziału pooperacyjnego opiekuje się anestezjolog znieczulający na pobliskim bloku operacyjnym. Zadaniem anestezjologa w okresie pooperacyjnym jest głównie leczenie bólu i zapobieganie powikłaniom do jakich może dojść w okresie pooperacyjnym np. depresji oddechowej, wymiotom.Coraz częściej w piśmiennictwie światowym mówi się o anestezjologii jako o medycynie okołooperacyjnej.
Intensywna terapia.
Anestezjolodzy w Polsce prowadzą oddziały intensywnej terapii (OIT, OIOM). Na oddziały te trafiają chorzy w stanie zagrożenia życia lub z niewydolnością wielonarządową. Historycznie ze względu na doświadczenie w pracy z pacjentami nieprzytomnymi (w trakcie znieczulenia ogólnego) anestezjologom powierzono leczenie chorych w stanie zagrożenia życia. Postęp medycyny i techniki wymusił stworzenie nowych specjalizacji (anestezjologia i intensywna terapia). Intensywna terapia jest dziedziną medycyny wymagającą olbrzymiej wiedzy praktycznie ze wszystkich specjalności, dlatego leczenie chorych w oddziałach intensywnej terapii prowadzone jest z pomocą konsultantów innych specjalności.
Leczenie bólu.
Leczenie bólu jest domeną anestezjologów. Dotyczy to leczenia zarówno bólu ostrego jak i przewlekłego. Ból ostry to głównie ból pooperacyjny, natomiast ból przewlekły dotyczy głównie pacjentów z chorobami nowotworowymi, ale również chorób neurologicznych czy reumatologicznych. W celu leczenia chorych z bólem przewlekłym tworzone są poradnie leczenia bólu.
Resuscytacja.
Resuscytacja i reanimacja w szpitalach prowadzona jest przez anestezjologów. Anestezjolodzy należą do szpitalnych zespołów reanimacyjnych i to oni są wzywani do większości oddziałów, jeżeli dojdzie do zatrzymania krążenia. Powstanie nowej specjalności – medycyny ratunkowej – prawdopodobnie spowoduje przekazanie tych obowiązków lekarzom medycyny ratunkowej.
Konsultacje w innych oddziałach.
Lekarz anestezjolog jest konsultantem w różnych oddziałach szpitalnych. Najczęściej wzywany jest do pacjentów, u których dochodzi do zaburzeń świadomości lub do zagrożenia życia. Anestezjolodzy, ze względu na swoje codzienne doświadczenie, proszeni są do pacjentów, u których są trudności w uzyskaniu dostępu naczyniowego (potocznie wkłucia dożylnego). Jeśli anestezjologowi nie uda się założyć kaniuli do jednej z żył obwodowych pozostaje wykonanie dostępu do żyły centralnej (potocznie wkłucia centralnego). Innym z zadań anestezjologów jest transport pacjentów w stanie zagrożenia życia na terenie szpitala np. do pracowni diagnostycznych. Pacjenci, u których nie udaje wykonać się badania jeśli są świadomi np. małe dzieci, osoby chore psychicznie są znieczulani przez anestezjologów w pracowniach diagnostycznych.
Pogotowie ratunkowe.
W zespołach ratownictwa medycznego typu S Państwowego Ratownictwa Medycznego dyżurują również anestezjolodzy. Związane to jest z doświadczeniem i wiedzą jaką posiadają ci lekarze w postępowaniu z chorymi w stanie zagrożenia życia. Powstanie specjalności lekarskiej medycyna ratunkowa i malejąca liczba czynnych zawodowo anestezjologów powoduje, że obecnie rzadziej można spotkać lekarzy tej specjalności w zespołach pogotowia ratunkowego.
Prawo.
Prawo w Polsce pozwala wyłącznie na znieczulanie pacjenta przez specjalistę anestezjologa pracującego z pielęgniarką anestezjologiczną i przy odpowiednim wyposażeniu stanowiska do znieczulenia. Jeżeli znieczulenie wykonuje lekarz bez specjalizacji, musi on być nadzorowany przez lekarza specjalistę. Standardy postępowania zostały opublikowane w Rozporządzeniu Ministra Zdrowia i Opieki Społecznej z dnia 27 lutego 1998 r. w sprawie standardów postępowania oraz procedur medycznych przy udzielaniu świadczeń zdrowotnych z zakresu anestezjologii i intensywnej terapii w zakładach opieki zdrowotnej i anestezjologia została pierwszą specjalnością w Polsce, której standardy zostały prawnie usankcjonowane. Standardy te były jednym z postulatów strajkujących anestezjologów po koniec lat 90. Dzięki wprowadzeniu standardów szpitale zmuszone były wymienić stary sprzęt i wyposażyć stanowiska do znieczulenia tak, aby odpowiadały współczesnym wymogom bezpieczeństwa.
Jak zostać anestezjologiem.
Otrzymanie tytułu specjalisty anestezjologii i intensywnej terapii wymaga ukończenia uczelni medycznej na wydziale lekarskim (dyplom lekarza), odbycia stażu podyplomowego, uzyskania pozytywnego wyniku Lekarskiego Egzaminu Końcowego (LEK) i odbycia 6-letniego szkolenia w zakresie anestezjologii i intensywnej terapii. Szkolenie zakończone jest egzaminem państwowym składającym się z części teoretycznej i praktycznej. Zagadnienia związane ze specjalizacją reguluje rozporządzenie Ministra Zdrowia z dnia 31 sierpnia 2020 r. w sprawie specjalizacji lekarzy i lekarzy dentystów ().
Świat.
Nie we wszystkich krajach anestezjolodzy zajmują się intensywną terapią np. w USA intensywna terapia to osobna specjalizacja. W Wielkiej Brytanii anestezjolodzy zajmują się intensywną terapią, ale na sali operacyjnej pracują bez pielęgniarek. W Holandii anestezjolog nadzoruje dwie sale operacyjne, znieczulenie prowadzą odpowiednio wyszkoleni „technicy”.

</doc>
<doc id="529484" url="https://pl.wikipedia.org/wiki?curid=529484" title="Zwalczanie chwastów">
Zwalczanie chwastów

Metody zwalczania chwastów:

</doc>
<doc id="529486" url="https://pl.wikipedia.org/wiki?curid=529486" title="Veltins-Arena">
Veltins-Arena

Veltins-Arena (dawniej Arena AufSchalke i FIFA WM-Stadion Gelsenkirchen) – stadion piłkarski znajdujący się w Gelsenkirchen w Niemczech.
Historia.
Został otwarty 13 sierpnia 2001 i jest jednym z najnowocześniejszych stadionów świata. 1 lipca 2005 została zmieniona nazwa z "Arena AufSchalke" na "Veltins-Arena". Podczas piłkarskich Mistrzostw Świata 2006 nosił nazwę "FIFA WM-Stadion Gelsenkirchen".
Dawna nazwa stadionu (Arena auf Schalke), zawierała błąd językowy - słówko "auf" jest kalką polskiego słowa "na" - Polacy z Zagłębia Ruhry chodzili "na Schalke", co znalazło odzwierciedlenie w nazwie stadionu.
Swoje mecze rozgrywa tutaj FC Schalke 04. Pojemność stadionu wynosi 61 481 w meczach klubowych, a 53 994 w meczach międzypaństwowych.
Żużel.
13 października 2007 na stadionie odbyło się żużlowe Grand Prix Niemiec - turniej kończący sezon 2007. Wokół murawy stadionu został zbudowany tor czasowy. Był to zarazem jubileuszowy - setny - turniej Grand Prix. Zwycięzca niemieckiej eliminacji, Andreas Jonsson, otrzymał nagrodę 100 000 $. W sezonie 2008 miał odbyć się również turniej GP, jednak ostatecznie przeniesiono go do Bydgoszczy z powodu złego stanu toru na stadionie w Gelsenkirchen. W Bydgoszczy zwyciężył Tomasz Gollob pieczętując zdobycie trzeciego miejsca w klasyfikacji generalnej mistrzostw.
Hokej na lodzie.
7 maja 2010 na stadionie Veltins-Arena odbył się mecz otwarcia Mistrzostwach Świata w hokeju na lodzie 2010. Mecz ten obejrzało 77 803 widzów, co stanowiło absolutny rekord frekwencji na meczu hokejowym do 11 grudnia 2010 kiedy rekord ten został poprawiony na meczu rozgrywek akademickich w USA.

</doc>
<doc id="529487" url="https://pl.wikipedia.org/wiki?curid=529487" title="Arena AufSchalke">
Arena AufSchalke



</doc>
<doc id="529491" url="https://pl.wikipedia.org/wiki?curid=529491" title="Orientacja sportowa">
Orientacja sportowa

Orientacja sportowa (OS, ang. "orienteering") – ogół dyscyplin sportowych, w których cechą wspólną jest nawigacja w terenie przy użyciu mapy i kompasu w celu pokonania w jak najkrótszym czasie trasy wyznaczonej przez punkty kontrolne. Najstarszą, a zarazem najpopularniejsza formą orientacji sportowej jest bieg na orientację. Dyscypliny orientacji sportowej zawierają się w ogólniejszym pojęciu imprez na orientację.
W Polsce organem kierującym działaniami związanymi z orientacją sportową jest Polski Związek Orientacji Sportowej (PZOS), a międzynarodowym organem zrzeszającym narodowe związki jest International Orienteering Federation (IOF).
Do dyscyplin orientacji sportowej oficjalnie zalicza się (dyscypliny uznane przez IOF):
Spośród innych form orientacji sportowej można wymienić np. radioorientację sportową lub rogaining.

</doc>
<doc id="529492" url="https://pl.wikipedia.org/wiki?curid=529492" title="Eimeria faurei">
Eimeria faurei

Eimeria faurei należy do królestwa protista, rodziny Eimeriidae, rodzaj Eimeria. Wywołuje u owiec i kóz chorobę pasożytniczą – kokcydiozę. Eimeria faurei pasożytuje w jelicie cienkim, jelicie ślepym oraz okrężnicy.

</doc>
<doc id="529495" url="https://pl.wikipedia.org/wiki?curid=529495" title="HDI-Arena">
HDI-Arena

HDI-Arena – stadion piłkarski znajdujący się w Hanowerze w Niemczech. Na co dzień używany przez klub Bundesligi – Hannover 96. Od 1954 do 2002 nazywał się Niedersachsenstadion; od 2002 do 2013 AWD-Arena.
Jego pojemność wynosi 48 933, a podczas Mistrzostw Świata 2006 w Niemczech 39 297.
Został zbudowany w 1954, a przed Mistrzostwami zmodernizowany. Architektami byli Richard Konwiarz i Heinz Goesmann.

</doc>
<doc id="529496" url="https://pl.wikipedia.org/wiki?curid=529496" title="Brian De Palma">
Brian De Palma

Brian De Palma, właśc. Brian Russell De Palma (ur. 11 września 1940 w Newark) – amerykański reżyser, scenarzysta i producent filmowy pochodzenia włoskiego.
Życie i twórczość.
Absolwent Uniwersytetu Columbia. Z karierą trwającą ponad 50 lat, jest najbardziej znany ze swojej pracy w gatunkach suspensów, dreszczowców psychologicznych i kryminałów. Do jego znanych filmów należą popularne hity kasowe, takie jak "Carrie" (1976), "W przebraniu mordercy" (1980), "Człowiek z blizną" (1983), "Nietykalni" (1987) i "" (1996).
De Palma jest często wymieniany jako czołowy członek pokolenia reżyserów filmowych Nowego Hollywood. Jego styl reżyserski często wykorzystuje cytaty z innych filmów lub stylów kinowych i nosi wpływ twórców filmowych, takich jak Alfred Hitchcock i Jean-Luc Godard. Jego filmy były krytykowane za ukazaną w nich przemoc i treści seksualne, ale miały też wpływowych zwolenników w osobach takich krytyków jak Roger Ebert i Pauline Kael.
W 1969 otrzymał nagrodę Srebrnego Niedźwiedzia na 19. MFF w Berlinie za komedię "Pozdrowienia" ("Greetings", 1968) z udziałem młodego Roberta De Niro. W 1981 za realizację "W przebraniu mordercy" (1980) zdobył nominację do Saturna jako najlepszy reżyser. W 1988 za "Nietykalnych" (1987) był nominowany do Césara w kategorii najlepszy film zagraniczny.

</doc>
<doc id="529500" url="https://pl.wikipedia.org/wiki?curid=529500" title="Fritz-Walter-Stadion">
Fritz-Walter-Stadion

Fritz-Walter-Stadion – stadion znajdujący się w Kaiserslautern w Niemczech.
Historia.
Stadion został otwarty w 1920. Był wielokrotnie przebudowywany i modernizowany, a w 1985 zyskał swoją obecną nazwę, która pochodzi od nazwiska Fritza Waltera, kapitana reprezentacji Niemiec na Mistrzostwach Świata w 1954. Należy do klubu 1. FC Kaiserslautern. Przed stadionem stoi pomnik, przedstawiający pięciu piłkarzy klubu, którzy wywalczyli dla Niemiec mistrzostwo świata w 1954.
Arena Mistrzostw Świata 2006.
Podczas Mistrzostw Świata 2006 pojemność trybun ustalono na 39 820. Podczas MŚ stadion był areną pięciu spotkań:

</doc>
<doc id="529505" url="https://pl.wikipedia.org/wiki?curid=529505" title="RheinEnergieStadion">
RheinEnergieStadion

RheinEnergieStadion – stadion piłkarski znajdujący się w Kolonii w Niemczech.
Należy on do klubu 1. FC Köln. Jego pojemność wynosi podczas rozgrywek klubowych 50 324, a 46 000 podczas meczów międzypaństwowych.
Stadion został otwarty 16 września 1923. Przed Mistrzostwami Świata 2006 został zmodernizowany.

</doc>
<doc id="529511" url="https://pl.wikipedia.org/wiki?curid=529511" title="Pistolet HK VP70">
Pistolet HK VP70

Volkspistole 70 (VP70) – niemiecki pistolet automatyczny produkowany przez firmę Heckler und Koch w latach 1970 – 1984.
Historia.
Pistolet VP70 został skonstruowany pod koniec lat 60. Koncepcja tej broni jest wzorowana na skonstruowanym w ZSRR pistolecie APS. Podobnie jak on VP70 został wyposażony w kolbę-kaburę i posiada możliwość prowadzenia ognia seriami.
Konstruktorzy VP70 pragnęli skonstruować broń o niewielkich rozmiarach, ale dużej sile ognia. VP70 był pierwszym pistoletem wyposażonym w szkielet wykonany z tworzywa sztucznego. Wewnątrz chwytu umieszczono magazynek o bardzo dużej jak na ówczesne czasy pojemności 18 naboi. Po dołączeniu kolby mechanizm spustowy automatycznie przestawiał się na prowadzenie ognia seriami trójstrzałowymi. Zastosowanie ogranicznika długości serii miało wyeliminować główne wady pistoletów automatycznych – duży rozrzut i problemy z opanowaniem broni o dużej szybkostrzelności.
Produkcję VP70 uruchomiono w 1970 roku. Nowy pistolet automatyczny wzbudzał duże zainteresowanie, ale zamówienia były niewielkie. Pomimo że VP70 był jednym z najbardziej udanych pistoletów automatycznych to jednak nadal był obarczony wadami tego rodzaju broni. Bez kolby był bronią samopowtarzalną, o rozmiarach większych niż inne typowe pistolety samopowtarzalne, po dołączeniu kolby jego rozmiary były większe niż miniaturowego pistoletu maszynowegu MP5K, posiadającego znacznie większą siłę ognia.
W 1971 roku rozpoczęto produkcję zmodyfikowanych wersji VP70M i VP70Z. Wersja VP70M (od Militär), była bronią samoczynno-samopowtarzalną, a podstawowa różnicą w stosunku do VP70 było zastosowanie lufy poligonalnej w miejsce klasycznej lufy gwintowanej. Wersja VP70Z (Zivil) była pozbawiona możliwości prowadzenia ognia seriami i dołączenia kolby.
Zmodernizowane wersje VP70 także nie odniosły sukcesu. Niewielka liczba VP70Z znalazła się na uzbrojeniu niemieckiej policji, a VP70M poza RFN były używane w niewielkich ilościach przez różne formacje specjalne, ale żadna z nich nie przyjęła go oficjalnie do uzbrojenia. W 1984 roku wobec braku perspektyw na znalezienie kolejnych nabywców produkcję VP70 zakończono.
Opis.
VP70 był bronią samoczynno-samopowtarzalną. Zasada działania oparta o odrzut zamka swobodnego. Mechanizm spustowy z wyłącznym samonapinaniem (DAO). Bezpiecznik w formie kołka w miejscu połączenia kabłąka spustowego z chwytem. Przełącznik rodzaju ognia znajdował się na przedniej, górnej części kolby.
VP70 był zasilany z wymiennego, jednorzędowego magazynka pudełkowego o pojemności 18 naboi, umieszczonego w chwycie. Zaczep magazynka w dolnej części chwytu. Po wystrzeleniu ostatniego naboju zamek zatrzymywany był w tylnym położeniu przez zatrzask zamkowy.
Lufa gwintowana, w wersjach VP70Z i VP70M poligonalna.
Przyrządy celownicze mechaniczne (muszka i szczerbinka).

</doc>
<doc id="529517" url="https://pl.wikipedia.org/wiki?curid=529517" title="Fuchsia">
Fuchsia



</doc>
<doc id="529518" url="https://pl.wikipedia.org/wiki?curid=529518" title="Pożyczka moskiewska">
Pożyczka moskiewska



</doc>
<doc id="529520" url="https://pl.wikipedia.org/wiki?curid=529520" title="Keson">
Keson



</doc>
<doc id="529521" url="https://pl.wikipedia.org/wiki?curid=529521" title="Circaea">
Circaea



</doc>
<doc id="529522" url="https://pl.wikipedia.org/wiki?curid=529522" title="Chamerion">
Chamerion



</doc>
<doc id="529523" url="https://pl.wikipedia.org/wiki?curid=529523" title="Chamaenerion">
Chamaenerion



</doc>
<doc id="529524" url="https://pl.wikipedia.org/wiki?curid=529524" title="Epilobium">
Epilobium



</doc>
<doc id="529527" url="https://pl.wikipedia.org/wiki?curid=529527" title="Oenothera">
Oenothera



</doc>
<doc id="529528" url="https://pl.wikipedia.org/wiki?curid=529528" title="Ciudad Bolivar">
Ciudad Bolivar



</doc>
<doc id="529529" url="https://pl.wikipedia.org/wiki?curid=529529" title="Elaine S. Edwards">
Elaine S. Edwards



</doc>
<doc id="529533" url="https://pl.wikipedia.org/wiki?curid=529533" title="Jan Maćkowski">
Jan Maćkowski

Jan Maćkowski (ur. 23 listopada 1902 w Grzybnie k. Torunia, zm. 29 sierpnia 1952 w Wadowicach) – ksiądz katolicki, przełożony polskich pallotynów w latach 1934-1947.
Po ukończeniu pallotyńskego Collegium Marianum w Wadowicach, Jan Maćkowski wstąpił do pallotynów w 1923. Studia filozoficzne odbywał w Wadowicach, a teologiczne na Uniwersytecie Gregoriańskim w Rzymie.
Święcenia kapłańskie przyjął 29 lipca 1929 w Rzymie z rąk bp. Ignacego Dubowskiego z Łucka.
Po powrocie z Włoch ks. Maćkowski przez dwa lata był prefektem w Collegium Marianum, a przez kolejne dwa rektorem pallotyńskiego domu w Chełmnie.
Ks. Jan Maćkowski 28 maja 1934 został mianowany superiorem Polskiej Regii pallotynów, a 4 kwietnia 1935 prowincjałem nowo utworzonej Polskiej Prowincji Chrystusa Króla.
Po zdobyciu Warszawy przez Niemców we wrześniu 1939 ks. Maćkowski zamieszkał w domu przy ul. Długiej w Warszawie, skąd rządził prowincją do wybuchu powstania warszawskiego w 1944. 
Podczas okupacji hitlerowskiej ks. Maćkowski był też wykładowcą w tajnym seminarium duchownym w Świdrze.
Urząd prowincjała pełnił do 1947. W latach 1948-1950 był profesorem w Wyższym Seminarium Duchownym w Ołtarzewie. Przez ostatnie dwa lata życia był misjonarzem ludowym.
Ks. Jan Maćkowski zmarł 29 sierpnia 1952 w Wadowicach i tam został pochowany.

</doc>
<doc id="529535" url="https://pl.wikipedia.org/wiki?curid=529535" title="Maturin">
Maturin



</doc>
<doc id="529536" url="https://pl.wikipedia.org/wiki?curid=529536" title="Tomasz Mącior">
Tomasz Mącior

Tomasz Mącior (ur. 16 grudnia 1897 w Szynwałdzie k. Tarnowa, zm. latem 1942 w Nowosadach) – ksiądz katolicki, przełożony polskich pallotynów w latach 1932-1934, redaktor "Przeglądu Katolickiego" i "Królowej Apostołów".
Ks. Tomasz Mącior ukończył pallotyńskie gimnazjum Collegium Marianum w Wadowicach. Studia filozoficzno-teologiczne odbył w Wadowicach i Uniwersytecie Gregoriańskim w Rzymie.
Święcenia kapłańskie przyjął 19 kwietnia 1924 w Rzymie.
Ks. Mącior w Polsce wykładał przez dwa lata teologię dogmatyczną w pallotyńskim Seminarium Duchownym (w tym czasie mieszczącym się w wadowickim Collegium Marianum). 
W 1926 został mianowany rektorem pallotyńskiego domu w Warszawie przy ul. Skaryszewskiej. W roku następnym został mianowany redaktorem "Przeglądu Katolickiego".
Na kapitule generalnej w 1931 został wybrany sekretarzem generalnym. 
W latach 1932-1934 ks. Tomasz Mącior pełnił funkcję superiora Polskiej Regii pallotynów.
Następnie był proboszczem w Nowosadach na Polesiu, jednocześnie w latach 1934-1939 był redaktorem "Królowej Apostołów".
W lipcu lub sierpniu 1942 ks. Tomasz Mącior został rozstrzelany przez Niemców w Baranowiczach i tam został pochowany na cmentarzu prawosławnym.

</doc>
<doc id="529537" url="https://pl.wikipedia.org/wiki?curid=529537" title="Zieliński (nazwisko)">
Zieliński (nazwisko)

Zieliński (forma żeńska: Zielińska, liczba mnoga: Zielińscy) – polskie nazwisko notowane od 1424 roku.
Etymologia nazwiska.
Nazwisko powstało do nazwy miejscowej "Zieleń, Zieleniec" (kilka wsi).
Rody szlacheckie.
Zielińscy są wymieniani jako klejnotni następujących Herbów:
Demografia.
Zgodnie z serwisem heraldycznym nazwiskiem tym w Polsce na początku lat 90. XX w. pod względem liczby osób o danym nazwisku zarejestrowanych w bazie PESEL posługiwało się 85 988 osób. Taka liczba osób legitymujących się nazwiskiem Zieliński plasuje je na pozycji 9. wśród najpopularniejszych nazwisk w Polsce. Według bazy PESEL w 2015 roku nosiło je 58 771 Polek i 57 605 Polaków, co w sumie daje 116 376 osób. W tym okresie było to dziewiąte pod względem popularności nazwisko w Polsce.

</doc>
<doc id="529538" url="https://pl.wikipedia.org/wiki?curid=529538" title="Prądnica obcowzbudna">
Prądnica obcowzbudna

Prądnica obcowzbudna – maszyna prądu stałego, której uzwojenie wzbudzenia zasilane jest z zewnętrznego źródła lub wyposażona jest w magnesy trwałe.
Prąd wzbudzenia prądnicy obcowzbudnej nie zależy od prądu twornika. Wartość prądu w uzwojeniu wzbudzenia powinna być kontrolowana przez regulator wzbudzenia. Jako regulator ten może służyć specjalnie skonstruowany opornik o zmiennej wartości rezystancji lub układ przekształtnikowy. Gwałtowna zmiana prądu w obwodzie wzbudzenia, spowodowana np. rozwarciem zestyków spowoduje zaindukowanie się siły elektromotorycznej, której zbyt duża wartość może być niebezpieczna dla maszyny, może doprowadzić do uszkodzenia izolacji.
Podstawę przy określaniu właściwości prądnicy stanowi charakterystyka biegu jałowego U0=f(Iw), której kształt jest podobny do charakterystyk magnesowania ferromagnetyków.
Podczas wirowania twornika z prędkością n strumień wytworzony w uzwojeniu wzbudzenia Φ przenika uzwojenie twornika indukując w nim siłę elektromotoryczną
gdzie:
Napięcie na zaciskach twornika zależy od wartości indukowanej w nim siły oraz prądu twornika. Przy wzroście obciążenia zwiększa się wpływ oddziaływania twornika oraz wartość spadku napięcia na rezystancji własnej uzwojeń twornika i przewodów doprowadzeń. W trakcie stabilnej pracy, na zaciskach prądnicy pojawi się napięcie:
gdzie:
Zmienność napięcia prądnicy obcowzbudnej określono:
Cechą prądnic obcowzbudnych jest stosunkowo duża wartość prądu zwarcia, która jest ograniczana tylko rezystancją obwodu twornika tj. rezystancją uzwojeń twornika, rezystancją uzwojeń dodatkowych połączonych szeregowo z twornikiem, rezystancją doprowadzeń i rezystancją przejścia szczotka komutator.
Ponieważ siła elektromotoryczna jest proporcjonalna do wartości prędkości obrotowej, prądnice obcowzbudne są często wykorzystywane jako przetwornik prędkości obrotowej w sygnał elektryczny.

</doc>
<doc id="529540" url="https://pl.wikipedia.org/wiki?curid=529540" title="DNS Amplification">
DNS Amplification

Atak DNS Amplification - odmiana ataku DDoS, polegająca na wysłaniu zapytań do serwerów DNS ze sfałszowanym adresem zwrotnym (spoofing). Najczęściej wykorzystuje się do tego sieć przejętych przez agresora komputerów (botnet). Serwery DNS, w odpowiedzi na dziesiątki lub nawet setki tysięcy zapytań kierowanych z komputerów agresora, wysyłają odpowiedzi na jeden komputer, cel ataku włamywacza, "zapychając" jego łącze, pamięć i moc obliczeniową. Atakowany ma małe możliwości obrony przed takim atakiem, gdyż odfiltrowanie odpowiedzi od DNS na odpowiedzi na zadane i na niezadane pytanie jest praktycznie niemożliwe, a nawet gdyby było nie spowoduje to odciążenia zakończenia sieciowego.
W maju 2006 w ten właśnie sposób zostało zaatakowane i doprowadzone do upadku przedsiębiorstwo Blue Security, które walczyło ze spamem.

</doc>
<doc id="529542" url="https://pl.wikipedia.org/wiki?curid=529542" title="Red Bull Arena (Lipsk)">
Red Bull Arena (Lipsk)

Red Bull Arena – stadion znajdujący się w Lipsku w Niemczech. Swoje mecze w roli gospodarza rozgrywa na nim RB Leipzig, grający w 1. Bundeslidze. Pojemność od roku 2015 wynosi 42 959 (wcześniej 44 345).
Obiekt powstał w miejscu istniejącego od 1956 roku Zentralstadion, mogącego pomieścić 100 000 widzów. Przed Mistrzostwami Świata 2006 stadion został zlikwidowany, a w pozostałej po nim niecce wybudowano nowy obiekt oddany do użytku w marcu 2004 roku również pod nazwą "Zentralstadion". 24 lipca 2010 roku po wykupieniu praw do nazwy przez Red Bull GmbH stadion zmienił nazwę na "Red Bull Arena".

</doc>
<doc id="529543" url="https://pl.wikipedia.org/wiki?curid=529543" title="Findis">
Findis



</doc>
<doc id="529544" url="https://pl.wikipedia.org/wiki?curid=529544" title="Joseba Etxeberria">
Joseba Etxeberria

Joseba Andoni Etxeberria Lizardi (baskijska wymowa: []; ur. 5 września 1977 w Elgoibar) – hiszpański piłkarz narodowości baskijskiej, grający na pozycji napastnika lub pomocnika w klubie Athletic Bilbao występującym w Primera Division. Swoją piłkarską karierę rozpoczynał w 1995 roku jako junior Real Sociedad.
W 1995 roku rozegrał 7 meczów w podstawowym składzie klubu. W tym samym roku za około 4 miliony dolarów przeszedł do zespołu Athletic Bilbao. Piłkarz wzbudził zainteresowanie klubu swoimi wynikami w reprezentacji, a także tym, że był z pochodzenia Baskiem (Athletic Bilbao to zespół, w którym grają piłkarze będący z pochodzenia Baskami).
W swoim debiutanckim sezonie w Athletic Bilbao zagrał 33 spotkania, w których strzelił 7 bramek. Etxeberria stawał się coraz bardziej kluczową postacią w klubie 8-krotnego mistrza Hiszpanii. Nie osiągnął on jednak w Rojiblancos wielu sukcesów oprócz wicemistrzostwa Hiszpanii w 1998 roku.
Piłkarz solidnie się przyczynił do tego sukcesu, strzelając 11 bramek. Pomimo zainteresowania czołowych klubów Primera Division Etxebe pozostał nadal wierny barwom drużyny. Athletic Bilbao zapadło w stan stagnacji i zamiast walki o najwyższe cele broniło się najczęściej przed spadkiem. Exteberria swoją lojalnością wyrósł na idola i legendę klubową, a swoimi umiejętnościami i doświadczeniem wspierał drużynę w walce o utrzymanie pozycji.
W 2009 roku zespół Baska dotarł do finału Puchar Hiszpanii, trafiając na Dumę Katalonii. Los nie dał szansy zrewanżowania się drużynie z Baskonii za pamiętny finał w 1985 roku i Etxebe musiał się zadowolić tylko tytułem finalisty.
Napastnik Athletic Bilbao postanowił całe swoje wynagrodzenie za sezon 2009/2010 przekazać na konto fundacji działającej przy baskijskim zespole. Joseba Etxeberria po następnym sezonie kończy swoją długą przygodę z Athletic Bilbao i postanowił takim gestem podziękować kibicom i działaczom za zaufanie, jakim go obdarzyli i za wszystkie spędzone wspólnie lata.
Kariera reprezentacyjna.
Pierwszym międzynarodowym sukcesem (i jedynym) było zajęcie 4. miejsca na Mistrzostwa Świata U-20 w Katarze. Sam piłkarz zdobył w 6 meczach 7 bramek, co przyczyniło się do zdobycia przez niego tytułu króla strzelców oraz została przylepiona mu łatka nieźle zapowiadającego się gracza (w rzeczywistości ten przydomek ciągnął się przez cała karierę i mimo niebanalnych umiejętności nie był w stanie wesprzeć Hiszpanii).
Na debiut w dorosłej reprezentacji musiał poczekać 2 lata. Etxeberria po raz pierwszy zagrał w seniorskiej reprezentacji w 1997 r., w meczu przeciwko Rumunii, strzelając bramkę na wagę remisu (mecz zakończył się wynikiem 1:1). Wystąpił na Mundialu 1998 (Hiszpanie ukończyli turniej na fazie grupowej), Euro 2000 (dotarli do ćwierćfinału, gdzie doznali porażki 2:1 z późniejszymi – Francją oraz na Euro w Portugalii. Karierę reprezentacyjną zakończył po tym turnieju. W sumie rozegrał 53 mecze i strzelił 12 bramek.
Piłkarz także występuje w niezrzeszonej w FIFA reprezentacji Kraju Basków. Pierwszy mecz rozegrał w 1998 przeciwko Urugwajowi. W sumie rozegrał 11 spotkań w reprezentacji (rekord) i strzelił 2 bramki.

</doc>
<doc id="529545" url="https://pl.wikipedia.org/wiki?curid=529545" title="Zaandam">
Zaandam



</doc>
<doc id="529548" url="https://pl.wikipedia.org/wiki?curid=529548" title="Mérida">
Mérida



</doc>
<doc id="529550" url="https://pl.wikipedia.org/wiki?curid=529550" title="Max-Morlock-Stadion">
Max-Morlock-Stadion

Grundig Stadion (pierwotnie Städtisches Stadion; od 1945 do 1961 Victory-Stadium; od 1961 do 1991 Städtisches Stadion; od 1991 do 2006 Frankenstadion; od 2006 do 2012 easyCredit-Stadion; od 2012 do 2013 Stadion Nürnberg) – wielofunkcyjny stadion znajdujący się w Norymberdze w Niemczech. Należy do drużyny 1. FC Nürnberg.
Został zbudowany w 1928 według projektu Ottona Ernsta Schweizera. Przed Mistrzostwami Świata 2006 został zmodernizowany.

</doc>
<doc id="529551" url="https://pl.wikipedia.org/wiki?curid=529551" title="EasyCredit-Stadion">
EasyCredit-Stadion



</doc>
<doc id="529552" url="https://pl.wikipedia.org/wiki?curid=529552" title="Agustín Delgado">
Agustín Delgado

Agustín Javier Delgado Chala (ur. 23 grudnia 1974) – ekwadorski piłkarz grający na pozycji napastnika. Swoją karierę piłkarską rozpoczął w 1992 roku w ekwadorskim klubie Barcelona SC. Początkowo był przede wszystkim związany z ligą ekwadorską, grając także w klubie Nacional Quito. Potem występował też w lidze meksykańskiej w takich klubach jak Cruz Azul czy Necaxa Aguascalientes. W 2001 roku zainteresował się nim angielski Southampton.
Tuż przed Mistrzostwami Świata 2002 piłkarz doznał poważnej kontuzji i jego występ stanął pod znakiem zapytania. Mimo tego, że wszyscy lekarze zdecydowanie odradzali mu udział w tym turnieju, postanowił zagrać z kontuzją. Przed meczami brał specjalne środki, które łagodziły ból, jednakże kontuzja stawała się coraz bardziej uciążliwa, co miało bardzo poważne konsekwencje w późniejszym okresie jego kariery. Po mundialu piłkarz był całkowicie niezdolny do gry w swoim angielskim Southamptonie.
W 2004 roku powrócił do Ekwadoru, gdzie zaczął grać dla klubu Aucas Quito. Piłkarz znowu powrócił do dobrej formy i po jednym sezonie w lidze ekwadorskiej szybko został wykupiony przez meksykański klub UNAM Pumas, z którym od razu zdobył tytuł mistrza kraju.
Na początku 2005 roku ponownie powrócił do klubu, w którym grał na początku swojej kariery – Barcelona SC. Oczekiwania prezesów oraz kibiców wobec piłkarzy Barcelony były bardzo wysokie. Liczono na to, że klub zdobędzie tytuł mistrza Ekwadoru i całkowicie zdominuje rozgrywki ligowe. Tak się jednak nie stało.
Po sezonie w Barcelonie piłkarz przeszedł do LDU Quito, jednej z drużyn ligi ekwadorskiej, która odnosiła i odnosi sukcesy zarówno w kraju, jak i na arenie międzynarodowej w takich turniejach jak chociażby Copa Libertadores czy Copa Sudamericana. W 2009 roku został piłkarzem Emeleku Guayaquil.
W reprezentacji Ekwadoru zagrał 70 meczów i strzelił 31 goli.

</doc>
<doc id="529553" url="https://pl.wikipedia.org/wiki?curid=529553" title="Cieśnina Morotai">
Cieśnina Morotai

Cieśnina Morotai () – cieśnina w Indonezji na Oceanie Spokojnym; oddziela wyspy Halmahera i Morotai; długość ok. 35 km, szerokość 15–25 km. 

</doc>
<doc id="529554" url="https://pl.wikipedia.org/wiki?curid=529554" title="San Cristóbal">
San Cristóbal



</doc>
<doc id="529555" url="https://pl.wikipedia.org/wiki?curid=529555" title="Mercedes-Benz Arena">
Mercedes-Benz Arena

Mercedes-Benz Arena – stadion znajdujący się w Stuttgarcie w Niemczech. Należy do drużyny VfB Stuttgart. 
Został zbudowany w 1933. Do 1993 stadion nosił nazwę "Neckarstadion". Do 2008 stadion nosił nazwę "Gottlieb-Daimler-Stadion". W roku 1993 obiekt był areną lekkoatletycznych mistrzostw świata, a w 1986 mistrzostw Europy. Nowa nazwa została przyjęta na cześć niemieckiego konstruktora i przemysłowca Gottlieba Daimlera. Przed Mistrzostwami Świata 2006 został zmodernizowany.
W 1986 odbyły się tu Mistrzostwa Europy w Lekkoatletyce.

</doc>
<doc id="529557" url="https://pl.wikipedia.org/wiki?curid=529557" title="Esmeraldas">
Esmeraldas



</doc>
<doc id="529558" url="https://pl.wikipedia.org/wiki?curid=529558" title="Jewgienij Iljin">
Jewgienij Iljin

Jewgienij Aleksandrowicz Iljin ros. Евгений Александрович Ильин, (ur. 17 sierpnia 1937 w Kuźniecku, w obwodzie penzeńskim ZSRR) – pułkownik służby medycznej, był członkiem radzieckiego korpusu kosmonautów.
Wykształcenie.
W 1955 w Moskwie ukończył szkołę średnią, a później został słuchaczem Wojskowej Akademii Medycznej im. S. M. Kirowa w Leningradzie. W 1961 został absolwentem wydziału szkolącego lekarzy lotniczych.
Kariera zawodowa.
Po studiach został młodszym pracownikiem naukowym w jednym z laboratoriów Instytutu Medycyny Lotniczej i Kosmicznej Lotnictwa Wojskowego. W latach 1961–1964 zajmował się tematem fizjologicznych podstaw różnych wariantów atmosfery dla statków kosmicznych. 
W styczniu 1964 Iljin został oddelegowany do Ministerstwa Zdrowia ZSRR (do Instytutu Problemów Medyczno-Biologicznych). Pozostał jednak w czynnej służbie wojskowej. Od 1965 brał udział w przygotowywaniu eksperymentów biologicznych przeprowadzanych zarówno na bezzałogowych jak i załogowych statkach kosmicznych m.in. takich jak: Kosmos 110, Zond-9, Salut 1, Sojuz 12, Sojuz 13 i innych.
W lecie 1965 wśród lekarzy Instytutu Problemów Medyczno-Biologicznych ogłoszono nabór celowy do zaplanowanego na 1967 rok lotu statku serii Woschod. Miała to być 5-dniowa wyprawa, której program, praktycznie w całości, był poświęcony badaniom i eksperymentom medycznym. Iljin pomyślnie przeszedł badania w Centralnym Wojskowym Naukowo-Badawczym Szpitalu Lotnictwa (ЦВНИАГ) i otrzymał zgodę na rozpoczęcie przygotowań do lotu. Razem z nim wybrano jeszcze dwóch innych lekarzy – Aleksandra Kisielowa oraz Jurija Sienkiewicza. Ta trójka kandydatów rozpoczęła trening na makiecie statku Woschod jaką zainstalowano w IPMB. Równolegle kandydaci na kosmonautów brali udział w przygotowywaniu naukowego programu lotu. W 1966, w związku z decyzją o wcześniejszym zakończeniu realizacji programu Woschod przerwano szkolenie lekarzy w Instytucie Problemów Medyczno-Biologicznych, a grupę kandydatów do lotu rozformowano.
W 1967 został starszym pracownikiem naukowym IPMB. Prowadził m.in. badania nad wpływem na organizm człowieka podczas długotrwałego przebywania w warunkach podwyższonego stężenia dwutlenku węgla. Od października 1967 do marca 1969 był lekarzem-fizjologiem 13 radzieckiej wyprawy antarktycznej. W kwietniu 1970 w IPMB został jednym z kierowników programu biomedycznych badań na zwierzętach realizowanych podczas bezzałogowych lotów na statkach serii „Bion”. Miał duży wkład w przygotowanie programów naukowych i metodyk badawczych, które były wykorzystane na biosatelitach serii „Kosmos”. W kręgu zainteresowań Iljina była również mikrograwitacja i jej wpływ na organizm.
W latach 1978–1980 był współprzewodniczącym komitetu bioastronautyki Międzynarodowej Federacji Astronautycznej. Od 1980 kierował jednym z wydziałów Instytutu Problemów Medyczno-Biologicznych, a od kwietnia 1988 został Zastępcą Dyrektora Instytutu ds. naukowych. 6 kwietnia 1990 rozkazem Ministra Obrony ZSRR w stopniu pułkownika został przeniesiony do rezerwy.
Działalność w organizacjach naukowych.
Członek Rosyjskiego Towarzystwa Fizjologicznego im. I. P. Pawłowa. Należy do komitetu ds. kosmosu Rosyjskiej Akademii Nauk. Jest autorem lub współautorem ponad 120 prac naukowych.
Nagrody i odznaczenia.
W 1977 został laureatem Nagrody Państwowej w dziedzinie nauki i techniki.

</doc>
<doc id="529560" url="https://pl.wikipedia.org/wiki?curid=529560" title="Cieśnina Jailolo">
Cieśnina Jailolo

Cieśnina Jailolo () – cieśnina w Indonezji łącząca Morze Halmahera z Oceanem Spokojnym; oddziela wyspy Halmahera i Gebe; szerokość ok. 45 km. 

</doc>
<doc id="529564" url="https://pl.wikipedia.org/wiki?curid=529564" title="Mtab">
Mtab

mtab (, tablica zamontowanych systemów plików) – plik występujący w systemach z rodziny Unix, znajduje się zwykle w katalogu "/etc" i zawiera listę zamontowanych systemów plików. Plik ten ma format bardzo podobny do pliku fstab i jest automatycznie modyfikowany podczas użycia polecenia mount.
Przykładowy plik mtab.
Jeżeli system plików był zamontowany ręcznie, to ten plik zawiera wszystko co powinno znaleźć się w fstab, aby system plików był montowany automatycznie.

</doc>
<doc id="529567" url="https://pl.wikipedia.org/wiki?curid=529567" title="Fradique de Menezes">
Fradique de Menezes

Fradique de Menezes (ur. 21 marca 1942 w São Tomé) – polityk i prezydent Wysp Świętego Tomasza i Książęcej w latach 2001-2011, z krótką przerwą w 2003, kiedy na kilka dni został odsunięty od władzy w wyniku zamachu stanu. Od 1986 do 1987 pełnił funkcję ministra spraw zagranicznych.

</doc>
<doc id="529568" url="https://pl.wikipedia.org/wiki?curid=529568" title="Galathilion">
Galathilion



</doc>
<doc id="529572" url="https://pl.wikipedia.org/wiki?curid=529572" title="Jerzy Szczakiel">
Jerzy Szczakiel

Jerzy Szczakiel (ur. 28 stycznia 1949 w Grudzicach, zm. 1 września 2020 w Opolu) – polski żużlowiec, pierwszy polski indywidualny mistrz świata, wychowanek Kolejarza Opole.
Kariera.
Jerzy Szczakiel jest absolwentem Zespołu Szkół Mechanicznych w Opolu. Karierę żużlową rozpoczął w 1967 w Kolejarzu Opole, z którym był związany przez całą karierę i szybko zaczął odnosić sukcesy w tej dyscyplinie sportu: w 1969 wygrał Turniej o Srebrny Kask, zadebiutował w finale indywidualnych mistrzostw Polski 1969 w Rybniku, które zakończył na 5. miejscu oraz wygrał z Kolejarzem Opole II ligę i awansował do pierwszej ligi, a sezon później zajął z drużyną 3. miejsce w pierwszej lidze.
Rok 1971 był jednym z najlepszych w karierze Jerzego Szczakiela. 11 lipca 1971 na Stadionie Miejskim w Rybniku wraz z Andrzejem Wyglendą zdobył mistrzostwo świata par, na tym samym stadionie zdobył indywidualne wicemistrzostwo Polski oraz zadebiutował w finale indywidualnych mistrzostw świata w szwedzkim Göteborgu, które zakończył na 15. miejscu bez zdobyczy punktowej, a także zajął 3. miejsce w Turnieju o Złoty Kask oraz 2. miejsce w Memoriale Alfreda Smoczyka. Rok później, w 1972 w Lesznie został młodzieżowym indywidualnym wicemistrzem Polski. 
2 września 1973 na Stadionie Śląskim w Chorzowie odniósł swój największy sukces w karierze – po 20 biegach finału indywidualnych mistrzostw świata 1973 z 13 punktami niespodziewanie prowadził w tabeli wraz z utytułowanym nowozelandzkim żużlowcem Ivanem Maugerem, w związku z czym o rozstrzygnięciu finałowego turnieju zdecydował dodatkowy bieg, w którym zachodnioniemiecki sędzia Georg Traunspurger zbyt szybko puścił taśmę i na starcie Mauger „zaspał”, jednak na drugim łuku drugiego okrążenia zbliżył się do Szczakiela i zaatakował go od wewnętrznej. Zaliczył jednak upadek, i pomimo iż leżał na torze (wokół niego znajdowało się kilka osób z obsługi technicznej), Szczakiel kontynuował bieg i objechał ostatnie dwa okrążenia i po tych niecodziennych okolicznościach został pierwszym polskim indywidualnym mistrzem świata (w 2010 jego sukces powtórzył Tomasz Gollob, a w 2019 i 2020, oraz w 2022 Bartosz Zmarzlik). Sukces ten dał Szczakielowi 3. miejsce w Plebiscycie Przeglądu Sportowego 1973, w którym zdobył 753 552 głosy.
Potem nie odnosił już większych sukcesów, poza brązowym medalem drużynowych mistrzostw świata 1974 na Stadionie Śląskim w Chorzowie wraz z Janem Muchą, Zenonem Plechem i Andrzejem Jurczyńskim, drugim miejscem Turnieju o Puchar Rybnickiego Okręgu Węglowego 1974 oraz zwycięstwem w Turnieju o Łańcuch Herbowy Miasta Ostrowa Wielkopolskiego 1975. Karierę zakończył w 1979.
Osiągnięcia.
Indywidualne Mistrzostwa Świata
Drużynowe Mistrzostwa Świata
Mistrzostwa Świata Par
Indywidualne Mistrzostwa Polski
Młodzieżowe Indywidualne Mistrzostwa Polski
Drużynowe mistrzostwa Polski
Złoty Kask
Srebrny Kask
Inne ważniejsze turnieje.
Memoriał Alfreda Smoczyka w Lesznie
Turniej o Puchar Rybnickiego Okręgu Węglowego
Turniej o Łańcuch Herbowy Miasta Ostrowa Wielkopolskiego
Po zakończeniu kariery.
Po zakończeniu kariery żużlowej próbował swoich sił w roli trenera, od 2002 corocznie na torze w Opolu organizował turniej żużlowy „Mistrz Świata Jerzy Szczakiel zaprasza”. Bez powodzenia kandydował z listy Polskiego Stronnictwa Ludowego w wyborach samorządowych w 2014 i 2018 do sejmiku województwa opolskiego oraz w wyborach parlamentarnych w 2015 do Sejmu. Jerzy Szczakiel zmarł 1 września 2020 roku. Msza święta pogrzebowa odbyła się w kościele Matki Boskiej Fatimskiej w Opolu-Grudzicach. Żużlowiec został pochowany na cmentarzu parafialnym w Opolu-Grudzicach.
Upamiętnienie.
Imieniem Jerzego Szczakiela nazwano rondo na skrzyżowaniu obwodnicy Opola i ul. Strzeleckiej.
Na motywach jego biografii powstał film fabularny "Poza układem", nakręcony w 1977.

</doc>
<doc id="529573" url="https://pl.wikipedia.org/wiki?curid=529573" title="Stara Orla">
Stara Orla

Stara Orla ("Szpatnica") – struga, prawy dopływ Orli o długości 18,1 km.
Struga ma swe źródła w pobliżu wsi Konary, przepływa przez Golejewko, uchodzi do Orli w jej 23,3 km biegu.
Na całej długości płynie przez obszary rolnicze. 

</doc>
<doc id="529578" url="https://pl.wikipedia.org/wiki?curid=529578" title="Df (Unix)">
Df (Unix)

df () – uniksowy program wyświetlający informacje o wolnym miejscu na zamontowanych systemach plików. Informacje pobiera przepytując systemy plików, których adresy pobiera z mtab.
W GNU/Linuksie jest to część pakietu GNU Coreutils.
Przykładowy wynik programu "df" w GNU/Linuksie.
Opcja -h sprawia, że wyniki są podawane w jednostkach łatwych do odczytania (human-readable), zamiast domyślnie ilości bloków.

</doc>
<doc id="529581" url="https://pl.wikipedia.org/wiki?curid=529581" title="Cuenca (Ekwador)">
Cuenca (Ekwador)

Cuenca (pełna nazwa: "Santa Ana de los cuatro rios de Cuenca") – miasto w południowym Ekwadorze, w kotlinie śródgórskiej (Andy), przy Drodze Panamerykańskiej, stolica prowincji Azuay. Trzecie co do wielkości miasto Ekwadoru, około 345 tys. mieszkańców (2013). Ze względu na zabytkową zabudowę centrum znajduje się na liście światowego dziedzictwa UNESCO.
W mieście rozwinął się przemysł włókienniczy, chemiczny, spożywczy, odzieżowy.

</doc>
<doc id="529586" url="https://pl.wikipedia.org/wiki?curid=529586" title="LXXII Liceum Ogólnokształcące im. Jakuba Jasińskiego w Warszawie">
LXXII Liceum Ogólnokształcące im. Jakuba Jasińskiego w Warszawie



</doc>
<doc id="529588" url="https://pl.wikipedia.org/wiki?curid=529588" title="Kiss (snooker)">
Kiss (snooker)

Kiss (snooker) (ang. "pocałunek") − termin oznaczający w snookerze kontakt dwóch dowolnych bil.
Innym określeniem służącym do nazwania kontaktu dwóch bil jest "kanon".

</doc>
<doc id="529590" url="https://pl.wikipedia.org/wiki?curid=529590" title="Portoviejo">
Portoviejo

 
Portoviejo – miasto w zachodnim Ekwadorze, w dolinie rzeki Portoviejo (uchodzi do Oceanu Spokojnego), ośrodek administracyjny prowincji Manabí. Około 250 tys. mieszkańców.
Miasto ucierpiało wskutek trzęsienia ziemi w roku 2016.
W mieście rozwinął się przemysł spożywczy oraz włókienniczy. Działa tu port lotniczy Reales Tamarindos.

</doc>
<doc id="529593" url="https://pl.wikipedia.org/wiki?curid=529593" title="Miss (snooker)">
Miss (snooker)

Miss (ang. "chybienie") - sytuacja w snookerze polegająca na tym, że biała bila nie osiąga (nie zalicza) jako pierwszej tej bili, która powinna być zagrywana jako następna. "Miss" ma również miejsce wówczas, gdy biała bila po zagraniu nie zalicza żadnej bili na stole. Sędzia może ogłosić chybienie tylko gdy przewaga punktowa któregoś z zawodników jest mniejsza lub równa liczbie punktów pozostałych na stole. Jeżeli po faulu i doliczeniu punktów którykolwiek z zawodników potrzebuje do zwycięstwa przynajmniej jednego snookera, chybienie nie może zostać ogłoszone. 

</doc>
<doc id="529595" url="https://pl.wikipedia.org/wiki?curid=529595" title="Kościół św. Jana Chrzciciela i św. Jana Ewangelisty w Krakowie">
Kościół św. Jana Chrzciciela i św. Jana Ewangelisty w Krakowie

Kościół św. Jana Chrzciciela i św. Jana Ewangelisty – zabytkowy, rzymskokatolicki kościół sióstr prezentek znajdujący się w Krakowie, na Starym Mieście przy ul. św. Jana 7a. Kościół jest sanktuarium: Matki Bożej od Wykupu Niewolników, Matki Bożej Wolności, Matki Bożej Świętojańskiej, błogosławionej Zofii Czeskiej.
Historia.
Według tradycji kościół ten ufundował Piotr Włostowic w pierwszej połowie XII wieku. Kościół był wzmiankowany w księgach miejskich po raz pierwszy w 1308 roku początkowo jako filialny – należący do archiprezbiterów z kościoła Mariackiego. W 1325 roku został kościołem parafialnym. Został gruntownie przebudowany w połowie XVII wieku. Był ponownie konsekrowany w roku 1659.
W 1715 roku kościół został podarowany przez biskupa Kazimierza Łubieńskiego zgromadzeniu sióstr prezentek.
Po przeprowadzce sióstr do kościoła w latach 1715-1723, architekt Kacper Bażanka dokonał jego kolejnej przebudowy.
Wygląd.
Na fasadzie kościoła widnieje obraz Matki Boskiej Łaskawej pochodzący z XIX wieku.
W 2015 roku, podczas przeprowadzanych prac konserwatorskich zmieniono kolorystykę fasady z białej na różową. Zmiana ta nawiązuje do kolorystyki barokowej. Zmieniono także kolorystykę wnętrza..
Wnętrze.
Budynek jest orientowany, jednonawowy z wyodrębnionym mniejszym prezbiterium, zamkniętym półkoliście. W ołtarzu głównym, pochodzącym z 1730, znajduje się obraz obraz Matki Bożej Świętojańskiej, według tradycji przywieziony z Hiszpanii przez księcia Stanisława Radziwiłła. Po bokach znajdują się posągi św. Jana Chrzciciela i św. Jana Ewangelisty patronów kościoła oraz zawieszone są wota: polska karabela, turecka szabla z XVII wieku oraz dwie pary żelaznych kajdan z łańcuchami z XVIII wieku. Pozostawił je tutaj wybawiony z ciężkiej niewoli więzień. Od tego momentu obraz zaczęto nazywać Matką Boską od wykupu niewolników lub Matką Wolności. 9 maja 1965 arcybiskup Karol Wojtyła ukoronował postacie Matki Boskiej z Dzieciątkiem ze świętojańskiego wizerunku.
Ołtarze boczne są z okresu późnego baroku, wykonano je przed 1748 rokiem.
Polichromię sklepienia wykonał w 1959 roku Edward Mytnik, zastąpiła ona wcześniejszą z lat 20. XX wieku, którą zaprojektował i wykonał Zygmunt Milli.
W pomieszczeniach dawnej zakrystii kościelnej urządzono w 1998 roku według projektu Czesława Dźwigaja kaplicę, w której złożono relikwie założycielki zgromadzenia prezentek Sługi Bożej Matki Zofii Czeskiej.
Organy.
W świetle danych archiwalnych instrument zbudowany został pod koniec XVII lub na początku XVIII wieku. W 1715 roku, jak podaje księga inwentarzowa, "na chórze drewnianym znajdował się pozytyw". Z tego okresu zachowała się zapewne szafa organowa, natomiast analiza piszczałek dowodzi znacznych różnic w czasie ich powstania.
W "Księdze Kościoła i Zgromadzenia" znaleźć można następujące informacje na temat omawianego instrumentu: 
Pozytyw odnawiany był w latach: 1927, 1946 (strojenie) i 1960. Przypuszczalnie piszczałki z blachy cynkowej są pozostałością remontu mającego miejsce w 1927 roku.
Prospekt instrumentu ma charakter barokowy. Wieńczą go trzy okazałe rzeźby, z których środkowa przedstawia postać królewską (króla Dawida?), natomiast boczne wyobrażają muzykujących aniołów, z których jeden trzyma skrzypce (po lewej stronie), a drugi wiolonczelę (po prawej stronie). Proporcje rzeźb są nader duże w porównaniu z wielkością szafy organowej. Figura centralna ma bowiem 1 m wysokości, natomiast boczne – 80 cm. W prospekcie znajduje się 31 cynowych piszczałek, należących do głosu Octawa 4’.

</doc>
<doc id="529598" url="https://pl.wikipedia.org/wiki?curid=529598" title="On (snooker)">
On (snooker)

On (ang. "dostępne") − określenie snookerowe, oznaczające wszystkie bile na stole, które zagrywający zawodnik może zaliczyć poprzez bezpośrednie uderzenie w nie - np. bile czerwone (znajdujące się na obrzeżach trójkąta) na stole w momencie, gdy zawodnik otwiera frame'a. 

</doc>
<doc id="529600" url="https://pl.wikipedia.org/wiki?curid=529600" title="Thomas Burton Bottomore">
Thomas Burton Bottomore

Thomas Burton Bottomore (1920 - 1992), brytyjski socjolog marksistowski. Wykładał w London School of Economics (1952-1964), był sekretarzem w Międzynarodowym Stowarzyszeniu Socjologiczne (International Sociological Association) (1953-1959), a w latach 1968-1985 profesorem na Uniwersytecie w Sussex.

</doc>
<doc id="529601" url="https://pl.wikipedia.org/wiki?curid=529601" title="Thomas Bottomore">
Thomas Bottomore



</doc>
<doc id="529602" url="https://pl.wikipedia.org/wiki?curid=529602" title="Frank albański">
Frank albański

Frank albański – albańska jednostka monetarna w latach 1925–1947, dzieląca się na 100 qindar ar, od 1926 r. współobiegająca razem ze wprowadzonym w tym roku lekiem. Stanowiła równowartość 5 leków.
W momencie wprowadzenia była równa frankowi francuskiemu. Należała do systemu waluty złotej. Jeden frank odpowiadał 0,290323 grama czystego złota.
Historia.
Przed wprowadzeniem franka, Albania nie posiadała własnej waluty, posługiwano się m.in. koronami austro-węgierskimi, w obiegu były również monety francuskie, włoskie, serbskie, jak również brytyjskie suwereny, oraz talary Marii Teresy.
Albański parlament przyznał Narodowemu Bankowi Albanii prawo emitowania banknotów, jak również złotych i srebrnych monet w 1925. W lutym 1926 frank został wprowadzony do obiegu.
W 1939 w następstwie okupacji Albanii przez Włochy, całkowicie odstąpiono od systemu waluty złotej: zniesiono wymienialność banknotów na złoto i wprowadzono stały kurs franka do lira (1 frank = 6,25 lirów). Frank pozostał prawnym środkiem płatniczym.
W 1945 wypowiedziano umowy łączące walutę albańską z włoską. Rozpoczęto stemplowanie przedwojennych banknotów 20-frankowych oraz okupacyjnych dwudziesto- i stufrankowych, unieważniając następnie te, które stempla nie posiadały.
Frank albański został zlikwidowany w 1947 i zastąpiony jednolitym nowym lekiem po kursie 1 frank = 9 leków.
Monety.
W latach 1926-1938 bito następujące monety, których nominał wyrażony był we frankach albańskich:
Wydane zostały zarówno monety obiegowe, jak następujące emisje okolicznościowe:
Banknoty.
W 1926 Narodowy Bank Albanii wyemitował serię niedatowanych banknotów, na którą składały się nominały: 1 frank / 5 leków (wkrótce wycofany), 5 franków, 20 franków i 100 franków.
W 1939, w czasie włoskiej okupacji, przedrukowano banknot stufrankowy umieszczając orła w miejscu wizerunku Ahmeda Zogu.
W latach 1939–1940 wyemitowano nowe banknoty o nominałach 5, 20 i 100 franków posiadające znak wodny przedstawiający wizerunek króla włoskiego.
Ostatnia seria albańskich banknotów frankowych, datowana na 1945 i wprowadzona do obiegu w 1946, obejmowała nominały 5, 20, 100 i 500 franków i przedstawiała wizerunek Skanderbega.

</doc>
<doc id="529604" url="https://pl.wikipedia.org/wiki?curid=529604" title="Erik Ohlsson">
Erik Ohlsson

Erik Ohlsson (ur. 2 lipca 1975 w Örebro w Szwecji) – główny gitarzysta szwedzkiej punkrockowej grupy muzycznej Millencolin.
Erik jest również głównym projektantem okładek płyt, koszulek zespołu oraz twórcą strony internetowej. Pracuje również jako projektant graficzny w Eckhouse Design. Erik był również montażystą widea zepsołu "Hi8 Adventures", które wydane zostało w 1998. Gitarzysta uprawia skateboarding, tak jak inni członkowie zespołu (jedynie Fredrik Larzon nie jeździ na deskorolce).

</doc>
<doc id="529609" url="https://pl.wikipedia.org/wiki?curid=529609" title="Wiesław Jaguś">
Wiesław Jaguś

Wiesław Jaguś (ur. 13 września 1975 w Toruniu) – polski żużlowiec.
Kariera żużlowa.
Karierę żużlową rozpoczął w 1992 w barwach Apatora Toruń, z którym to klubem był związany przez całą sportową karierę. Oprócz ligi polskiej, startował także w Szwecji (Rospiggarna Hallstavik) oraz epizodycznie w Rosji (Wostok Władywostok).
Jaguś kilkukrotnie reprezentował barwy Polski na arenie międzynarodowej. W 1996 bez powodzenia wystąpił w finale mistrzostw świata juniorów w Olching (Niemcy). W 2002 z klubem zajął trzecie miejsce w Klubowym Pucharze Europy. W 2006 zdobył dla Polski złoto Mistrzostw Europy Par. W 2008 powołany został przez Marka Cieślaka do kadry narodowej, z którą zdobył srebrny medal w Drużynowym Pucharze Świata.
W 2004 miał okazję wystąpić z „dziką kartą” w jednym z turniejów wyłaniających mistrza świata – w GP Europy we Wrocławiu. Dwa lata później wystąpił w GP Polski w Bydgoszczy i zajął czwarte miejsce. W sezonie 2007 startował w cyklu jako jego stały uczestnik. W turnieju o GP Włoch niespodziewanie zajął 3. miejsce, a całą rywalizację o tytuł Indywidualnego Mistrza Świata skończył na 11 miejscu. W sezonie 2008 ponownie otrzymał „dziką kartę” na Grand Prix Polski w Bydgoszczy (zajął ósme miejsce).
Wiesław Jaguś znany jest jednak przede wszystkim z dobrych występów w meczach ligowych. Ze swoją drużyną zdobył dziesięć medali Drużynowych Mistrzostw Polski – złoty w 2001 oraz 2008, 5 srebrnych (1995, 1996, 2003, 2007, 2009) oraz 3 brązowe (1992, 1993, 1994), a także cztery medale Drużynowego Pucharu Polski – 3 złote (1993, 1996, 1998) oraz srebrny w 1999. Jako junior zdobył ponadto z drużyną dwa medale MDMP – srebrny w 1993 i brązowy rok później.
Na swoim koncie Jaguś ma także medale w rywalizacji par klubowych – jako junior dwukrotnie zdobył brązowe medale MMPPK (1994-95), a jako senior trzy razy złoto (2004, 2008, 2010) oraz brąz (2003).
Krajowe sukcesy indywidualne Jagusia to przede wszystkim brązowy medal mistrzostw Polski w 1998 i srebrny w 2006 oraz dwa zwycięstwa w prestiżowych turniejach o „kaski” – w Srebrnym Kasku w 1996 i w Złotym Kasku w 2004.
Rok 2006 zostanie zapewne zaliczony do najbardziej udanych w karierze. W ciągu jednego tygodnia Jaguś zdobył srebrny medal IMP oraz wygrał w szwedzkiej Vetlandzie Wielki Finał eliminacji Indywidualnych Mistrzostw Świata i wywalczył udział w cyklu Grand Prix 2007. Cykl Grand Prix 2007 rozpoczął niespodziewanym sukcesem – w inauguracyjnych zawodach o GP Włoch stanął na najniższym stopniu podium.
Jego młodszy brat Marcin także był żużlowcem.
W listopadzie 2010 Wiesław Jaguś ogłosił zakończenie czynnej kariery zawodniczej. W barwach drużyny z Torunia startował przez 19 lat, w tym okresie uczestnicząc w 311 ligowych meczach. W 2008 nominowany w plebiscycie Torunianin Roku Gazety Wyborczej.
Inne ważniejsze turnieje.
IMP na żużlu 2009
5. Wiesław Jaguś (Unibax Toruń) 10 (0,3,3,2,2)
IMP na żużlu 2006
2. Wiesław Jaguś (3,3,3,2,1) 12

</doc>
<doc id="529610" url="https://pl.wikipedia.org/wiki?curid=529610" title="Mistel">
Mistel

Mistel (Jemioła) – jedna z niemieckich broni odwetowych z okresu II wojny światowej. Zestaw dwóch samolotów połączonych jeden nad drugim, z których pierwszy – myśliwiec pełnił rolę nosiciela i kabiny pilota, a drugi – bombowiec pełnił rolę bezzałogowej zdalnie sterowanej bomby latającej.
Oficjalne oznaczenie zestawu brzmiało "Beethoven Gerät" ("Urządzenie Beethovena"). Niemieccy piloci określali je jednak nieoficjalną nazwą "Vater und Sohn" ("Ojciec i syn") lub "Huckepack" ("Na barana").
Historia.
Geneza broni odwetowej Mistel.
Projekt Mistel powstał w zakładach Junkers w 1941 roku na bazie prac badawczych z nowym celownikiem automatycznym, naprowadzającym bombowiec na cel bez potrzeby ciągłego obserwowania obiektu po namierzeniu.
Pomysłodawca urządzenia, inżynier lotnictwa Siegfried Holzbauer, po pierwszych lotach próbnych samolotów z nowym celownikiem stwierdził, że znacznie prościej byłoby zastosować go w latających bombach. W ten sposób narodziła się koncepcja zestawu dwóch samolotów, z których pierwszy był nosicielem, a drugi wyładowany materiałem wybuchowym, stanowił samonaprowadzającą się bombę.
Ministerstwo Lotnictwa Rzeszy początkowo nieprzychylnie odnosiło się do założeń koncepcyjnych projektu, jednak po przeanalizowaniu ekonomicznych aspektów nowego rozwiązania pod koniec 1941 roku zezwoliło na wdrożenie go do produkcji.
Mistelschlepp.
W 1942 w zakładach DFS zbudowano pierwszy prototyp Mistela o nieoficjalnym kryptonimie "Huckepack" ("Na barana"). Był to połączony samolot szkolny Klemm 35 i szybowiec transportowy DFS 230 ("Mistelschlepp"). W trakcie badań sprawdzano możliwości startu i lądowania tak nietypowej konstrukcji latającej oraz jej własności lotne. Z uwagi na zbyt małą moc silnika samolotu sportowego zestaw Mistel ("Mistelschlepp") był holowany na start i wyciągany w powietrze przez samolot transportowy Junkers Ju 52/3m. Wkrótce po pierwszych udanych próbach zdecydowano się na zmianę konfiguracji samolotu nosiciela na samolot Focke-Wulf Fw 56, który dysponował znacznie mocniejszym silnikiem. Testy dowiodły jednak, że i w tym przypadku potrzebny był hol przed startem. Konstruktorzy postanowili wówczas po raz kolejny zmienić samolot, tym razem na Messerschmitt Bf 109. W takim układzie Mistel ("Mistelschlepp") latał samodzielnie. Nie był jednak w stanie udźwignąć szybowca z ładunkiem wybuchowym.
Rozwój broni odwetowej Mistel.
W 1943 roku zadecydowano o przeznaczeniu na latającą bombę samolotu Junkers Ju 88. W połączeniu z Messerschmittem Bf 109 był on wersją wzorcową dla dalszych konstrukcji Mistel.
W lipcu 1943 powstała wersja szkolna "Mistel S1". Obiecujące wyniki z nowym układem przyniosły projektowi znaczenie priorytetowe w założeniach Ministerstwa Lotnictwa Rzeszy i oficjalne potwierdzenie skierowania do produkcji seryjnej. W tym samym czasie z uwagi na problemy z synchronizacją silników obu samolotów zdecydowano się na zmianę konfiguracji zespołu. Powstała kolejna wersja szkolna "Mistel S2", która charakteryzowała się znacznie lepszymi parametrami z uwagi na połączenie Junkersa Ju 88 z nowoczesnym myśliwcem Focke-Wulf Fw 190.
Testy Misteli z głowicami bojowymi przeprowadzono w połowie 1943 roku. Próby wykazały doskonałe możliwości nowej broni. Za jej pomocą zniszczono między innymi zakotwiczony w porcie w Tulonie stary pancernik Ocean oraz przebito na poligonie w Prusach Wschodnich mury umocnień żelbetowych o grubości do 18 metrów.
W 1943 roku zbudowano pierwszą serię 15 "Misteli S1" i skierowano je do IV dywizjonu KG 101 celem przeszkolenia załóg. Szkolenia ze względu na nietypowe własności aerodynamiczne układu były bardzo trudne, dlatego też początkowo instruktorami kursu byli piloci oblatywacze. Dochodziło do licznych kraks i awarii. Dowództwo nie przejmowało się jednak tym i przygotowywało plan wykorzystania bojowych wersji tych maszyn pod kryptonimem "Unternehmen Beethoven" ("Przedsięwzięcie Beethoven").
Produkcją Misteli zajmowały się zakłady w Nordhausen, Dessau, Lipsku i Oranienburgu.
Pierwszy wariant bojowy "Mistel 1" składał się z samolotu myśliwskiego Messerschmitt Bf 109F-4 i bombowca Junkers Ju 88A-4. Różnica z wersją "Mistel S1" polegała na tym, że z przodu samolotu bomby zamiast oszklonej kabiny wstawiona była specjalna głowica bojowa w kształcie żądła z ładunkiem kumulacyjnym. Za nią natomiast umieszczony był ładunek wybuchowy o masie 1700 kg, na który składała się mieszanka heksogenu i trotylu (w proporcji 70% T4 i 30% TNT). W 1944 roku powstał drugi wariant bojowy "Mistel 2", na bazie wersji szkolnej "Mistel S2". Do jego zbudowania posłużyły nocne bombowce Junkers Ju 88G-1 i myśliwce Focke-Wulf Fw 190A-6 lub A-8. Z powodu problemów z pękającymi w trakcie startu oponami Junkersów technicy zmodyfikowali w trakcie produkcji podwozie główne Ju 88 przez dodanie dodatkowej trzeciej, odrzucanej goleni. W wyniku tej przeróbki powstał prekursor zestawu "Mistel 3".
Na początku 1945 roku wprowadzono na wyposażenie niemieckiego lotnictwa wersję "Mistel S3a" złożoną z Junkersów Ju 88A-4 lub A-6 i myśliwców Focke-Wulf Fw 190A-6. W tym samym czasie w zakładach w Bernburg (Saale) powstał prototyp "Mistela 3b", którego pochodną był "Führungsmaschine". "Führungsmaschine" był samolotem naprowadzającym dalekiego zasięgu. Zamiast głowicy bojowej w Ju 88H-4 była kabina pilotów i stanowisko operatora radaru. Rozwijano również seryjnego "Mistela 3", który złożony był z myśliwca Focke-Wulf Fw 190A-8 i Junkersa Ju88G-10. Ten wariant w odróżnieniu od "Mistela 2" charakteryzował się zwiększonym zasięgiem i większymi rozmiarami samolotu bomby Ju 88. Mógł również przenosić ładunek wybuchowy do 4000 kg.
Do zakończenia II wojny światowej zakładom Junkersa udało się jeszcze zbudować jedną wersję Mistela, w której samolotem nosicielem był myśliwiec wysokościowy Focke-Wulf Ta 152H, a latającą bombą Junkers Ju 88G-7. Prototyp tej maszyny oblatano w kwietniu 1945 roku.
W latach 1944–1945 również inne firmy eksperymentowały z układem Mistel. Nie wszystkie te projekty były opracowane zgodnie z koncepcją Siegfrieda Holzbauera. Czasami jednak zalicza się je z uwagi na podobieństwa do Misteli. Na przykład w lipcu 1944 roku w zakładach Focke-Wulf Kurt Tank opracował projekt niszczyciela latających fortec ("Pulkzerstörer") poprzez połączenie dwóch myśliwców Focke-Wulf Fw 190A-4 i specjalnej wersji bojowej Focke-Wulf Ta 154A-0/U3 z głowicą o masie 2000 kg. Próby lotów w układzie Mistel w 1943 roku przechodził prototypowy Messerschmitt Me 328V1. Konstruktor firmy Messerschmitt Alexander Lippisch w końcu 1944 roku oblatał szybowiec eksperymentalny DM-1, który był protoplastą myśliwca Li P-13a. Również w jego założeniach było przystosowanie tej maszyny do udziału w misjach Mistel.
Niemcy pokładali duże nadzieje w bombowcach Mistel. Jeszcze w 1945 powstało kilka projektów przystosowania samolotów odrzutowych do wynoszenia latających bomb. Wszystkie te projekty z powodu zakończenia działań wojennych nie zostały jednak zrealizowane. Po wojnie kilkanaście egzemplarzy Misteli znalazło się w rękach armii alianckich. Żołnierze Armii Czerwonej, Amerykanie i Brytyjczycy badali je po wojnie. Nie wzbudziły one jednak ich entuzjazmu. Inaczej rzecz miała się z automatycznym celownikiem wizyjnym projektu Siegfrieda Holzbauera. Ten wzbudził ogromne zainteresowanie. Został skopiowany i stał się podstawą późniejszych systemów samonaprowadzających.
W latach 1943–1945 Niemcom udało się zbudować około 250 Misteli różnych wersji.
Zastosowanie bojowe.
Pierwsze loty bojowe Misteli.
Jedyną jednostką lotnictwa niemieckiego, na której składzie na początku znajdowała się nowa broń, był IV dywizjon pułku KG 101 dowodzony przez kpt. Horsta Rudata.
Pierwsza akcja bojowa z użyciem Misteli miała miejsce 24 czerwca 1944 roku. Jeden egzemplarz tego zestawu miał zaatakować wojska inwazyjne aliantów na wybrzeżu Normandii. Akcja się jednak nie udała, gdyż niemiecki pilot napotkał po drodze do celu myśliwiec RAF-u i był zmuszony odczepić latającą bombę i zawrócić do bazy, aby uniknąć zestrzelenia. Druga próba podjęta w nocy z 24 na 25 czerwca 1944 roku zakończyła się sukcesem. Cztery Mistele z IV/KG 101 dosięgły celu i zatopiły statki zacumowane na redzie u ujścia Sekwany.
Kolejne użycie 6 Misteli nad ranem 25 czerwca 1944 w nalocie na port w Cherbourgu nie było już tak spektakularne. Tylko trzy maszyny doleciały do celu, reszta została zestrzelona.
Pomimo to dowództwo nie anulowało zamówień na nowy sprzęt i nakazało rozbudowę jednostki. 10 października 1944 roku IV/KG 101 został przeorganizowany i zmieniony w specjalna formację "Einsatz-Gruppe " III/KG 66. 20 października 1944 dowództwo podjęło decyzje o kolejnej reorganizacji. Stworzono w wyniku tej zmiany jednostkę II/KG 200, której zadaniem były wyłącznie loty na Mistelach. Całą formację utajniono, a jej przeznaczeniu nadano charakter priorytetowy. Ośrodek szkoleniowy tego pułku mieścił się z dala od frontu w Stavanger-Sola w Norwegii.
W grudniu 1944 roku rozpoczęto plan przenoszenia jednostki II/KG 200 do Danii w związku z planowanym zmasowanym atakiem lotnictwa niemieckiego na Scapa Flow. Do tego celu przygotowano 60 Misteli. Warunki pogodowe uniemożliwiły jednak zrealizowanie tego przedsięwzięcia.
Operacja Żelazny Młot.
Kolejną misją, w której miały wziąć udział Mistele, była operacja "Eisenhammer" ("Żelazny Młot"). Celem tego przedsięwzięcia było zbombardowanie radzieckich zakładów zbrojeniowych nad Wołgą i Donem. W styczniu 1945 roku na lotniska pod Merseburgiem i Rechlinem przyleciało 56 zestawów Misteli różnych wersji.
Przygotowania do tego niezwykłego jak na okoliczności frontowe zadania były prowadzone do połowy marca 1945 roku. Plany jego zostały jednak przerwane na wieść o utracie przez III Rzeszę Prus Wschodnich, z których to miał zostać przeprowadzony nalot. Zgromadzone na lotniskach samoloty – 200 bombowców i 56 Misteli padły łupem lotnictwa alianckiego.
Zastosowanie Misteli w ostatnich miesiącach wojny.
Zachowane od zniszczenia Mistele, które posiadał na swoim stanie II/KG 200, zostały przekazane do obrony Berlina. Dowódca pułku Werner Baumbach zdecydował się użyć ich do niszczenia mostów na Odrze i Nysie celem odcięcia dróg zaopatrzenia dla Armii Czerwonej. 7/8 marca 1945 cztery Mistele uszkodziły most pontonowy w Górzycy. 30/31 marca 1945 za ich pomocą zbombardowany został most kolejowy w Ścinawie. 8 kwietnia 1945 6 Misteli brało udział w nalocie na most w Warszawie. 26 kwietnia 1945 za pomocą 5 Misteli przeprowadzono atak na most w Kostrzynie nad Odrą. 30 kwietnia 1945 pozostałe 16 egzemplarzy Misteli II/KG 200 przeleciało do bazy w Peenemünde, celem jej obrony przed nacierającymi ze wschodu wojskami radzieckimi. Tego samego dnia odbyła się ich ostatnia misja w czasie II wojny światowej, której celem był most w Tantow.
Technika nalotów.
Mistele latały zazwyczaj w grupach złożonych z kilku samolotów. W akcjach brały udział samodzielnie lub były eskortowane przez myśliwce. Lot bojowy odbywał się na wysokości 1500–1600 metrów. W odległości około 3 km od celu następowało przygotowanie do ataku. Po zbliżeniu się na odpowiednią odległość, gdy pilot myśliwca zobaczył obiekt w wizjerze celownika następowało uruchomienie mechanizmu sprzęgającego aparaty celownicze obu samolotów. Automatyczny pilot bombowca złożony z układu żyroskopów ustawiał się na wyznaczony kierunek. Następnie pilot myśliwca wchodził Mistelem w lot nurkowy pod kątem 30 stopni i odłączał nosiciela. Bombowiec wypełniony materiałem wybuchowym i zaprogramowany leciał samodzielnie, a myśliwiec wracał do bazy lub służył za eskortę w ostatniej fazie nalotu.
Wersje zestawów Mistel.
Wersje prototypowe i szkolne
Wersje bojowe
Wersje projektowane
Inne warianty Huckepack/Vater und Sohn zbudowane lub zaprojektowane do 1945 roku

</doc>
<doc id="529614" url="https://pl.wikipedia.org/wiki?curid=529614" title="Glaurung">
Glaurung

Glaurung – fikcyjna postać, smok ze stworzonej przez J.R.R. Tolkiena mitologii Śródziemia. Antagonista powieści "Dzieci Hurina", a także fragmentów "Silmarillionu" i "Niedokończonych opowieści".
Życiorys.
Pierwszy ze smoków (Uruloki), nazywany ich Ojcem, jeden z najpotężniejszych smoków Ardy. W 260 r. Pierwszej Ery został wypuszczony z Angbandu, jednak nie osiągał wtedy swoich największych rozmiarów, a Noldorowie zmusili go do ucieczki. W Dagor Bragollach i w Nirnaeth Arnoediad Glaurung, już w pełni sił, przewodził straży przedniej Morgotha i siał spustoszenie na polu bitwy. W Nirnaeth Arnoediad został ciężko raniony przez Azaghâla, władcę Belegostu, którego zabił, lecz musiał uciec z pola bitwy.
W późniejszych latach stał się sprawcą nieszczęść dzieci Hurina. W tymże czasie poprowadził siły Morgotha do zwycięskiego szturmu na Nargothrond i tam natknął się po raz pierwszy na Túrina. Zamieszkał w zrujnowanych salach Finroda, lecz poszukując Túrina został przez niego zabity mieczem Gurthangiem.
Zdolności.
Jak wszystkie Uruloki nie umiał latać, lecz potrafił ziać ogniem. Jego wzrok pozwalał mu wpływać na umysł osoby, która spojrzała mu w oczy – w ten sposób sparaliżował Turina i spowodował u niego częściową amnezję, by potem przywrócić mu pamięć, powodując jego samobójstwo.
Odbiór postaci.
Jego imieniem nazwano rodzaj wymarłych gadów należących do kladu Neodiapsida, którego jedynym znanym przedstawicielem jest .

</doc>
<doc id="529615" url="https://pl.wikipedia.org/wiki?curid=529615" title="Galactik Football">
Galactik Football

Galactik Football (2006 – 2011) – francuski serial animowany zrealizowany w technologii dwu- i trójwymiarowej. Emitowany był w Polsce od 3 czerwca 2006 roku do 18 września 2009 roku w telewizji Jetix. Ponowna emisja serialu w Polsce trwała od 11 kwietnia 2011 roku do 3 marca 2013 roku w telewizji Disney XD&lt;ref name="ramówka DXD na maj/kwiecień"&gt;&lt;/ref&gt;. 15 lutego 2021, serial zadebiutował w TVP ABC.
Fabuła.
Serial opowiada o przygodach drużyny Snow Kids'ów – młodych piłkarzy pochodzących ze zlodowaconej planety Akillian. W Galaktyce Zaelion, w której mieszkają, co cztery lata odbywa się Turniej Galaktycznej Piłki Nożnej – Puchar Galactik Football. Biorą w nim udział reprezentanci z całej galaktyki. Nie jest to jednak zwykły turniej piłkarski. Każda planeta Galaktyki posiada pokłady magicznej energii – fluxa. Fluxy można używać tylko i wyłącznie podczas Pucharu, nad czym czuwa Stowarzyszenie Fluxa.
I seria.
Zlodowacenie Akillian.
Miało ono miejsce piętnaście lat przed wydarzeniami z 1 serii. Doszło do niego poprzez wybuch Metafluxa na planecie Akillian. W tym samym czasie na pobliskim stadionie rozgrywały się eliminacje do 1/8 finału Pucharu Galactik Football. Wybuch doprowadził do ochłodzenia planety i rozpoczęcia długoletniej epoki lodowcowej. Wybuch ten także spowodował zniknięcie Oddechu Akillian.
Wstęp.
Akcja tej serii skupia się na planecie Akillian, zlodowaconej przez wybuch 15 lat wcześniej. Powraca na nią Aarch, były zawodnik tej drużyny, który opuścił planetę po zlodowaceniu. Wcześniej, wraz z kolegą z drużyny Artegorem Nexusem grał w drużynie Shadowsów, jednak szkodliwe działanie tego fluxa zmusiło Aarcha do zakończenia kariery piłkarskiej. Na planecie Wamba znajduje spokój i ukojenie po serii trudnych wydarzeń w życiu. Na Akillian wraca wraz z przyjacielem Clampem i postanawiają założyć nową akilliańską drużynę piłkarską. Wkrótce zbiera ośmiu zawodników i w swojej akademii rozpoczyna treningi. Drużyna, w której skład wchodzą: D'Jok, Sinedd, Rocket, Tia, Mei, Thran, Ahito i rezerwowy Micro-Ice przyjmuje nazwę Snow Kids. W trakcie treningu okazuje się, że Tia posiada Oddech Akillian. Snow Kidsi rozgrywają swój pierwszy mecz z drużyną Wambas na ich rodzimej planecie – Wamba. Akilliańczycy przegrywają ten mecz. W jego trakcie obrońca Wambasów brutalnie sfaulował Tię. Był on szantażowany przez Artegora Nexusa. Snow Kidsi, aby rozpocząć rywalizację w Pucharze Galactick Football muszą pokonać obecną drużynę z Akilliana – Red Tigers, prowadzoną przez Artegora. Aarch na kapitana Snow Kidsów wybiera Rocketa, który jest synem Noraty – brata Aarcha. Po zaciętej rywalizacji Snow Kidsi ostatecznie wygrywają ten mecz, a na dodatek D'Jok odkrywa w sobie Oddech.
Przebieg Pucharu.
Po zakończonym meczu drużyna Red Tigers zostaje rozwiązana. Dzięki zwycięstwu, Snow Kids występują jako reprezentanci Akilliana w Pucharze Galactick Football. W eliminacjach do Pucharu w jednej grupie znajdują się razem z Rykersami, Piratsami i Shadowsami. Po meczu z Red Tigers' ami do Shadowsów dochodzi Sinedd. Pierwszy mecz Snow Kidsi rozgrywają na planecie Unadar, gdzie przegrywają z Rykersami. Tam również dowiadują się, że Rocket jest bratankiem Aarcha. Rewanż na stadionie Akillian, przy trybunach wypełnionych kibicami wygrywają. Oba pojedynki z Piratsami także wygrywa drużyna Snow Kids. Gdy Piratsi opuszczają Akilliana, Micro-Ice ucieka wraz z Sonnym Blackbonesem na Archipelag Cilo i nie gra w meczu przeciwko Shadowsom, przez co Snow Kidsi przegrywają. Wraca przed rewanżem, jednak Artie, jeden z Piratów kasuje jego pamięć. Na Archipelagu Shadow Akilliańczycy wygrywają rewanż i awansują do 1/8 finału na Stadionie Genesis. natomiast pierwszy mecz z Shadowsami przegrywają. Jednak dzięki wygranemu rewanżowi na archipelagu Shadow dostają się do 1/8 finału pucharu. Na Stadionie Genesis, młodych piłkarzy zachwyca jego wielkość, szczególnie samo boisko, na którym nie potrafią się skupić. Udaje się im jednak pokonać faworytów – drużynę Wambas i awansować do ćwierćfinału. W międzyczasie D'Jock staje się najpopularniejszym piłkarzem swojej drużyny i uznaje siebie za lepszego od innych. Przed meczem ćwierćfinałowym z Lightnings, Warren, kapitan Lightningsów, ostrzega D'Jocka przed nadmierną ilością sławy i w czasie meczu D'Jock zaczyna zdawać sobie sprawę z jej szkodliwości. Ćwierćfinał wygrywają Snow Kidsi po rzutach karnych i przechodzą do półfinału. Przed meczem wyjawiona została prawda dotycząca wybuchu na Akillianie i wielkiego zlodowacenia. Okazuje się, że doszło do wybuchu Metafluxa. Wszyscy urodzeni na planecie niedługo po wybuchu, czyli cała drużyna Snow Kidsów zostali skażeni Metafluxem. Drużyna zgadza się oddać syntetycznego fluxa, aby ocalić swoje zdrowie. Pierwszą połowę meczu z Technodroidami przegrywają 0:4. W przerwie, w szatni odkrywają w sobie prawdziwy Oddech i cały mecz wygrywają. Po meczu D'Jok poznaje swojego ojca – okazuje się nim być Sonny Blackbones. Zostaje on jednak porwany przez Technoid. Balylock, generał Technoidu szantażuje D'Jok, że zabije jego ojca, jeśli Snow Kidsi wygrają finał. Było to częścią planu Blaylocka, który okłamując Sinneda chce, aby ten w momencie wygranej Shadowsów umieścił w Pucharze urządzenie, które zniszczy wszystkie fluxy w Galaktyce. W trakcie finału z nieznanych przyczyn boisko zamarza, jednak służby porządkowe przystosowują je do ponownej gry. Ostatecznie D'Jok ryzykuje dla drużyny i strzela wyrównującego gola. Sonny zostaje uwolniony przez Piratów. Po zaciekłej dogrywce rozgrywanej według zasady "Złotej Bramki", zwycięską bramkę zdobywa Mei, dzięki czemu Snow Kids po raz pierwszy w historii wygrali Puchar Galactik Football.
Mecze.
1. Towarzyskie
2. Eliminacje do Pucharu Galactik Football
3. Faza grupowa
Tabela Grupy A
4. Faza pucharowa
Wątek Metafluxa i katastrofy na Akillianie.
Wybuch na Akillianie, który spowodował wielkie zlodowacenie nastąpił w trakcie meczu Akillian – Shadows. Wybuchł Metaflux – syntetyczny flux stworzony przez profesora Yarreda Labnora i I'Sona na zlecenie generała Technoidu – Blaylocka. Gdy I'Son próbował uciec z Metafluxem, jego statek został zestrzelony, a metaflux stoczył się z wysokiego budynku, spadł na ziemię i spowodował ogromny wybuch. Profesor Labnor stracił pamięć. Po zlodowaceniu stał się nowym człowiekiem – Clampem, przyjacielem Aarcha. Gdy Snow Kidsi wygrali mecz z Red Tigersami, Blaylock przyszedł do Clampa i opowiedział mu o tym, że jest odpowiedzialny za zlodowacenie Akillian. Od tego momentu Clamp był szantażowany – musiał co jakiś czas dostarczać Blaylockowi próbki fluxa Snow Kidsów. Jednocześnie, generał Technoidu wstrzyknął profesorowi wirusa, który bez odpowiedniego antidotum rozprzestrzeniał się po całym ciele i prowadził do powolnej śmierci. Ostatecznie Clamp nie był dłużej w stanie pracować, tym bardziej, że odkrył, że fluxem Snow Kidsów nie jest Oddech, ale Metaflux i został zastąpiony klonem. Camp zostaje uwolniony przez Piratów i zaraz po zakończeniu ćwierćfinału wraca do drużyny. Informuje drużynę, że to on wraz z profesorem I'Sonem, którym okazuje się być Sonny Blackbones utworzyli metafluxa i są odpowiedzialni za zlodowacenie Akillian. Przekonują Snow Kidsów do oddania metafluxa, dla ich własnego dobra. Sonny zabiera fluxa, jednak zostaje porwany przez Blaylocka. W trakcie ucieczki przy pomocy Piratów, Sonny ściga Blaylocka, który ukradł metafluxa. Udaje mu się go dogonić i po walce odbiera mu metafluxa, a generał spada z dużej wysokości w przepaść.
Pozostałe wątki.
Przed meczem Akillian – Shadows na Akillianie, Norata rozmawia ze swoją ciężarną żoną – Keirą. Gdy doszło do zlodowacenia, żona zostawia go z nowo narodzonym dzieckiem – Rocketem i wyjeżdża na Stadion Genesis, gdzie zamierza rozpocząć karierę modelki, jednak jej się to nie udaje. Boi się wrócić do domu więc zostaje na stałe na Stadionie i zatrudnia się w kwiaciarni. Gdy Snow Kidsi awansują do 1/8 finału Tia odkrywa, że matka Rocketa, żyje, wbrew temu co myślał Rocket. Rocket spotyka swoją matkę, ma żal do niej, że go zostawiła. Ma również żal do swojego ojca. Gdy Norata przylatuje na Genesis spotyka Keirę. Wyjaśniają sobie wszystko i postanawiają wrócić do siebie.
II seria.
Wstęp.
Akcja tej serii skupia się na Stadionie Genesis, cztery lata po wygranej przez Snow Kidsów Pucharu Galactik Football. Obecni mistrzowie przygotowują się do kolejnej edycji Pucharu, aby obronić tytuł i drugi raz z rzędu zdobyć Puchar, co nie udało się dotąd żadnej drużynie. Przed rozpoczęciem Pucharu na Stadionie odbywa się Mecz Gwiazd, w którym biorą udział najlepsi zawodnicy poprzedniej edycji Pucharu. Są to: Warren z Lightningsów, Sinedd z Shadowsów, Rocket ze Snow Kidsów, Kernor z Rykersów, Stevens z Piratsów, Lun Zarea z drużyny Wambas oraz Luur – reprezentant nowej drużyny Xenons. Tuż przed Meczem, kiedy Rocket i Tia spacerują po parku, Tia spada ze skarpy. Rocket, aby ją uratować używa Oddechu, łamiąc zakaz Stowarzyszenia. Kapitan Snow Kidsów zostaje zawieszony, a jego miejsce w Meczu Gwiazd zajmuje D'Jok, który później zostaje także kapitanem Snow Kidsów.
Przebieg Pucharu.
Snow Kidsi jako mistrzowie od razu awansowali do 1/8 finału Pucharu, gdzie jako przeciwników mieli drużynę Wambas. Bez Rocketa drużyna była rozbita i nie potrafiła ze sobą współpracować, jednak ostatecznie wygrała mecz i awansowała do ćwierćfinału. Po meczu Rocket, decyzją Ligi został przywrócony do drużyny, jednak on, zajęty grą w Netherball nie miał zamiaru do niej wracać. Również ogromnym problemem Snow Kidsów był zły stan zdrowia Ahito, który został zastąpiony jego kuzynką – Yuki. Również miejsce Rocketa zostało obsadzone przez Marka, przyjaciela D'Joka i Micro-Ice'a, który w niedługim czasie odkrył w sobie Oddech. Pierwszy mecz ćwierćfinałowy to mecz Cyclopsów z nową drużyną – Xenons. Jej reprezentanci pochodzą z planety, na której kilkanaście lat temu wydarzyła się ogromna katastrofa, która spowodowała zniknięcie ich fluxa – Żaru Xenonsów, uważanego za najpotężniejszego w Galaktyce, gdyż potrafi na pewien czas zamrozić przeciwnika. Drugi ćwierćfinał to mecz Lightningsów z drużyną Technodroidów V3, gdzie zwycięzcą okazuje się drużyna Warrena. Kolejny mecz ćwierćfinałowy to pojedynek Shadowsów z Piratsami. W trakcie meczu przez wybuch na Archipelagu Shadow, Shadowsi stracili swojego fluxa i przegrali mecz. Jednak Piratsi zostali oskarżeni o spowodowanie tego wybuchu i ich drużyna została zdyskwalifikowana, a sami Piratsi stracili otrzymany po poprzednim Pucharze immunitet. Ostatni mecz ćwierćfinałowy to mecz obrońców tytułu mistrza z Rykersami, który Snow Kidsi wygrali. Aarch, widząc zły stan zdrowia Artegora zaprowadził go do Dame Sinbai, która, tak jak przed laty Aarchowi pomagała Nexusowi zmniejszyć skutki braku Smogu. Artegor po odzyskaniu sił postanowił pomóc Aarchowi w treningach przed meczem z Lightningsami. Dzięki niemu Yuki odkryła w sobie Oddech, co zwiększyło jej efektywność w czasie meczu. Ostatecznie Snow Kidsi wygrali półfinał. W drugim półfinale naprzeciw siebie stanęły drużyny Shadowsów i Xenonsów. Shadowsi w trakcie meczu odzyskali fluxa, jednak nie byli w stanie powstrzymać Luura i przegrali ten mecz. W finale zagrali obrońcy tytułu – Snow Kidsi oraz faworyci turnieju – Xenonsi. W pierwszej połowie przeciwko Mistrzom gra sam Luur, który pokonuje ich 2:1. Gdy Akilliańczycy strzelili kontaktową bramkę od drugiej połowy na boisku jest już cała drużyna Xenonsów. Pod koniec meczu przy wyniku 2:2 dochodzi do wybuchu w pobliżu Stadionu, który powoduje zniszczenie boiska. Drużyny w porozumieniu z Ligą podejmują decyzję o rozegraniu serii rzutów karnych, które miały rozstrzygnąć, kto wygra Puchar. Ostatecznie Puchar wygrywają drugi raz z rzędu Snow Kidsi.
Mecze.
Mecz Gwiazd
1/8 finału
Ćwierćfinały
Półfinały
Finał
Netherball.
Netherball to podziemna, nielegalna gra rozgrywana na Stadionie Genesis w tzw. Sferze. Zbudował ją Blaylock, który po wypadku w poprzedniej serii jest w połowie robotem. Od wszystkich grających w Sferze pobierany jest flux, który Balylock chce użyć do zniszczenia Stadionu Genesis. Początkowo mistrzynią Sfery była Kernor, jednak została pokonana przez Rocketa, któremu Sferę pokazał Sinedd. Rocket, gdy został zawieszony miał wrócić na Akillian, jednak zatrzymany tuż przed odlotem przez Sinneda grał cały czas w Netherball, nawet gdy mógł powrócić do gry w drużynie. Grał ze wszystkimi najlepszymi zawodnikami Pucharu i wszystkich pokonał, z wyjątkiem Tii, która wygrywając z nim, przekonała go do powrotu do drużyny. Sama też zrezygnowała z Netherball'u, który po tym pojedynku przestał istnieć.
Katastrofa na Archipelagu Shadow.
Gdy Sfera przestała istnieć, Blaylock stworzył trzy ładunki – bomby, składające się ze wszystkich fluxów zawodników grających w Netherball. Aby sprawdzić skuteczność bomb i niejako zemścić się na Piratach, wystrzelił jeden ładunek na Archipelag Shadow, w czasie trwania meczu ćwierćfinałowego między Shadowsami a Piratsami. Wybuch spowodował zniknięcie Smogu, przez co Shadowsi przegrali mecz. Blaylock, aby zrzucić winę na Sonny'ego Blackbones'a i jego piratów, umieścił na Archipelagu szczątki podrobionego statku Piratów. Piratsi zostali oskarżeni o spowodowanie wybuchu, stracili immunitet i zostali zdyskwalifikowani z Pucharu. Tym samym miejsce w półfinale zajęli Shadowsi. W trakcie meczu półfinałowego na Archipelagu opadła chmura, utworzona w czasie wybuchu, a Shadowsi odzyskali Smog.
Próba zniszczenia Stadionu Genesis.
Od początku wydarzeń z serii generał Blaylock, współpracując z Harrisem, próbuje stworzyć ładunek złożony ze wszystkich fluxów pobranych ze Sfery. Jego plan odkrywa jednak Sonny Blackbones, który próbuje go powstrzymać. Ostatecznie jednak, gdy Blaylock próbuje zniszczyć Stadion, okazuje się, że wyrzutnie zostały zablokowane przez Harrisa. Statek z ładunkiem fluxa i Blaylockiem na pokładzie wybucha w pobliżu Stadionu, a fala uderzeniowa powoduje zniszczenia na Genesis, w tym zniszczenie boiska. Okazuje się także, że Harris zatrzymał jeden ładunek fluxa dla siebie.
III seria.
Rok po zakończeniu poprzedniego Pucharu na Genesis mają miejsce dziwne wybuchy. Ponadto Stadion nadal nie został naprawiony po eksplozji zbiorników z fluxem nieopodal Stadionu, która zakłóciła poprzedni finał Pucharu. Tajemniczy Lord Phoenix z planety Paradisia uważa, że Liga nie zdąży z przygotowaniem Genesis i proponuje zorganizowanie zastępczego pucharu na swojej planecie. W Pucharze Paradisii biorą udział wszystkie najlepsze drużyny z Galaktyki, w tym również Snow Kidsi. W Pucharze dopuszcza się tworzenie drużyn składających się z zawodników o różnych fluxach. Stowarzyszenie Fluxa jest zaniepokojone tym faktem, jednak dopuszcza taką możliwość. Drużynę Snow Kids opuszczają: Mei, która w trakcie meczu towarzyskiego z Shadowsami odkrywa w sobie Smog, zakochuje się w Sineddzie i przechodzi do jego drużyny, Yuki, która z racji powrotu Ahito przechodzi do drużyny Elektras i D'Jok, który załamany odejściem Mei przyjmuje propozycję Phoenixa zostania kapitanem drużyny gospodarzy turnieju – Drużyny Paradisii. Do Snow Kidsów dołącza natomiast Lun Zia z drużyny Wambas oraz Artegor Nexus, który zasila skład trenerski dwukrotnych mistrzów. Ostatecznie Snow Kidsi opadają z turnieju w półfinale po porażce z drużyną D'Joka. W trakcie finału dochodzi do eksplozji tzw. Multi-fluxa, która niszczy planetę. Wszystkim udaje się bezpiecznie opuścić Paradisię. Po kilku miesiącach Liga, szantażowana przez Harrisa przyspiesza organizację Pucharu Galactik Football. Do drużyny z Akilliana powraca Mei, a po pewnym czasie również D'Jok. Na finał do Snow Kids wrócił Sinedd, który strzelił bramkę na wagę zwycięstwa i zdobycia trzeciego z rzędu Pucharu. Po zakończonym Pucharze w trakcie treningu Mistrzów z członkami Club Galactik, nagle znikają wszystkie dzieci z Club Galactik oraz Mei i Micro-Ice.
Flux.
Flux to pokłady magicznej, potężnej energii charakterystycznej dla planety lub drużyny, która jest w każdym mieszkańcu danej planety. Energia jest na tyle niebezpieczna, iż musi podlegać stałej kontroli Stowarzyszenia Fluxa, które zezwala na jej nieograniczone użycie wyłącznie w meczach Pucharu Galactik Football. Każdy flux ma unikatowe i wyjątkowe cechy, a także różną barwę i poziom siły.
Wersja polska.
Opracowanie i udźwiękowienie wersji polskiej: na zlecenie Jetix/Disney Character Voices International – Studio Eurocom/STUDIO M.R.SOUNDReżyseria:
Dialogi:
Dźwięk i montaż:
Kierownictwo produkcji: Marzena Omen-WiśniewskaUdział wzięli:
i inni
Lektorzy:
Odcinki.
Serial składa się z 78 odcinków. W Polsce I i II seria była emitowana na kanale Jetix, a od 11 kwietnia 2011 r. także na kanale Disney XD.
Emisja w Polsce (Jetix/Disney XD)
Sezon I (odc. 1-13) – 3 czerwca 2006
Sezon I (odc. 14-26) – 2 września 2006
Sezon II (odc. 27-39) – 31 maja 2008
Sezon II (odc. 40-52) – 6 września 2008
Sezon III (odc. 53-78) – 2 kwietnia 2012

</doc>
<doc id="529616" url="https://pl.wikipedia.org/wiki?curid=529616" title="Matthew McConaughey">
Matthew McConaughey

Matthew David McConaughey (ur. 4 listopada 1969 w Uvalde) – amerykański aktor, reżyser, scenarzysta i producent filmowy. Laureat Oscara dla najlepszego aktora pierwszoplanowego za film "Witaj w klubie".
W 2014 został uhonorowany gwiazdą na Alei Gwiazd w Los Angeles.
Życiorys.
Wczesne lata.
Urodził się w Uvalde w Teksasie jako najmłodszy syn Mary Kathleen (z domu McCabe; ur. 1930), nauczycielki wychowania przedszkolnego i pisarki, i Jamesa Donalda „Jima” McConaugheya (ur. 12 czerwca 1922, zm. 17 sierpnia 1992 na zawał serca), właściciela stacji benzynowej, a wcześniej zawodnika jednej z najlepszych amerykańskich drużyn futbolowych – Green Bay Packers. Jego rodzina miała pochodzenie irlandzkie, angielskie, szkockie, niemieckie, szwedzkie i walijskie. Rodzice McConaugheya pobrali się trzy razy, dwukrotnie się rozwiedli. Wychował się w chrześcijańskiej rodzinie. Jego rodzice byli metodystami i imię, które dali synowi zaczerpnęli z Biblii. Dorastał w miejscowości Longview w Teksasie wraz z dwoma braćmi: Michaelem i Patrickiem (ur. 2 sierpnia 1954 w Houston), który był adoptowany, i Patą (ur. 1962).
W autobiograficznej książce "Greenlights" wyznał, że gdy miał 15 lat, został zmuszony do obycia stosunku seksualnego, a jako 18–latek został zgwałcony przez starszego mężczyznę.
W 1988 ukończył Longview High School, gdzie grał w golfa i w tenisa. W 1988 wyjechał do Australii w ramach wymiany uczniów organizowanej przez Rotary Foundation i przez jakiś czas przyjął australijski akcent. Przebywał tam rok, imając się różnych zajęć, m.in. pracował jako pomywacz i pomocnik rolny. Po powrocie do ojczyzny rozpoczął w 1989 studia na University of Texas w Austin – początkowo na wydziale prawa, a następnie – komunikacji i mediów. W 1993 uzyskał na nim licencjat w dziedzinie radia, telewizji i filmu.
Kariera.
Na początku lat 90. brał udział w reklamach telewizyjnych, m.in. piwa. Po występie w wideoklipie Trishy Yearwood i Dona Henleya do piosenki „Walkaway Joe” (1992), pojawił się gościnnie jako Larry Dickens w serialu NBC "Niewyjaśnione tajemnice" ("Unsolved Mysteries", 1992). Jego debiutem kinowym był epizod w czarnej komedii "Mój chłopak zombie" ("My Boyfriend's Back", 1993) u boku Mary Beth Hurt, Matthew Foxa i Philipa Seymoura Hoffmana. W swoim drugim filmie – komediodramacie "Uczniowska balanga" ("Dazed and Confused", 1993) z udziałem Jasona Londona, Adama Goldberga, Milli Jovovich i Bena Afflecka – miał wypowiedzieć krótką kwestię i zniknąć, lecz dzięki zdolnościom improwizacyjnym, fotogeniczności i poczuciu humoru, jego rola przemądrzałego nieudacznika Woodersona znacznie się rozrosła. Po przeprowadzce do Hollywood otrzymał wiele propozycji filmowych, w tym w komedii familijnej fantasy "Anioły na boisku" ("Angels in the Outfield", 1994) u boku Danny’ego Glovera, horrorze Kima Henkela "" ("The Return of the Texas Chainsaw Massacre", 1995) i komediodramacie Herberta Rossa "Chłopaki na bok" ("Boys on the Side", 1995) z Whoopi Goldberg.
Kandydował do kilku ról, w tym jako Jack Dawson w "Titanicu", tytułowej w "Szakalu" i jako Alex Shaw w "". John Sayles zaangażował go do roli Buddy’ego Deedsa, ojca szeryfa (Chris Cooper) w retrospekcjach w dramacie "Na granicy" ("Lone Star", 1996), nominowanym do Oscara za najlepszy scenariusz oryginalny. Przełomem w jego karierze okazała się kreacja adwokata Jake’a Brigance’a w przebojowej adaptacji bestsellerowej powieści Johna Grishama "Czas zabijania" ("A Time to Kill", 1996) z Sandrą Bullock i Samuelem L. Jacksonem, a za którą otrzymał MTV Movie Award jako najbardziej obiecujący debiut. Po nakręceniu "Czasu zabijania" podróżował po Peru.
W 1997 odebrał nagrodę specjalną Lone Star Fil &amp; Television, przyznaną przez krytyków w Dallas w Teksasie. Za rolę teologa New Age, doradcy głównej bohaterki granej przez Jodie Foster w filmie fantastycznonaukowym Roberta Zameckisa "Kontakt" ("Contact", 1997) oraz jako jeden z członków załogi amerykańskiej łodzi podwodnej w dramacie wojennym "U-571" (2000) zdobył nominację do nagrody Blackbuster Entertainment.
W 1998 zadebiutował jako reżyser i scenarzysta 20-minutowym filmem "The Rebel", w którym zagrał też główną rolę. Rok później założył firmę producencką J.K. Livin' (skrót od „just keep living”), która podpisała kontrakt z wytwórnią Warner Bros. Wystąpił w teledyskach Johna Cougara Mellencampa „Key West Intermezzo” (1996) i Trishy Yearwood „Walkaway Joe” (1997). Choć zagrał w różnorodnym repertuarze, to do serc fanów trafia jako bohater komedii romantycznych: "Powiedz tak" (2001) z Jennifer Lopez, "Jak stracić chłopaka w 10 dni" (2003) z Kate Hudson czy "Miłość na zamówienie" (2006) z Sarah Jessicą Parker. W 2005 został uznany za „Najseksowniejszego mężczyznę na świecie” według magazynu „People”, a w 2006 roku został uznany za jednego z najgorętszych kawalerów magazynu „People”.
Rola Dallasa, chciwego biznesmena i pewnego siebie mentora młodego tancerza (Channing Tatum), właściciela klubu ze striptizem Tampa na Florydzie w przebojowym komediodramacie Stevena Soderbergha "Magic Mike" (2012) przyniosła mu Independent Spirit Awards. Za rolę Joego Coopera, policjanta z Dallas, który jest również płatnym zabójcą w dreszczowcu Williama Friedkina "Zabójczy Joe" ("Killer Joe", 2011) zdobył Nagrodę Saturna w kategorii najlepszy aktor. Zebrał znakomite recenzje, Złoty Glob i nagrodę Oscara dla najlepszego aktora pierwszoplanowego za postać zainfekowanego wirusem HIV jeźdźca rodeo i kanciarza w dramacie biograficznym Jeana-Marca Vallée "Witaj w klubie" ("Dallas Buyers Club", 2013).
Był na okładkach magazynów takich jak „Glamour”, „Details”, „Marie Claire”, „Men’s Health”, „InStyle”, „Men’s Fitness”, „Variety”, „Interview”, „Time”, „People”, „GQ”, „Entertainment Weekly”, „TV Guide”, „Zwierciadło”, „Esquire”, „Vanity Fair”, „Men’s Journal” i „The Hollywood Reporter”.
Życie prywatne.
W 2006 poznał brazylijską modelką Camilę Alves, z którą się związał od maja 2007. McConaughey i Alves zaręczyli się 25 grudnia 2011. 9 czerwca 2012 wzięli ślub podczas prywatnej ceremonii katolickiej w Austin w Teksasie, gdzie mieszkają. Mają troje dzieci: dwóch synów – Leviego (ur. 2008) i Livingstona (ur. 2012) oraz córkę Vidę (ur. 2010).
McConaughey jest chrześcijaninem i uczęszcza do kościoła ponadwyznaniowego.

</doc>
<doc id="529620" url="https://pl.wikipedia.org/wiki?curid=529620" title="Dąbroczna">
Dąbroczna

Dąbroczna – rzeka w zachodniej Polsce, prawy dopływ Orli, do której uchodzi w jej 18,9 km biegu. Długość rzeki to 40,2 km a powierzchnia zlewni wynosi 236,4 km². Spotkać można się również z pisownią "Dąbrocznia".
Przebieg.
Obszarem źródliskowym są tereny leśne na północ od miejscowości Pępowo. W dalszym biegu ciek płynie przez obszary rolnicze. W Miejskiej Górce znajduje się zbiornik Balaton, który należy do samorządu, który odkupił ją od miejscowej cukrowni. Pełni on funkcję zbiornika retencyjnego. Ma on powierzchnię 0,12 km², jego głębokość sięga 3 m, a objętość czynna wynosi 360 000 m³. Główne dopływy to Złoty Rów (Złota Woda) i kanał Bitter.
Ważniejsze miejscowości nad Dąbroczną to Pępowo i Miejska Górka.
Historia.
W 1921 protest źle wynagradzanych robotników zatrudnionych przy regulacji Dąbroczni był bezpośrednią przyczyną rozruchów głodowych w Rawiczu, czyli tzw. "krwawego piątku".

</doc>
<doc id="529623" url="https://pl.wikipedia.org/wiki?curid=529623" title="Słowianie zachodni">
Słowianie zachodni

Słowianie zachodni – jedna z grup Słowian, indoeuropejska grupa ludnościowa Europy, zamieszkująca wschodnią i środkową część tego kontynentu. 
Do Słowian zachodnich zalicza się: Czechów, Polaków, Serbołużyczan, Ślązaków i Słowaków. Przy zastosowaniu trójpodziału grupy lechickiej obok Polaków i Połabian wyróżnia się Pomorzan (Kaszubi). 
Łącznie około 77 milionów wraz z diasporą.
Historia.
W okresie migracji i ekspansji Słowian (VI-VII wiek) ludność ta zachowywała jedność kulturową i zapewne także w znacznej mierze językową. Dopiero usadowienie się Węgrów na Nizinie Węgierskiej u schyłku IX w. przerwało intensywne kontakty między Słowianami zamieszkującymi na północ od Karpat i Sudetów a Słowianami naddunajskimi i bałkańskimi. Spowodowało to powstanie coraz większego zróżnicowania między Słowianami Zachodnimi a Południowymi. w X w., kiedy powstały konkurujące ze sobą państwa Rusi Kijowskiej i Polski. Proces różnicowania pogłębiony został faktem przyjęcia chrześcijaństwa w innym obrządku, co po schizmie w 1054 r. stało się czynnikiem tworzącym zasadnicze odmienności. W ten sposób – dopiero w X w. – wykształciły się 3 grupy Słowian, m.in. Słowian zachodnich.
Pisanym świadectwem wczesnego osadnictwa Słowian na ziemiach polskich jest wzmianka w „Historii wojen” Prokopiusza z Cezarei dotycząca roku 512, mówiąca o plemieniu germańskich Helurów, które przeszło ze swoich siedzib nad środkowym Dunajem przez ziemie Sklawinów, a następnie przez wyludnione obszary aż do siedzib Warnów na Połabszczyźnie. Prawdopodobnie Herulowie migrowali wzdłuż Odry i nad górnym i częściowo środkowym jej biegiem przechodzili przez ziemie Słowian, a następnie skręcili na zachód, przez wyludnione obszary do ziemi Warnów. Może to być jeden z najstarszych pisanych dowodów obecności Słowian nad Odrą i Wisłą w początkach VI stulecia.
Ruski kronikarz Nestor z Kijowa dał jedno z wczesnych świadectw obecności Słowian na terenie obecnej Polski w kronice napisanej ok. 1113 "Powieść minionych lat". Wszystkich Słowian zachodnich mieszkających zarówno w rejonie Warty (Polanie), dolnej Odry (Lutycy), jak i środkowej Wisły (Mazowszanie) i dolnej Wisły (Pomorzanie) wywodził od ludu Lachów (Lechitów).), staroruskie Лѧх (Lęch/Ljach/Lach) (1115). Nazwa „Lachy” jeszcze do dnia dzisiejszego zachowała się w językach wschodnich Słowian - Ukraińców, Białorusinów i Rosjan, którzy czasem potocznie nazywają tak Polaków.
"sowieni że owi priszedsze siedosza na Wisle, i prozwaszasja lachowie, a ot tiech lachow prozwaszasja polanie, lachowie druzii luticzi, ini mazowszanie, ini pomorianie"
Pełny fragment kroniki Nestora w przełożeniu na język polski brzmi: 
"Gdy bowiem Włosi naszli na Słowian naddunajskich i osiadłszy pośród nich ciemiężyli ich, to Słowianie ci przyszedłszy, siedli nad Wisłą i przezwali się Lachami, a od tych Lachów przezwali się jedni Polanami, drudzy Lachowie Lutyczami, inni Mazowszanami, inni - Pomorzanami". - Nestor z Kijowa - "Powieść minionych lat" kronika napisana ok. 1113
Na ziemiach polskich początkowo podstawową komórką społeczną była rodzina wraz z krewnymi. Grupa rodzin z danego terytorium tworzyła małą społeczność zwaną opolem. Opola z poszczególnych terenów (zazwyczaj oddzielonych od siebie barierami naturalnymi jak rzeki, góry czy bory) tworzyły plemiona (np. Polanie, Wiślanie, Bobrzanie, Goplanie itp.). Na co dzień opolem zarządzał wiec plemienny, który w razie zagrożenia wybierał dowódcę (księcia lub wojewodę). Z czasem jednak tymczasowi wodzowie chcieli utrzymać władzę nad coraz liczniejszymi wspólnotami. Właśnie ich ambicje przyczyniły się do jednoczenia całych plemion we wspólnoty.
Na terenach Polski mieszkało wiele plemion słowiańskich, z których największe to Wiślanie (nad górną Wisłą), Polanie (nad Wartą), liczne plemiona śląskie, plemiona pomorskie, Mazowszanie (nad środkową Wisłą), Goplanie (na Kujawach), czy Lędzianie (nad Sanem i Wieprzem). Wiele z nich zapewne zaczęło się jednoczyć, lecz największy sukces odnieśli Polanie. Pierwszym udokumentowanym władcą państwa Polan był Mieszko I. Zgodnie z przekazem Galla Anonima przed Mieszkiem państwem Polan rządził „król” Popiel a po nim kolejni potomkowie Piasta: Siemowit, Lestek i Siemomysł.
Plemiona zachodniosłowiańskie.
Słowianie zachodni aż do XI wieku zachowali jedność językową, w późniejszym okresie nastąpiło zróżnicowanie:
Plemiona o dyskusyjnej przynależności do zarówno Słowian zachodnich, jak i Słowian wschodnich, z powodu mieszkania na pograniczu:

</doc>
<doc id="529627" url="https://pl.wikipedia.org/wiki?curid=529627" title="Gwindor">
Gwindor



</doc>
<doc id="529628" url="https://pl.wikipedia.org/wiki?curid=529628" title="Edain">
Edain



</doc>
<doc id="529629" url="https://pl.wikipedia.org/wiki?curid=529629" title="Arosa">
Arosa

Arosa – miejscowość i gmina uzdrowiskowa we wschodniej Szwajcarii, w kantonie Gryzonia, w regionie Plessur. Leży w Alpach Retyckich, u stóp szczytu Parpaner Rothorn (2 863 m), w dolinie rzeki Plessur. Gmina położona na wysokości 1 775 m. Ośrodek turystyczno-wypoczynkowy, w którym leczy się również gruźlicę. Ośrodek sportów zimowych (między innymi hokej na lodzie – klub EHC Arosa oraz wyścigi konne na lodzie i śniegu). Arosa słynie z dobrze rozbudowanej infrastruktury – uzdrowisko posiada liczne wyciągi narciarskie, trasy zjazdowe oraz kolej linowo-terenową na Weisshorn (2 654 m) i linową na Hörnli (2 512 m). Pod względem powierzchni jest największa gminą w regionie.
Demografia.
W Arosie mieszkają 3 162 osoby. W 2020 roku 25,2% populacji gminy stanowiły osoby urodzone poza Szwajcarią. 
Transport.
Przez teren gminy przebiega droga główna nr 740.
Współpraca.
Miejscowości partnerskie:

</doc>
<doc id="529630" url="https://pl.wikipedia.org/wiki?curid=529630" title="Wojny o Beleriand">
Wojny o Beleriand



</doc>
<doc id="529631" url="https://pl.wikipedia.org/wiki?curid=529631" title="Słowianie wschodni">
Słowianie wschodni

Słowianie wschodni – indoeuropejska grupa ludnościowa Europy, zamieszkująca wschodnią i część środkowej partii tego kontynentu, licząca około 210 mln ludzi.
Do Słowian wschodnich zalicza się obecnie: Białorusinów, Rosjan, Ukraińców i Rusinów.
W okresie od VIII do X wieku na terytorium Słowiańszczyzny Wschodniej według informacji przekazanych przez Powieść minionych lat, zamieszkiwały następujące plemiona:
Większość historyków do Słowian wschodnich zalicza również:
W nauce przedmiotem dyskusji nad przynależnością do Słowian zachodnich lub Słowian wschodnich pozostają następujące plemiona:
Nestor powyższych plemion za Słowian wschodnich nie uważał.

</doc>
<doc id="529636" url="https://pl.wikipedia.org/wiki?curid=529636" title="Andrzej Dąbrowski (piosenkarz)">
Andrzej Dąbrowski (piosenkarz)

Andrzej Dąbrowski (ur. 13 kwietnia 1938 w Wilnie) – polski piosenkarz, perkusista (jazzman), kompozytor, dziennikarz, fotografik, a także kierowca rajdowy (wicemistrz Polski w rajdach samochodowych w 1957).
Życiorys.
Absolwent krakowskiego Liceum Muzycznego oraz Wydziału Instrumentalnego Państwowej Wyższej Szkoły Muzycznej w Krakowie (w klasie perkusji Józefa Stojki).
Od 1981 honorowy członek Związku Profesjonalnych Muzyków w Fort Worth w Teksasie. Jako fotografik miał pięć wystaw indywidualnych.
W 2005 uczestniczył w koncercie Wiosna Polaków. W 2013 brał udział w jubileuszowym 50. Krajowym Festiwalu Piosenki Polskiej w Opolu. Ponownie na deskach opolskiej sceny wystąpił w 2017 i 2018.
Muzyk.
Perkusista.
Działalność muzyczną rozpoczął jeszcze w czasie nauki w szkole średniej w jazzowym trio Wojciecha Karolaka. Profesjonalnym debiutem był w 1958 udział w Zaduszkach Jazzowych, gdzie wystąpił jako perkusista w trio Andrzeja Kurylewicza. Z zespołem tym wystąpił także w tym samym roku na I Międzynarodowym Festiwalu Muzyki Jazzowej Jazz Jamboree '58 w Warszawie.
Był perkusistą polskich grup jazzowych, m.in. Andrzeja Kurylewicza (1958-1961), Jana Ptaszyna Wróblewskiego (1961-1966), a także Krzysztofa Komedy, Jerzego Miliana, Włodzimierza Nahornego, Zbigniewa Namysłowskiego, Krzysztofa Sadowskiego, Andrzeja Trzaskowskiego oraz Michała Urbaniaka. Współpracował też m.in. z Andrzejem Cudzichem, Urszulą Dudziak, Adamem Makowiczem, Jerzym Matuszkiewiczem, Januszem Muniakiem, Tomaszem Stańką, Jarosławem Śmietaną i Ten Typ Mes.
Towarzyszył na estradzie i w studiach nagrań artystom sceny jazzowej, takim jak: Josephine Baker, Stan Getz, Don Ellis, Art Farmer, Johnny Griffin, Jon Hendricks, Rolf Kuhn, Bud Powell, Lucky Thompson czy Bernt Rosengren.
Współpracował z Filharmonią Krakowską oraz z Orkiestrą Polskiego Radia, a także z zespołem kameralnym Musica Antiqua et Nova.
Występował na Jazz Campingu Kalatówki w latach 1959, 1999, 2001, 2004, 2006 i 2009. Brał udział w Festiwalu Jazzowym w Sopocie w 2007 i w Bielskiej Zadymce Jazzowej w 2008.
Wokalista.
Jako wokalista jazzowy zadebiutował w 1965, jako piosenkarz wykonujący prócz jazzu muzykę pop – w 1970. Śpiewał standardy muzyki światowej, własne kompozycje, a także piosenki napisane przez popularnych kompozytorów muzyki rozrywkowej (m.in. takich, jak: Wojciech Karolak, Antoni Kopff, Jerzy Milian, Włodzimierz Nahorny, Ryszard Poznakowski, Jan „Ptaszyn” Wróblewski) i autorów tekstów (np. Andrzej Bianusz, Maria Czubaszek, Jonasz Kofta, Wojciech Młynarski, Agnieszka Osiecka).
Koncertował w Europie (m.in. Czechosłowacja, Norwegia, RFN, Szwecja), USA, Indiach i ZSRR. Nigdy nie obchodził żadnego jubileuszu ani benefisu z okazji swej działalności estradowej.
Występował także w duetach, m.in. z Renatą Danel, Anią Dąbrowską, Krystyną Prońko, Dorotą Miśkiewicz, Urszulą Sipińską, Marianną Wróblewską; ostatnio z Ten Typ Mes i z Andrzejem Marcysiakiem z zespołu Andre (disco polo).
Dyskografia.
Składanki.
oraz wiele EP, SP i pocztówek dźwiękowych
Prasa.
Współpracował z „Przekrojem” i pismem „Motor” jako autor reportaży ilustrowanych własnymi fotografiami (reportaże dotyczyły podróży po świecie, jakie odbywał, koncertując). Pisał także relacje z koncertów i recenzje dla czasopism o tematyce jazzowej („Jazz”, „Jazzi”), a także dla kącika jazzowego w „Panoramie”.
Był felietonistą „Polityki”, w tekstach krytykował działalność Polskiego Radia i Telewizji, jak również życia estradowego w Polsce.
11 lat należał do zespołu redakcyjnego tygodnika „Motor”, w którym pisał artykuły o caravaningu, raporty z dróg, testował samochody oraz pisał o bezpieczeństwie ruchu drogowego. Trzy lata prowadził dział motoryzacji w miesięczniku „Gentleman”. Za swoje artykuły o tematyce motoryzacyjnej zdobył wyróżnienie Złotego Koła Kierownicy.
Należy do Stowarzyszenia Dziennikarzy Polskich.
Radio.
W latach 70. przez 5 lat współpracował z Programem III Polskiego Radia, gdzie prowadził audycje muzyczne: "Trzy kwadranse jazzu" oraz "Z wokalistyką na Ty".
Telewizja.
Pojawia się czasem w porannych programach TVP, na Festiwalu Top Trendy w Sopocie, prezentuje nową CD z zespołem Zbigi Band.
W 2010 Andrzej Dąbrowski nagrał nową wersję piosenki „Do zakochania jeden krok” wraz z Ędwardem Ąckim (kreowanym przez Szymona Majewskiego) dla programu Szymon Majewski Show. Odcinek z tym nagraniem został wyemitowany 15 marca 2010.
Kierowca rajdowy.
Przez 50 lat uczestniczenia w wyścigach i rajdach samochodowych 63 razy znalazł się na podium.
W mistrzostwach Polski po raz pierwszy wziął udział w 1957, kiedy zdobył tytuł wicemistrza. 4 razy brał udział w Rajdzie Polski. W 1975 znalazł się w rajdowym Teamie FSO. Wielokrotny Mistrz Polski Dziennikarzy (w latach: 1991, 1992, 1993, 1995, 2004, 2007).

</doc>
<doc id="529639" url="https://pl.wikipedia.org/wiki?curid=529639" title="Tomasz Bajerski (żużlowiec)">
Tomasz Bajerski (żużlowiec)

Tomasz Bajerski (ur. 9 września 1975 w Toruniu) – polski żużlowiec i trener sportu żużlowego.
Kariera sportowa.
Karierę rozpoczął w 1992 r. w barwach Apatora Toruń, w którym startował do 1996 roku. Po czterech latach spędzonych w Stali Gorzów Wielkopolski powrócił w roku 2001 do Torunia, gdzie startował do 2004. Sezon 2005 spędził w Gdańsku, a w 2006 startował w zespole GTŻ Grudziądz, uzyskując średnią biegową 0,750. W sezonie 2007 Tomasz Bajerski postanowił podpisać kontrakt z łotewskim zespołem Lokomotiv Daugavpils, osiągając po występach w 11 meczach średnią 2,157, a w 2008 ścigał się dla węgierskiej drużyny Speedway Miszkolc.
Głównym jego osiągnięciem z czasów juniorskich jest dwukrotne zdobycie młodzieżowego mistrzostwa Polski (w 1993 oraz 1996 roku). Jako junior indywidualnie zajął także drugie miejsca w turniejach o „kaski”: w 1992 w Srebrnym Kasku oraz rok później w Brązowym Kasku. W parowej rywalizacji juniorów zdobył cztery medale – złoto w 1992 i 1993 oraz brązowe medale w 1994 i 1995. Z kolei w młodzieżowej rywalizacji drużynowej zdobył dwa medale – złoto w 1992 i srebro z 1993.
Największym dotychczasowym sukcesem Bajerskiego było zakwalifikowanie się poprzez eliminacje do cyklu Grand Prix IMŚ w 2003 roku. W elitarnym cyklu startował przez rok, nie odnosząc znacznych sukcesów. Wielokrotnie reprezentował barwy Polski na arenie międzynarodowej także poza Grand Prix – w 2003 roku uczestniczył w drużynowym Pucharze Świata, w wieku juniorskim zaś trzykrotnie był finalistą mistrzostw świata juniorów (1992-1994).
Na torach krajowych zaliczył siedem występów w finale mistrzostw Polski, nie zdobywając medali. Ma za to aż osiem medali drużynowych mistrzostw Polski wywalczonych z Apatorem i Stalą Gorzów – złoty z 2001, srebrne z 1995, 1996 i 2003 oraz brązowe z lat 1992-94 oraz 2000. Ponadto Bajerski ma na swoim koncie pięć medali MPPK złoty z 1998 i srebrny z 2002 oraz brązowe z lat 1995-1997). Występował także w turniejach o Złoty Kask, w których dwa razy zajął drugie miejsce (1995 i 2002).

</doc>
<doc id="529640" url="https://pl.wikipedia.org/wiki?curid=529640" title="Gorlice (stacja kolejowa)">
Gorlice (stacja kolejowa)

Gorlice – stacja kolejowa w Gorlicach, w województwie małopolskim, w Polsce. Jest stacja końcową linii z Gorlic Zagórzan.
W roku 2017 stacja obsługiwała 0–9 pasażerów na dobę.
Budynek stacyjny, mieszczący się na ul. Bardiowskiej 4, wybudowano w stylu galicyjskich dworców kolejowych. Obecnie nie jest używany zgodnie z pierwotnym przeznaczeniem. Piętro zajmują mieszkania, a na parterze znajdują się siedziby prywatnych firm nie związanych z transportem kolejowym.
W 2006 roku zawieszono ruch pociągów pasażerskich do stacji Gorlice
Od 12 grudnia 2010 do 11 grudnia 2011 stacja była obsługiwana przez zastępczą komunikację autobusową Przewozów Regionalnych. Na stacji zatrzymywały się trzy pary autobusów linii Stróże – Biecz i Biecz – Stróże.
1 kwietnia 2016 Przewozy Regionalne uruchomiły weekendowe połączenia Jasło/Rzeszów Główny – Gorlice.

</doc>
<doc id="529643" url="https://pl.wikipedia.org/wiki?curid=529643" title="Amon Anwar">
Amon Anwar



</doc>
<doc id="529646" url="https://pl.wikipedia.org/wiki?curid=529646" title="Szymon Budny">
Szymon Budny

Szymon Budny (; , "Symon Budny"; ur. prawd. w 1530, zm. 13 stycznia 1593 w Wiszniewie) – polsko-białoruski uczony i działacz reformacyjny, pastor początkowo kalwiński, następnie ariański, hebraista, biblista, tłumacz Biblii na język polski, pisarz, teolog i jeden z głównych przedstawicieli braci polskich w Wielkim Księstwie Litewskim. Pisał w języku białoruskim, po polsku i po łacinie. 
Budny był tłumaczem "Biblii nieświeskiej" (1572) – pierwszego kompletnego tłumaczenia Pisma Świętego na język polski z języków oryginalnych – z hebrajskiego i greckiego. Wywarł wpływ na rozwój języka białoruskiego, będąc m.in. autorem "Katechizmu nieświeskiego" (1562), jednej z pierwszych książek drukowanych w języku białoruskim. 
Jego studia nad językiem hebrajskim przyczyniły się do rozwoju biblistyki, wywierając wpływ również na późniejszych badaczy żydowskich. Historyk Norman Davies nazwał go „najwybitniejszym hebraistą XVI wieku”. Pisma i idee religijne Budnego oddziaływały nie tylko na kierunki Reformacji w Polsce i Wielkim Księstwie Litewskim, ale też były dyskutowane w Europie zachodniej i przyczyniły się do rozwoju unitaryzmu na świecie.
Budny wypowiadał się również w sprawach publicznych. Był jednym z pionierów idei demokracji w polityce i przeciwnikiem kary śmierci.
Poglądy i dzieła Budnego spotykały się z polemiką i sprzeciwem pisarzy katolickich, protestanckich, jak również czasowo braci polskich. W 1603 roku jako autor trafił do pierwszego polskiego indeksu ksiąg zakazanych powstałego z inicjatywy biskupa Bernarda Maciejowskiego.
Życiorys.
Lata nauki.
Pochodzenie i moment urodzenia Budnego pozostaje kwestią sporną. Jako jego data urodzenia przyjmowany jest rok 1530, zaś w 1544, zgodnie ze zwyczajem epoki, był już prawdopodobnie studentem Uniwersytetu Jagiellońskiego. 
Przedstawiana w starszych biografiach, jak również dominująca w literaturze białoruskiej i rosyjskiej teza o urodzeniu Budnego na dzisiejszej Białorusi, w prawosławnej rodzinie, nie jest poparta żadnym przekonującym dowodem, co więcej, on sam zaprzeczał takiej wersji. Równie niemożliwa do udowodnienia jest inna ewentualność (popierana m.in. przez Marcelego Kosmana), jakoby Budny urodził się na Mazowszu. Wobec innego definiowania podjęcia narodowości w XVI w. i obecnie nie jest również możliwe jednoznaczne określenie przynależności narodowej Budnego.
Studiował na Akademii Krakowskiej, we Włoszech i Szwajcarii, gdzie zetknął się z ideami unitarianizmu za pośrednictwem Miguela Serveta. Biegle władał językami: białoruskim, polskim, łacińskim, hebrajskim i greckim, być może również znał czeski i włoski.
Pisarz białoruski i pastor kalwiński.
Po powrocie na Litwę Budny osiadł w Klecku na dworze księcia Mikołaja Radziwiłła Czarnego, protektora kalwinizmu, gdzie powierzono mu funkcję pastora. Budny współtworzył (wraz z Ostapem Wałpowiczem, Wawrzyńcem Krzyżkowskim i Maciejem Kawęczyńskim) kalwińską drukarnię w Nieświeżu, gdzie w 1562 wydrukowano jego pierwszą książkę "Katechizm nieświeski" ("Katichizis, to jest nauka starodawnaja chrystianskaja od swiatogo Pisma dlia prostych ludiej jazyka ruskago w pytaniach i odkazach sobrana"). To dzieło zostało napisane w języku białoruskim i głosiło pochwałę tego języka oraz podkreślało konieczność jego używania w literaturze (zgodnie z poglądami Franciszka Skaryny). Katechizm Budnego był w istocie białoruskim przekładem "Katechizmu" Marcina Lutra.
Jest to jedno z niewielu dzieł, pisanych po białorusku. W języku tym pisali wówczas tylko miejscowi muzułmanie (Tatarzy) oraz ewangelicy; katolicy pisali po polsku, a prawosławni w języku cerkiewnosłowiańskim. Jednocześnie "Katichisis" było pamfletem wymierzonym przeciwko prawosławiu, podkreślało zbędność rytuałów religijnych, niski poziom wykształcenia księży i stwierdzało, że tylko judaizm stara się zapoznać wiernych z treścią świętych pism.
Budny wkrótce ujawnił swoje sympatie dla unitarianizmu w kolejnym dziele w języku białoruskim: "Pra apraudanie griesznaga czaławieka pierad Bogam" ("O usprawiedliwieniu grzesznego człowieka przed Bogiem") 1562. W tej książce Budny bronił instytucji państwa, służby wojskowej i własności prywatnej przeciwko radykałom braci polskich.
Bracia polscy.
Z powodu sprzyjania braciom polskim („arianom”) kalwiński konsystorz pozbawił go funkcji pastora. Gdy Budny został pozbawiony wszelkich dochodów próbował odzyskać łaskę księcia Radziwiłła, ale bez powodzenia. Przeniósł się do Łoska, na dwór krajczego litewskiego Jana Kiszki, który sprzyjał braciom polskim. Tu Budny (jako pastor braci polskich) otwarcie przedstawił swój program demokratyzacji ustroju państwa i protestował przeciwko karze śmierci. Odrzucał też ideę boskości Jezusa i podkreślał, iż Jezus był tylko doskonałym człowiekiem. Te nowatorskie idee przysporzyły mu wielu wrogów, głównie wśród katolików i prawosławnych, którzy zarzucali mu sympatię dla judaizmu. Także bracia polscy potępiali jego najskrajniejsze poglądy; był 2 razy ekskomunikowany ze zboru (w 1582 i 1584) i z powrotem przyjmowany, po odwołaniu kontrowersji.
Tłumacz Biblii.
Po ukazaniu się pierwszych drukowanych polskich Biblii – katolickiej Biblii Leopolity (1561) i kalwińskiej Biblii brzeskiej (1563) – środowiska protestanckie (kalwińskie i braci polskich) dostrzegały potrzebę wydania jeszcze jednego Pisma Świętego w tańszym i poręczniejszym formacie oraz wolnego od błędów wydań wcześniejszych i bliższą językowi zwykłych ludzi. Około 1567 (synod braci polskich w Skrzynnie) rozpoczęto prace nad poprawionym wydaniem Biblii brzeskiej i przygotowania do jej druku w Nieświeżu w majątku Radziwiłłów, którym zarządzał Maciej Kawęczyński, właściciel tamtejszej drukarni. W 1568 w drukarni nieświeskiej wydano Nowy Testament z Biblii brzeskiej z małymi poprawkami.
Prawdopodobnie wówczas, w 1568 Kawęczyński zaprosił Budnego do prac nad poprawieniem Biblii brzeskiej. Porównanie jej tekstu z wersjami grecką, hebrajską i niemiecką wykazało jednak, że wbrew deklaracjom wydawców przekład brzeski nie jest bezpośrednim tłumaczeniem z języków oryginalnych, ale przekładem z łaciny i francuskiego (przekład Olivétana, kuzyna Kalwina). Szybko okazało się, że dużo praktyczniej będzie dokonać nowego tłumaczenia niż poprawiać błędy wcześniejszych wydań. Po nieudanych próbach pozyskania współpracowników, Budny przyjął cały ciężar dokonania przekładu na siebie.
Budny rozpoczął od przetłumaczenia Nowego Testamentu oraz ksiąg apokryficznych (ktz óre uważał za nienatchnione i traktował je jako „wprawkę” w grece). Zostały one wydrukowane w 1570 w Nieświeżu przez Kawęczyńskiego, który nie podzielał wszystkich poglądów Budnego i dokonał w tekście zmian bez uzgodnienia z tłumaczem, między innymi usuwając przypisy.
Prace nad Starym Testamentem prowadził Budny w latach 1570–1572. O intensywności pracy świadczy fakt, że pod koniec tego okresu biblista miał poważne problemy ze wzrokiem i musiał korzystać z pomocy młodzieńca czytającego teksty hebrajskie. W 1572 ukazało się dzieło życia Budnego – całość przekładu Biblii znana jako „Biblia nieświeska”. Druk rozpoczęto w Nieświeżu, ale przerwano go na skutek interwencji nawróconego na katolicyzm Krzysztofa „Sierotki” Radziwiłła, który doprowadził do przeniesienia drukarni do Zasławia (lub Uzdy). Tam dokończono druk Biblii w przekładzie Budnego, stąd czasem jej nazwa "Biblia Nieświesko-Zasławska".
Biblia nieświeska, w odróżnieniu do Biblii brzeskiej, była tłumaczeniem dosłownym, w którym oddano „słowo za słowo”, a nie „myśl za myśl”. Przez to była, jak na XVI w., bardzo nowatorska. Zrywała też z wieloma tradycyjnymi rozwiązaniami, a w to miejsce często ściśle trzymała się wersji hebrajskiej. Wprowadzała do języka polskiego neologizmy, które miały zastąpić łacińskie zwroty (np. „rozdział” w miejsce „kapitel”). Większość imion i nazw własnych było transkrypcją hebrajskich i greckich odpowiedników. Konsekwentnie oddawała takie słowa jak „dusza” (hebr. "nefesz", gr. "psyche"), „grób” (hebr. "szeol", gr. "hadeis"), „Jehowáh” (hebr. JHWH).
Z czasem Budny wyparł się jednak tłumaczenia Nowego Testamentu z Biblii Nieświeskiej (zmienionego przez wydawców) i 2 lata później, w 1574 wydał w drukarni Jana Kiszki w Łosku sam pod własnym nazwiskiem Nowy Testament, w wersji bez zmian Kawęczyńskiego i z przypisami oraz obszernym materiałem biblistycznym. W wydaniu tym zamieścił 11 razy imię „Jehowáh” w Ewangelii według Mateusza. W wydaniu tym Budny usunął wszelkie wzmianki sugerujące boskość Jezusa.
Później, ok. 1589, Budny wydał w Łosku jeszcze jedno wydanie Nowego Testamentu, w którym wycofał się z części swoich rozwiązań, uważanych za kontrowersyjne i niepotwierdzone manuskryptami. Zmian tych dokonał również pod wpływem środowiska Braci Polskich.
Pisarz polski.
Ponieważ krąg czytelników języka białoruskiego był ograniczony, Budny zaczął pisać po polsku, wyjaśniając: "Głupstwo to jest mową jednej krainy gardzić, a drugiej słówka pod niebiosa wynosić".
Napisał wstęp do polskiego przekładu dzieła Andrzeja Frycza Modrzewskiego "O poprawie Rzeczypospolitej" (1577). Nieco wcześniej, w książce "O furyiach albo szaleństwach francuskich..." (1573) przestrzegał przed wybieraniem Henryka Walezego na króla Polski, który mógłby powtórzyć masakrę innowierców („Noc św. Bartłomieja”).
Nawoływał do zachowania czystości języka polskiego i proponował zastąpienie zapożyczeń z języków obcych (głównie germanizmów i latynizmów) słowami z innych języków słowiańskich. Wprowadził do swoich przekładów takie słowa jak „namiot”, „rozdział”, „napletek”, „całopalenie” i inne, które weszły na stałe do języka polskiego.
Większość dzieł Budnego zaginęła lub została zniszczona w okresie kontrreformacji; oprócz wymienionych zachowały się: "Świętego Justyna filozofa i męczennika rozmowa z Tryfonem Żydem" (1564), "Ad argumenta Simleri..." (1574), "O przedniejszych wiary chrystyjańskiej artykulech to jest o Bogu jedynym, o Synu jego i Duchu św." (1576), "O urzędzie miecza używającem" (1583).

</doc>
<doc id="529648" url="https://pl.wikipedia.org/wiki?curid=529648" title="Hi Hi (singel Puffy AmiYumi)">
Hi Hi (singel Puffy AmiYumi)

Hi Hi – singel zespołu Puffy AmiYumi wydany 16 listopada 2005.

</doc>
<doc id="529649" url="https://pl.wikipedia.org/wiki?curid=529649" title="Puchar Narodów Afryki 2004 (eliminacje)">
Puchar Narodów Afryki 2004 (eliminacje)

Eliminacje do Pucharu Narodów Afryki 2004 – zostały rozegrane w 13 grupach eliminacyjnych (7 czterozespołowych, 6 trzyzespołowych). Mecze zostały rozegrane w systemie każdy z każdym. Awansował zwycięzca każdej z grup oraz zespół z drugiego miejsca z najlepszym bilansem bramkowym. Organizator i obrońca tytułu miały zagwarantowane prawo startu.

</doc>
<doc id="529651" url="https://pl.wikipedia.org/wiki?curid=529651" title="Beatrycze Łukaszewska">
Beatrycze Łukaszewska

Beatrycze Łukaszewska (ur. 28 sierpnia 1970 w Warszawie) − polska aktorka teatralna, związana z warszawskimi teatrami Ochoty, Żydowskim, a także Teatrem Syrena, w którym zadebiutowała w 1996 roku.
Ukończyła Państwową Szkołę Muzyczną II stopnia w Warszawie w klasie fortepianu. W 1996 r. ukończyła studia na wydziale aktorskim Państwowej Wyższej Szkoły Filmowej, Telewizyjnej i Teatralnej w Łodzi.
Beatrycze Łukaszewska parodiowała w programie "Szymon Majewski Show" ("Rozmowy w tłoku") Violettę Villas. Wystąpiła w nim czterokrotnie, dwa razy w pierwszej, raz w trzeciej i raz w czwartej serii programu.
Jest dyrektorką ds. aktorstwa, wykładowczynią i nauczycielką piosenki aktorskiej Studia Aktorskiego w Warszawie.
Teatr.
Wybrane role:

</doc>
<doc id="529657" url="https://pl.wikipedia.org/wiki?curid=529657" title="Hajimari no Uta/Nice Buddy">
Hajimari no Uta/Nice Buddy

Hajimari no Uta/Nice Buddy (はじまりのうた／ナイスバディ, hajimari no uta/Nice Buddy) – singel Puffy AmiYumi wydany w 2005. 
Piosenka "Hajimari no Uta" była użyta w japońskiej wersji filmu oraz w reklamach firmy Daihatsu podczas jej kampanii "Move Latte".

</doc>
<doc id="529660" url="https://pl.wikipedia.org/wiki?curid=529660" title="Plaza de España (plac w Madrycie)">
Plaza de España (plac w Madrycie)

Plaza de España – jeden z najbardziej znanych i reprezentacyjnych placów w Madrycie. Znajduje się w dzielnicy Moncloa-Aravaca, w barrio administracyjnym Argüelles. Stanowi zakończenie reprezentacyjnej alei miasta, Gran Vía. 
Historia.
W XVII wieku w miejscu obecnego placu znajdowała się łąka Leganitos, której istnienie uwiecznił na łamach powieści Don Kichote z La Manchy pisarz Miguel de Cervantes y Saavedra. Następnie rozpoczęto budowę klasztoru, który w 1789 zburzono przed ukończeniem budowy. W XVIII i XIX w. leżący niedaleko Pałacu Królewskiego plac był miejscem, gdzie znajdował się garnizon wojskowy, a w miejscu klasztoru wybudowano koszary, które wyburzono w 1908. Wcześniej, na przełomie XIX i XX wieku, plac przyjął cywilny, reprezentacyjny charakter. W jego otoczeniu powstawały budynki rządowe, siedziby firm i apartamenty mieszkalne. Obecny wygląd plac uzyskał w połowie XX w. za dyktatury generała Franco, monumentalna zabudowa miała być dowodem faktu, że Hiszpania jest częścią nowoczesnego świata. Dwa najbardziej charakterystyczne budynki to: 
Na placu znajduje się też zrealizowany w latach 1925-1930 pomnik Miguela Cervantesa autora "Don Kichota" - sylwetki pisarza i głównych bohaterów jego najsłynniejszej powieści. Zaprojektowali go architekci Rafael Martínez Zapatero i Pedro Muguruza, a wyrzeźbił Lorenzo Coullaut Valera.
Przebudowa placu.
Z końcem 2019 r. Rada Miasta Madrytu wyłoniła zwycięski projekt przebudowy placu. Realizacja zwycięskiej koncepcji "Welcome the Mother Nature" kosztować będzie 62 mln EUR, a jej rozpoczęcie planowane jest na luty 2020 r. Pierwszy etap prac, trwający do końca 2020 r., ma zmienić przestrzeń samego placu oraz jego połączenie z Gran Vía. Docelowo Plaza de España ma się stać terenem zielonym i pełnić funkcję łącznika Jardines de Sabatini i Parque de Oeste; planowana jest nasada ponad tysiąca nowych drzew. Natężenie ruchu drogowego w tym rejonie zostanie zdecydowanie zredukowane, powiększona zostanie strefa piesza. Wiązać się to będzie z rozbudową istniejącego już tunelu pod ulicą Bailén, co z powodu strategicznego jego położenia może wiązać się z poważnymi utrudnieniami komunikacyjnymi w tym obszarze. 

</doc>
<doc id="529662" url="https://pl.wikipedia.org/wiki?curid=529662" title="Jakub II Cypryjski">
Jakub II Cypryjski

Jakub II Cypryjski, Jakub Bastard (ur. 1440, zm. 10 lipca 1473) - król Cypru. Był nieślubnym synem Jana II i Marietty z Patras.
W 1456 dzięki swojemu ojcu, w wieku zaledwie 16 lat, Jakub został arcybiskupem Nikozji. Tytuł stracił, kiedy zamordował królewskiego szambelana. W 1457 ojciec szybko mu przebaczył i przywrócił na poprzedni urząd. Ojciec miał prawdopodobnie uczynić go swoim oficjalnym następcą, ale nie zdążył i zmarł w 1458 r. Tron Cypru przypadł przyrodniej siostrze Jakuba, Szarlocie. W 1460 Jakub zakwestionował jej prawa do tego tronu i uwięził ją razem z jej mężem na 3 lata w zamku Kyrenia. W 1463, kiedy Szarlota uciekła na wyspę Rodos, Jakub został oficjalnie koronowany na króla. W 1464 roku zdobył Famagustę i wypędził z niej Genueńczyków.
Poślubił Wenecjankę Katarzynę Cornano, ale zmarł w kilka miesięcy po ślubie. Istnieją przypuszczenia, że został otruty przez weneckich agentów, prawdopodobnie nasłanych przez wuja Katarzyny. Został pochowany w katedrze św. Mikołaja w Famaguście. Z Katarzyną doczekał się jedynie syna:
Po śmierci Jakuba III, królową Cypru została Katarzyna Cornano. Pozostając pod opieką potężnej wówczas Wenecji skutecznie odpierała próby powrotu na Cypr i ponownego objęcia tronu przez Szarlotę.
Jakub II miał co najmniej czworo dzieci nieślubnych:

</doc>
<doc id="529663" url="https://pl.wikipedia.org/wiki?curid=529663" title="Fsck">
Fsck

fsck () – uniksowy program do sprawdzania integralności systemu plików.
Zwykle "fsck" jest uruchamiany podczas ładowania systemu, aby sprawdzić, czy system plików jest w dobrym stanie i czy dysk nie posiada uszkodzonych sektorów. Jeżeli system plików dysku lub pojedynczej partycji jest w złym stanie, na przykład w wyniku zaniku zasilania, fsck próbuje go naprawić. Na systemach plików, które nie obsługują księgowania, jak na przykład ext2, może to trwać nawet przez wiele godzin, w zależności od pojemności partycji.
"fsck" może być też uruchomiony ręcznie przez administratora systemu, jeżeli ten uzna, że to konieczne.
Odpowiednikiem fsck dla Windows jest Scandisk lub CHKDSK.

</doc>
<doc id="529664" url="https://pl.wikipedia.org/wiki?curid=529664" title="Mogura Like">
Mogura Like

Mogura Like (モグラライク) – singel zespołu Puffy AmiYumi wydany 12 kwietnia 2006.

</doc>
<doc id="529666" url="https://pl.wikipedia.org/wiki?curid=529666" title="Plaza de Espana">
Plaza de Espana



</doc>
<doc id="529667" url="https://pl.wikipedia.org/wiki?curid=529667" title="Arkadiusz Lipnicki">
Arkadiusz Lipnicki

Arkadiusz Lipnicki (ur. 1972) – polski artysta kabaretowy, aktor dubbingowy.
Na co dzień występuje z Grupą Rafała Kmity. Założyciel grupy wokalnej Voice band, pracuje także jako lektor i konferansjer. Czasem powierzane mu są niewielkie role filmowe bądź serialowe. Ponadto udziela się też jako wokalista, a nawet śpiewak operowy. W programie „Szymon Majewski Show” grał rolę Romana Giertycha. Według strony internetowej „Konferansjerów” Lipnicki jest „ceniony za wysoką kulturę słowa, charyzmę, bardzo dobry kontakt z publicznością, elastyczność i opanowanie”.
Starszy brat wokalistki Anity Lipnickiej.

</doc>
<doc id="529668" url="https://pl.wikipedia.org/wiki?curid=529668" title="Osiedle Ostrobramska">
Osiedle Ostrobramska

Osiedle Ostrobramska – osiedle znajdujące się w dzielnicy Praga-Południe w Warszawie.
Opis.
Osiedle znajduje się na terenie ograniczonym ulicami: Grochowską, Marii Rodziewiczówny, Ostrobramską, Komorską, Łukowską i Tarnowiecką. Część osiedla znajduje się w miejscu, w którym w latach 1919–1942 znajdowało się ok. 30-hektarowe żydowskie gospodarstwo rolne (tzw. kibuc na Grochowie).
Osiedle zostało wybudowane w latach 70. XX w. w systemie konstrukcyjnym „Żerań“.
Na osiedlu znajdują się m.in. kościół pw. Narodzenia Pańskiego przy Sanktuarium Matki Boskiej Ostrobramskiej (ul. Ostrobramska 72) i pętla autobusowa „Witolin“. Działają także: Klub Osiedlowy "Relax" (ul. Tarnowiecka 13), dwa przedszkola (nr 177 i 397) i Zespół Szkół Gastronomicznych (ul. Komorska). Osiedle ozdabiają wapienne figury wykonane przez studentów ASP w latach 70. XX wieku, odrestaurowane w latach 2016–2017.

</doc>
<doc id="529672" url="https://pl.wikipedia.org/wiki?curid=529672" title="Tokyo I'm on My Way!">
Tokyo I'm on My Way!

Tokyo I'm on My Way – singel J-popowej grupy muzycznej Puffy AmiYumi z albumu Splurge wydany 24 maja 2006. Tekst piosenki "Tokyo I'm on My Way" napisany został przez Dextera Hollanda z grupy The Offspring.

</doc>
<doc id="529673" url="https://pl.wikipedia.org/wiki?curid=529673" title="Tokyo I'm On My Way!">
Tokyo I'm On My Way!



</doc>
<doc id="529675" url="https://pl.wikipedia.org/wiki?curid=529675" title="Tokyo I'm On My Way">
Tokyo I'm On My Way



</doc>
<doc id="529676" url="https://pl.wikipedia.org/wiki?curid=529676" title="Marion Forst">
Marion Forst

Marion Francis Forst (ur. 3 września 1910 w St. Louis w stanie Missouri, zm. 3 czerwca 2007) – amerykański duchowny katolicki, biskup.
Święcenia kapłańskie przyjął 10 czerwca 1934. W styczniu 1960 został mianowany biskupem Dodge City (Kansas), sakrę otrzymał 24 marca 1960 z rąk Charlesa Helmsinga (biskupa Springfield), a diecezję objął 5 kwietnia tegoż roku. Uczestniczył w obradach Soboru Watykańskiego II. W październiku 1976 przeszedł na stanowisko biskupa pomocniczego archidiecezji Kansas City, ze stolicą tytularną Scala. Po osiągnięciu wieku emerytalnego w grudniu 1986 przeszedł w stan spoczynku. We wrześniu 1995 otrzymał biskupią stolicę tytularną Leavenworth.
Od śmierci biskupa Aloysiusa Wycislo w październiku 2005 był najstarszym żyjącym biskupem katolickim w USA.

</doc>
<doc id="529680" url="https://pl.wikipedia.org/wiki?curid=529680" title="Dzień Zaduszny">
Dzień Zaduszny



</doc>
<doc id="529683" url="https://pl.wikipedia.org/wiki?curid=529683" title="Olszynka Grochowska">
Olszynka Grochowska

Olszynka Grochowska – obszar MSI w warszawskiej dzielnicy Praga-Południe, znajdujący się na północ od linii kolejowej Warszawa – Otwock i na południe od ulicy Dudziarskiej.
Opis.
Nazwa pochodzi od lasku Olszynka Grochowska, położonego na północny wschód od Grochowskiej, między obecnymi ulicami: Chłopickiego, Szeroką i Marsa. 25 lutego 1831 stoczono tam największą bitwę powstania listopadowego.
W lipcu 1916 w miejscu bitwy ustawiono drewniany krzyż, a w 1936 przy krzyżu ustawionym na grobowcu ze szczątkami poległych polskich żołnierzy umieszczono tablicę pamiątkową.
Historyczny teren Olszynki Grochowskiej o powierzchni 33 ha został zakupiony przed II wojną światową przez Zarząd Miejski m.st. Warszawy.
Olszynka była miejscem walk podczas obrony Warszawy; od 14 do 27 września 1939 stolicy bronił tam 21 Pułk Piechoty „Dzieci Warszawy”. We wrześniu 1944 walki w rejonie Olszynki toczyli żołnierze 1 Warszawskiej Dywizji Piechoty im. Tadeusza Kościuszki. 
W 1983 na terenie Olszynki utworzono rezerwat przyrody Olszynka Grochowska o powierzchni 59,45 ha. Celem ochrony jest zachowanie ze względów historycznych, krajobrazowych i społecznych fragmentu lasu rosnącego na obszarze pola bitwy z 1831. Na terenie rezerwatu znajduje się pomnik Bitwy o Olszynkę Grochowską.

</doc>
<doc id="529684" url="https://pl.wikipedia.org/wiki?curid=529684" title="Izaak Komnen (1155–1195 lub 1196)">
Izaak Komnen (1155–1195 lub 1196)

Izaak Komnen (także: "Komnenos" lub "Comnenus" (gr.: Ισαάκιος Κομνηνός, "Isaakios Komnēnos"), (ur. 1155 zm. 1195 lub 1196) – władca Cypru od 1184 do 1191. 
Życiorys.
Był mniej znanym członkiem rodziny Komnenów, która rządziła Cesarstwem Bizantyjskim. Był synem nieznanego z imienia Dukasa Kamaterosa i Ireny Komneny. Jego dziadkami od strony ojca byli "sebastokrator" Izaak Komnenos i jego pierwsza żona - Teodora. Swoje imię odziedziczył po dziadku od strony matki - trzecim synu cesarza Jana II i Piroski Węgierskiej. Jego ciotkami były: Maria Komnena, królowa Węgier i Teodora Komnena, królowa Jerozolimy. To właśnie Teodorze udało się przekonać cesarza Andronika, aby zapłacił okup za siostrzeńca, kiedy ten jako były bizantyjski zarządca Izaurii został pojmany w Armenii). 
Andronik żałował później swojej decyzji, ponieważ w 1185 Izaak przejął kontrolę na Cyprze, potem udało mu się uniezależnić wyspę od Bizancjum. Utracił władzę, kiedy wyspa w 1191 została podbita przez Ryszarda Lwie Serce podczas III wyprawy krzyżowej.

</doc>
<doc id="529694" url="https://pl.wikipedia.org/wiki?curid=529694" title="Kępa Gocławska">
Kępa Gocławska

Kępa Gocławska – część warszawskiej dzielnicy Praga-Południe położona na południowy zachód od Gocławia, leżąca między ulicami Marokańską a Trasą Łazienkowska. Na jej terenie znajduje się osiedle Ateńska (d. osiedle im. Mikołaja Kopernika), część Osiedla Jantar i Rodzinne Ogrody Działkowe Gocław.
Historia.
Pierwsze wzmianki o tym terenie datuje się na połowę XVII wieku kiedy to Gocław i Kępa Gocławska liczyły 16 domów (1775). Do końca XVIII wieku teren był częścią dóbr kamionkowskich, które były własnością biskupów płockich (z nadania książęcego). W 1780 r. została kupiona przez króla Stanisława Augusta Poniatowskiego. Następnie stała się własnością bratanka króla – księcia Stanisława Poniatowskiego (1754-1833).
Po 1795 r. stała się własnością skarbu państwa.
Teren Kępy Gocławskiej był prawie niezasiedlony z powodu częstych wylewów Wisły (m.in. w 1909 r.). W 1912 r. mieszkało tam 25 osób. 
8 kwietnia 1916 generał-gubernator Hans Hartwig von Beseler wydał rozporządzenie włączające do Warszawy (od 1 kwietnia 1916) m.in. Kępę Gocławską, znajdującą się w tamtym czasie w gminie Wawer
W latach 1969-1974 powstało tam osiedle Kępa Gocławska. Zbudowano je według projektu A. Stefańskiego. Ma ono powierzchnię ok. 14 ha, na której rozmieszczone są budynki 5-11 piętrowe. Granice jego wyznaczają ulice: Saska, Egipska i al. Stanów Zjednoczonych.
Z sytuacją zmian zachodzących w strukturze społecznej Saskiej Kępy, w związku z budową na początku lat 70. blokowisk na jej obrzeżach, związane jest pojęcie "Chamowa", które było wyrazem dezaprobaty mieszkańców dzielnicy wobec nowej sytuacji. Pojęcie to utrwalił w swojej twórczości mieszkający na Kępie Gocławskiej Miron Białoszewski.
Kępą Gocławską nazywana jest również część tarasu zalewowego zlokalizowanego po prawej stronie Wisły. Znajduje się ona pomiędzy: Jeziorem Gocławskim, a łachą Koło. Nazywana dawniej Kępą Wiślaną. Na jej obszarze znajduje się fragment lotniska Gocław, południowa część osiedla Saska Kępa i północna część osiedla Las.

</doc>
<doc id="529700" url="https://pl.wikipedia.org/wiki?curid=529700" title="Birmingham Classic">
Birmingham Classic

Birmingham Classic, dawniej "AEGON Classic", "DFS Classic" – kobiecy turniej tenisowy rangi WTA 250 zaliczany do cyklu WTA Tour. Rozgrywany na kortach trawiastych w Birmingham od 1982 roku. W lipcu 1965 roku została rozegrana jedna edycja żeńskiego turnieju, którą w grze pojedynczej i podwójnej wygrała Margaret Smith Court.
W 2014 roku kategoria rozgrywek została podniesiona z WTA International Series na WTA Premier Series (ranga WTA Premier). W 2020 planowano powrócić do niższej kategorii zawodów w Birmingham, jednak z powodu pandemii COVID-19 rozgrywki nie odbyły się. Począwszy od 2021 roku turniej zaliczany jest do kategorii WTA 250.
W 1987 roku nie dokończono turnieju gry podwójnej z powodu opadów deszczu. W 1998 roku z tego samego powodu nie zakończono turnieju gry pojedynczej.

</doc>
<doc id="529701" url="https://pl.wikipedia.org/wiki?curid=529701" title="Wojciech Chorąży">
Wojciech Chorąży

Wojciech Chorąży (ur. 1973) – polski aktor. Absolwent Państwowej Wyższej Szkoły Teatralnej im. Ludwika Solskiego w Krakowie, filii we Wrocławiu (1995).

</doc>
<doc id="529706" url="https://pl.wikipedia.org/wiki?curid=529706" title="Chris Norman">
Chris Norman

Christopher Ward „Chris” Norman (ur. 25 października 1950 w Redcar, Yorkshire) – brytyjski muzyk, wokalista zespołu Smokie. W 1978 singiel „Stumblin ‘In” w duecie z Suzi Quatro zajął 4. miejsce na amerykańskiej liście Hot 100 magazynu „Billboard” i sprzedał się w ponad mln egzemplarzy. W 1982 rozpoczął karierę solową, a w 1986 ostatecznie odszedł z zespołu Smokie. W tym samym roku jego piosenka „Midnight Lady”, napisana przez Dietera Bohlena stała się hitem, sukcesem był również nagrany we współpracy z Niemcem album "Some Hearts Are Diamonds".

</doc>
<doc id="529707" url="https://pl.wikipedia.org/wiki?curid=529707" title="Kozia Górka (Warszawa)">
Kozia Górka (Warszawa)

Kozia Górka – obszar Warszawy w dzielnicach Praga-Południe i Targówek. W przeszłości jedna wieś, rozdzielona torami linii kolejowej nr 2 (dawnej kolei warszawsko-terespolskiej) na "Kozią Górkę Grochowską" (od południa, w okresie międzywojennym należącą już do Warszawy) i "Kozią Górkę Kawęczyńską" (od północy, leżącą do 1951 poza granicami stolicy).
Historia.
Kozia Górka była wsią powstałą w XIX w. Została ona przedzielona zbudowaną w 1866–1867 kolejową linią terespolską, stąd wynikło rozróżnienie na część grochowską (na południe od torów) i kawęczyńską (na północ). Jeszcze dalej na południe w 1877 wybudowano kolej nadwiślańską, która oddzieliła Kozią Górkę od Grochowa.
Kolonie: Kozią Górkę Grochowską i Kozią Górkę Kawęcką wymienia wydany w latach 80. XIX wieku Słownik Geograficzny Królestwa Polskiego. Rozróżnienie to jest szczególnie widoczne na planach i mapach zaborczych, a także późniejszych z lat trzydziestych, kiedy to część południowa znalazła się w granicach Warszawy, a północna – Kozia Górka Kawęczyńska – stanowiła odrębną wieś (w rejonie dzisiejszego składu opałowego i Zakładu Unieszkodliwiania Stałych Odpadów Komunalnych). Podział ten odnotowują również niektóre współczesne mapy i plany miasta.
W okresie międzywojennym na Koziej Górce zbudowano stację towarową Warszawa Wschodnia Towarowa (Warszawa Wschodnia Rozrządowa). Na stacji towarowej wybudowano posterunek odgałęźny, który nazwano Antoninów (na wprost pętli "Zajezdnia Utrata"). Nazwa ta pochodziła od folwarku Antoninów, który znajdował się ok. kilometra stąd.
Na linii kolei nadwiślańskiej w latach 30. XX wieku wybudowano stację techniczną Warszawa Grochów.
Inna nazwą, która zanikła z powodu zabudowy kolejowej jest Emilianów (istniały dobra od tej nazwie), w bezpośredniej bliskości ulicy Wiatracznej. Przez teren ten planuje się przejście obwodnicy śródmiejskiej. Pozwoli to przekroczyć tereny kolejowe, które spełniają rolę odgradzającą Grochów od Utraty.
W Areszcie Śledczym Warszawa-Grochów na Koziej Górce byli przetrzymywani członkowie opozycji demokratycznej.
Historia administracyjna.
Wieś Kozia Górka Kawęczyńska należała w latach 1867–1939 do gminy Wawer w powiecie warszawskim. W 1921 roku liczyła 61 mieszkańców. 
20 października 1933 utworzono gromadę Kozia Górka w granicach gminy Wawer, składającą się ze wsi Kozia Górka i wsi Antoninów.
1 kwietnia 1939 gromadę Kozia Górka włączono do gminy Bródno w tymże powiecie.
Podczas II wojny światowej w Generalnym Gubernatorstwie, w dystrykcie warszawskim. W 1943 gromada Kozia Górka liczyła 38 mieszkańców.
15 maja 1951 w związku ze zniesieniem gminy Bródno, gromadę Kozia Górka włączono do Warszawy.
Kozia Górka Grochowska.
Kozia Górka Grochowska leży w północnej części dzielnicy Praga-Południe, na zachód od ul. Józefa Chłopickiego, między liniami kolejowymi nr 2 (Warszawa–Terespol, przez Rembertów) i nr 7 (Warszawa–Dorohusk, przez Otwock). Na tym terenie znajdują się m.in. warsztaty taborowe PKP, w większości opuszczone ogrody działkowe, mokradła, oczka wodne oraz Staw Kozia Górka. Tu również zlokalizowano Areszt Śledczy Warszawa-Grochów (tzw. Kamczatka, ul. J. Chłopickiego 71A).
Na terenie Koziej Górki planowano zbudowanie stacji postojowej Kozia Górka, która miała obsługiwać II linię warszawskiego metra.
Kozią Górkę Grochowską zaliczono do obszaru Miejskiego Systemu Informacji Olszynka Grochowska. Przez osiedle przebiega ulica Kozia Górka mająca jednak ograniczone znaczenie ze względu na brak połączeń z siecią miejską.
Osiedle Dudziarska.
W 1994 roku w części wschodniej Koziej Górki wybudowano osiedle Dudziarska, w którym zamieszkali ludzie z wyrokami eksmisyjnymi oraz osoby potrzebujące mieszkań kwaterunkowych. Jedną trzecią mieszkań w budynku nr 40a przyznano rodzinom policjantów. Na całym osiedlu w trzech budynkach znajduje się 211 lokali, z czego w 2016 zasiedlonych było 145. Część z nich stanowili dzicy lokatorzy, dlatego wejścia do pustych mieszkań były zamurowywane.
Pod budowę osiedla celowo wybrano teren odizolowany. Miały być to budynki rotacyjne, w których nikt nie chciałby mieszkać dłużej. Słabo skomunikowane osiedle, oddzielone od reszty miasta ze wszystkich stron torami kolejowymi i pozbawione wygód, sklepów, autobusu itp., stało się swoistym gettem, opisywanym przez media. Do osiedla nie doprowadzono centralnego ogrzewania. 14 listopada 2007 roku uruchomiono linię autobusową łączącą osiedle Dudziarska z Grochowem. W 2010 na ścianach budynków artyści z kolektywu Zmiana Organizacji Ruchu na ślepych ścianach budynków namalowali murale wzorowane na "Czarnym kwadracie na białym tle" Kazimierza Malewicza.
W 2015 osiedle uznano za nieudany eksperyment społeczny i podjęto decyzję o jego wygaszeniu do końca 2017. Ostatni mieszkańcy zostali wykwaterowani pod koniec 2019.
Kozia Górka Kawęczyńska.
Kozia Górka Kawęczyńska (Kawęcka) leży na terenie dzielnicy Targówek, na północ od torów linii kolejowej nr 2. W przeciwieństwie do Koziej Górki Grochowskiej, w okresie międzywojennym leżała poza granicami Warszawy, i została do niej przyłączona w 1951.
Wzdłuż stacji towarowej przebiega zbudowana w roku 2010 ulica Strażacka, łącząca Utratę z Rembertowem.
Kozią Górkę Kawęczyńską zaliczono do obszaru MSI Utrata (historycznie osiedle leżące dalej na zachód) i tak obecnie najczęściej określa się te tereny.

</doc>
<doc id="529708" url="https://pl.wikipedia.org/wiki?curid=529708" title="Pierwsi ministrowie Irlandii Północnej">
Pierwsi ministrowie Irlandii Północnej

Pierwszy minister Irlandii Północnej (ang. "The First Minister of Northern Ireland", irl. "Céad-Aire Thuaisceart Éireann") jest nominalnym szefem autonomicznego rządu Irlandii Północnej, powołanego na mocy porozumienia wielkopiątkowego oraz późniejszych ustaleń. W praktyce pierwszy minister musi dzielić się całą swoją władzą ze swoim zastępcą. Pomimo tytulatury sugerującej hierarchiczność, oba stanowiska są równorzędne. Ma to na celu zachowanie równowagi pomiędzy tzw. unionistami (protestantami opowiadającymi się za pozostawaniem Irlandii Północnej przy Wielkiej Brytanii) a tzw. republikanami (katolikami preferującymi przyłączenie regionu do Republiki Irlandii). Stanowisko pierwszego ministra zawsze przypadało jak dotąd unionistom, jednak ich wpływy były równoważone przez republikańskich zastępców.

</doc>
<doc id="529709" url="https://pl.wikipedia.org/wiki?curid=529709" title="Kondominium Anglo-Egipskie">
Kondominium Anglo-Egipskie



</doc>
<doc id="529713" url="https://pl.wikipedia.org/wiki?curid=529713" title="Osiedle Młodych (Warszawa)">
Osiedle Młodych (Warszawa)

Osiedle Młodych – osiedle mieszkaniowe znajdujące się na Grochowie, w dzielnicy Praga-Południe w Warszawie.
Opis.
Na terenie, na którym znajduje się osiedle, do początku XX wieku istniał Fort XIA Twierdzy Warszawa.
Osiedle zbudowała Robotnicza Spółdzielnia Mieszkaniowa „Osiedle Młodych” założona pod patronatem „Sztandaru Młodych” w celu zaspokojenia potrzeb mieszkaniowych młodych małżeństw. Pierwsze mieszkanie oddano do użytku w 1959. Osiedle nazywano także żartobliwie "osiedlem Bezdomnych Kochanków", gdyż jego lokatorzy byli ludźmi młodymi bez mieszkań. Nawiązuje również do tego nazwa jednej z ulic osiedla, "Romea i Julii".
Domy wzniesione w latach 1957–1960 zbudowano z wykorzystaniem tradycyjnych metod budownictwa rzemieślniczego przy czynnym udziale członków spółdzielni – młodych murarzy, tynkarzy i instalatorów. 
Pierwszy kompleks mieszkaniowy dla 3500 osób, zaprojektowany przez Stefana Ciechanowicza i Tadeusza Kobylańskiego, powstał w rejonie ulic Garwolińskiej i Wspólnej Drogi. Później zbudowano drugą część, sięgającą ul. Grochowskiej, a całość nazwano "osiedlem Szaserów".

</doc>
<doc id="529715" url="https://pl.wikipedia.org/wiki?curid=529715" title="Petr Pithart">
Petr Pithart

Petr Pithart (ur. 2 stycznia 1941 w Kladnie) – czeski polityk, prawnik i naukowiec, działacz opozycji antykomunistycznej, w latach 1990–1992 premier Czech w ramach Czeskiej i Słowackiej Republiki Federacyjnej, w latach 1996–1998 i 2000–2004 przewodniczący Senatu.
Życiorys.
Ukończył studia prawnicze na Uniwersytecie Karola w Pradze. W latach 60. należał do Komunistycznej Partii Czechosłowacji, z której wystąpił w 1968 w proteście przeciwko interwencji wojsk Układu Warszawskiego. Zawodowo związany z macierzystą uczelnią jako nauczyciel akademicki (do 1971). Był również redaktorem pisma kulturalnego „Literární noviny”, pracownikiem przedsiębiorstwa zarządzającego dostawami wody oraz prawnikiem w Czechosłowackiej Akademii Nauk. Był zwalniany z pracy z powodów politycznych, dorabiał wówczas m.in. w zawodzie nocnego stróża i ogrodnika.
Zaangażowany w działalność opozycyjną, był jednym z pierwszych sygnatariuszy Karty 77, do 1989 organizował opozycyjne seminaria i publikował w prasie drugiego obiegu.
W 1989 współtworzył partię Forum Obywatelskie. W wolnych wyborach w 1990 został wybrany do Czeskiej Rady Narodowej. Od 1991 do 1996 był członkiem Ruchu Obywatelskiego, przekształconego w ugrupowanie liberalne. 6 lutego 1990 objął urząd premiera Czech, który sprawował do 2 lipca 1992. W tym samym roku jego ugrupowanie znalazło się poza parlamentem, Petr Pithart w latach 90. powrócił na uczelnię na stanowisko docenta na wydziale prawa. Od 1994 do 1997 był radnym dzielnicy Praga 1. W 1996 został wybrany do nowo powołanego Senatu, obejmując funkcję przewodniczącego, którą pełnił do 1998 i ponownie od 2000 do 2004. Był również pierwszym wiceprzewodniczącym i wiceprzewodniczącym wyższej izby czeskiego parlamentu, w której zasiadał nieprzerwanie do 2012. W międzyczasie w 1999 dołączył do Unii Chrześcijańskiej i Demokratycznej – Czechosłowackiej Partii Ludowej.
W styczniu 2003 ubiegał się o urząd prezydenta Czech jako kandydat Czwórkoalicji. We wszystkich trzech turach głosowania połączonych izb parlamentu zajmował drugie miejsce za Václavem Klausem (za jego kandydaturą głosowała przy tym większość senatorów). Nie doszło wówczas do ostatecznego rozstrzygnięcia, natomiast w kolejnych głosowaniach – przeprowadzonych w lutym 2003 i zakończonych zwycięstwem Václava Klausa – nie brał udziału jako kandydat.
Odznaczenia.
W 2004 został odznaczony Krzyżem Komandorskim z Gwiazdą Orderu Zasługi Rzeczypospolitej Polskiej. W 2018 otrzymał Order Podwójnego Białego Krzyża II klasy.

</doc>
<doc id="529716" url="https://pl.wikipedia.org/wiki?curid=529716" title="Agustin Delgado">
Agustin Delgado



</doc>
<doc id="529720" url="https://pl.wikipedia.org/wiki?curid=529720" title="Detalion">
Detalion

Detalion – polski producent i wydawca gier komputerowych, istniejący do 2007 roku. Przedsiębiorstwo zajmowało się głównie rozwojem komputerowych gier przygodowych na komputery PC. Siedziba spółki znajdowała się w Rzeszowie.
Firma była spółką cywilną założoną przez sześć osób: Krzysztofa Bara, programistę; Macieja Miąsika, programistę; Roberta Ożoga, grafika; Rolanda Pantołę, programistę i grafika; Łukasza Pisarka, grafika; Danutę Sienkowską, grafika. Wszyscy wymienieni byli twórcami i projektantami gier Detalionu.
Historia.
Do Rolanda Pantoły, po opracowaniu portu gry "A.D. 2044" dla komputerów PC dołączyli graficy. W takim składzie stworzono gry i "Schizm" w oparciu o zmodyfikowany silnik opracowany na potrzeby "AD 2044" dla komputerów PC.
W późniejszym czasie przedsiębiorstwo LK Avalon zaproponowało zespołowi tworzenie mniejszych tytułów, przy wymogu założenia odrębnej firmy. Z Detalionem kontakt nawiązała także firma DreamCatcher, wydawca gry "Schizm" w USA. W wyniku współpracy z północnoamerykańską firmą powstały gry "Schizm 2. Kameleon" i "Sentinel. Strażnik grobowca".
Krzysztof Bar opuścił zespół na początku 2002 roku.
Po wydaniu "Strażnika", z powodu trudności finansowych, firma przestała wykazywać aktywność, chociaż formalnie istniała. Na taką sytuację firmy miały wpływ problemy związane z brakiem zainteresowania ze strony wydawców. W lutym 2007 roku studio Detalion połączyło się z firmą City Interactive. Oficjalnie firma Detalion przestała istnieć 18 czerwca 2007.

</doc>
<doc id="529724" url="https://pl.wikipedia.org/wiki?curid=529724" title="Port lotniczy Madryt-Barajas">
Port lotniczy Madryt-Barajas

Port lotniczy Adolfo Suárez Madryt-Barajas – międzynarodowy port lotniczy położony 13 km na północny wschód od centrum Madrytu. Otwarty w 1928 roku. Jest największym portem lotniczym Hiszpanii. W 2010 obsłużył prawie 50 mln pasażerów. Port lotniczy Barajas jest największym pracodawcą w Madrycie i całym regionie. Dzięki niemu Madryt plasuje się na 2. miejscu w Europie pod względem liczby przewozów pasażerskich i na 9. miejscu w Europie pod względem liczby przewozów towarowych. Dzięki ekspansji lotnisko jest przystosowane do odprawy 70 mln pasażerów rocznie, zaś terminal T4 o powierzchni 760 000m² jest jednym z największych terminali lotniczych na świecie.
20 sierpnia 2008 roku w porcie lotniczym Madryt-Barajas doszło do wypadku samolotu Spanair 5022. W wyniku tej katastrofy zginęły 154 osoby, a 18 zostało ciężko rannych.
26 marca 2014 nadano lotnisku imię Adolfa Suáreza.

</doc>
<doc id="529725" url="https://pl.wikipedia.org/wiki?curid=529725" title="Kopaczka">
Kopaczka



</doc>
<doc id="529726" url="https://pl.wikipedia.org/wiki?curid=529726" title="Ohrid">
Ohrid



</doc>
<doc id="529727" url="https://pl.wikipedia.org/wiki?curid=529727" title="Krystyna Radzikowska">
Krystyna Radzikowska

Krystyna Radzikowska (z domu Hołuj, ur. 5 lutego 1931 we Lwowie, zm. 29 listopada 2006) – najwybitniejsza polska szachistka lat 50. i 60. XX wieku, wielokrotna mistrzyni Polski w szachach.
Życiorys.
W szachy nauczyła się grać w wieku 9 lat, ale na poważnie królewską grą zajęła się dopiero 10 lat później. Wcześniej czas wypełniała jej głównie nauka. Uczyła się jednocześnie w liceum ogólnokształcącym oraz w średniej szkole muzycznej (w klasie fortepianu). Po ukończeniu tych szkół, studiowała na Wydziale Inżynieryjno-Budowlanym Politechniki Śląskiej, która ukończyła w roku 1955 zdobywając tytuł magistra inżyniera. Była wieloletnim pracownikiem Biura Projektów Górniczych w Gliwicach.
W roku 1950 wstąpiła do swojego pierwszego klubu szachowego – AZS Gliwice, którego barw broniła do roku 1958. Następnie przez dwa lata występowała w klubie Górnik Bytom, zaś w roku 1960 przeniosła się do Startu Katowice, w którym spędziła ponad 30 lat.
Rok 1951 był początkiem jej wielkiej szachowej kariery. W tym roku wywalczyła swój pierwszy tytuł mistrzyni Polski w szachach. Jest najbardziej utytułowaną polską zawodniczką w historii: w finałach mistrzostw kraju wystąpiła 24 razy, zdobywając 17 medali: 9 złotych (1951, 1952, 1953, 1955, 1956, 1957, 1959, 1966, 1969), 2 srebrne (1968, 1976) oraz 6 brązowych (1954, 1958, 1972, 1973, 1975, 1978).
Uczestniczyła w sześciu turniejach strefowych oraz w dwóch turniejach pretendentek: w roku 1955 w Moskwie zajęła XVI miejsce, natomiast w roku 1971 w Ochrydzie podzieliła miejsca VII-VIII, co wówczas odpowiadało miejscu w pierwszej dziesiątce na świecie.
W latach 1957–1972 reprezentowała Polskę na pięciu pierwszych olimpiadach szachowych, czterokrotnie na pierwszej i raz na drugiej szachownicy. W roku 1957 w Emmen uzyskała najlepszy wynik indywidualny (9 pkt z 11 partii) spośród wszystkich uczestniczek, za co otrzymała puchar księcia Bernarda. Wielokrotnie broniła polskich barw w meczach międzypaństwowych oraz na międzynarodowych turniejach. Od roku 1975 uczestniczyła również w rozgrywkach korespondencyjnych, wielokrotnie brała udział w olimpiadach ICCF (m.in. drużynowo brązowy medal olimpijski w 4 Olimpiadzie Kobiet rozgrywanej w latach 1992–1997, w której grała na 1. szachownicy) oraz (w latach 2000–2005) w VI finale indywidualnych mistrzostw świata, w którym zajęła IX miejsce.
Tytuł mistrzyni międzynarodowej otrzymała w roku 1955, natomiast na Kongresie FIDE w Salonikach w roku 1984 przyznano jej tytuł arcymistrzyni za wyniki uzyskane w poprzednich latach (tytuły arcymistrzowskie dla kobiet zostały ustanowione dopiero w roku 1976). Tytuł mistrzyni międzynarodowej w szachach korespondencyjnych uzyskała w 1995. Od roku 1976 była członkiem honorowym Polskiego Związku Szachowego.
Memoriały Krystyny Radzikowskiej.
Po raz pierwszy turniej pamięci Krystyny Radzikowskiej rozegrany został w 2011 roku. Dwie pierwsze edycje odbyły się w Warszawie, natomiast kolejne – we Wrocławiu.
Turnieje rozgrywane są systemem kołowym z udziałem 10-12 zawodniczek, w obsadzie międzynarodowej.

</doc>
<doc id="529731" url="https://pl.wikipedia.org/wiki?curid=529731" title="A Twist in the Myth">
A Twist in the Myth

A Twist in the Myth – album niemieckiego zespołu Blind Guardian, wydany 4 września 2006. Prezentuje muzykę nieco bardziej surową od tej z A Night at the Opera (mniej polifonii i wielogłosów), stanowiąc pod pewnymi względami powrót do wcześniejszej linii zespołu. 
Wydawnictwo zadebiutowało na 21. miejscu listy Billboard Top Independent Albums chart w Stanach Zjednoczonych sprzedając się w przeciągu tygodnia w nakładzie 3000 egzemplarzy.
Skład zespołu.
Gościnnie

</doc>
<doc id="529734" url="https://pl.wikipedia.org/wiki?curid=529734" title="Zlatko Zahovič">
Zlatko Zahovič

Zlatko Zahovič (ur. 1 lutego 1971 w Mariborze) – słoweński piłkarz występujący na pozycji ofensywnego pomocnika.
Kariera klubowa.
Jako 7-latek Zahović skakał na nartach na skoczni 25-metrowej. Potem zdecydował się na karierę piłkarza. Pierwszym klubem Zahoviča był NK Maribor. W 1989 roku został zauważony przez znanego jugosłowiańskiego piłkarza, Miłka Ǵurowskiego. W latach 1989–1993 występował w barwach FK Partizan. W latach 1990–1991 wypożyczony został przez klub FK Proleter Zrenjanin. W latach 1993–1996 grał w zespole Vitória SC, w latach 1996–1999 dla FC Porto. W latach 1999–2000 reprezentował Olympiakos SFP, w latach 2000–2001 Valencia CF, a od 2001 do 2005 roku SL Benfica.
Kariera reprezentacyjna.
7 listopada 1992 roku rozegrał pierwszy mecz w reprezentacji Słowenii, w meczu z Cyprem. Wystąpił w mistrzostwach Europy w Belgii i Holandii w 2000 roku i zaprezentował się bardzo dobrze, zdobywając trzy gole dla swojej reprezentacji. Zahovič strzelił 35 bramek dla reprezentacji Słowenii, co wciąż jest wynikiem rekordowym.
Kariera działacza.
W latach 2007-2020 Zahović był dyrektorem sportowym NK Maribor.
Życie osobiste.
Żonaty z Jelką, z którą ma troje dzieci: syna Lukę i córki Sarę oraz Maję.

</doc>
<doc id="529737" url="https://pl.wikipedia.org/wiki?curid=529737" title="Kościół Nawrócenia św. Pawła Apostoła w Warszawie">
Kościół Nawrócenia św. Pawła Apostoła w Warszawie

Kościół Nawrócenia św. Pawła Apostoła – kościół rzymskokatolicki w Warszawie. 
Historia.
Zgodę na budowę świątyni władze wydały 5 kwietnia 1976 r., w 28 lat po erygowaniu parafii Nawrócenia św. Pawła Apostoła w Warszawie, gdy proboszczem był zmarły w 2001 roku ks. Jan Flaziński. Kamień węgielny pod budowę wmurował 27 maja 1978 r. kard. Stefan Wyszyński.
Ks. prałat Jan Flaziński doprowadził budowę świątyni do końca. Kościół poświęcił 25 stycznia 1985 r. kard. Józef Glemp. Autorami projektu kościoła są Konrad Kucza-Kuczyński i Andrzej Miklaszewski.
Rys architektoniczny.
Koncepcja wnętrza opiera się na podporządkowaniu nawy centralnej kompozycji krzyża zawieszonego między filarami prezbiterium, gdzie bazą krzyża jest tabernakulum wykonane z białego marmuru. Stalowy krzyż nad wejściem, podtrzymywany jest przez 10 wsporników symbolizujących dłonie wiernych. Na chórze są 26-głosowe organy zbudowane przez A. Nagalskiego z lat 1994-1995.

</doc>
<doc id="529739" url="https://pl.wikipedia.org/wiki?curid=529739" title="Monarchia elekcyjna">
Monarchia elekcyjna

Monarchia elekcyjna – ustrój polityczny, typ monarchii charakteryzujący się wyborem monarchy (wodza, władcy, króla, cesarza lub papieża) przez społeczeństwo lub jego uprawnioną część.

</doc>
<doc id="529745" url="https://pl.wikipedia.org/wiki?curid=529745" title="Skala Tannera">
Skala Tannera

Skala Tannera – skala pozwalająca określić stadium dojrzałości płciowej dzieci, nastolatków i dorosłych na podstawie cech morfologicznych – budowy narządów płciowych i piersi. Termin pochodzi od nazwiska Jamesa Mourilyana Tannera, który opracował skalę.
Skala Tannera określa 5 stadiów rozwoju i przyporządkowuje im wiek występowania.
Zastosowanie.
Podstawowym zastosowaniem skali jest monitorowanie rozwoju dzieci i młodzieży w celu wykrycia anomalii. Cechy morfologiczne stanowią bowiem bezpośrednie odwzorowanie zmian zachodzących wewnątrz organizmu i mogą pozwolić na wczesne rozpoznanie nieprawidłowości w dojrzewaniu płciowym.
Prowadzone są także badania wpływu czynników zewnętrznych (np. stosowania używek) na ogólny rozwój organizmów ludzkich. W badaniach takich prowadzi się kronikę rozwoju grupy testowej przy użyciu skali Tannera jako miarodajnego, dyskretnego (zatem: łatwego do porównania) punktu odniesienia.
Skala Tannera została powszechnie zaadaptowana w sądownictwie w przypadkach dotyczących dziecięcej pornografii. Istnieje praktyka pozwalająca ekspertom z zakresu pediatrii na ocenianie wieku nieletnich znajdujących się na fotografiach. Określenie wieku ofiary tego czynu pozwala na sklasyfikowanie go według prawa danego kraju (porównaj: Pedofilia, Aspekty prawne).
Krytyka zastosowania w sądownictwie.
Zasadność wykorzystania skali Tannera w postępowaniach sądowych dotyczących molestowania seksualnego nieletnich i pornografii nieletnich zostało podważone przez dyrektora Wydziału Pediatrii Uniwersytetu na Florydzie Arlana L. Rosenblooma w magazynie "Pediatrics" w artykule "Misuse of Tanner Puberty Stages to Estimate Chronological Age". Wskazuje on na niewielką skuteczność ustalania wieku nieletnich na podstawie zdjęć, praktyki powszechnie stosowanej w sądownictwie w sprawach dotyczących pornografii dziecięcej.
Nadużycie, jego zdaniem, wynika z niemożliwości precyzyjnego wskazania wieku fotografowanego dziecka na podstawie cech morfologicznych z uwagi na znaczny rozrzut wieku, w którym cechy te się uwydatniają. Rosenbloom podkreśla także, że twórcy pornografii (nie tylko dziecięcej) mogą celowo wyszukiwać osoby wyglądające młodziej (słabiej rozwinięte niż rówieśnicy) w celu zwiększenia zainteresowania. Wskazuje także na niemiarodajność oceny na podstawie rozwoju owłosienia łonowego, które u azjatów jest słabiej rozwinięte niż u białych, a także na możliwość golenia owłosienia do zdjęć. Doktor Rosenbloom nie odrzuca jednak skali Tannera wskazując na jej zastosowanie w ocenie systematycznego rozwoju oraz w praktykach klinicznych jako miarodajna skala referencyjna.
Krytyka ta spotkała się z silną falą komentarzy po publikacji, wskazujących m.in. na zastosowanie skali wyłącznie do określenia wieku najmłodszych ofiar . Zdaniem komentujących istnieje powszechna akceptacja praktyki odmowy oceny wieku nastolatków ze względu na niezaprzeczalne trudności w odróżnieniu np. rozwoju piersi w fazie 3 i 5. Wskazano także na pomocniczy, niedecydujący charakter ekspertyzy.

</doc>
<doc id="529751" url="https://pl.wikipedia.org/wiki?curid=529751" title="Tkanka łączna luźna">
Tkanka łączna luźna

Tkanka łączna luźna, tkanka łączna wiotka () – rodzaj tkanki łącznej właściwej posiadający trzy rodzaje włókien: elastyczne (sprężyste), siateczkowe (kratkowe) i kolagenowe (klejodajne). Istota podstawowa tej tkanki układa się w charakterystyczne blaszki, które można mechanicznie oddzielić od siebie. Włókna i komórki spoczywają w tych blaszkach, a pomiędzy nimi znajduje się płyn tkankowy. Nadmiar płynów powoduje obrzęk. 
Tkanka łączna luźna jest najczęściej występującą tkanką łączną ustroju. Tworzy większość błon śluzowych właściwych i podśluzowych, torebki narządów i ich przegrody. Za jej pośrednictwem dostają się do narządów naczynia i nerwy. Występuje w przydance naczyń.
Wyróżniamy kilka rodzajów tkanki łącznej luźnej: 

</doc>
<doc id="529752" url="https://pl.wikipedia.org/wiki?curid=529752" title="Rests (snooker)">
Rests (snooker)

Rests (ang. podpory, oparcia) – wspólna nazwa przyrządów snookerowych (np. pająka czy krzyżaka) służących do pomocy zawodnikowi wykonującemu uderzenie. Zawodnicy posługują się przyrządami najczęściej wtedy, gdy nie mogą komfortowo dosięgnąć białej bili. Podczas turniejów jest zazwyczaj prowadzona statystyka skuteczności wbić przy zagraniach przyrządami, jako że zagrania te obok długich wbić ("long pot") są dobrym odzwierciedleniem skuteczności zawodnika podczas danego meczu. 
Wcześniej przyrządy te określano jako "Jigger", jednak słowo to wychodzi już z użycia. 

</doc>
<doc id="529753" url="https://pl.wikipedia.org/wiki?curid=529753" title="Spider (snooker)">
Spider (snooker)

Pająk (ang. spider) – przyrząd snookerowy (tzw. rest). Charakteryzuje się długimi 'nogami', dzięki którym można zagrać bilę z wysoka (tzn. przy wysoko podniesionym kiju).
Pająk jest często używany przy wychodzeniu z chińskiego snookera.

</doc>
<doc id="529756" url="https://pl.wikipedia.org/wiki?curid=529756" title="Pająk">
Pająk



</doc>
<doc id="529759" url="https://pl.wikipedia.org/wiki?curid=529759" title="Kościół Matki Bożej Królowej Polskich Męczenników w Warszawie">
Kościół Matki Bożej Królowej Polskich Męczenników w Warszawie

Kościół Matki Bożej Królowej Polskich Męczenników w Warszawie – kościół rzymskokatolicki w Warszawie. Kościół znajduje się na terenie diecezji warszawsko-praskiej, w dekanacie grochowskim, obecnie w dzielnicy Praga-Południe.
Historia.
W 1985 mieszkańcy osiedla Kinowa podjęli starania u ówczesnych władz o uzyskanie zezwolenia na lokalizację i budowę kościoła na osiedlu. 14 stycznia 1987 otrzymali dekret Wydziału Architektury mówiący o "wskazaniu lokalizacyjnym". 
10 czerwca 1987 rozpoczęła się budowa prowizorycznej kaplicy. 15 marca 1988, dekretem prymasa Polski, została erygowana parafia Matki Bożej Królowej Polskich Męczenników. Pierwszym proboszczem parafii został mianowany ksiądz Krzysztof Jackowski. 
4 maja 1994, po zatwierdzeniu przez Wydział Architektury ostatniej części planów budowy, rozpoczęła się budowa budynku sakralnego według projektu Jerzego Kumelowskiego. 31 grudnia 2000 nastąpiło otwarcie budynku dla czynności liturgicznych. W 2002 zmontowano ze starych elementów dawnych organów Filharmonii Narodowej 23-głosowe organy.

</doc>
<doc id="529760" url="https://pl.wikipedia.org/wiki?curid=529760" title="Gibbon">
Gibbon



</doc>
<doc id="529762" url="https://pl.wikipedia.org/wiki?curid=529762" title="Gol">
Gol



</doc>
<doc id="529763" url="https://pl.wikipedia.org/wiki?curid=529763" title="Paula Hawkins">
Paula Hawkins

Paula Hawkins, z domu Paula Fickes (ur. 24 stycznia 1927, zm. 3 grudnia 2009) – amerykańska polityk, działaczka Partii Republikańskiej ze stanu Floryda.
Życiorys.
Urodzona w Salt Lake City, stolicy stanu Utah uczęszczała do szkół publicznych w rodzinnym Salt Lake City, Richmond (w Utah) oraz Atlancie w Georgii. Ukończyła Utah State University, gdzie studiowała w latach 1944-1947.
Jej kariera publiczna rozpoczęła się od zasiadania we "Florida Public Service Commission" (1972-1979). Następnie była członkiem następujących organizacji i organów:
W roku 1978 została kandydatką na wicegubernatora Florydy u boku ubiegającego się o fotel gubernatora Jacka Eckerda, ale przegrali z kandydatami demokratów Bobem Grahamem i Wayne’em Mixsonem.
W listopadzie 1980 roku wygrała wybory do Senatu Stanów Zjednoczonych jako kandydatka republikanów, pokonując urzędującego przedstawiciela Partii Demokratycznej Richarda B. Stone’a. Objęła urząd już dnia 1 stycznia 1981, z uwagi na wcześniejszą rezygnację Stone’a (normalnie kadencja Kongresu zaczyna się 3 stycznia).
W 1986 ubiegała się o ponowny wybór, ale została pokonana przez demokratycznego gubernatora Grahama. Po zakończeniu jej kadencji w styczniu 1987 wycofała się z działalności politycznej i zamieszkała w Winter Park. Paula Hawkins była praktykującą mormonką. Była też pierwszą kobietą wybrany na tak wysoki urząd przez mieszkańców Florydy.

</doc>
<doc id="529771" url="https://pl.wikipedia.org/wiki?curid=529771" title="Unitra">
Unitra

Unitra – "Zjednoczenie Przemysłu Elektronicznego i Teletechnicznego", powołane w 1961 roku.
W 1978 r. dokonano podziału na "Zjednoczenie Przemysłu Podzespołów i Materiałów Elektronicznych Unitra-Elektron" i "Zjednoczenie Przemysłu Elektronicznego Unitra-Dom". W 1982 r. zlikwidowano obydwa zjednoczenia. Z inicjatywy dyrektorów przedsiębiorstw dobrowolnie utworzono "Zrzeszenie Przedsiębiorstw Przemysłu Elektronicznego UNITRA", do którego weszło około 30 zakładów – założycieli. Z "Przedsiębiorstwa Handlu Zagranicznego UNITRA" utworzono w 1983 spółkę z ograniczoną odpowiedzialnością.
Historia.
W 1958 r. utworzono w Warszawie z siedzibą przy ulicy Kruczej 36 dwie jednostki organizacyjne wchodzące w skład Ministerstwa Przemysłu Ciężkiego: "Zjednoczenie Przemysłu Elektronicznego" i "Zjednoczenie Przemysłu Teletechnicznego". W skład zjednoczeń weszło większość przedsiębiorstw przemysłu elektronicznego, w tym również podległe poprzednio innym ministerstwom.
W 1961 r. obydwa zjednoczenia połączono w jedną organizację i powołano "Zjednoczenie Przemysłu Elektronicznego i Teletechnicznego UNITRA".
W 1964 r. wydzielono z Unitry i przekazano do nowo utworzonego "Zjednoczenia Przemysłu Automatyki i Aparatury Pomiarowej Mera" zakłady Elpo w Warszawie i Elwro we Wrocławiu.
W 1971 r. z Unitry wydzielono "Kombinat Źródeł Światła Polam", podporządkowany bezpośrednio Ministerstwu Przemysłu Maszynowego oraz "Zjednoczenie Przemysłu Teleelektronicznego Telkom". Nazwę zmieniono na "Zjednoczenie Przemysłu Elektronicznego Unitra", a wszystkie przedsiębiorstwa otrzymały nazwę dwuczłonową, z przedrostkiem Unitra- (na przykład "Unitra-Eltra").
W 1978 r. nastąpił podział zjednoczenia Unitra na dwie części: "Zjednoczenie Przemysłu Podzespołów i Materiałów Elektronicznych Unitra-Elektron" i "Zjednoczenie Przemysłu Elektronicznego Unitra-Dom". W skład zjednoczenia Unitra-Elektron weszły zakłady produkujące elementy elektroniczne i sprzęt profesjonalny, a Unitra-Dom – zakłady produkujące sprzęt elektroniczny powszechnego użytku. By wspomagać działania projektowe i logistyczne zjednoczenia Unitra-Dom, z części należącego do niego przedsiębiorstwa "Unitech" wydzielono "Ośrodek Badawczo-Rozwojowy Elektronicznego Sprzętu Powszechnego Użytku OBRESPU", a do "Unitechu" włączono kilka zakładów produkujących podzespoły.
Z dniem 12 stycznia 1982 roku zlikwidowano zjednoczenia Unitra-Elektron i Unitra-Dom, a nadzór nad przedsiębiorstwami elektronicznymi przekazano do Biura Pełnomocnika Ministra Hutnictwa i Przemysłu Maszynowego do spraw Przemysłu Elektronicznego.
27 maja 1982 na wniosek dyrektorów przedsiębiorstw powołano dobrowolne "Zrzeszenie Przedsiębiorstw Przemysłu Elektronicznego UNITRA". Umowę podpisało 30 jednostek-założycieli. Z większych zakładów elektronicznych, wchodzących poprzednio w skład zjednoczeń UNITRA, w skład zrzeszenia nie weszły: OMIG, Warel oraz Zakład Techniki Próżniowej w Koszalinie. "Przedsiębiorstwo Handlu Zagranicznego UNITRA" w 1983 przekształcono w spółkę z o.o. Przedsiębiorstwo to, po paru przekształceniach własnościowych, zajmuje się obecnie eksportem wyrobów firm Calisia, Diora – Świdnica i Unimor, a także wynajmem nieruchomości.
W wyniku przekształceń ustrojowych w 1989 r. wszystkie zjednoczenia i zrzeszenia uległy likwidacji. Poszczególne przedsiębiorstwa uzyskały samodzielność i z różnym stopniem powodzenia kontynuowały działalność, wiele upadło. Niektóre z nich zachowywały w nazwie człon „Unitra”.
Lista podległych zakładów.
Wiele zakładów wchodziło w skład Unitry pod różnymi nazwami w różnych okresach – także jako części składowe większych przedsiębiorstw. Zaś już po rozwiązaniu Unitry różne zakłady przyjęły nazwy z członami Unitra-, pod którymi nigdy nie wchodziły w jej skład.
W 1975 r. zjednoczenie Unitra grupowało 27 przedsiębiorstw przemysłowych, 21 organizacji przemysłowych i 12 oddziałów filialnych i zamiejscowych przedsiębiorstw produkcyjnych.
W 1980 r. zjednoczenie Unitra-Dom liczyło 16 przedsiębiorstw przemysłowych i 12 oddziałów filialnych i zamiejscowych, a Unitra-Elektron 13 przedsiębiorstw i 13 oddziałów filialnych i zamiejscowych.
Na koniec 1985 r. Unitra zrzeszała 28 przedsiębiorstw produkcyjnych, 2 centrale techniczno-handlowe, 2 biura projektowo-technologiczne i jedno przedsiębiorstwo modernizacji przemysłu. Poniżej przedstawiono wszystkie przedsiębiorstwa i wydziały zjednoczenia Unitra, wchodzące w jej skład w którymkolwiek z okresu funkcjonowania:

</doc>
<doc id="529775" url="https://pl.wikipedia.org/wiki?curid=529775" title="Ren Ōsugi">
Ren Ōsugi

 – japoński aktor.

</doc>
<doc id="529778" url="https://pl.wikipedia.org/wiki?curid=529778" title="Portki (kynologia)">
Portki (kynologia)

Portki – w kynologii: dłuższa sierść na tylnych stronach ud psa. Ten dłuższy włos pokrywa przeważnie tylne łapy od ogona do stawów skokowych. 
Termin "portki" jest także stosowany w określeniu obszaru sierści rosnącej w innym kierunku niż pozostała sierść, tak jak to ma miejsce u ras krótkowłosych, takich jak np. doberman.
U niektórych ras psów portki są jednym z wymogów wzorca rasy. Przykładowymi rasami psów, u których widocznie formuje się tylny włos w portki, są: 

</doc>
<doc id="529780" url="https://pl.wikipedia.org/wiki?curid=529780" title="Portki">
Portki



</doc>
<doc id="529781" url="https://pl.wikipedia.org/wiki?curid=529781" title="Literatura białoruska">
Literatura białoruska

Literatura białoruska – literatura w języku białoruskim, która powstała na ziemiach współczesnej Białorusi, jak i poza jej granicami. Jej geneza sięga czasów Rusi Kijowskiej, gdy rozpoczęło się kształtowanie piśmiennictwa staroruskiego. Wyodrębnienie się literatury białoruskiej nastąpiło na przełomie XIV–XV wieku, a jej rozkwit przypadł na XVI–XVII wiek.
Język ruski (starobiałoruski) był językiem urzędowym w Wielkim Księstwie Litewskim do 1696, kiedy ostatecznie ustaliła się tam supremacja języka polskiego. W języku ruskim został spisany Statut Litewski oraz powstawały dzieła polemiczne i religijne. W 1517 roku Franciszek Skaryna w Pradze wydał pierwszą książkę w języku starobiałoruskim. W XVII wieku – w czasach działalności Symeona Połockiego – nastąpił rozwój sylabicznej poezji barokowej i dramatu szkolnego. W XVIII wieku białoruskie piśmiennictwo upadło, odrodziło się na początku XIX wieku – w epoce romantyzmu. W pierwszej połowie XIX wieku powstał poemat parodystyczny anonimowego autora "Taras na Parnasie", na terenach białoruskich działali romantycy Jan Barszczewski, Jan Czeczot, Wincenty Dunin Marcinkiewicz, Aleksandr Rypiński. W drugiej połowie XIX wieku w literaturze białoruskiej rozpoczął się okres realizmu. Do przedstawicieli tego nurtu należeli Franciszek Bohuszewicz, Adam Hurynowicz i Janka Łuczyna. Po rewolucji 1905–1907 roku w Wilnie wydawano pierwsze białoruskie gazety. „Nasza Dola” ukazywała się w 1906 roku, „Nasza Niwa” wychodziła w latach 1906–1915. Wokół tych wydawnictw zaczęło się kształtowanie pierwszego środowiska literatów o sprecyzowanych poglądach przynależności do narodu białoruskiego. Wśród nich znaleźli się Maksim Bahdanowicz, Janka Kupała, Jakub Kołas, Zmitrok Biadula, Maksim Harecki, Aleś Harun, Ałaiza Paszkiewicz. Literatura białoruska przed I wojną światową łączyła w sobie cechy romantyczne, realistyczne i modernistyczne. Przed utworzeniem Białoruskiej Republiki Ludowej w 1918 roku dzieła literackie poświęcane były przede wszystkim problematyce społecznej i nosiły charakter patriotyczny.
W 1919 roku powstała Białoruska Socjalistyczna Republika Radziecka. W 1922 roku rozpoczęto wydawania czasopisma „Połymia”. W latach 1923–1928 ukazywał się periodyk „Maładniak”, w latach 1926–1931 – „Uzwyszsza”, wokół których koncentrowała się działalność pisarzy białoruskich, zarówno starszego, jak i młodszego pokolenia. Należeli do nich poeci Michaś Czarot, Uładzimir Dubouka, Andrej Aleksandrowicz, Aleś Dudar, prozaicy Maksim Harecki, Ciszka Hartny, Kuźma Czorny, dramatopisarze Jeuscihniej Mirowicz, Michajła Hramyka. Poza granicami BSRR literatura białoruska rozwijała się w Kownie, Wilnie i Pradze. W tych miastach tworzyli Michaś Maszara, Pilip Piestrak, Kazimir Swajak, Maksim Tank. W 1932 roku założono wydawnictwo "Litaratura i mastactwa". W 1934 roku utworzono Związek Pisarzy Białoruskiej SRR. W twórczości literatów zapanował socrealizm. Głównymi przedstawicielami tego nurtu byli Piatro Hlebka i Piatruś Brouka. Inne organizacje literackie uległy delegalizacji, a ich członków oskarżono o nacjonalizm i zastosowano wobec nich represje.
Literatura białoruska po II wojnie światowej przesiąknięta była tematyką wojenną i motywami budowy socjalizmu. W tym czasie ukazały się powieści Janki Bryla, Iwana Mieleża, Pilipa Piestraka, Iwana Szamiakina. W połowie lat sześćdziesiątych XX wieku literatura białoruska nawiązywała do tematów narodowych, społecznych, historycznych, moralnych. Pojawiła się tendencja do uzyskania przez literatów swobody wyrazu. W tym okresie tworzyli Wasil Bykau, Janka Bryl, Uładzimir Karatkiewicz, Andrej Makajonak, Iwan Ptasznikau, Aleś Razanau. Współcześnie literatura białoruska na nowo odkrywa twórczość pisarzy, działających na emigracji, jak Natalla Arsienniewa, Masiej Siadniou, Aleś Saławiej.
Geneza literatury białoruskiej.
Literatura białoruska kształtowała się na gruncie piśmiennictwa staroruskiego, które należy do wspólnego dziedzictwa literatury białoruskiej, rosyjskiej i ukraińskiej. Geneza piśmiennictwa staroruskiego sięga X wieku, gdy w 988 roku Ruś Kijowska przyjęła chrześcijaństwo, a wraz z nim bizantyjskie wzory kulturowe. Na ziemiach białoruskich istniały w epoce Rusi Kijowskiej gatunki, zapożyczone ze starożytności. Treść utworów literackich wyróżniała się powagą treści i tematyki. Przeważały utwory o charakterze religijnym.
Początkowo na Rusi wykorzystywano teksty sakralne i świeckie, tłumaczone na terenie Bułgarii z języka greckiego na staro-cerkiewno-słowiański na potrzeby Cerkwi i dworu wielkoksiążęcego. Z czasem, gdy z Południowej Słowiańszczyzny zapożyczono alfabet cyrylicki, mnisi ruscy zaczęli sami tłumaczyć z greki bizantyjskiej na staro-cerkiewno-słowiański apokryfy, dzieła hagiograficzne, teksty patrystyczne, kompilacje kronik bizantyjskich, encyklopedie przyrodnicze i opowieści fantastyczne, tworząc tym samym ruskie redakcje tych tekstów. Gdy na Rusi zaczęły powstawać dzieła oryginalne, piśmiennictwo coraz bardziej przybierało cechy fonetyczne, syntaktyczne, leksykalne i morfologiczne lokalnego języka, uwzględniało także miejscowe realia. Są to zabytki piśmiennictwa staroruskiego, którego rozkwit przypadł na XI–XIII wiek.
Na terenach, gdzie współcześnie leży Białoruś, literatura pojawiła się wraz z chrześcijaństwem. Piśmiennictwo średniowieczne rozwijało się w stolicach księstw połockiego, turowskiego i smoleńskiego. W monasterach połockich przepisywano teksty religijne, prowadzono latopis, zachowały się dokumenty oficjalne i teksty użytkowe, w XII wieku został spisany żywot świętej Eufrozyny połockiej. W Turowie działał Cyryl Turowski, autor homilii, mów, listów, przypowieści i modlitw.
Piśmiennictwo starobiałoruskie.
W XV wieku rozpoczął się okres kształtowania się piśmiennictwa starobiałoruskiego, różniącego się pod względem cech językowych, leksykalnych, gramatycznych i fonetycznych od rosyjskiego i ukraińskiego. Wyodrębnienie kultury i języka starobiałoruskiego ze wschodniosłowiańskiej wspólnoty staroruskiej było uwarunkowane sytuacją polityczną tych obszarów w XIII–XIV wieku, to jest od okresu najazdów tatarskich do podbojów ziem białoruskich przez władców litewskich. Książęta litewscy przyjęli od stojącej na wyższym stopniu rozwoju cywilizacyjnego Rusi wzorce zarówno polityczne, jak i kulturowe. Za panowania Olgierda w Wielkim Księstwie Litewskim język starobiałoruski otrzymał status języka oficjalnego. Poczynając od epoki renesansu powstawały dzieła o charakterze prawniczo-politycznej, pojawiały się nowe dla literatury starobiałoruskiej gatunki i rodzaje literackie, jak poezja, literatura polemiczna, proza pamiętnikarska, dramat.
Literatura użytkowa.
Do rozwoju literackiego języka białoruskiego przyczyniły się pochodzące z XV–XVI wieku zabytki piśmiennictwa starobiałoruskiego, należące do literatury użytkowej. Najstarszymi tego typu zabytkami są "Metryka Litewska" i "Sudiebnik Kazimierza Jagiellończyka", sporządzone w XV wieku. "Metryka Litewska" jest zbiorem dokumentów z kancelarii wielkich książąt litewskich. Zawiera dokumentację oficjalną, korespondencję władców, zapisy spraw sądowych. Język dokumentów posiada cechy fonetyczno-morfologiczne, takie jak „ciekanie”, „dziekanie”, „akanie”, a ich treść przedstawia ówczesne realia geograficzno-historyczne i obyczajowe. Podobne cechy językowe ma pochodzący z 1468 roku "Sudiebnik Kazimierza Jagiellończyka", który jest zbiorem ustaw prawnych. Do XVI-wiecznych zabytków piśmiennictwa białoruskiego należą "Statuty Wielkiego Księstwa Litewskiego", wydane w latach 1529, 1566 i 1588, zawierające obowiązujące w całym państwie przepisy prawa publicznego, prywatnego i karnego.
Dziejopisarstwo.
Zabytkami literatury starobiałoruskiej są latopisy północno-zachodnio-ruskie, powstałe w XIV wieku, a zachowane w kompilacjach i odpisach z XV i XVI wieku, na przykład, doprowadzona do 1446 roku kronika "Pokrewieństwo książąt litewskich", znana także pod tytułem "Początek rodu litewskiego". Charakter ich narracji zmienił się: w odróżnieniu od latopisów staroruskich, które zawierały chronologiczny opis dziejów, kroniki litewskie tworzyły pragmatyczny wykład historii Rusi i Litwy, zawierały także liczne dygresje narracyjno-epickie. XVI-wieczna "Kronika Wielkiego Księstwa Litewskiego i Żmudzkiego" jest zbeletryzowaną narracją o pochodzeniu szlachty litewsko-białoruskiej od rzymskiego patrycjusza Palemona, który po ucieczce przed okrutnym Neronem osiadł na Żmudzi i został protoplastą rodu książęcego i wielu rodów arystokratycznych. Dzieło kończy się podaniem o założeniu Wilna przez Giedymina. Treść kroniki zawiera wątki litewskie, lecz została napisana w języku starobiałoruskim. Powstała w połowie XVI wieku "Kronika Bychowca" łączy treści bajeczne, zapożyczone z "Kroniki Wielkiego Księstwa Litewskiego i Żmudzkiego", z autentycznymi wydarzeniami z historii państwa litewskiego od XIV wieku do 1505 roku. Dzieło jest niespójne pod względem kompozycyjnym i faktograficznym. W aspekcie lingwistycznym zawiera cechy stylistyczne ówczesnego języka z okolic Słucka i Nowogródka.
Literatura polemiczna.
Przyjęcie przez Jagiełłę chrztu w obrządku rzymskokatolickim spowodowało włączenie Wielkiego Księstwa Litewskiego w krąg wpływów polskich i łacińskich. Tolerancja religijna i kulturowa przyczyniła się do przenikania na Białoruś zachodnioeuropejskich prądów umysłowych: bałkańskiego bogomilstwa, czeskiego husytyzmu, pruskiego i kurlandzkiego luteranizmu i kalwinizmu. Na miejscu działalność prowadziły prawosławne bractwa. Następstwem ścierania się różnych wyznań i prądów umysłowych było pojawienie się w piśmiennictwie starobiałoruskim nowych form literackich.
Głównymi przedstawicielami starobiałoruskiej literatury polemicznej doby reformacji byli Szymon Budny i Wasil Ciapiński. W 1562 roku Szymon Budny wydał w Nieświeżu protestancki "Katechizm" i traktat "O usprawiedliwieniu grzesznego człowieka przed Bogiem", w którym zawarł poglądy antykatolickie. Język traktatu był wyszukany, dzieło zawierało liczne alegorie. Nie zachowało się do naszych czasów. Pochodzący z Połocka socynianin Wasil Ciapiński stał na stanowisku, że należy bronić ojczystej mowy zarówno przed polonizacją, jak i wpływem języka staro-cerkiewna-słowiańskim, który nie pozwala jej rozwinąć się.
W 1596 roku podpisano unię brzeską. Wśród duchowieństwa prawosławnego, które odmówiło jej przyjęcia nasilały się nastroje antyunijne. Do przedstawicieli antyunijnej literatury polemicznej należeli Krzysztof Filaret i Leoncij Karpowicz, Melecjusz Smotrycki i Ławrentij Zyzanij-Tustanowski. Zarówno Filaret, autor wydanego w Ostrogu książki "Apokrisis albo Odpowiedź na książki o soborze brzeskim dane rychle przez Krzysztofa Filaleta w imieniu wiernych starożytnej religii greckiej", jak i Leoncij Karpowicz, który w 1615 roku wydał w Wilnie zbiór homilii "Kazanije dwoje", zawarli w swoich dziełach poglądy, skierowane przeciwko elementom zachodniej kultury i religii. Twórczość Melecjusza Smotryckiego w okresie, gdy był gorliwym obrońcą prawosławia, nacechowana była patosem, zawierała wątki religijne i patriotyczne. Ławrentij Zyzanij-Tustanowski swoją działalność rozpoczął od wydania w Wilnie w 1596 roku "Nauki czytania i rozumienia pisma słowiańskiego" – pierwszego elementarza na ziemiach białoruskich i ukraińskich. Pozostał wierny prawosławiu, w 1627 roku wydał "Katechizm". Ze względu na geograficzny zasięg działalności Smotrycki i Tustanowski są zaliczani do działaczy, którzy wywarli wpływ na literaturę białoruską i ukraińską.
Poczynając od XVII wieku, w piśmiennictwie białoruskim zachodziły wyraźne zmiany. Podpisanie unii lubelskiej zapoczątkowało proces włączenia ziem ruskich w krąg wpływów zachodnich. Stopniowo język polski i łacina wypierały język starobiałoruski z druku i życia publicznego. Tendencje te znalazły odzwierciedlenie w dwóch satyrach, pochodzących z XVII wieku: "Mowa Iwana Mieleszki" i "List do Obuchowicza".
Przekłady.
Na skutek zacieśnienia kontaktów kulturowych Wielkiego Księstwa Litewskiego z Polską do piśmiennictwa starobiałoruskiej zaczęły przenikać nowe motywy literackie. Na język starobiałoruski przekładano z języków polskiego i serbskiego popularne w ówczesnej Europie fragmenty dzieł fantastyczno-przygodowych i średniowiecznych romansów. Należą do nich, na przykład, "Opowieść o Troi", "Opowieść o Attyli", "Opowieść o królewiczu Bowie", "Tristan i Izolda".
W latach 1517–1519 Franciszek Skaryna, który jest uważany za ojca piśmiennictwa i drukarstwa białoruskiego, wydawał w Pradze w założonej przez siebie drukarni własne tłumaczenie Biblii z języka staro-cerkiewno-słowiańskiego na starobiałoruski. Księgi zaopatrzył we wstęp, posłowie, komentarze oraz wierszowane dedykacje i streszczenia lub parafrazy. We wprowadzeniach wyjaśniał motywy, które kierowały nim podczas pracy. W 1525 roku w Wilnie Skaryna wydał "Apostoła", będącego tłumaczeniem Dziejów Apostolskich.
W okresie reformacji w 1580 roku Wasil Ciapinski w założonej przez siebie drukarni w Ciapinie wydał własne tłumaczenie "Ewangelia". Pod koniec XVI wieku tłumaczono ówczesne kroniki polskie Marcina Bielskiego i Macieja Stryjkowskiego.
Pamiętnikarstwo.
Na przełomie XVI i XVII wieku w literaturze białoruskiej narodziło się pamiętnikarstwo. Jednym z pierwszych przedstawicieli tego gatunku był Teodor Jewłaszewski, autor "Dziennika" z lat 1564–1604. Pamiętnik został napisany stylem gawędziarskim bogatym w polonizmy językiem. Anonimowy autor "Kroniki Barkułabowskiej" opisał dzieje wsi Berkułabowo pod Mohylewem w latach 1562–1618. Styl utworu jest prosty, a kompozycja odbiega od schematów kronik ruskich.

</doc>
<doc id="529784" url="https://pl.wikipedia.org/wiki?curid=529784" title="Arlekin (umaszczenie)">
Arlekin (umaszczenie)

Arlekin – typ umaszczenia u psa. Pies o umaszczeniu zwanym arlekin ma najczęściej czarne bądź szare łaty o nieregularnych kształtach, które występują na tle białej sierści. Dane umaszczenie jest jednym z wariantów np. dla doga niemieckiego.
Można wyróżnić także „szare arlekiny” gdzie tłem podstawowym jest kolor szary. U zwierzęcia z tym typem umaszczenia, określa się je jako „maść merle”. Maść ta jest spotykana na przykład u beauceronów, ale można również spotkać myszy hodowlane w tej odmianie.

</doc>
<doc id="529785" url="https://pl.wikipedia.org/wiki?curid=529785" title="Susumu Terajima">
Susumu Terajima

 – japoński aktor, znany również pod pseudonimem Sabu.
Jeden z ulubionych aktorów Takeshiego Kitano, Hiroyukiego Tanaki i Takashiego Miike. Najczęściej gra yakuzę.

</doc>
<doc id="529787" url="https://pl.wikipedia.org/wiki?curid=529787" title="Afarowie">
Afarowie

Afarowie (inaczej Danakilowie) (amhar. "Adal", arab. "Danakil") – afrykańska rdzenna ludność kuszycka, zamieszkująca tereny tzw. Rogu Afrykańskiego – północno-wschodnią Etiopię, Dżibuti i Erytreę o ponad milionowej populacji. Język Afarów, afar-saho, należy do kuszyckiej grupy językowej.
Prawdopodobnie Afarowie zamieszkiwali pierwotnie wyżyny południowo-wschodniej Etiopii, zajmując następnie podczas pasterskich wędrówek pustynne tereny Kotliny Danakilskiej (Afar), od którego nazwy pochodzi określenie nadane im przez sąsiednie ludy.
Afarowie są nominalnie muzułmanami (konwertowani na islam od X wieku na skutek kontaktów z Arabami), jednak na ich praktyki religijne widoczny wpływ mają starsze wierzenia, właściwe ludności kuszyckiej. Tradycyjnym zajęciem Afarów było koczownicze pasterstwo (hodowla kóz i wielbłądów, rzadziej bydła). W dolinach okresowych rzek zakładali oni półstałe osady, opuszczane na czas pasterskich wędrówek w poszukiwaniu wody. Częste klęski suszy spowodowały odchodzenie od pasterstwa i osiedlanie się w ośrodkach miejskich. Obecnie Afarowie mieszkający na wybrzeżu zajmują się także rybołówstwem, a w okolicach nieco żyźniejszych (np. oazy Assau) również rolnictwem. W niektórych rejonach trudnią się ponadto pozyskiwaniem i handlem solą (np. okolice jeziora Asal).
Struktura społeczna wśród Afarów jest ściśle hierarchiczna, oparta na rodach patrylinearnych z występującą poligynią (podobnie jak u sąsiednich ludów). Społeczność podzielona jest na dwie klasy: posiadaczy ziemskich, tzw. "asaimara" („czerwoni”) czyli klasa panująca, oraz stojących niżej w hierarchii – dzierżawców, tzw. "adoimara" („biali”) czyli klasa robotnicza. Prawo zwyczajowe surowo karze cudzołóstwo oraz zabójstwo, sankcjonuje natomiast istnienie tzw. krwawej zemsty.

</doc>
<doc id="529789" url="https://pl.wikipedia.org/wiki?curid=529789" title="Upłaz (polana w Tatrach)">
Upłaz (polana w Tatrach)

Polana Upłaz – śródleśna polana leżąca na pochyłym stoku oddzielającym Dolinę Kościeliską od Doliny Miętusiej w Tatrach Zachodnich, powyżej zalesionego grzbietu Adamicy. Przez górali nazywana była także Pod Upłaz lub Pod Upłazem. Miała powierzchnię 15 ha i dawniej wchodziła w skład Hali Upłaz. Jej zachodnia część opada w kierunku Doliny Kościeliskiej, południowa do Żlebu pod Wysranki. Polana leży na wysokości 1260–1350 m i znajduje się na niej wzgórek o wysokości 1309 m.
W XVII w. polana należała do Grzegorza Tylki z Cichego. Od 1893 prowadzono na polanie doświadczenia łąkarskie. Polana była koszona i wypasana, w 1960 stało na niej 10 szałasów mieszkańców wsi Czarna Góra, Jurgów i Rzepiska. W latach 1961–1964 została od górali wykupiona przez Tatrzański Park Narodowy, który zlikwidował wypas. Szałasy uległy zniszczeniu, ostatni spalił się w 1994. Pozostałością po pasterstwie są duże kępy pokrzyw i szczawiu alpejskiego. W 2004 w wyniku zaprzestaniu użytkowania powierzchnia polany zmniejszyła się o ok. 27%. Polana w dalszym ciągu zarasta kępami malin i lasem. Z rzadkich w Karpatach roślin stwierdzono występowanie na polanie złoci małej, a także sybaldii rozesłanej – gatunku w Polsce występującego tylko w Tatrach i to na nielicznych stanowiskach.
Z polany dobry widok na Kominiarski Wierch, Stoły i Kościeliskie Kopki. Powyżej polany strome zbocze porośnięte górnoreglowym lasem, który dawniej był bardzo zniszczony wskutek nadmiernego wypasu. Ponad nim znajdują się Wyżnia Upłaziańska Rówień, Piec i Upłaziańska Kopka.
Nazwa Upłaz pochodzi od słowa "upłaz", w gwarze góralskiej oznaczającego łagodny grzbiet górski.

</doc>
<doc id="529795" url="https://pl.wikipedia.org/wiki?curid=529795" title="Chart angielski Whippet">
Chart angielski Whippet



</doc>
<doc id="529798" url="https://pl.wikipedia.org/wiki?curid=529798" title="Yakuza">
Yakuza

 lub – yakuza, gangster, hazardzista, członek tradycyjnych japońskich grup przestępczych. 
Nazwa.
Słowo "yakuza", podobnie jak "gokudō", "gokudō-mono", ma kilka znaczeń odnoszących się do złych cech ludzkiego charakteru, określających osobowości ludzi marginesu, przestępców. 
Nazwa "yakuza" w znaczeniu zorganizowanych organizacji gangsterów wywodzi się od tradycyjnej japońskiej gry karcianej "oicho-kabu", do której używa się kart "kabufuda" (40 kart w talii) lub hanafuda (48 kart). Celem gry jest uzyskanie jak największej liczby punktów zbliżonej do dziewięciu, a zwycięzcą rozgrywki jest gracz, który kończy grę z kartami w ręku, których ostatnia cyfra sumy była największa. Najgorsza ręka to ósemka, dziewiątka i trójka – co w wymowie w slangu brzmi "ya-ku-za" – gdyż w sumie daje dwadzieścia traktowane jako zero, gdyż wartości całkowite powyżej dziewięciu ignorują pierwszą cyfrę.
Termin "yakuza" nie występuje w dokumentach oficjalnych i tekstach ustawowych. Formalna nazwa tego rodzaju grup przestępczych brzmi: bōryoku-dan, a jego członków bōryoku-dan’in.
Funkcjonują również nazwy "jinkyō-dantai" i "ninkyō-dantai" (pol. organizacje postępujące w duchu rycerskości, hojności, pomocy słabym i walki z silnymi). Tak o sobie mówią członkowie gangów.
„Ustawa o przeciwdziałaniu przestępczości zorganizowanej” (暴力団対策法, "Bōryoku-dan taisaku-hō") uchwalona w 1991 roku definiuje "bōryoku-dan" jako „każdą organizację, która może pomóc swoim członkom w zbiorowym i zwykłym popełnianiu nielegalnych aktów przemocy”. Wprowadzenie tej ustawy doprowadziło do rozwiązania 192 organizacji tego rodzaju i zmniejszenia wpływu pozostałych grup. W późniejszych latach ustawa była uzupełniana i poprawiana. 
W 1963 roku grupy yakuzy skupiały łącznie 184 100 członków. Stanowiło to najwyższy wskaźnik w historii przestępczości w Japonii. Od tego czasu ich liczba stale spadała, aż do 1987 roku, kiedy znów zaczęła wykazywać tendencję wzrostową. Na koniec 2018 roku liczba członków "bōryoku-dan" wyniosła około 30 tysięcy, należących do 24 grup przestępczości zorganizowanej. W 2018 roku policja aresztowała 16 881 gangsterów w 28 334 przypadkach..
Historia.
Według narracji własnych yakuzy, ich rodowód wywodzi się od działających w XVII wieku grup obronnych "machi-yakko", które chroniły mieszkańców przed gangami nieuczciwych samurajów. Tego rodzaju interpretacja ma przedstawiać yakuzę jako niezbędną i dobroczynną siłę w tradycyjnym społeczeństwie japońskim. Pozwala to także policji na traktowanie gangsterów zgodnie z koncepcją tradycyjnej rycerskości i szlachetności, a co za tym idzie na stosowanie specyficznej taktyki tolerancji społecznej wobec nich. Przykładem takiej postawy była na przykład pomoc gangów dla ludności dotkniętej trzęsieniami ziemi w Kobe w 1995 roku i w regionie Tōhoku w 2011 roku.
W rzeczywistości yakuza wyłoniła się w XVIII wieku z dwóch grup społecznych: "tekiya" i "bakuto" (wielu z nich pochodziło i pochodzi nadal z klasy "burakumin", wyrzutków, „nie-ludzi”, zajmujących się zawodami „nieczystymi”, jak np. chowanie zmarłych, obróbka i farbowanie skór), klasyfikowanych poza i poniżej czterech grup feudalnej struktury społecznej). 
"Tekiya" (także "yashi") byli kramarzami, wędrownymi handlarzami sprzedającymi towary niskiej jakości na festiwalach i targach. Z biegiem czasu organizowali się w zwarte, zhierarchizowane grupy, wzmacniane przez uciekinierów z wyższych klas, podejmujące typowe działania zorganizowanej przestępczości, jak np. wymuszanie opłat za ochronę, czy przydział straganów podczas festiwali i świąt religijnych.
"Bakuto" natomiast byli zawodowymi graczami, nielegalnymi hazardzistami, działającymi w miejskich gospodach, spelunkach, przydrożnych zajazdach, karczmach stacji pocztowych, zwłaszcza położonych przy głównych drogach. W rzeczywistości byli rekrutowani przez urzędników siogunatu w celu odzyskiwania pieniędzy wypłacanych robotnikom zatrudnianym przy pracach budowlanych czy irygacyjnych. Takie praktyki wytworzyły ukryte, związane tajemnicą i zyskami powiązania, które w późniejszych latach doprowadziły "bakuto" (także "bakuchi-uchi") do organizowania się w zdyscyplinowane grupy o różnym charakterze przestępczym, działające w całej Japonii. To od nich pochodzi wiele tradycji, jak: odcinanie palców ("yubitsume"), tatuowanie ("irezumi") i ścisłe przestrzeganie tajemnicy. Byli oni także wykorzystywani przez feudałów i siogunat Tokugawów w okresie wojny domowej okresu Meiji.
Współcześnie do syndykatów należą: ludzie z różnych powodów wykluczeni ze społeczeństwa, z czego około 60% pochodzi z burakumin, potomków feudalnej klasy wyklętych, około 30% to Koreańczycy urodzeni w Japonii i tylko 10% to Japończycy spoza "burakumin" i Chińczycy.
Zakres działania.
Tradycyjne domeny działania to: wymuszenia lichwiarskie i za „ochronę”, hazard, handel narkotykami, przemoc, groźby i przekupstwa przy wyścigach motocyklowych, konnych, kontrola życia nocnego – kluby, bary, kabarety, prostytucja.
Zauważalna jest jednak tendencja do rozszerzania aktywności w sferze gospodarki i biznesu (np. poprzez tworzenie firm fasadowych). Zajmują się one interesami budowlanymi, operacjami finansowymi, handlem gruntami i usługami. Działalności tej towarzyszą poważne przestępstwa: wymuszenia, fałszerstwa, oszustwa, przemyt i handel bronią. Międzynarodowa działalność yakuzy jest w zasadzie ograniczona do japońskich obywateli i przedsiębiorstw. Największym gangiem w Japonii jest Yamaguchi-gumi, a drugim Sumiyoshi-kai.
Największe grupy.
Wybrane największe gangi (wg National Police Agency):
W ostatnich latach działania policji znacznie ograniczyły wpływy finansowe zorganizowanych gangów przestępczych i doprowadziły do spadku liczby gangsterów. Według National Police Agency, liczba członków "bōryoku-dan" spadła o 2300 od 2018 roku do rekordowo niskiego poziomu 28 200 (w tym: 14 400 „pełnych” i 13 800 członków „stowarzyszonych”) na koniec 2019 roku. Obie liczby są najniższe od czasów, gdy po raz pierwszy wprowadzono zapisy w 1958 roku.
Yakuza w sieci.
W 2014 roku największy w Japonii syndykat przestępczości zorganizowanej, Yamaguchi-gumi, uruchomił własną stronę internetową wraz z piosenką korporacyjną i hasłem antynarkotykowym. Ma to pomóc w poprawie wizerunku yakuzy i zapobiec spadkowi liczby członków, która uległa zmniejszeniu w następstwie działań policji. Witryna ma na celu przekonanie ludzi, że yakuza nie jest „siłą antyspołeczną”. Znajdują się tam m.in. zdjęcia i opisy członków odwiedzających świątynie, czy udzielających pomocy poszkodowanym w czasie klęsk żywiołowych. Rok wcześniej gang rozpoczął publikowanie czasopisma dla swoich członków, które zawiera: stronę poezji, dzienniki wędkarskie starszych gangsterów i wiadomości od szefa.
Wyrok.
W dniu 24 sierpnia 2021 roku Sąd Okręgowy w Fukuoce skazał na śmierć Satoru Nomurę (74 lata) szefa gangu Kudō-kai z siedzibą w Kitakyūshū w prefekturze Fukuoka. Został skazany za udział w czterech brutalnych przestępstwach (popełnionych w minionych latach), w tym jednego morderstwa. Wyrok dożywocia otrzymał jego zastępca Fumio Tanoue (65).
Sąd stwierdził w orzeczeniu, że: „Nomura wydał rozkaz w sprawie o morderstwo, a pozostałe trzy przestępstwa zostały popełnione w ramach struktury dowodzenia łańcuchem pod przywództwem Nomury”. Nie było bowiem wyraźnych, bezpośrednich dowodów, które łączyłyby obu przywódców z tymi czterema sprawami, podczas gdy ci, którzy faktycznie popełnili zbrodnie, zostali już skazani. 
Po raz pierwszy prokuratorzy domagali się kary śmierci dla szefa gangu na podstawie ustawy o zapobieganiu bezprawnym działaniom członków zorganizowanych grup przestępczych. Oczekuje się, że decyzja sądu uwzględniająca żądanie prokuratury wpłynie na przyszłe dochodzenia w sprawie tych grup.
Yakuza w kulturze.
Gangi są prezentowane na wiele różnych sposobów, głównie w jednym z dwóch archetypów: szanowanych biznesmenów, obywateli i jako przestępcy, którzy działają poprzez zastraszanie i przemoc. Powstał gatunek "yakuza eiga" jako odmiana filmu gangsterskiego, pełnego brutalności i zwulgaryzowanego seksu. Tematyka ta jest prezentowana także w serialach telewizyjnych, komiksach i grach komputerowych. 

</doc>
<doc id="529799" url="https://pl.wikipedia.org/wiki?curid=529799" title="Alpine Dachsbracke">
Alpine Dachsbracke



</doc>
<doc id="529800" url="https://pl.wikipedia.org/wiki?curid=529800" title="Michał Kaczmarek">
Michał Kaczmarek



</doc>
<doc id="529807" url="https://pl.wikipedia.org/wiki?curid=529807" title="Kayoko Kishimoto">
Kayoko Kishimoto

 – japońska aktorka. Znana głównie z pierwszoplanowej roli w "Hana-bi", w reżyserii Takeshiego Kitano. Otrzymała nagrodę Japońskiej Akademii Filmowej: Najlepsza aktorka drugoplanowa.

</doc>
<doc id="529812" url="https://pl.wikipedia.org/wiki?curid=529812" title="Wimbledon 2006">
Wimbledon 2006

Wimbledon 2006 - trzeci w sezonie wielkoszlemowy turniej tenisowy, który rozegrano w dniach 26 czerwca – 9 lipca, na kortach londyńskiego All England Lawn Tennis and Croquet Club. Tytuły w singlu wywalczyli Roger Federer (po raz czwarty z rzędu) oraz Amélie Mauresmo (pierwszy raz w karierze). Federer w czterosetowym finale pokonał Hiszpana Rafaela Nadala, natomiast Francuzka zwyciężyła w trzech setach Belgijkę Justine Henin-Hardenne.

</doc>
<doc id="529813" url="https://pl.wikipedia.org/wiki?curid=529813" title="Herb Piławy Górnej">
Herb Piławy Górnej

Herb Piławy Górnej – jeden z symboli miasta Piława Górna w postaci herbu.
Wygląd i symbolika.
Herb przedstawia na tarczy dzielonej w słup w polu prawym, złotym, połuorła czarnego z przepaską srebrną. W polu lewym, złotym trzy ławy czerwone w słup. Herb ten nawiązuje do starej symboliki. Trzy ławy oznaczają spotkanie trzech książąt śląskich. Czarny połuorzeł z przepaską symbolizuje związek miasta z Dolnym Śląskiem.
Historia.
Pierwszy herb Piława Górna ustanowiła decyzją Miejskiej Rady Narodowej nr 21/VII/79 z 25 maja 1979 roku. Składał się z trzech części, ułożonych w roztrój na opak: zielonej, czarnej i czerwonej. Na każdej z nich znajdowały się trzy pasy koloru żółtego, ułożone skośnie. Miał symbolizować położenie miasta na styku trzech historycznych księstw: brzeskiego, świdnickiego i ziębickiego. Herb ten nie był zgodny z zasadami heraldyki, nie uwzględniał też symboliki charakterystycznej dla regionu. Dlatego w 2007 roku rozpoczęto prace nad nowym herbem. Pierwszy projekt zawierał błędy merytoryczne i został odrzucony w marcu 2008 przez Komisję Heraldyczną. Wzór, który przyjęto uchwałą nr 177/XXXIV/2009 z 26 sierpnia 2009 został skonsultowany z Instytutem Heraldyczno-Weksylologicznym i pozytywnie rozpatrzony przez komisję 22 kwietnia 2009.

</doc>
<doc id="529814" url="https://pl.wikipedia.org/wiki?curid=529814" title="Tribologia">
Tribologia

Tribologia, trybologia – nauka o procesach zachodzących w ruchomym styku ciał stałych. Zajmuje się opisem zjawisk tarcia, zużywania oraz smarowania. Tribologia jest ważna przy konstruowaniu i eksploatacji ruchowych węzłów maszyn (np.: łożyska, sprzęgła, hamulce itp.). Stosowanie tej wiedzy pozwala osiągnąć polepszenie sprawności, niezawodności i trwałości różnych urządzeń.
Historia.
Tribologia jako nauka została ukształtowana w 1966 roku. Poprzednio poszczególne działy trybologii wchodziły w skład różnych dziedzin nauki, np.: zagadnienia tarcia suchego były w zakresie fizyki, tarciem granicznym zajmowała się chemia fizyczna, smarowaniem technologia produktów naftowych, zaś zużywanie na skutek tarcia badało maszynoznawstwo. W 1966 roku użyto nazwy tribologia w raporcie dla rządu brytyjskiego o stanie techniki, szkolnictwa i badań w zakresie smarowania maszyn, który przedstawili brytyjscy uczeni pod kierownictwem Petera Josta. Wtedy to określono problematykę i cele dla tribologii na najbliższe lata:

</doc>
<doc id="529816" url="https://pl.wikipedia.org/wiki?curid=529816" title="Zbroja turniejowa">
Zbroja turniejowa

Zbroja turniejowa – zbroja rycerska przeznaczona do użycia w czasie turniejów, a nie w rzeczywistej walce na polu bitwy.
Nie różniła się w zasadzie niczym od zbroi bojowej średniowiecznego rycerza. Była to więc typowa zbroja płytowa z hakiem do zawieszenia ciężkiej kopii na wysokości prawej piersi. Kształt i wygląd oraz zdobienie zmieniały się w ciągu stuleci, co w ikonografii najłatwiej dostrzec w kształtach hełmów. Zbroje różniły się też w zależności od tego, czy był to turniej pieszy lub konny, na miecze, topory, czy też najbardziej klasyczny – w szrankach na kopie.
Szczególnie charakterystyczne są zbroje turniejowe do walki na koniach. Charakteryzowały się nietypową budową. Dążono do jak największej opływowości formy, tak by kopia się po nich ześlizgiwała. Dozbrajano również niektóre części zbroi dodając płyt uzupełniających. Wzmacniano tak głównie część lewą, szczególnie hełm, naramiennik i nałokietnik, jako że te części przyjmowały na siebie uderzenie kopii przeciwnika. Tak zmodyfikowana zbroja nie nadawała się zbytnio do innego rodzaju walki z powodu ograniczeń ruchu.
Szeregowe rycerstwo pojedynkowało się najczęściej w zbroi, którą zazwyczaj wkładało do boju. Zbroja (a do tego dochodziło jeszcze okrycie konia) kosztowała majątek. Ale wielcy panowie posiadali po kilka zbroi na różne okazje. I tak na przykład król Anglii Henryk VIII miał ich siedem, cesarz rzymski Maksymilian I Habsburg dziewięć, a książę Urbino Federico da Montefeltro, cztery. Słynny Zawisza Czarny z Garbowa swą słynną, na czarno szmelcowaną zbroję, wkładał tylko na turnieje. Rycerz tak zamożny i sławny nie mógł sobie pozwolić, by na turnieju pokazać się w blachach byle jak klepanych.
Tak więc zbroja turniejowa nie różniła się zasadniczo od bojowej, z wyjątkiem tego że w jej przypadku liczyła się przede wszystkim ochrona, a nie mobilność, przez co zbroje turniejowe były czasem kilkukrotnie cięższe niż ich bojowe odpowiedniki (stąd też pochodzi mit o niemożności wstania po przewróceniu w zbroi płytowej, choć w przypadku zbroi turniejowej takie przypadki się zdarzały), inna była natomiast kopia, którą – zamiast typowego ostrza – wieńczył stalowy trójnik, który gwarantował, że pancerz nie zostanie przebity, a trafiony przeciwnik najwyżej (o co chodziło) wyleci z siodła. 
Zbroja turniejowa straciła byt wraz z zaprzestaniem organizowania turniejów, czyli wtedy (początek XVI wieku), gdy rycerstwo utraciło wszystkie swe atrybuty poza nazwą.

</doc>
<doc id="529819" url="https://pl.wikipedia.org/wiki?curid=529819" title="Zakon Syjonu">
Zakon Syjonu

Zakon Syjonu (fr. "Prieuré de Sion") – organizacja, mająca rzekomo stanowić przykrywkę dla tajnego stowarzyszenia, założonego w XI wieku na górze Syjon w Królestwie Jerozolimskim. W rzeczywistości organizację założył w 1956 r. francuski dziennikarz Pierre Plantard, by zyskać sławę i poważanie w kręgach ezoterycznych i monarchistycznych Francji.
Zakon stał się częścią kultury popularnej za sprawą książki "Święty Graal, Święta Krew" Baigenta, Leigha i Lincolna (1982) oraz "Kod Leonarda da Vinci" Browna (2003).
Historia.
W maju 1956 r. Pierre Plantard założył organizację o nazwie "Prieuré de Sion" z siedzibą w Annemasse we Francji. Nazwę zainspirowało wzgórze na południe od Annemasse, znane jako Mont Sion.
Oficjalny statut organizacji zakładał, że jej członkowie będą dążyć do stworzenia bractwa rycerskiego oraz będą angażować się w pomoc Kościołowi Katolickiemu, nauczać prawdy i chronić słabszych.
Mit.
Pierwsza wersja Plantarda.
Na początku lat 60. XX wieku Plantard zaczął przedstawiać Zakon Syjonu jako ezoteryczne chrześcijańskie bractwo rycerskie, którego członkowie mieli na celu przywrócenie monarchii we Francji i osadzenie na tronie Wielkiego Monarchy (postaci z przepowiedni Nostradamusa). Organizacja ta miała powstać w 1099 r. w Królestwie Jerozolimskim z inicjatywy Gotfryda z Bouillon jako odgałęzienie zakonu religijnego, rezydującego w Bazylice Zaśnięcia Najświętszej Maryi Panny w Jerozolimie.
Sam Plantard zaczął podawać się wówczas za potomka króla Dagoberta II z dynastii Merowingów. W tym samym czasie zaczął twierdzić, że mottem jego rodu (a później mottem Zakonu Syjonu) są słowa "Et in Arcadia ego..." (łac. "I ja jestem w Arkadii..."). Zdanie to jest wyryte na grobie, przedstawionym na obrazach "Pasterze arkadyjscy" (1618) Guercino i "Et in Arcadia Ego" (1638-1640) Poussina. W ocenie Plantarda grób z obrazu Poussina miał być tym samym nagrobkiem, który znajdował się na terenie Les Pontils niedaleko Rennes-le-Château (w rzeczywistości grób ten pochodził z XX wieku), a same obrazy miały być namalowane na zamówienie Zakonu Syjonu.
Aby uwiarygodnić swoje twierdzenia, Plantard we współpracy z Philippe’em de Chérisey stworzył serię dokumentów, które następnie zostały umieszczone w Bibliotece Narodowej Francji.
Dokumenty sfałszowane przez Plantarda i de Chérisey’a stały się podstawą książki, napisanej przez Gérarda de Sède w 1967 r. na zlecenie Plantarda i zatytułowanej "L’or de Rennes, ou La vie insolite de Bérenger Saunière, curé de Rennes-le-Château" (późniejsze wydania noszą tytuł "Le Trésor Maudit de Rennes-le-Château"). W książce tej Zakon Syjonu został połączony ze sprawą rzekomego odkrycia przez Bérengera Saunière’a, proboszcza kościoła św. Marii Magdaleny w Rennes-le-Château, skarbów i tajemniczych dokumentów.
W 1969 r. z książką de Sède’a zapoznał się angielski dziennikarz Henry Lincoln, który zainteresował się Rennes-le-Château i Zakonem Syjonu. Lincoln poświęcił temu tematowi kilka programów dla telewizji BBC, napisał także kilka książek.
"Święty Graal, Święta Krew".
Jedną z publikacji Lincolna była wydana w 1982 r., we współpracy z Michaelem Baigentem i Richardem Leighem, książka "The Holy Blood and the Holy Grail" (ang. "Święty Graal, Święta Krew"). Tekst przedstawiał Zakon Syjonu jako organizację założoną w 1099 r., której celem było doprowadzenie do sytuacji, w której dynastia Merowingów panowała nad całą Europą. Szczególny status tego rodu miał wiązać się z uznaniem, że Merowingowie są potomkami Jezusa i Marii Magdaleny.
Druga wersja Plantarda.
W 1989 r. Plantard, próbując ratować swoją reputację, zaczął twierdzić, że Zakon Syjonu powstał w 1681 r. w Rennes-le-Château i miał na celu wykorzystanie paranormalnych właściwości linii ley oraz strzeżenie tajemnic Roc Noir (skały znajdującej się niedaleko Rennes-les-Bains). Plantard wyznał ponadto, że w rzeczywistości uważa się jedynie za zstępnego Dagoberta II w linii bocznej, a bezpośrednim potomkiem władcy jest prawdopodobnie Otto von Habsburg.
Afera Pechiney-Triangle.
Pod koniec lat 80. XX wieku we Francji wybuchła afera Pechiney-Triangle, związana z przejęciem przez francuskiego producenta aluminium, Pechiney, amerykańskiego przedsiębiorstwa Triangle Industries. W centrum afery znalazł się m.in. Roger-Patrice Pelat, francuski przedsiębiorca (i przyjaciel ówczesnego prezydenta, Francois Mitterranda), oskarżony o "insider trading".
W trakcie procesu Pelata prowadzący sprawę sędzia, Thierry Jean-Pierre, otrzymał informację, że oskarżony mógł być wielkim mistrzem Zakonu Syjonu. Obawiając się skandalu (podobnego do wykrycia zaangażowania Propaganda Due w bankructwo włoskiego banku Banco Ambrosiano), Jean-Pierre wezwał Plantarda do złożenia wyjaśnień. W 1993 r. zeznający pod przysięgą Plantard przyznał, że zmyślił całą historię Zakonu Syjonu, włącznie z rzekomym sprawowaniem urzędu wielkiego mistrza przez Pelata.
"Kod Leonarda da Vinci".
Książka Dana Browna "Kod Leonarda da Vinci" z 2003 r. i jej ekranizacja "Kod da Vinci" z 2006 r. na nowo obudziły zainteresowanie tematem Zakonu Syjonu. Na łamach książki autor wprowadził kilka zmian w stosunku do wersji prezentowanej w książkach Lincolna, Baigneta i Leigha.
Brown w szczególności zmienił cel działalności zakonu: nie miała już nim być Europa władana przez potomków Merowingów, ale ujawnienie prawdy o roli Marii Magdaleny jako matki dziecka Jezusa. Wrogiem Zakonu Syjonu miała być zaś nie Zakon Maltański – jak opisywali to Lincoln, Baignet i Leigha na łamach sequela do "Świętego Graala, Świętej Krwi -", lecz Opus Dei. Autor "Kodu Leonarda da Vinci" przedstawił wszystkie te informacje jako zgodne z prawdą historyczną.
Rzekomi wielcy mistrzowie.
Pierwsza lista.
Poniższa lista wielkich mistrzów Zakonu Syjonu stanowiła część zbioru dokumentów z 1967 r., zatytułowanego "Dossiers Secrets d’Henri Lobineau" (fr. "tajne akta Henri’ego Lobineau") i rzekomo stworzonego przez Philippe’a Toscan du Plantiera (w rzeczywistości autorami zbioru byli Pierre Plantard i Philippe de Chérisey).
Włoski socjolog Massimo Introvigne zwrócił uwagę, że praktycznie wszyscy wielcy mistrzowie z poniższej listy (z wyjątkiem dwóch osób) znajdowali się na listach znaczących różokrzyżowców, które to listy były znane Plantardowi.
Po śmierci Jeana Cocteau kolejnymi wielkimi mistrzami mieli być François Ducaud-Bourget i sam Pierre Plantard.
Druga lista.
Druga lista wielkich mistrzów, uwzględniająca „młodszy wiek” Zakonu Syjonu, została opublikowana w 1989 r. na łamach czasopisma "Vaincre".

</doc>
<doc id="529827" url="https://pl.wikipedia.org/wiki?curid=529827" title="Szabla czerkiewska">
Szabla czerkiewska



</doc>
<doc id="529833" url="https://pl.wikipedia.org/wiki?curid=529833" title="Szabla czerkieska">
Szabla czerkieska

Szabla czerkieska – broń biała, rodzaj szabli kaukaskiej, od tradycyjnej szabli wyróżnia ją brak jelca. Wywodzi się prawdopodobnie w prostej linii od długiego noża.
Typ wcześniejszy (XVI–XVII wiek).
Starsze egzemplarze (z XVI–XVII wieku), odnajdywane w Białej Reszce koło Maikopu, posiadały długie głownie (1040–1140 mm) o niewielkiej krzywiźnie kołowej i płaskim przekroju. Długie pióro zakończone było rombowym sztychem, wygiętym ku przodowi, przeznaczonym do pchnięcia.
Typ późniejszy (XIX wiek).
Typowa szabla czerkieska późniejszego typu, z XIX wieku miała już inne parametry, opisane na przykładzie zachowanego egzemplarza z muzeum w Damaszku
Głownia:
Rękojeść: 
Opis.
Szabla do walki konnej i pieszej. Dobrze wyważona do cięć zamachowych krojących z ramienia, łokcia, jak również łukowych z nadgarstka. Ukształtowanie głowicy umożliwia wygodny chwyt i prowadzenie głowni. Ze względu na brak ochrony dłoni możliwe były tylko zasłony odbijające lub uniki (tzw. dżygitówka na koniu). 
Z szabli kaukaskich wywodzi się rosyjska „szaszka”, używana przez formacje kozackie od XIX wieku.

</doc>
<doc id="529836" url="https://pl.wikipedia.org/wiki?curid=529836" title="Masanobu Andō">
Masanobu Andō

 - japoński aktor i reżyser.
Mimo młodego wieku zagrał w ponad dwudziestu filmach. W 1996 r. za rolę w "Kids Return" Takeshiego Kitano, zdobył nagrodę Japońskiej Akademii Filmowej dla najlepszego debiutującego aktora.
W 2003 r. wyreżyserował swój pierwszy film, "Adagietto. Sehr langsam", w którym występuje japońska aktorka, Kumiko Asō.
W wolnych chwilach zajmuje się fotografią.

</doc>
<doc id="529838" url="https://pl.wikipedia.org/wiki?curid=529838" title="Krzysztof Boguszewski">
Krzysztof Boguszewski

Krzysztof Aleksander Boguszewski (zm. w 1635 r. w Poznaniu) – polski malarz, który żył i pracował w Wielkopolsce.
Życiorys.
Był synem Augustyna. Pochodził z ziemi chełmskiej z rodziny szlacheckiej herbu Ostoja. Niewiele wiadomo o jego życiu i wykształceniu artystycznym. Wczesne lata twórczości związały go z Gdańskiem z warsztatem Hermana Hana. W roku 1623 Zygmunt III Waza, jako znanemu już malarzowi przyznał serwitorat królewski. W latach 1627 – 1631 wykonał dla Ratusza Głównego Miasta w Gdańsku obraz "Bitwa pod Grunwaldem".
W 1628 roku pracował w opactwie cysterskim w Paradyżu-Gościkowie koło Międzyrzecza, jako malarz opata Marka Łętowskiego. Tam powstały zachowane do dziś cztery obrazy, z których obraz "Św, Paweł" pozostał na miejscu, natomiast pozostałe trzy przeniesiono w 1834 roku, z powodu likwidacji klasztoru, do katedry w Poznaniu. Są to obrazy :
W roku 1629 Krzysztof Boguszewski był klerykiem w Poznaniu, gdzie w roku 1631 przyjął święcenia kapłańskie i został proboszczem kościoła św. Wojciecha w Poznaniu. W kościele tym, w jednym z ołtarzy, znajduje się obraz Anioła Stróża, który jest mu przypisywany. Boguszewski był również fundatorem tego ołtarza i opiekunem Bractwa Aniołów Stróżów.
Zmarł w 1635 roku w Poznaniu i został pochowany w podziemiach kościoła św. Wojciecha.
Testament artysty potwierdza jego kontakty z Opalińskimi z Sierakowa. Tak też można przypuszczać, że autorstwa Boguszewskiego są obrazy z ołtarza "Matki Boskiej na smoku" ufundowane w 1629 roku przez wojewodziankę Zofię Opalińską. Na podstawie informacji zawartych w testamencie artyście przypisuje się obraz Matki Boskiej z Dzieciątkiem w kościele w Otorowie. Zapewne dziełem Boguszewskiego jest także obraz Matki Boskiej w kościele w Biechowie. 

</doc>
<doc id="529842" url="https://pl.wikipedia.org/wiki?curid=529842" title="Sobieszów">
Sobieszów

Sobieszów (niem. "Hermsdorf am Kynast") – część miasta Jelenia Góra, w latach 1962-1976 samodzielne miasto. W latach 1945-54 siedziba wiejskiej gminy Sobieszów.
Sobieszów położony jest wzdłuż strumienia Wrzosówka u stóp Chojnika. Od XIV do 1945 r. wieś stanowiła własność rodziny Schaffgotschów i nosiła niem. nazwę "Hermsdorf unterm Kynast", w 1946 administracyjnie zatwierdzono obecną nazwę. Prawa miejskie Sobieszów otrzymał 18 lipca 1962 roku. 2 lipca 1976 został włączony w obszar Jeleniej Góry, oprócz obszaru miejscowości Jagniątków, który tego samego dnia włączono do Piechowic (1 stycznia 1998 przełączony z Piechowic do Jeleniej Góry).
W Sobieszowie ma swą siedzibę dyrekcja Karkonoskiego Parku Narodowego. Lokalizacja dzielnicy stwarza dogodne warunki do rozpoczynania tutaj pieszych wędrówek po Karkonoszach.
W Sobieszowie znajduje się stacja kolejowa Jelenia Góra Sobieszów.
Zabytki.
Do wojewódzkiego rejestru zabytków wpisane są obiekty:

</doc>
<doc id="529844" url="https://pl.wikipedia.org/wiki?curid=529844" title="Canaan Dog">
Canaan Dog

Canaan Dog (pl. "pies kananejski") – rasa psów, należąca do grupy szpiców i psów pierwotnych, zaklasyfikowana do sekcji ras pierwotnych. Nie podlega próbom pracy.
Krótki rys historyczny.
Psy tej rasy pochodzą od grupy półdzikich psów zwanych "pariasami". Zainteresowanie rasą w Europie przypada na lata 30. XX wieku. W tym okresie Rudolfina Menzel próbowała wdrażać psy europejskie do działań militarnych na pustyniach dzisiejszego Izraela. Jednak w tak trudnych warunkach klimatycznych okazywały się te rasy nieprzydatne. Jej uwagę zwróciły wtedy psy żyjące w ówczesnej Palestynie, na obrzeżach miast, ale nie udomowione. Od tamtych lat odbywała się selekcja osobników pod względem użytkowości. Menzel opracowała pierwszy wzorzec Canaan Doga, jednak dopiero po jej śmierci, w 1964 roku FCI uznała oficjalnie tę rasę.
Wygląd i charakter.
Canaan to pies średniej wielkości, ale zachowujący lekkość i zwinność. Jest wytrzymały i może pokonywać nawet długie dystanse. Psy tej rasy powinny mieć jak najciemniejsze oczy, stojące, krótkie uszy i zakręcony nad grzbietem ogon. Współczesne Canaany posiadają silny instynkt łowiecki. Charakteryzuje je czujność, nieufność względem obcych, odwaga i niezależność.
Szata i umaszczenie.
Umaszczenie dopuszczalne jest różnorodne (czarne, białe, czarno-białe, biało-brązowe,z ciemną maską lub bez niej). Najpopularniejsze są odcienie piaskowe i czerwonobrązowe. Sierść złożona z dwóch warstw: zwartego gęstego podszerstka oraz twardego włosa okrywowego. U samców występuje kryza.

</doc>
<doc id="529847" url="https://pl.wikipedia.org/wiki?curid=529847" title="Gebe">
Gebe

Gebe () – wyspa w Indonezji na Morzu Halmahera, należy do archipelagu Moluki; powierzchnia ok. 153 km²; długość 45 km, szerokość 2–6 km.
Leży na wschód od Halmahery, oddzielona od niej cieśniną Jailolo; powierzchnia nizinna; porośnięta lasem równikowym. Podstawą gospodarki jest eksploatacja bogatych złóż rud niklu.
Administracyjnie należy do prowincji Moluki Północne; główne miasto Umera.

</doc>
<doc id="529848" url="https://pl.wikipedia.org/wiki?curid=529848" title="Douglas Dakota">
Douglas Dakota



</doc>
<doc id="529850" url="https://pl.wikipedia.org/wiki?curid=529850" title="Vlepki">
Vlepki



</doc>
<doc id="529858" url="https://pl.wikipedia.org/wiki?curid=529858" title="Twierdzenie Sturma">
Twierdzenie Sturma

Twierdzenie Sturma – twierdzenie pozwalające ustalić liczbę miejsc zerowych dowolnego wielomianu rzeczywistego w ustalonym przedziale, sformułowane przez Jacques’a Charles’a François Sturma. Jest to uogólnienie reguły znaków Kartezjusza, szacującej liczbę pierwiastków głównie wśród liczb dodatnich, ujemnych i w innych przedziałach otwartych (nieskończonych).
Ciągi Sturma.
Dla danego wielomianu
Ciąg Sturma (wielomianu formula_2) określony jest wzorami:
gdzie formula_4 oznacza resztę z dzielenia wielomianu formula_5 przez formula_6 oraz formula_7 jest taką liczbą naturalną, że formula_8
Innymi słowy, ciąg Sturma danego wielomianu formula_9 jest (skończonym) ciągiem reszt uzyskiwanych podczas stosowania algorytmu Euklidesa do odpowiednich wielomianów formula_10 jest największym wspólnym dzielnikiem wielomianu formula_5 oraz jego pochodnej. Jeżeli wielomian ten ma tylko pojedyncze pierwiastki, to formula_10 jest funkcją stałą.
Twierdzenie Sturma.
Niech formula_13 będzie liczbą zmian znaku (nie liczy się zer) w ciągu Sturma:
Twierdzenie Sturma mówi, że dla dowolnych dwóch liczb rzeczywistych &lt;math&gt;a które nie są pierwiastkami wielomianu formula_5 liczba różnych pierwiastków wielomianu w przedziale formula_16 jest równa
Zastosowania.
Twierdzenie Sturma można wykorzystać do wyznaczenia liczby rzeczywistych pierwiastków dowolnego wielomianu. Wystarczy znaleźć taką liczbę formula_18 że wszystkie pierwiastki wielomianu formula_5 leżą w przedziale formula_20 za taką liczbę można wziąć np.

</doc>
<doc id="529859" url="https://pl.wikipedia.org/wiki?curid=529859" title="Tadeusz Sygietyński">
Tadeusz Sygietyński

Tadeusz Sygietyński (ur. 24 września 1896 w Warszawie, zm. 19 maja 1955 tamże) – polski kompozytor i dyrygent, pedagog muzyczny, założyciel Państwowego Zespołu Ludowego Pieśni i Tańca „Mazowsze” (1948).
Życiorys.
Urodził się w rodzinie Antoniego i Heleny z Golińskich (1871–1958), działaczki niepodległościowej, 2 sierpnia 1931 odznaczonej Krzyżem Niepodległości. Był drugim mężem Miry Zimińskiej-Sygietyńskiej.
Komponować zaczął mając 11 lat. W wieku 14 lat był już korepetytorem rytmiki w konserwatorium i baletu w Operze Lwowskiej, studiując jednocześnie teorię i kompozycję w konserwatorium Galicyjskiego Towarzystwa Muzycznego we Lwowie.
W 1911 wrócił do Warszawy, gdzie w Instytucie Muzycznym pobierał nauki u Henryka Melcera i Zygmunta Noskowskiego. W 1913 zamieszkał w Lipsku, gdzie zdał maturę i rozpoczął studia medyczne. Jednocześnie studiował w Konserwatorium Lipskim pod kierunkiem Maxa Regera, Hugo Riemanna i Stefana Krehla. Po wybuchu I wojny światowej wyjechał do Wiednia, gdzie kształcił się dorywczo z pomocą Arnolda Schönberga.
W grudniu 1914 zaciągnął się do II Brygady Legionów Polskich w Wiedniu. 31 stycznia 1917 roku zbiegł z 2 baterii 1 Pułku Artylerii. 13 marca 1917 roku Sąd Polowy Legionów Polskich w Lublinie wdrożył przeciwko niemu dochodzenie o zbrodnię dezercji sygn. akt K 376/17. W lipcu 1917 wrócił do Warszawy, gdzie aresztowano go za dezercję i zwolniono rok później. Od stycznia 1919 służył w Wojsku Polskim. Za krytykę celów wojennych został wysłany na front sowiecki. Po zakończeniu wojny polsko-sowieckiej został w Warszawie kierownikiem teatrzyku „Miraż”.
Od 1921 należał do Związku Zawodowego Muzyków. W latach dwudziestych pracował z operami w Wiedniu, Gratzu, Zagrzebiu i Lublanie. W tym czasie zorganizował również filharmonię w Dubrowniku. Po powrocie do Warszawy w 1926 poświęcił się głównie twórczości na potrzeby teatru. Był kierownikiem muzycznym, dyrygentem i kompozytorem m.in. kabaretu „Qui Pro Quo”, Wesoły Wieczór, Teatru Rozmaitości, Teatru Letniego, Ali-Baby. Był też dyrygentem teatralnym we Lwowie, Krakowie, Łodzi i Warszawie, aktorem w Teatrze Polskim, konferansjerem. Od 1933 zaczął długoletnią współpracę z Polskim Radiem – jako reżyser muzyczny i autor popularnych słuchowisk.
W czasie II wojny światowej komponował i akompaniował Mirze Zimińskiej podczas jej koncertów. Wówczas też zrodził się pomysł założenia zespołu ludowego. Nieprzerwanie przygotowywał się do tego projektu, gromadząc i opracowując pieśni i przyśpiewki ludowe.
Po wojnie, w 1948 założył „Mazowsze”, które stało się jego twórczym i artystycznym spełnieniem. Skomponował piosenki ludowe, 20 tańców ludowych (najbardziej znane to: „Trzy tańce polskie na orkiestrę” i „Oberek na orkiestrę”), 28 piosenek estradowych, operę-balet „Karczma na rozdrożu”, „Szkice mazowieckie” i koncert fortepianowy „Capriccio”. Najbardziej znane utwory „Mazowsza” opracowane przez niego to: „Kukułeczka”, „Polonez warszawski”, „Warszawski dzień”, „Ej przeleciał ptaszek”.
Zmarł w Warszawie w wyniku choroby nowotworowej płuc. Jest pochowany wraz z żoną na Cmentarzu Wojskowym na Powązkach w Alei Zasłużonych (kwatera A24-tuje-11).
Upamiętnienie.
Tablica pamiątkowa odsłonięta w 1961 roku na budynku przy ul. Krakowskie Przedmieście 67 w Warszawie.

</doc>
<doc id="529860" url="https://pl.wikipedia.org/wiki?curid=529860" title="Międzybórz Sycowski">
Międzybórz Sycowski

Międzybórz Sycowski − stacja kolejowa w Międzyborzu, w Polsce, w województwie dolnośląskim, w powiecie oleśnickim.
W roku 2017 stacja obsługiwała 50–99 pasażerów na dobę.

</doc>
<doc id="529867" url="https://pl.wikipedia.org/wiki?curid=529867" title="Henryk Petrich">
Henryk Petrich

Henryk Petrich (ur. 10 stycznia 1959 w Łodzi) − polski bokser, medalista olimpijski, mistrzostw świata i Europy.
Wychowanek łódzkiego Widzewa. Walczył w wadze średniej (do 75 kg), a później w półciężkiej (do 81 kg). Nie mógł startować na olimpiadzie w Los Angeles 1984 z powodu bojkotu igrzysk przez PRL. Podczas zawodów "Przyjaźń-84", będących swoistym odpowiednikiem igrzysk olimpijskich dla zawodników z państw je bojkotujących, zdobył srebrny medal w wadze średniej. Na Mistrzostwach Europy w Budapeszcie 1985 odpadł w eliminacjach w wadze średniej. Zdobył brązowy medal podczas Mistrzostw Świata w Reno 1986 w tej samej wadze. Rok później został wicemistrzem Europy w Turynie 1987, także w wadze średniej. Podczas igrzysk olimpijskich w Seulu 1988 wywalczył brązowy medal w wadze półciężkiej.
Osiem razy zdobywał tytuł mistrza Polski: w wadze średniej w 1983, 1984, 1985 i 1986 oraz w wadze półciężkiej w 1987, 1988, 1990 i 1991. Trzykrotnie zwyciężył w Turnieju im. Feliksa Stamma w wadze średniej (w 1983, 1986 i 1987). Pięciokrotny drużynowy mistrz Polski (w barwach Legii Warszawa, w której walczył przez większość swojej kariery).
Głównym rywalem Petricha na krajowym ringu był Stanisław Łakomiec, a na międzynarodowym Henry Maske. Pokonał 6 razy późniejszego mistrza świata zawodowców w kategorii superśredniej, Svena Ottke. Niemiec nigdy nie umiał sobie poradzić z Polakiem na amatorskim ringu, przegrywając większość walk przed czasem.
Henryk Petrich to obecny trener sekcji bokserskiej Legii Warszawa.

</doc>
<doc id="529869" url="https://pl.wikipedia.org/wiki?curid=529869" title="Wolfgang Wolf">
Wolfgang Wolf

Wolfgang Wolf (ur. 24 września 1957 w Tiefenthal) - niemiecki piłkarz, obecnie trener. W reprezentacji Niemiec grał na pozycji obrońcy.
Kariera piłkarska.
Kluby.
Swoją karierę rozpoczął w 1978 roku w FC Kaiserslautern i grał tam przez dziesięć lat. Następnie od 1988 do 1992 roku był zawodnikiem Stuttgarter Kickers. Z kolei w sezonie 1992/1993 grał w VfR Mannheim, w którym zakończył karierę.
Sukcesy.
Razem z FC Kaiserslautern Wolf doszedł do finału Pucharu Niemiec w sezonie 1980/1981. Dwa lata wcześniej zajął trzecie miejsce w Bundeslidze.
Kariera trenerska.
W 1994 objął posadę w Stuttgarter Kickers, z którym awansował z Regionalligi Süd do drugiej ligi. W latach 1998-2003 trenował VfL Wolfsburg, potem 1. FC Nürnberg (2003–2005). Z tym ostatnim klubem wszedł do Bundesligi w sezonie 2003/2004. Od listopada 2005 do 2007 trenował 1. FC Kaiserslautern. Następnie w 2009 był szkoleniowcem greckiej drużyny Skoda Xanthi, w latach 2010–2011 Kickers Offenbach, a od 2011 jest trenerem FC Hansa Rostock.

</doc>
<doc id="529870" url="https://pl.wikipedia.org/wiki?curid=529870" title="Midway (ujednoznacznienie)">
Midway (ujednoznacznienie)

Miejscowości w USA:
Gminy w USA:

</doc>
<doc id="529872" url="https://pl.wikipedia.org/wiki?curid=529872" title="Midlothian (ujednoznacznienie)">
Midlothian (ujednoznacznienie)

Miejscowości w USA:

</doc>
<doc id="529873" url="https://pl.wikipedia.org/wiki?curid=529873" title="Herb Olsztynka">
Herb Olsztynka

Herb Olsztynka – jeden z symboli miasta Olsztynek i gminy Olsztynek w postaci herbu. Herb używany jest od założenia miasta w XIV wieku.
Wygląd i symbolika.
Herb przedstawia na srebrnej tarczy postać świętego Piotra w błękitnej szacie z kluczem złotym zębem ku górze w prawo, w prawej ręce, wspartego na złotej lasce lewą ręką, stojącego na murawie zielonej. Postać świętego Piotra w długiej pofałdowanej szacie, z aureolą wokół głowy bez nakrycia. Spod długiej szaty wystają bose nogi. Twarz dłonie i stopy koloru różowo-żółtego, włosy, broda, wąsy oraz aureola koloru białego. Stosunek szerokości do długości 5:6

</doc>
<doc id="529875" url="https://pl.wikipedia.org/wiki?curid=529875" title="Mesa">
Mesa

Miejscowości w USA:
Hrabstwa w USA:

</doc>
<doc id="529876" url="https://pl.wikipedia.org/wiki?curid=529876" title="Obrona rosyjska">
Obrona rosyjska

Obrona rosyjska, partia rosyjska, obrona Pietrowa – debiut oznaczony kodami ECO C42 i C43, rozpoczynający się od posunięć:
Posunięcie 2...Sf6 znali już Pedro Damiano i Ruy López, jednak oceniali je jako słabe. Dopiero Carl Jänisch swoimi pracami teoretycznymi, a Aleksandr Pietrow zastosowaniem praktycznym wykazali, że jest to otwarcie pełnowartościowe. Na ich cześć nazwano debiut obroną rosyjską. Dokładnej analizie poddał obronę także Wilhelm Steinitz, nietrafnie uznając między innymi posunięcie 3.d4 za najsilniejsze. W późniejszych latach obronę rosyjską chętnie grali Harry Pillsbury i Frank Marshall; należała ona także do arsenału Wiktora Korcznoja, Anatolija Karpowa i Garrego Kasparowa.

</doc>
<doc id="529877" url="https://pl.wikipedia.org/wiki?curid=529877" title="Jô Hisaishi">
Jô Hisaishi



</doc>
<doc id="529880" url="https://pl.wikipedia.org/wiki?curid=529880" title="Margaret Osborne DuPont">
Margaret Osborne DuPont

Margaret Evelyn Osborne, zamężna DuPont (ur. 4 marca 1918 w Joseph, Oregon, zm. 24 października 2012 w El Paso), tenisistka amerykańska – zwyciężczyni 37 turniejów wielkoszlemowych w grze pojedynczej, podwójnej i mieszanej.
Wychowywała się w San Francisco. Po raz pierwszy znalazła się w czołowej dziesiątce rankingu amerykańskiego w 1938 (nr 7), a po raz ostatni dwadzieścia lat później (nr 5 w 1958). W tym okresie osiągnęła szereg znaczących sukcesów, głównie w deblu w parze z Louise Brough, ale także w grze pojedynczej – trzy razy (z rzędu) wygrała mistrzostwa USA, dwa razy mistrzostwa Francji, raz Wimbledon. W latach 1941-1957 zaledwie dwa finały debla kobiet na mistrzostwach USA odbyły się bez jej udziału. Była liderką nieoficjalnego rankingu światowego "Daily Telegraph" w latach 1947-1950, a rankingu amerykańskiego w latach 1948-1950 (w klasyfikacji krajowej w 1947 wyprzedziła ją Brough).
Dziewięciokrotnie triumfowała w mistrzostwach USA w grze mieszanej. W półfinale w 1948, grając w parze z Billem Talbertem, ustanowiła rekord miksta pod względem liczby rozegranych gemów. Osborne DuPont i Talbert pokonali Boba Falkenburga i Gertrude Moran 27:25, 5:7, 6:1. Wynik ten poprawili dopiero w 1991 Brenda Schultz i Michiel Schapers w I rundzie Wimbledonu, pokonując Andreę Temesvári i Toma Nijssena 6:3, 5:7, 29:27. Para deblowa, jaką Osborne DuPont stworzyła z Louise Brough, była najskuteczniejszym żeńskim deblem do czasu sukcesów Martiny Navrátilovej i Pam Shriver. Tak skuteczne we wspólnej grze deblowej Amerykanki były zarazem częstymi rywalkami na korcie i rozegrały między sobą dwa najbardziej spektakularne finały wielkoszlemowe w tym okresie – na Wimbledonie w 1949 górą była Brough (10:8, 1:6, 10:8), a na mistrzostwach USA w 1949 Osborne DuPont (4:6, 6:4, 15:13).
Praworęczna, grała zazwyczaj stylem "serwis-wolej", właśnie serwis był jej silną bronią. Grała także skutecznie wolejem i lobem, a forhend stosowała często czopowany. Odniosła łącznie 37 zwycięstw w turniejach wielkoszlemowych, nigdy nie biorąc udziału w mistrzostwach Australii. Jest tym samym czwartą pod względem sukcesów wielkoszlemowych zawodniczką w historii, jedynie za Margaret Court, Martiną Navrátilovą i Billie Jean King. Imponującym dorobkiem może się także pochwalić w Pucharze Wightman. Osborne występowała w tych rozgrywkach w latach 1946-1950, 1954, 1955, 1957 i 1962, nigdy nie przegrywając meczu (zarówno w singlu, jak i deblu). Była także kapitanem zespołu narodowego w latach 1953-1955, 1957-1958, 1961-1963 i 1965. Z wszystkich lat, kiedy była zawodniczką lub kapitanem Amerykanek w Pucharze Wightman, jedynie w 1958 trofeum przypadło Brytyjkom.
W 1947 wyszła za mąż za Williama DuPonta, pochodzącego ze znanej rodziny przemysłowców. Na krótko przerwała karierę i urodziła syna, ale po porodzie kontynuowała występy z powodzeniem. Jest uważana za jedną z współautorek potęgi światowej kobiecego tenisa amerykańskiego po II wojnie światowej. W 1967 została wpisana do Międzynarodowej Tenisowej Galerii Sławy.
Osiągnięcia w turniejach wielkoszlemowych:
Finały singlowe w turniejach wielkoszlemowych:

</doc>
<doc id="529882" url="https://pl.wikipedia.org/wiki?curid=529882" title="Margaret Osborne du Pont">
Margaret Osborne du Pont



</doc>
<doc id="529884" url="https://pl.wikipedia.org/wiki?curid=529884" title="Margaret Osborne duPont">
Margaret Osborne duPont



</doc>
<doc id="529885" url="https://pl.wikipedia.org/wiki?curid=529885" title="Margaret Osborne">
Margaret Osborne



</doc>
<doc id="529886" url="https://pl.wikipedia.org/wiki?curid=529886" title="Margaret O. duPont">
Margaret O. duPont



</doc>
<doc id="529887" url="https://pl.wikipedia.org/wiki?curid=529887" title="Margaret E. Osborne">
Margaret E. Osborne



</doc>
<doc id="529890" url="https://pl.wikipedia.org/wiki?curid=529890" title="Velenje">
Velenje

Velenje – miasto w północno-wschodniej Słowenii, siedziba gminy miejskiej Velenje. W 2017 roku liczyło 24 923 mieszkańców.
W latach 1981–1990 miasto nosiło nazwę "Titovo Velenje".
W mieście znajdowała się także średnia skocznia narciarska. Ma tam również siedzibę muzeum górnictwa.
Od 1970 roku Velenje jest miastem partnerskim niemieckiego Esslingen am Neckar.
Miasto jest siedzibą firmy Gorenje produkującej sprzęt AGD.

</doc>
<doc id="529891" url="https://pl.wikipedia.org/wiki?curid=529891" title="Margaret Osborne Dupont">
Margaret Osborne Dupont



</doc>
<doc id="529892" url="https://pl.wikipedia.org/wiki?curid=529892" title="Hidetoshi Nishijima">
Hidetoshi Nishijima

 – japoński aktor. 
W 2009 r. nagrodzony za najlepszą rolę drugoplanową na Festiwalu Filmowym w Jokohamie za rolę Shin'ichiego Kanedy w filmie "Kyūka".

</doc>
<doc id="529894" url="https://pl.wikipedia.org/wiki?curid=529894" title="Mirosław Chmara">
Mirosław Chmara

Mirosław Marian Chmara (ur. 9 maja 1964 w Bydgoszczy) – polski lekkoatleta, specjalista skoku o tyczce, wychowanek trenera Romana Dakiniewicza.
Osiągnięcia.
Był brązowym medalistą Halowych Mistrzostw Europy w Hadze 1989 (z wynikiem 5,70 m). Startował na olimpiadzie w Seulu, ale w finale rozpoczął od zbyt dużej wysokości i nie zaliczył żadnego udanego skoku. Dwa razy startował w mistrzostwach świata: w Rzymie 1987 i w Tokio 1991, ale odpadł w kwalifikacjach. Za to w Halowych Mistrzostwach Świata w lekkoatletyce w Budapeszcie 1989 zajął 4. miejsce. Takie samo miejsce wywalczył podczas halowych mistrzostw Europy w Madrycie 1986 i Budapeszcie 1988.
Trzykrotnie zdobywał tytuł mistrza Polski na otwartym stadionie w 1990, 1991 i 1992, a pięć razy w hali (1988, 1989, 1991, 1992 i 1993).
Był zawodnikiem BKS Bydgoszcz, a następnie przez większość kariery reprezentował Zawiszę Bydgoszcz. Syn Mariana Wiktora i Wandy Marii z domu Cicha, absolwent Zasadniczej Szkoły Zawodowej (tokarz). Żonaty (Małgorzata), ma dwie córki (Patrycję i Natalię).
Brat stryjeczny Sebastiana Chmary (ojca) i wujek Sebastiana Chmary (syna).
Rekordy życiowe.
We francuskim Villeneuve-d’Ascq 27 czerwca 1988 ustanowił wynikiem 5,90 m rekord Polski, który przetrwał do 2011 roku i jest również jego rekordem życiowym (3. wynik w historii polskiej lekkoatletyki).

</doc>
<doc id="529898" url="https://pl.wikipedia.org/wiki?curid=529898" title="Sauwastyka">
Sauwastyka



</doc>
<doc id="529899" url="https://pl.wikipedia.org/wiki?curid=529899" title="Miho Kanno">
Miho Kanno

 – japońska aktorka filmowa i telewizyjna młodego pokolenia, wokalistka j-pop.

</doc>
<doc id="529900" url="https://pl.wikipedia.org/wiki?curid=529900" title="Machala">
Machala

Machala – miasto w południowo-zachodnim Ekwadorze, stolica prowincji El Oro. Zlokalizowane w pobliżu Zatoki Guayaquil na żyznych nizinach. Machalę zamieszkuje 230 901 osób (według spisu ludności z 2010 roku). Jest również czwartym co do wielkości miastem kraju. Miasto to zostało określone jako "Bananowa Stolica Świata" (hiszp. "Capital Mundial del Banano").
Ekonomia.
Machala to centrum hadlowe skupione wokół rolnictwa. Najczęściej sprzedawanymi produktami są banany, kawa i kakao. Przedsiębiorstwa bananowe są szczególnie zorientowane na eksport i odgrywają ogromną rolę w gospodarce miasta. Banany transportowane są z pobliskiego Puerto Bolívar głównie do Ameryki Północnej.
Położenie geograficzne Machaly w pobliżu Guayaquil powoduje, że miasto to jest również istotnym węzłem komunikacyjnym. Wiele podróżnych podążających do Peru lub na północ do Guayaquil wybiera drogę przez Machalę. Nie wiadomo, czy sama Machala jest celem podróży wśród turystów na całym świecie, choć bliskość Pacyfiku pozycjonuje go w pobliżu plaż. 
Orientacja.
Machala jest zdominowana przez ogromne kościoły katolickie i Central Plaza. Hotel ten został wybudowany na początku 2000 roku i zawiera ogromną fontannę. W centrum miasta można spotkać ogromną ilość hoteli.
Las Brisas znajduje się prawie kilometr od centralnego placu i jest kolejnym popularnym miejscem w Machali. Jest to bogatsza dzielnica, która kiedyś była popularnym miejscem spędzania czasu lokalnych nastolatków, ale przemodelowanie La Zona Rosa, jak również zmniejszenie bezpieczeństwa strefy, spowodowały, że staje się ona coraz mniej popularna.
Miasto jest punktem zatrzymania się na drodze do pobliskiego Puerto Bolivar i Wysp Jambelí, do których można dostać się jedynie promem. Machala posiada małe lotnisko, które obecnie nie obsługuje lotów.
Edukacja.
Machala ma dwa uniwersytety: Universidad Técnica de Machala i UTSAM (Universidad Tecnologica San Antonio de Machala).
W mieście istnieje wiele szkół prywatnych i jedno publiczne liceum – Colegio 9 De Octubre.

</doc>
<doc id="529901" url="https://pl.wikipedia.org/wiki?curid=529901" title="Zbrojownia na Wawelu">
Zbrojownia na Wawelu

Zbrojownia - ekspozycja (połączona ze skarbcem koronnym) Zamku Królewskiego na Wawelu w Krakowie.
Zbrojowni na zamku, odpowiadającej swą funkcją i znaczeniu Skarbcowi koronnemu, przypuszczalnie na Wawelu nigdy nie było. Istniały zbiory stanowiące prywatną własność władców oraz przechowywano uzbrojenie załogi wojskowej (parter i piwnice zachodniego skrzydła zamku). Najwspanialej przedstawiała się zbrojownia królewska Zygmunta Augusta. O jej świetności świadczy zachowana do dziś przechowywana do 2021 w Budapeszcie zbroja 10-letniego króla oraz zbroje królewskie, wykonane przez Kuntza Lochnera, przechowywane w Sztokholmie i Moskwie. Wiele okazów militariów padło ofiarą łupu wojennego w czasie potopu szwedzkiego. Kolejne sporządzane inwentarze ukazują ubywanie kosztownych przedmiotów zastawianych na potrzeby państwa albo ginących z powodu niedbalstwa opiekunów.
Po 1905 w koncepcji tworzącego się muzeum zamkowego nie mogło zabraknąć miejsca dla zbrojowni. Listę ofiarodawców w 1919 otwiera Dowództwo Wojska Polskiego, które przekazało 136 sztuk broni pochodzącej z XVIII wieku i XIX wieku. Dar ten może nie miał wielkiej wartości historycznej, ale miał ogromną wymowę moralną. Tym bardziej że część tej kolekcji stanowiła zdobycz wojenną na armii austriackiej.
Wystawione obecnie w salach zamkowych militaria zostały zgromadzone w ostatnich sześćdziesięciu latach. Do wyjątkowo cennych nabytków należy półzbroja husarska z parą oryginalnych skrzydeł zakupiona w 1937 od rodziny Uniechowskich. W 1936 nabyto ze składek oficerów artylerii dwie armatki wykonane przez nadwornego ludwisarza Zygmunta Augusta Oswalda Baldnera.
Energiczna akcja gromadzenia zbiorów spowodowała otwarcie dla publiczności pomieszczeń Skarbca i Zbrojowni już w 1930. Najcenniejsze zabytki ewakuowano w 1939 i ostatecznie zabezpieczono w Kanadzie, skąd wracały w latach 1959-1961. Całkowitej zagładzie uległy w czasie II wojny światowej zdeponowane w muzeum w 1939 prywatne zbiory militariów, przywożone na zamek przez właścicieli w nadziei na ich ocalenie. Nie bez znaczenia były tutaj też "kolekcjonerskie" zamiłowania niemieckich urzędników.
W 1961 udało się kupić 430 obiektów, głównie broni palnej, ze zbiorów militariów po cieszyńskim kolekcjonerze Brunonie Konczakowskim. Przybyły także w tym okresie płytowe zbroje bojowe z XVI wieku, hełmy - głównie renesansowe moriony hiszpańskie, grupa broni siecznej, rapiery paradne i ozdobne szpady. Kupiono także rzadki okaz zbroi turniejowej z 1490, wykonanej przez norymberskiego płatnerza Konrada Pollera, przystosowanej do ciężkiego turnieju konnego na kopie. Kupiono kuszę z herbem Ciołek rodziny Poniatowskich. Precyzyjnie odtworzono kopie chorągwi krzyżackich zdobytych pod Grunwaldem w 1410, dzięki opisowi pozostawionemu przez Jana Długosza. Wśród armat uwagę zwraca lufa armaty z XVII wieku wydobytej z Wisły pod Wawelem w 1884 i armatnia lufa z datą 1506 - najstarsza w wawelskiej zbrojowni.
W 1963 została otwarta nowa, obszerniejsza wystawa w pomieszczeniach sąsiadujących z historycznymi pomieszczeniami skarbca. Obecna kolekcja zaliczana jest do najpoważniejszych tego typu zbiorów w Polsce.

</doc>
<doc id="529904" url="https://pl.wikipedia.org/wiki?curid=529904" title="Manta (Ekwador)">
Manta (Ekwador)

Manta – miasto w zachodnim Ekwadorze, nad Oceanem Spokojnym, położone w prowincji Manabí. Około 200 tys. mieszkańców.
Miasto ucierpiało wskutek trzęsienia ziemi w roku 2016.
W mieście rozwinął się przemysł rybny oraz drzewny.

</doc>
<doc id="529908" url="https://pl.wikipedia.org/wiki?curid=529908" title="Liechtenstein na Zimowych Igrzyskach Olimpijskich 2006">
Liechtenstein na Zimowych Igrzyskach Olimpijskich 2006

Liechtenstein na Zimowych Igrzyskach Olimpijskich 2006 reprezentowało 5 zawodników. Chorążym ekipy podczas ceremonii otwarcia była Jessica Walter.
Występy.
Narciarstwo alpejskie.
zjazd mężczyzn
slalom gigant mężczyzn
supergigant mężczyzn
slalom kobiet
supergigant kobiet
Biegi narciarskie.
bieg łączony na 30 km mężczyzn
bieg na 50 km stylem dowolnym mężczyzn

</doc>
<doc id="529911" url="https://pl.wikipedia.org/wiki?curid=529911" title="Sportsclub Otepää Ohujoud">
Sportsclub Otepää Ohujoud



</doc>
<doc id="529914" url="https://pl.wikipedia.org/wiki?curid=529914" title="Ergoterapia">
Ergoterapia

Ergoterapia (gr. "ergo" – czynię, robię) – forma terapii wykorzystująca różne rodzaje aktywności i rekreacji jako środki terapeutyczne.
Zawód ergoterapeuty powstał w XX wieku w USA dzięki różnym grupom zawodowym, w tym lekarzy, pracowników socjalnych, pielęgniarek, rzemieślników i architektów.
Obszar działalności.
Ergoterapia opiera się głównie na wiedzy medycznej, socjalnej i rzemieślniczej. Stosuje się ją przy zaburzeniach ruchowych, czuciowych, przewodzenia nerwowego i psychicznych dzięki czemu ma zastosowanie właściwie we wszystkich dziedzinach medycyny. Ergoterapia podobnie jak fizjoterapia należy do zawodów medycznych. Ergoterapeuci podobnie jak fizjoterapeuci, przywracają sprawność ruchową, jak również pomagają pokonać trudności z wykonywaniem codziennych czynności takich jak ubieranie i rozbieranie się, przygotowywanie i spożywanie posiłków, higiena osobista i wiele innych, które osobom zdrowym nie sprawiają żadnych trudności. W bardzo wielu z tych czynności, w różnym otoczeniu, czy na zewnątrz, czy też w domu istnieje możliwość ze skorzystania z dużego asortymentu pomocy i urządzeń, które ułatwić mogą pokonywanie tych trudności.
Ergoterapia jest ważnym środkiem leczniczym prowadzącym do rekonwalescencji chorych i niepełnosprawnych, jest formą terapii, która dzięki różnorodności metod i materiałów terapeutycznych pozwala chorym nauczyć się jak największej samodzielności, niezależności i aktywności.
Zajęcia ergoterapeutyczne prowadzone są przy współpracy całego zespołu specjalistów takich jak lekarze, fizjoterapeuci, logopedzi, psychologowie, tak aby osiągnąć możliwe jak najlepsze wyniki w poprawie ogólnego, zarówno psychicznego i fizycznego stanu chorego. Uwzględniając potrzeby indywidualne osób dotkniętych dobiera się odpowiednie środki leczenia ergoterapeutycznego.
Cel.
Celem ergoterapii jest takie leczenie chorych i niepełnosprawnych ludzi aby spełnić ich potrzeby zawodowe, socjalne tak aby znowu mogli brać aktywny udział w życiu w pełnym tego słowa znaczeniu. Terapia polega także na zachęcaniu osoby dotkniętej do brania czynnego udziału w życiu osobistym czy też społecznym oraz pokazaniu, że chory sam jest w stanie poradzić sobie z codziennością, że potrafi przeciwstawiać się codziennym trudnościom i że może sobie dobrze radzić nie prosząc nikogo o pomoc będąc niezależnym.
Taka nauka niezależności daje też ogromne poczucie wartości dla chorego i pozwala spojrzeć optymistyczniej na świat. Chory przestaje obawiać się wyjścia z domu, spotkania z przyjaciółmi, wydania rodzinnego obiadu czy uprawiania hobby. Dzięki temu nie czuje się pozostawiony sam ze swoimi problemami. Ergoterapeuta ma za zadanie nie tylko leczyć, ale także radzić i wspierać.
Ergoterapeuta.
Ergoterapeuta pracuje na problemie. Cel terapii wyznacza wspólnie z pacjentem. W swojej pracy jako główny środek do terapii wykorzystuje "zajęcie". Ergoterapeuta doradza rodzinie i opiekunom jak wspierać osobę dotkniętą chorobą lub niepełnosprawnością w codziennym życiu. Jego zadaniem jest również nauczenie pacjenta jak samodzielnie funkcjonować i wykonywać czynności dnia codziennego takie jak ubieranie się, utrzymanie higieny osobistej, przygotowywanie posiłków itp. Głównym celem pracy ergoterapeuty jest aktywizacja i usamodzielnianie pacjenta. Ergoterapeuta zajmuje się również zaopatrzeniem pacjenta w niezbędne pomoce, przystosowanime mieszkania osoby dotkniętej niepełnosprawnością, usprawnianiem i poprawą jakości życia pacjenta.
Ćwiczenia i warsztaty kreatywne.
Ćwiczenia mogą być prowadzone z zastosowaniem gier i zabaw tak, aby nie tylko poprawiały stan chorego, ale także sprawiały mu dużo przyjemności. Ergoterapia oprócz ćwiczeń ruchowych, nauki czynności dnia codziennego, ma także do zaoferowania warsztaty, w których można wykonywać prace plastyczne i technicznie jednocześnie ćwicząc motorykę i rozwijając zdolności manualne, koordynacje ruchową i kreatywność. Leczenie ergoterapeutyczne pomaga w przywróceniu, czy choćby poprawie cielesnej, duchowej i socjalnej samodzielności w powrocie do czynnego życia zawodowego. Leczenie ergoterapeutyczne jest nastawione w szczególności na poprawę mobilności, koordynacji ruchowej, ale także pamięci, koncentracji a co się z tym wiąże także samowystarczalności. Chory powinien nauczyć się żyć z chorobą i umieć pogodzić się ze swoją odmienną sytuacją życiową, a od nas dostać wskazówki i wszelkie pomoce, które pozwolą mu lepiej radzić sobie w życiu codziennym.

</doc>
<doc id="529917" url="https://pl.wikipedia.org/wiki?curid=529917" title="CTV Prince Albert">
CTV Prince Albert

CIPA-TV (powszechnie nazywana też CTV Prince Albert) – kanadyjska stacja telewizyjna nadająca z Prince Albert, stan Saskatchewan. Stacja jest częścią CTV Television Network, jej program jest nadawany od 1987 roku.

</doc>
<doc id="529920" url="https://pl.wikipedia.org/wiki?curid=529920" title="Yūko Daike">
Yūko Daike

 – japońska aktorka filmowa, znana głównie ze współpracy z Takeshim Kitano.

</doc>
<doc id="529923" url="https://pl.wikipedia.org/wiki?curid=529923" title="Ustawa o ochronie dzieci w Internecie">
Ustawa o ochronie dzieci w Internecie

Ustawa o ochronie dzieci w Internecie (ang. "The Children's Internet Protection Act"; "CIPA") – ustawa amerykańskiego Kongresu, mająca na celu kontrolowanie i ograniczenie dostępu osób nieletnich w szkołach i bibliotekach do treści nieprzyzwoitych i szkodliwych poprzez Internet. Uchwalona w 2000, przepisy wykonawcze wydano na początku 2001.

</doc>
<doc id="529924" url="https://pl.wikipedia.org/wiki?curid=529924" title="Sébastien de Vauban">
Sébastien de Vauban



</doc>
<doc id="529926" url="https://pl.wikipedia.org/wiki?curid=529926" title="Sebastien de Vauban">
Sebastien de Vauban



</doc>
<doc id="529927" url="https://pl.wikipedia.org/wiki?curid=529927" title="Edith Piaf">
Edith Piaf



</doc>
<doc id="529930" url="https://pl.wikipedia.org/wiki?curid=529930" title="Arlan L. Rosenbloom">
Arlan L. Rosenbloom

Arlan L. Rosenbloom – doktor medycyny, emerytowany profesor Wydziału Pediatrii Kolegium Medycyny Uniwersytetu na Florydzie. Wyróżniony nagrodą "Distinguished Physician Award" za wkład w rozwój endokrynologii klinicznej i pediatrii.
Życiorys.
Na University of Florida przybył jako założyciel endokrynologii dziecięcej w 1968 roku. Awansował z adiunkta na profesora nadzwyczajnego w 1971 roku, na profesora zwyczajnego w 1974 roku. Jest autorem ok. 350 artykułów i 80 rozdziałów i podręczników z zakresu problemów rozwoju człowieka i zaburzeń, przede wszystkim występowania cukrzycy. Głównym jego wkładem była analiza znaczenia poziomu insuliny w okresie dzieciństwa i dowód wystąpienia anomalii w jej poziomie przed wystąpieniem cukrzycy typu 1 u dzieci. Był także pierwszym, który opisał ograniczoną ruchliwość stawów jako częsty wczesny objaw cukrzycy u dzieci i powiązał ją z wysokim ryzykiem rozwoju cukrzycy w dalszym stadium rozwoju. Zajmował się także kwestią pediatrii w sądownictwie.
Pracownik Uniwersytetu na Florydzie od 1968 roku, założyciel wydziału pediatrii i jego dyrektor do roku 1994. Autor stanowego programu pomocy dzieciom i młodzieży z cukrzycą.

</doc>
<doc id="529931" url="https://pl.wikipedia.org/wiki?curid=529931" title="Walter Centeno">
Walter Centeno

Walter Centeno (ur. 6 października 1974 w Palmar Sur) – kostarykański piłkarz występujący na pozycji pomocnika. Wcześniej występował w AD Belén oraz AEK-u Ateny. W reprezentacji Kostaryki zadebiutował 27 września 1995 roku w spotkaniu przeciwko Jamajce. Uczestniczył między innymi w Copa América 2001, Mistrzostwach Świata 2002, Copa América 2004 oraz Mistrzostwach Świata 2006. Dla drużyny narodowej rozegrał 137 meczów.

</doc>
<doc id="529933" url="https://pl.wikipedia.org/wiki?curid=529933" title="Tetsu Watanabe">
Tetsu Watanabe

 – japoński aktor.

</doc>
<doc id="529934" url="https://pl.wikipedia.org/wiki?curid=529934" title="Uprawnienia geodezyjne w Polsce">
Uprawnienia geodezyjne w Polsce

Uprawnienia geodezyjne – uprawnienia nadawane przez Komisję Kwalifikacyjną ds. Uprawnień Zawodowych w Dziedzinie Geodezji i Kartografii. Egzaminy składają się z części pisemnej oraz ustnej. Po pozytywnym wyniku egzaminu dana osoba otrzymuje tytuł zawodowy geodety uprawnionego (do wykonywania samodzielnych funkcji w dziedzinie geodezji i kartografii).
W dotychczasowej procedurze nadawane były następujące zakresy uprawnień (pierwsze dwie cyfry oznaczają rok wprowadzenia w prawie danego zakresu, a trzecia cyfra oznacza zakres):
Obecnie zgodnie z ustawą nadaje się uprawnienia w zakresach:
Zamiary deregulacji zawodu geodeta.
Od około 2010 r. politycy zastanawiają się nad "uwolnieniem" części zawodów tj. zniesienie obowiązku posiadania uprawnień zawodowych. Między innymi projekty ustaw dotyczą również zawodu geodeta.

</doc>
<doc id="529937" url="https://pl.wikipedia.org/wiki?curid=529937" title="Gorączka denga">
Gorączka denga



</doc>
<doc id="529942" url="https://pl.wikipedia.org/wiki?curid=529942" title="Marco Büchel">
Marco Büchel

Marco Büchel (ur. 4 listopada 1971 w Walenstadt w Szwajcarii) – narciarz alpejski reprezentujący barwy Liechtensteinu, wicemistrz świata.
Kariera.
Po raz pierwszy na arenie międzynarodowej pojawił się w 1988 roku, startując na mistrzostwach świata juniorów w Madonna di Campiglio, gdzie zajął 74. miejsce w gigancie. Podczas rozgrywanych rok później mistrzostw świata juniorów w Zinal w tej samej konkurencji zajął 35. miejsce.
W zawodach Pucharu Świata zadebiutował 3 grudnia 1994 roku w Tignes, gdzie nie ukończył giganta. Pierwsze pucharowe punkty wywalczył 27 października 1996 roku w Sölden, zajmując 21. miejsce w tej samej konkurencji. Na podium zawodów tego cyklu po raz pierwszy stanął 20 listopada 1998 roku w Park City, kończąc giganta na trzeciej pozycji. W zawodach tych wyprzedzili go dwaj Austriacy: Stephan Eberharter i Christian Mayer. Łącznie osiemnaście razy stawał na podium, odnosząc cztery zwycięstwa: 23 lutego 2003 roku w Garmisch-Partenkirchen i 18 stycznia 2008 roku w Kitzbühel wygrywał supergiganty, a 17 grudnia 2005 roku w Val Gardena i 25 listopada 2006 roku w Lake Louise był najlepszy w zjazdach. Najlepsze wyniki osiągnął w sezonie 2006/2007, kiedy zajął siódme miejsce w klasyfikacji generalnej, a w klasyfikacji zjazdu był drugi. Ponadto w sezonie 2002/2003 był drugi w klasyfikacji supergiganta.
Na mistrzostwach świata w Vail/Beaver Creek wywalczył srebrny medal w gigancie. W zawodach tych rozdzielił Norwega Lasse Kjusa i Steve'a Lochera ze Szwajcarii. Był to jego jedyny medal wywalczony na międzynarodowej imprezie tej rangi. Był też między innymi piąty w supergigancie podczas mistrzostw świata w Bormio w 2005 roku oraz czwarty w zjeździe na mistrzostwach świata w Val d’Isère, gdzie walkę o podium przegrał ze Szwajcarem Carlo Janką o 0,35 sekundy. W 1992 roku wystartował na igrzyskach olimpijskich w Albertville, gdzie zajął 36. miejsce w supergigancie, a giganta nie ukończył. Startował także na pięciu kolejnych edycjach tej imprezy, najlepsze wyniki osiągając podczas igrzysk olimpijskich w Turynie w 2006 roku, gdzie zajął szóste miejsce w supergigancie i siódme w zjeździe.
Karierę sportową zakończył po sezonie 2009/2010, ubrany w garnitur i krótkie spodenki zjeżdżając po trasie Kandahar w Garmisch-Partenkirchen.

</doc>
<doc id="529950" url="https://pl.wikipedia.org/wiki?curid=529950" title="Marco Buchel">
Marco Buchel



</doc>
<doc id="529952" url="https://pl.wikipedia.org/wiki?curid=529952" title="Wieczorny raport">
Wieczorny raport



</doc>
<doc id="529955" url="https://pl.wikipedia.org/wiki?curid=529955" title="Partia rosyjska">
Partia rosyjska



</doc>
<doc id="529956" url="https://pl.wikipedia.org/wiki?curid=529956" title="Kotomi Kyōno">
Kotomi Kyōno

 – japońska aktorka i wokalistka J-Pop.

</doc>
<doc id="529962" url="https://pl.wikipedia.org/wiki?curid=529962" title="Krzysztof Jaryczewski">
Krzysztof Jaryczewski

Krzysztof Jaryczewski ps. Jary (ur. 21 lutego 1960 w Warszawie) – polski muzyk rockowy, kompozytor, autor tekstów, współzałożyciel i pierwszy wokalista zespołu Oddział Zamknięty. Lider i frontman formacji Jary Oddział Zamknięty stanowiącej jego osobną kontynuację. 
Życiorys.
Urodził się w Warszawie, gdzie również się wychowywał. Swoją przygodę z muzyką rozpoczął w wieku szesnastu lat. Wówczas jego starsi bracia grali zarobkowo w różnych grupach muzycznych. Wielokrotnie brał udział w tzw. mszach beatowych, udzielając się w kościele na warszawskim Mokotowie. W 1978 występował jako basista bluesowego zespołu Tani Hotel – do grupy trafił mając siedemnaście lat. 
W 1979 roku wraz z perkusistą Jarosławem Szlagowskim rozpoczął poszukiwania muzyków do nowego zespołu, do którego zaprosił gitarzystę Wojciecha Łuczaja-Pogorzelskiego i basistę Pawła Mścisławskiego. Formacja przyjęła nazwę Oddział Zamknięty. Jaryczewski pełnił rolę wokalisty, a także gitarzysty rytmicznego do momentu pojawienia się w zespole Włodzimierza Kani. Jako wokalista, nagrał z Oddziałem Zamkniętym dwa albumy. 
Na początku 1985 roku jego karierę przerwała choroba spowodowana nadużywaniem narkotyków i alkoholu. Muzyk doznał paraliżu strun głosowych, na skutek czego stracił głos na kilka lat. Opuścił zespół u szczytu popularności. Wielokrotnie namawiany przez Wojciecha Łuczaja-Pogorzelskiego nie zdecydował się na powrót do zespołu w 1986 roku w roli gitarzysty. W 1988 roku grał z Piotrem Ożerskim i Jerzym Wawrzyniakiem w formacji Coś za. 
W 1991 roku założył grupę Jary Band. Zespół zadebiutował tego samego roku wraz z wydaniem płyty pt. "Ogniste miecze". W 1996 nagrał z grupą dwa utwory na składankę różnych wykonawców pt. "Dekadencja". Wkrótce po jej wydaniu nastąpiła przerwa w działalności zespołu, co było spowodowane dalszym leczeniem Jaryczewskiego. W 1999 wziął udział w jubileuszowym koncercie Oddziału Zamkniętego z okazji 20-lecia. Wykonał m.in. utwory "Obudź się" i "Świat rad".
W marcu 2009 roku ukazała się bluesowa płyta jego nowego zespołu Exces pod tytułem "Ex". Na płycie znalazło się 12 utworów, a wśród nich m.in. nowa wersja przeboju Oddziału Zamkniętego "Ten wasz świat". 
W 2012 roku ukazała się płyta "Trudno powiedzieć" Jary Band, w składzie: Andrzej Potęga (gitara basowa, śpiew), Marek Tymkoff (gitara, śpiew), Witek Albiński (perkusja). 
W 2013 roku utworzył projekt o nazwie Jary Oddział Zamknięty (początkowo działający pod nazwami: Jaryczewski OZ, Jary OZ). W składzie zespołu znaleźli się: Zbyszek Bieniak, Krzysztof Zawadka, Andrzej Potęga i Michał Kłopocki. Debiutancki album formacji zatytułowany "Jary OZ" – "Krzysztof Jaryczewski" ukazał się w 2016 roku. 10 listopada 2016 roku muzyk zgłosił wniosek do Urzędu Patentowego RP o rejestrację znaków towarowych "Oddział Zamknięty" i "Jary Oddział Zamknięty". Wnioski ujawniono 28 listopada 2016. Artysta w wywiadzie dla portalu laikat.pl wyznał, że grupa Jary Oddział Zamknięty jest dla niego kontynuacją "pierwszego Oddziału Zamkniętego", ponieważ w zespole są dwaj muzycy dawnego składu, co było powodem by grać pod taką nazwą. W rozmowie tej muzyk wykluczył możliwość zejścia się z Oddziałem Zamkniętym. 
Od września 2018 do kwietnia 2019 był jednym z jurorów nowego talent-show telewizji Polsat – "Śpiewajmy razem. All Together Now".
Pod koniec 2018 roku muzyk został zaproszony do nagrania kolędy "Przybieżeli do Betlejem" w aranżacji zespołu Kombi. Wystąpił również w teledysku sygnowanym szyldem Kombi i Przyjaciele.
Życie prywatne.
Żonaty z Hanną Jaryczewską (z domu Wdowiak). Mieszka w Sopocie. Ma córkę Maję i syna Marka. W styczniu 2017 przeszedł udany zabieg przeszczepu wątroby. W drugiej połowie maja 2020 miał rozległy atak serca.

</doc>
<doc id="529969" url="https://pl.wikipedia.org/wiki?curid=529969" title="Herb Nysy">
Herb Nysy

Herb Nysy – jeden z symboli miejskich Nysy oraz gminy Nysa. Herb Nysy znajdował się też jako jeden z elementów w herbie księstwa nyskiego.
Wygląd i symbolika.
Herb Nysy przedstawia w czerwonym polu tarczy sześć białych (srebrnych) kwiatów lilii, górny rząd o trzech, środkowy o dwóch kwiatach, pod nimi kwiat pojedynczy.
Historia.
Pierwotny herb pojawił się na pieczęci z 1260 i przedstawiał wieżę z bramą, w środku której znajduje się pastorał – symbol władzy biskupów wrocławskich; symbolu tego nie ma na pieczęci z 1290. W 1306 na pieczęci pojawił się Jan Chrzciciel, patron wrocławskiego kościoła katedralnego i całego biskupstwa wrocławskiego. Święty, trzymający w lewej ręce Baranka Bożego, stoi przed strzelistym, gotyckim budynkiem (być może jest to nyska bazylika); u jego nóg klęczy postać biskupa w mitrze i z pastorałem.
Na pieczęci z 1397 u stóp Jana Chrzciciela pojawiły się dwie lilie (w heraldyce symbol niewinności), na razie jako dodatek. Z początkiem XV wieku lilie umieszczono, początkowo, na jednej tarczy, a potem na dwóch, zgrupowane po trzy (były one wyrazem świeckiej władzy biskupów w księstwie nyskim). 
Nie wiadomo kiedy i na jak długo tarcza z liliami stała się samodzielnym herbem miasta, ale występuje ona w herbarzu Johanna Siebmachera z 1605. Nie wiadomo też, kiedy liczba lilii wzrosła do sześciu – herb w takiej formie znajduje się m.in. na Moście Karola w Pradze oraz w nyskiej katedrze (nie jest jednak pewne czy to wyobrażenie pochodzi z XVI wieku czy z okresu regotyzacji kościoła pod koniec XIX wieku). Herb z sześcioma liliami jest też na nyskiej Fontannie Trytona z 1701.
W II połowie XIX wieku w okresie przynależności do państwa pruskiego pojawiały się oba historyczne herby – sama tarcza herbowa z liliami (np. na pocztówce z 1898) oraz wizerunek św. Jana z dwiema tarczami herbowymi. Ten drugi herb pojawił się na rysunku Otto Huppa z 1898 – w tarczach znajdują się po trzy lilie, natomiast na herbie z 1909, umieszczonym na Szpitalu Miejskim, po sześć.
23 sierpnia 1990 rada miejska przyjęła lilie jako główny herb miasta.

</doc>
<doc id="529970" url="https://pl.wikipedia.org/wiki?curid=529970" title="Gospodarka Łodzi">
Gospodarka Łodzi

Łódź wyróżnia korzystne położenie geograficzne w środku Polski oraz kształtujące się trzy węzły transportu: autostradowy, kolejowy i lotniczy.
Łódź kojarzona jest z przemysłem włókienniczym i z takimi przedsiębiorstwami jak Próchnik, Redan, Monnari Trade, Hexeline i Zakłady Tekstylno-Konfekcyjne Teofilów.
Oprócz przemysłu włókienniczego znaczenie dla miasta mają: rozwój nowych technologii, infrastruktury (rozbudowa autostrad, modernizacja połączenia kolejowego z Warszawą, rozwój lotniska Łódź-Lublinek) oraz pozyskiwanie inwestorów w trzech branżach: centra zaplecza biznesowego (tzw. BPO – Business Process Outsourcing), logistyka i AGD.
Swoje siedziby w Łodzi mają m.in.: UNIQA Towarzystwo Ubezpieczeń, Pelion, Łódzka Spółdzielnia Mleczarska, Infosys Poland i Rossmann Supermarkety Drogeryjne Polska. W Łodzi powstała i działa Grupa Atlas.
Produkcją sprzętu AGD zajmują się m.in.  Merloni Indesit i Bosch/Siemens. Obie firmy zachęciły też swoich poddostawców do przeniesienia produkcji do Łodzi.
W Łodzi zainwestowali też: Gillette, ABB, Comarch, Ericpol Telecom, Hutchinson, Precise Technology, Orange Polska czy VF Corporation. Accenture utworzyła w Łodzi swoje centrum, a bank Citi Handlowy Centrum Operacji. W 2007 roku amerykański producent komputerów Dell wybudował fabrykę, w której zatrudnienie znalazło około 2,5 tys. osób.
Powstały tu też duże centra handlowo-rekreacyjne, m.in. Galeria Łódzka,  Manufaktura i Port Łódź. Manufaktura, otwarta w 2006 roku, zajmuje powierzchnię 27 ha.
6 marca 2013 Samsung Electronics Polska w University Business Park przy ul. Wólczańskiej w Łodzi otworzył Centrum Badań i Rozwoju. Zadaniem zatrudnionych w nim osób jest przygotowywanie oprogramowania do telewizorów, telefonów oraz dekoderów telewizji cyfrowej.
Przemysł.
Wskutek gwałtownego rozwoju Łódź stała się w XIX, a następnie XX wieku jednym z większych w świecie ośrodków przemysłu włókienniczego (bawełniany, wełniany, dziewiarski). W latach 90. XX wieku nastąpił jednak jego niemal całkowity upadek i miasto zostało zmuszone do tworzenia i rozwijania innych gałęzi przemysłu.
Łódź stała się ośrodkiem produkcji sprzętu AGD. W Łodzi zainwestowały takie przedsiębiorstwa jak Merloni Indesit czy Bosch/Siemens. Oba przedsiębiorstwa zachęciły też swoich poddostawców (Cablex, Chemrem-organica, Coco-Verk, Drahtzug Stein, Hirsch, HSV, Mecalit, Prettl, Wirthwein) do przeniesienia produkcji do Łodzi.
W 2006 roku otworzył w Łodzi swoją fabrykę na Nowym Józefowie Gillette. Jest to największa na świecie fabryka ostrzy i maszynek do golenia tej firmy. Wybudowanie fabryki zajmującej ponad 92 tys. m². kosztowało 120 milionów euro i trwało 2 lata.
W 2007 roku amerykański producent komputerów – Dell, wybudował fabrykę na Olechowie, w której zatrudnienie znalazło około 2,5 tys. osób. U jego kooperantów kilka razy więcej. Łódzki zakład, wraz z parkiem technologicznym, magazynami i siecią transportową ma kosztować około 200 milionów euro. W Łodzi są produkowane serwery nowej generacji i dwa typy notebooków z nagradzanych serii Latitude i Inspiron. Większość produkcji trafia do Polski i Europy Środkowo-Wschodniej.
Sporą zasługę w rozwoju przemysłu w Łodzi w ostatnim czasie ma Łódzka Specjalna Strefa Ekonomiczna, która w 2005 roku uruchomiła najwięcej w Polsce fabryk spośród wszystkich stref. Znaczenie też miało skorzystanie przez miasto z usług firmy doradczej McKinsey &amp; Company (jako pierwszego miasta w Polsce), czy wprowadzenie w życie programu pomocy de minimis dla przedsiębiorców inwestujących w nowoczesne technologie.
Targi Łódzkie.
W Łodzi organizowane są targi międzynarodowe w Centrum Wystawienniczo-Handlowym. W 1999 roku Międzynarodowe Targi Łódzkie zostały uhonorowane przez „Gazetę Targową” nagrodą Hermes za wybitne osiągnięcia targowe.
W 2012 roku oddano do użytku nową przestrzeń w Centrum Konferencyjno-Wystawienniczym przy al. Politechniki 2. Ma ono powierzchnię ponad 13 tys. m², z czego 1 tys. m² to powierzchnia pięciu sal konferencyjnych, a 5,7 tys. m² to przestrzeń wystawiennicza, którą można podzielić na 4 części, dzięki ruchomym, dźwiękoszczelnym ścianom działowym.
Łódzka Specjalna Strefa Ekonomiczna.
Łódzka Specjalna Strefa Ekonomiczna jest jedną z 14 Specjalnych Stref Ekonomicznych w Polsce. Została utworzona w 1997 roku w drodze rozporządzenia Rady Ministrów. Funkcjonować będzie do 2026 roku. Składa się z 45 podstref ulokowanych w trzech województwach (łódzkie, mazowieckie, wielkopolskie). Zajmuje obszar ponad 1300 hektarów. Inwestorzy ŁSSE działają w różnych branżach (kosmetyczna, farmaceutyczna, opakowania, AGD, IT i BPO).
Wskaźniki ekonomiczne.
Produkt brutto miasta na rok 2016 wyniósł 41 465 000 000 złotych (59 347 zł "per capita") według danych Urzędu Statystycznego w Łodzi.
Wartość brutto majątku miasta według stanu na dzień 31 grudnia 2013 roku wynosiła 17 321 879 780 złotych (12 823,05 zł "per capita") według danych urzędu miasta.
Wskaźniki sytuacji społeczno-gospodarczej.
Dzięki nowym inwestycjom stopa bezrobocia jednak w ostatnich latach systematycznie spada. W maju 2006 roku wynosiła 15,5% (w grudniu 2004 – 17,9%, a w grudniu 2005 – 16,4%). Od września 2004 do września 2005 liczba łodzian bez pracy zmalała prawie o 6 tys. Na początku czerwca 2006 roku wciąż prawie 50 tys. osób pozostawało w Łodzi bez pracy (liczba zarejestrowanych bezrobotnych 2 czerwca 2006 roku – 47 731). Wskaźnik bezrobocia rejestrowanego na koniec sierpnia 2015 roku wyniósł w Łodzi 10,5%. Jest to co prawda poziom zbliżony do średniej krajowej, ale w innych wielkich miastach poziom bezrobocia jest zdecydowanie niższy.
Podstawowe wskaźniki sytuacji społeczno-gospodarczej Łodzi na koniec 2015 roku:

</doc>
<doc id="529972" url="https://pl.wikipedia.org/wiki?curid=529972" title="Cezary Zybała-Strzelecki">
Cezary Zybała-Strzelecki

Cezary Zybała-Strzelecki (ur. 9 maja 1972) – polski muzyk rockowy, od 2003 do 17 marca 2015 wokalista zespołu "Oddział Zamknięty". Autor solowego projektu Czary.
Śpiewał w zespole "The Hel", był autorem tekstów i muzyki do monodramu "Narkomanka" (Teatr Polski w Bielsku-Białej). Współpracował z Jurkiem Styczyńskim (gitarzystą "Dżemu"), a także Jackiem Krzaklewskim (z grupy "Perfect)".

</doc>
<doc id="529973" url="https://pl.wikipedia.org/wiki?curid=529973" title="Dio">
Dio

Dio – amerykański zespół heavymetalowy, założony i kierowany przez wokalistę Ronniego Jamesa Dio. Grupa powstała w 1982 roku, tuż po odejściu muzyka z zespołu Black Sabbath. W wywiadzie dostępnym na specjalnej reedycji albumu "Holy Diver" Dio przyznał, że nigdy nie chciał rozpocząć solowej kariery. Jego intencją było założenie zespołu wraz z byłym perkusistą Black Sabbath, Vinnym Appicem. Nazwanie grupy „Dio” było tylko komercyjnym chwytem, gdyż nazwisko Jamesa było już dobrze znane. Słowo „Dio” w języku włoskim i średniowiecznej łacinie oznacza „Bóg”.
Historia zespołu.
Początki i album "Holy Diver" (1982–1984).
W 1982 roku, sprzeczki między członkami Black Sabbath dotyczące mixowania albumu "Live Evil" spowodowały odejście z zespołu Ronniego Jamesa Dio i Vinny'ego Appice'a. Chcąc kontynuować karierę muzyczną, utworzyli oni grupę Dio w październiku 1982 roku. W maju następnego roku zespół wydał debiutancki album, "Holy Diver". Dwa single pochodzące z tego albumu, „Rainbow in the Dark” i „Holy Diver” zdobyły popularność w stacji telewizyjnej MTV. Ronnie James Dio i Jimmy Bain grali w studiu nagraniowym na instrumentach klawiszowych, jednak na potrzeby koncertów w 1984 roku, zespół wynajął Claude’a Schnella. Sam założyciel grupy, Ronnie James Dio bardzo ciepło wypowiada się o początkach grupy i podsumowuje tamten okres jako twórczą i owocną pracę.
Od "The Last in Line" do "Dream Evil" (1984–1989).
Jako kwintet z Claude’em Schnellem jako klawiszowcem, zespół wydał drugi studyjny album "The Last in Line", który pojawił się w sprzedaży 2 lipca 1984 roku. Ponad rok później, Dio wydało kolejny album zatytułowany "Sacred Heart", którego premiera miała miejsce 15 sierpnia 1985 roku. W 1985 roku Ronnie James Dio napisał utwór „Stars” dla projektu Hear ’n Aid. Vivian Campbell, który również brał udział w tworzeniu utworu był niezadowolony z kierunku w którym podąża muzyka grupy i w 1987 odpowiedział twierdząco na zaproszenie do zespołu Whitesnake. Podczas trasy koncertowej promującej album "Sacred Heart" w 1986 roku, grupa nagrała kilka utworów, które ukazały się na minialbumie "Intermission". Album został nagrany jeszcze z Campbellem, jednak utwór „Time To Burn” został już nagrany z nowym gitarzystą, Craigiem Goldym. 21 lipca 1987 roku ukazał się czwarty studyjny album grupy, "Dream Evil". Po tym wydarzeniu Goldy, chcąc skupić się na solowym projekcie, odszedł z zespołu. W czerwcu 1989 roku, następcą Craiga Goldy'ego został 18-letni wówczas Rowan Robertson. Krótko po tym z zespołu odeszli Schnell, Bain, i Appice.
Zmiany (1990–1999).
Schnell, Bain i Appice zostali zastąpieni kolejno przez Teddy’ego Cooka, Jensa Johanssona i byłego perkusistę AC/DC, Simona Wrighta. Grupa w tym składzie nagrała album "Lock up the Wolves", wydany na wiosnę roku 1990. Podczas trasy koncertowej, Ronnie James Dio spotkał się z byłym znajomym z zespołu Black Sabbath, Geezerem Butlerem. Spotkanie to poskutkowało krótką reaktywacją Black Sabbath, uwieńczoną albumem "Dehumanizer". Po tym epizodzie Ronnie James Dio postanowił powrócić do pracy z zespołem Dio, zachowując jedynie Appice'a na perkusji. Pod koniec 1994 roku ogłoszone zostało dołączenie do zespołu gitarzysty, Tracy G, klawiszowca, Scotta Warrena (Warrant) i basisty, Jeffa Pilsona. W tym okresie grupa skupiła się głównie na opisywaniu w swoich utworach aktualnych problemów, odchodząc tym samym od tematyki fantastycznej. Niestety, albumy wydane w tym okresie, czyli "Strange Highways", "Angry Machines" i album koncertowy "Inferno – Last in Live" były przez wielu fanów uważane za najgorsze dokonania grupy, podczas gdy innym spodobało się odejście od „przestarzałego” brzmienia lat 80. Kiepskie wyniki sprzedaży "Angry Machines" doprowadziły do powrotu grupy do wcześniejszego stylu, co zostało wymuszone przez menedżera zespołu, oraz do zastąpienia Tracy’ego G powracającym Craigiem Goldym.
Powrót na scenę (2000–2004).
Powrót Craiga Goldy'ego poskutkował wydaniem w 2000 roku ósmego albumu studyjnego grupy, "Magica". Przez wielu uważany za „album powrotu”, dotarł do 13 miejsca w zestawieniu magazynu Billboard. Krążek został nagrany z Simonem Wrightem i Jimmym Bainem, którzy również powrócili do grania w Dio. Podczas europejskiej trasy koncertowej na gitarze basowej grał jednak Chuck Garric. "Magica" jest albumem koncepcyjnym. W sferze muzycznej można usłyszeć powrót do dawnych dokonań zespołu, jednak z większą ilością użytych instrumentów klawiszowych, w celu uczynienia muzyki bardziej nowoczesną. Z chęci poświęcenia większej ilości czasu dla rodziny, Goldy odszedł z zespołu w styczniu 2002 roku. Na jego miejsce przyszedł Doug Aldrich, którego Bain poznał podczas nagrywania tribute albumu Metalliki. Z powodu późnego przyjścia do zespołu, Aldrich nie uczestniczył zbytnio w procesie tworzenia albumu "Killing the Dragon", który został napisany głównie przez Ronniego Jamesa Dio i Baina. Album "Killing The Dragon" został wydany w 2002 roku nakładem Spitfire Records i został ciepło przyjęty przez słuchaczy metalu, klasyfikując się na liście Billboard top 200. Aldrich pozostał w zespole do kwietnia następnego roku, kiedy to, podobnie jak Campbell, dołączył do zespołu Whitesnake, powodując tym samym powrót Goldy'ego. Krótko potem z zespołu odszedł Bain.
"Master of the Moon" i dalsze losy zespołu (2004-dziś).
Zespół wydał dziesiąty studyjny album zatytułowany "Master of the Moon" 30 sierpnia 2004 w Europie (nakładem SPV Records), a 7 września w USA (nakładem Sanctuary Records). Na albumie zagrał multi-instrumentalista Jeff Pilson (były członek Dokken), którego możemy usłyszeć na gitarze basowej. Mimo to, zaangażowanie Jeffa w zespół Foreigner, pozwoliło mu jedynie na nagranie albumu. Do dalszej współpracy zespół wybrał Rudy’ego Sarzo. W 2005 roku ukazał się album koncertowy zatytułowany "Evil or Divine – Live in New York City", który zawiera zapis koncertu wydanego na DVD w 2003 roku. Dio twierdzi że nie miał wpływu na wydanie tego albumu, gdyż został on wydany po rozwiązaniu umowy z ówczesną wytwórnią płytową obsługującą zespół. W 2005 roku zespół udał się w trasę koncertową obejmującą Amerykę Południową, Japonię, Europę i Rosję. Jesienne tournée odbywało się pod nazwą „An Evening With Dio” (ang. Wieczór z Dio). Podczas tej trasy zespół wykonywał standardowy zestaw utworów, oraz album "Holy Diver" w całości. Zespół początkowo chciał nagrać koncert z Rosji, aby potem wydać go na płytach DVD. Mimo to, zapisem koncertu użytym na albumie „Holy Diver – Live” jest koncert z Londynu. Album ten został wydany w kwietniu 2006 roku.
Przerwa.
W 2007 roku ogłoszona została reaktywacja Black Sabbath z Ronniem Jamesem Dio. Zespół został nazwany Heaven and Hell. Zespół udał się w trasę koncertową, na której wykonywane były utwory Black Sabbath, z czasów kiedy Dio był wokalistą. W 2009 roku zespół wydał debiutancki album zatytułowany The Devil You Know
Zaangażowanie Ronniego Jamesa Dio w zespół Heaven and Hell opóźniło nagranie następcy albumu "Master of the Moon", "Magica II". Trzyletnia przerwa w działalności zespołu miała zakończyć się w listopadzie 2009 roku, na kiedy zaplanowana była trasa koncertowa obejmująca 7 koncertów w Wielkiej Brytanii. Trasa koncertowa została jednak odwołana z powodu wykrycia raka żołądka u Ronniego i podjęcia natychmiastowego leczenia. Wokalista po kilkumiesięcznej chorobie zmarł 16 maja 2010 roku.
Odniesienia do zespołu w popkulturze.
W 1999 roku, zespół pojawił się w serialu animowanym "South Park". W odcinku „Hooked on Monkey Phonics” grupa grała utwór „Holy Diver” na przyjęciu w szkole podstawowej. Pomimo tego, że sam Ronnie James Dio w serialu przypominał swojego realnego odpowiednika, tak reszta członków owego zespołu nie odzwierciedlała aktualnego składu Dio. Utwór „Holy Diver” pojawił się w grach ' i '. Do zespołu odnosi się też manga JoJo's Bizarre Adventure, w której jeden z głównych antagonistów nazywa się Dio.

</doc>
<doc id="529975" url="https://pl.wikipedia.org/wiki?curid=529975" title="IV liga polska w piłce nożnej (2002/2003)">
IV liga polska w piłce nożnej (2002/2003)

IV liga polska w piłce nożnej w sezonie 2002/2003 podzielona była na 19 grup (po jednej w 13 województwach, po dwie w 3 województwach). Zwycięzcy w województwach awansowali bezpośrednio do III ligi. W województwach, gdzie były dwie grupy o awansie decydował baraż między zwycięzcami grup.
IV liga, grupa: lubuska.
Baraże o utrzymanie.
Po zakończeniu sezonu rozegrano baraże o utrzymanie pomiędzy zespołami z miejsc 15-16 IV ligi oraz wicemistrzami z 2 grup klasy okręgowej w woj. lubuskim.Zwycięzca: Uran TrzebiczZwycięzca: Czarni Jelenin
IV liga, grupa: łódzka.
Rozgrywki IV ligi grupy łódzkiej w sezonie 2002/2003 rozpoczęły się 10 sierpnia 2002, a zakończyły się 14 czerwca 2003. Pogoń Zduńska Wola, zwycięzca ligi awansował do III ligi grupy 1 (Warmia i Mazury, Podlasie, Łódzkie, Mazowsze). Ostatnie trzy zespoły spadły do Ligi okręgowej. Były to: Start Brzeziny, Mazovia Rawa Mazowiecka i Start Łódź.
IV liga, grupa: mazowiecka.
Rozgrywki IV ligi grupy mazowieckiej w sezonie 2002/2003 rozpoczęły się 10 sierpnia 2002, a zakończyły się 14 czerwca 2003.
IV liga, grupa: pomorska.
Baraże o utrzymanie.
Po zakończeniu sezonu rozegrano baraże o utrzymanie pomiędzy zespołami z miejsc 14-16 IV ligi oraz wicemistrzami z 3 grup klasy okręgowej w woj. pomorskim.
Zwycięzca: Wisła Tczew
Zwycięzca: Sparta Sycewice
Zwycięzca: Powiśle Dzierzgoń
Baraże o III ligę.
Udział biorą mistrzowie grup: małopolskich, górnośląskich i wielkopolskich. Zwycięzca dwumeczu awansuje do III ligi.
Małopolska.
Wisła II Kraków awansowała do III ligi, grupy IV.
Górny Śląsk.
Walka Zabrze awansowała do III ligi, grupy III.
Wielkopolska.
Mieszko Gniezno awansował do III ligi, grupy II.

</doc>
<doc id="529977" url="https://pl.wikipedia.org/wiki?curid=529977" title="ORP Nurek">
ORP Nurek

ORP „Nurek” – polski okręt-baza nurków z okresu dwudziestolecia międzywojennego i początku II wojny światowej. Zbudowany w Warsztatach Portowych Marynarki Wojennej w Gdyni, do służby wcielony w 1936 roku w charakterze bazy nurków i okrętu ratowniczego, w szczególności dla okrętów podwodnych. Uczestniczył w pracach przy budowie portów w Helu i Władysławowie. Został zbombardowany i zatopiony 1 września w porcie wojennym Oksywie; wrak wydobyli Niemcy i pocięli na złom.
Geneza i budowa.
Od początku lat trzydziestych następował szybki wzrost ilościowy i jakościowy marynarki wojennej. Zwłaszcza wcielenie do służby trzech okrętów podwodnych typu "Wilk", które w 1931 roku utworzyły Dywizjon Łodzi Podwodnych, spowodowało potrzebę budowy nowoczesnej jednostki pomocniczej do wykonywania zadań z zakresu ratownictwa morskiego. Znajdująca się w służbie od połowy lat dwudziestych wysłużona motorówka „Nurek”, będąca okrętem bazą nurków, nie była przystosowana technicznie do wykonywania nowych zadań.
Perspektywa budowy kolejnych okrętów podwodnych spowodowała, że w połowie 1934 roku służba techniczna Kierownictwa Marynarki Wojennej (KMW) przygotowała projekty przedwstępne konstrukcji pływającej bazy dla nurków, które różniły się przede wszystkim rodzajem silnika (zaproponowano moce w zakresie 160–280 KM), a także wielkością (zakładano długość maks. 30 m) i wypornością (90–120 ton). Ostatecznie wszystkie te projekty zostały odrzucone, a do realizacji wybrany został całkowicie odmienny projekt, opracowany przez inż. Aleksandra Potyrałę. Okręt miał kadłub wykonany ze stali łączonej przez spawanie, co było technologią dotąd nie stosowaną przez wykonawcę – Warsztaty Portowe Marynarki Wojennej (WPMW) w Gdyni. Inną technologię zastosowano dla nadbudówki, która wykonana była z mosiądzu łączonego za pomocą nitowania. Do napędu użyty został przystosowany silnik Nohab z trałowców typu "Jaskółka" o mocy 260 KM, a więc o połowę mniejszej niż moc oryginalnego silnika Nohab – było to wynikiem zmniejszenia liczby cylindrów z 8 do 4.
Budowa jednostki o numerze stoczniowym B6 rozpoczęła się w WPMW w Gdyni w drugiej połowie 1935 roku, w marcu 1936 roku gotowy był silnik, a 2 lipca 1936 roku (jeszcze w trakcie budowy) minister spraw wojskowych nadał mu nazwę ORP „Nurek”. Budowa zakończona została jesienią 1936 roku. Całkowity koszt budowy wyniósł 230 tys. złotych.
Opis konstrukcji.
„Nurek” miał długość całkowitą 29 metrów, na linii wodnej 26 metrów, szerokość maksymalną 6 metrów oraz zanurzenie przy wyporności standardowej 110 ton wynoszące 1,4 metra. Gładkopokładowy kadłub jednostki zbudowany był ze stali okrętowej, i w całości spawany. Nadbudówka znajdowała się na śródokręciu. Napęd okrętu stanowił czterocylindrowy silnik wysokoprężny Nohab 4 DG, wyprodukowany w Fabryce Silników i Armatur „Ursus” na licencji szwedzkiej firmy Nyquist-Holm. Silnik o mocy 260 KM, pracujący na oleju gazowym, napędzał jedną śrubę. Moc maszyn pozwalała na osiągnięcie maksymalnej prędkości 10 węzłów. Zasięg pływania wynosił 150 mil morskich. Załoga liczyła w różnych okresach od 19 do 22 ludzi.
Do wyposażenia specjalistycznego należała komora dekompresyjna konstrukcji polskiej, która przeznaczona była do zapobiegania chorobie dekompresyjnej u nurków, którzy zbyt szybko wynurzali się na powierzchnię, oraz u członków załóg okrętów podwodnych, którzy ewakuowali się z wykorzystaniem indywidualnych aparatów ratunkowych z zanurzonych lub zatopionych okrętów podwodnych.
W skład wyposażenia „Nurka” wchodził także sprzęt nurkowy, powietrzna pompa nurkowa, stalowy składany zastrzał o nośności 3 ton, urządzenia holownicze, dwie łodzie ratunkowe oraz radiostacja. W projekcie okrętu nie przewidziano uzbrojenia, jednak w 1939 roku ustawiono na rufie i dziobie dwa karabiny maszynowe Maxim wzór 1908 kalibru 7,92 mm do obrony przeciwlotniczej.
Służba.
Po zakończeniu budowy Minister Spraw Wojskowych wcielił z dniem 1 listopada 1936 roku okręt pomocniczy „Nurek” w skład okrętów Rzeczypospolitej Polskiej. Okręt wszedł w skład taboru pływającego Komendy Portu Wojennego Gdynia-Oksywie. Pierwszym dowódcą ORP „Nurek” został mianowany z dniem 1 października 1936 roku por. mar. Wacław Lipkowski. Na początku służby okręt miał słabą stateczność, co utrudniało prowadzenie prac podwodnych. Wadę tę usunięto poprzez przemieszczenie mas wewnątrz kadłuba. W okresie trzech lat służby nurkowie z „Nurka” brali udział w budowie portu wojennego w Helu oraz portu rybackiego we Władysławowie. Przeprowadzili akcję czyszczenia kanału Dypka oraz szereg akcji w porcie wojennym na Oksywiu. W 1938 roku nurkowie uczestniczyli w podwodnych badaniach archeologicznych w Biskupinie. 20 stycznia 1938 roku por. Lipkowskiego na stanowisku dowódcy okrętu zastąpił chor. mar. Wincenty Tomasiewicz. Dowodził on jednostką aż do wybuchu wojny.
Przed wybuchem wojny okręt podporządkowano Dowódcy Morskiej Obrony Wybrzeża na Helu. Pływał z Gdyni na Hel, przewożąc prowiant i uzbrojenie. 1 września 1939 roku jednostka znajdowała się w porcie wojennym Oksywie. Okręt tego dnia miał przewieźć na Hel żyroskopy i detonatory z torpedowni. Przed wyjściem do Helu dowódca oczekiwał na przekazanie dokumentów z kapitanatu portu wojennego Gdynia. Dostarczył je bosman Witold Sierko. O godz. 14.00 nad port nadleciały 32 niemieckie samoloty nurkujące Junkers Ju 87B Stuka z eskadry IV.(St)/LG 1., które zbombardowały znajdujące się w nim jednostki. Jedna z bomb SC 250 o masie 250 kg trafiła bezpośrednio w komin „Nurka”, niszcząc śródokręcie. Zerwane zostało poszycie kadłuba i nadbudówki. Okręt w wyniku wybuchu został odrzucony na odległość około 25 m od mola na środek basenu portowego, gdzie natychmiast zatonął. Na jego pokładzie zginęło 16 z 22 członków załogi w tym dowódca, Wincenty Tomasiewicz. Siedemnastą ofiarą nalotu, poległą na pokładzie „Nurka”, był bosman Sierko, który nie należał do jego załogi. Uratowało się sześciu marynarzy, których podmuch wyrzucił do wody. W październiku, po zakończeniu działań wojennych, Niemcy wydobyli wrak, ale wobec nieopłacalności remontu zdecydowali o pocięciu go na złom.

</doc>
<doc id="529986" url="https://pl.wikipedia.org/wiki?curid=529986" title="Mike Myers">
Mike Myers

Michael John „Mike” Myers (ur. 25 maja 1963 w Scarborough) – kanadyjski aktor komediowy, komik, scenarzysta i producent filmowy.
Życiorys.
Wczesne lata.
Urodził się i wychowywał w Scarborough, dzielnicy kanadyjskiego miasta Toronto, w kanadyjskiej prowincji Ontario w rodzinie anglikańskiej /episkopalnej jako najmłodszy z trójki synów Anglików Alice E. (z domu Hind; ur. 1926), kierowniczki biura i weteranki Royal Air Force, i Erica Myersa (1922–1991), agenta ubezpieczeniowego. Miał dwóch starszych braci: Paula i Petera. Uczęszczał do Sir John A. Macdonald Collegiate Institute. W 1982 ukończył Stephen Leacock Collegiate Institute w Toronto.
Kariera.
W wieku dziewięciu lat brał udział w reklamach u boku Gildy Radner. Profesjonalną karierę aktorską rozpoczął po ukończeniu szkoły średniej. Był etatowym członkiem grupy teatralnej Second City, działającej w Toronto. W latach 1989-1995 występował w sobotnim programie telewizji NBC "Saturday Night Live", zdobywając zespołową nagrodę Emmy (w 1989) i dwie nominacje do tej statuetki, w tym jedną w kategorii najlepszego komika w programie rozrywkowym lub w komedii (1994), otrzymał też tę nagrodę w kategorii najlepszego scenariusza dla komedii lub programu rozrywkowego. 
Na dużym ekranie zadebiutował tytułową rolą w komedii wg własnego scenariusza – "Świat Wayne’a" ("Wayne's World", 1992). Film rok potem doczekał się swojego sequela "Świat Wayne’a 2" ("Wayne's World 2", 1993) i przyniósł MTV Movie Award w kategorii „Najlepszy ekranowy duet” z Daną Carveyem. W komedii romantycznej "Poślubiłem morderczynię" ("So I Married an Axe Murderer", 1993) zagrał dwie role – mającego problemy ze znalezieniem odpowiednim dziewczyny nieśmiałego poety oraz jego ojca. Zasłynął potem jako odtwórca głównej roli w filmach o Austinie Powersie, będących parodią kina detektywistycznego i akcji w komedii ' ("Austin Powers: International Man of Mystery", 1997) z Elizabeth Hurley (dwie MTV Movie Awards). Był producentem, autorem scenariusza i odtwórcą tytułowej roli w trzech kolejnych filmach z tej serii: ' ("Austin Powers: The Spy Who Shagged Me", 1999) z Heather Graham (American Comedy Award, Blockbuster Entertainment Award, dwie nagrody MTV i dwie Canadian Comedy Awards, Teen Choice Awards) oraz "Austin Powers i Złoty Członek" ("Austin Powers in Goldmember", 2002) z Beyoncé Knowles (dwie Canadian Comedy Awards, MTV Movie Award).
Ma też na swoim koncie udział w takich filmach, jak dramat "Niezwykły przypadek Pete’a" ("Pete's Meteor", 1998), dramat "Klub 54" ("54", 1998), komedia "Szkoła stewardes" ("View from the Top", 2003) z Gwyneth Paltrow, czy film familijny "Kot" ("The Cat in the Hat", 2004).
Brał udział w superprodukcji "Shrek", użyczając głosu tytułowemu bohaterowi w czterech kolejnych produkcjach z tej serii (2001, 2004, 2007, 2010). 
Komedia "Guru miłości" ("The Love Guru", 2008) z Jessiką Albą i Justinem Timberlake’iem przyniosła mu dwie Złote Maliny w kategoriach „Najgorszy aktor” i „Najgorszy scenariusz”. Quentin Tarantino zaangażował go do roli generała Eda Fenecha w czarnej komedii "Bękarty wojny" ("Inglourious Basterds", 2009).

</doc>
<doc id="529987" url="https://pl.wikipedia.org/wiki?curid=529987" title="Olena">
Olena



</doc>
<doc id="529988" url="https://pl.wikipedia.org/wiki?curid=529988" title="Bistr">
Bistr

Bistr, bister (fr. " bistre" - ciemnobrunatny, ciemnobrązowy) – przezroczysty pigment wytwarzany z rozpuszczonej w wodzie i kleju smolistej sadzy, uzyskiwanej przy spalaniu różnych gatunków drewna, głównie bukowego.
W zależności od użytego surowca i sposobu przygotowania uzyskuje barwy od ciemnożółtej do ciemnobrązowej. Przy zastosowaniu odpowiednich spoiw można wytwarzać z niego także farby akwarelowe i kredy. W średniowieczu używano go do sporządzania iluminowanych rękopisów. Od XIV w. stosowany był jako jeden z głównych materiałów w rysunkach pędzlem oraz do lawowania. Jego możliwości wykorzystywali m.in. Leonardo da Vinci, Hieronim Bosch, Tycjan, Jacopo Tintoretto, Rembrandt, Guercino oraz Claude Lorrain. Ok. 1800 wyparła go sepia. Obecnie jest rzadko stosowany. 

</doc>
<doc id="529990" url="https://pl.wikipedia.org/wiki?curid=529990" title="Astenopia">
Astenopia

Astenopia – subiektywne uczucie osłabienia oczu, spowodowane najczęściej przez niewyrównane wady wzroku lub niewłaściwe oświetlenie. Objawia się między innymi bólem oraz zaczerwienieniem oczu, łzawieniem, bólami głowy, zamazanym lub podwójnym widzeniem. 

</doc>
<doc id="529991" url="https://pl.wikipedia.org/wiki?curid=529991" title="Reprezentacja Lesotho w piłce nożnej mężczyzn">
Reprezentacja Lesotho w piłce nożnej mężczyzn

Reprezentacja Lesotho w piłce nożnej – narodowy zespół reprezentujący Lesotho. Od 1964 roku jest członkiem FIFA. W swojej historii nigdy nie zakwalifikowało się do Mistrzostw Świata.
Obecnym selekcjonerem kadry Lesotho jest Veselin Jelušić

</doc>
<doc id="529993" url="https://pl.wikipedia.org/wiki?curid=529993" title="Identity">
Identity



</doc>
<doc id="529994" url="https://pl.wikipedia.org/wiki?curid=529994" title="Katarzyna del Ricci">
Katarzyna del Ricci

Katarzyna de' Ricci, właśc. "Alessandra Lucrezia Romola" (ur. 23 kwietnia 1522 we Florencji, zm. 2 lutego 1590 w Prato) – święta Kościoła katolickiego, mistyczka, wizjonerka, stygmatyczka.
Żywot świętej.
Alessandra Lucrezia Romola urodziła się jako córka Piotra Ricci, naczelnika republiki florenckiej i Katarzyny Panzaro dei Firidolfi. Po śmierci matki wychowywała się w klasztorze benedyktynek, w wieku 12 lat wstąpiła do klasztoru dominikanek w Prato i przyjęła imię zakonne Katarzyna. Wkrótce po wstąpieniu do dominikanek została wiceprzełożoną, a w wieku 30 lat przełożoną zgromadzenia. Od lutego 1542 do 1554 roku przeżywała cotygodniowe stygmaty, trwające zwykle od południa w każdy czwartek do wczesnego ranka w każdy piątek. Była autorką listów i traktatów ascetycznych, korespondowała z św. Filipem Neri, św. Karolem Boromeuszem i św. Marią Magdaleną Pazzi.
Kult.
Katarzyna de' Ricci została beatyfikowana przez papieża Klemensa XII 23 października 1732 roku, kanonizowana przez Benedykta XIV 29 czerwca 1746.
Jej wspomnienie liturgiczne w kościele katolickim obchodzone jest 4 lutego.
Patronuje Prato, wytwórcom fajek i handlarzom wyrobów tytoniowych.

</doc>
<doc id="529997" url="https://pl.wikipedia.org/wiki?curid=529997" title="Woreczek żółciowy">
Woreczek żółciowy



</doc>
<doc id="530002" url="https://pl.wikipedia.org/wiki?curid=530002" title="Krzysztof Szlichtyng">
Krzysztof Szlichtyng

Krzysztof Szlichtyng (Schlichting) (zm. po 1684 przed 1712) – kaznodzieja braci polskich, teolog i pastor zboru braci polskich.
Krzysztof Szlichtyng był najprawdopodobniej wnukiem Jonasza Szlichtynga, szlachcica polskiego i teologa braci polskich oraz Anny Lubienieckiej (córka Jana). Jego krewną była Marianna Lehndorff ze Szlichtyngów w Sztynorcie.
Kształcił się w szkołach ariańskich w Rakowie i Lusławicach oraz na uniwersytecie we Frankfurcie i przypuszczalnie w Lejdzie.
Krzysztof Schlichtyng był kaznodzieją braci polskich w Prusach, a po śmierci Krzysztofa Crella-Spinowskiego od 1680 był pastorem zboru w Kosinowie, gdzie też przez kilka lat był rektorem miejscowej szkoły. 
Potomkiem Krzysztofa był Krzysztof Jonasz Szlichtyng (zm.1803), po studiach na Albertynie i we Frankfurcie był ostatnim pastorem tego zboru do 1803 roku.

</doc>
<doc id="530003" url="https://pl.wikipedia.org/wiki?curid=530003" title="Niemiecki Związek Celny">
Niemiecki Związek Celny

Niemiecki Związek Celny (niem. "Deutscher Zollverein") – utworzony 1 stycznia 1834 związek zrzeszający w unii celnej 18 państw niemieckich pod przewodnictwem pruskim. Handel między członkami nie podlegał żadnym opłatom i ograniczeniom. Ujednolicono systemy praw handlowych (cła wywozowe i przywozowe), wekslowych oraz systemy monetarne krajów członkowskich, aczkolwiek nie wprowadzono jednolitej waluty.
Był to kolejny krok do utworzenia niemieckiego państwa narodowego („Rzeszy”) pod przywództwem Prus, których gospodarka, wspólnie z innymi gospodarkami regionu, zaczęła stawać się jednym z fundamentów potęgi przyszłego Cesarstwa Niemieckiego (tzw. „II Rzeszy”). W 1842 r. poszerzono liczbę członków do 24, następnie związek poddano reorganizacji w 1867 r. (utworzenie Związkowej Rady Celnej i Parlamentu Celnego mających ograniczone kompetencje) oraz przyjęto państwa południowoniemieckie. W 1888 r. dołączyły do niego wolne miasta Brema oraz Hamburg. Związek przestał istnieć w 1919 r.

</doc>
<doc id="530010" url="https://pl.wikipedia.org/wiki?curid=530010" title="Kontrola W.">
Kontrola W.

Kontrola W. (Kontrola Władzy) – polska nowofalowa grupa muzyczna, działająca w pierwszej połowie lat 80.
Historia.
Zespół powstał w 1981 w Zduńskiej Woli. Zalążki stworzyli Dariusz Kulda – gitara, wokal (ex-Stress) i Wojtek „Czaruś” Jagielski – perkusja (ex-Stress) na warsztatach muzycznych NZS-u w Stańczykach koło Suwałk. Wraz z Andrzejem Zeńczewskim (grającym później m.in. w zespołach Niepodległość Trójkątów, Daab, T.Love, Szwagierkolaska) przygotowali pierwsze trzy wspólne nagrania. Wkrótce potem powstała Kontrola W. Poza Kuldą i Jagielskim do składu zespołu trafili: Katarzyna K. (siostra Darka) – wokal oraz Wiktor Jakś – gitara basowa.
W 1982 roku grupa wystąpiła w konkursie III Przeglądu Muzyki Młodej Generacji – Jarocin ’82 i otrzymała wyróżnienie, w tym samym roku na trzeciej edycji łódzkiego Przeglądu Łódzkich Grup Rockowych „Rockowisko '82” zajęła drugie miejsce (za Rezerwatem). Jesienią 1982 roku zarejestrowano w studiu Radia Łódź sześć utworów, wydanych po szesnastu latach na CD pt. "„Porzucona generacja”".
W 1983 roku po festiwalu „Rock Arena”, na którym występowały wszystkie ówczesne gwiazdy (Republika, Lady Pank, TSA, Lombard), Chris Bohn na łamach liczącego się brytyjskiego pisma muzycznego „New Musical Express” określił Kontrolę W. "„najnowocześniejszym i najlepszym zespołem w Polsce”".
We wrześniu 1983 Kontrola W. przestała istnieć po tym, jak członkowie zespołu podjęli studia w Warszawie, Łodzi i Toruniu. Kontynuacją Kontroli W. jest zespół Kosmetyki Mrs. Pinki.

</doc>
<doc id="530011" url="https://pl.wikipedia.org/wiki?curid=530011" title="Herb Nowego Tomyśla">
Herb Nowego Tomyśla

Herb Nowego Tomyśla – jeden z symboli miasta Nowy Tomyśl i gminy Nowy Tomyśl w postaci herbu.
Wygląd i symbolika.
Herb przedstawia stylizowaną drewnianą łódź koloru złotego, umieszczoną centralnie w czerwonym polu herbowym.
Herb nawiązuje do herbu rodowego Łodzia XVIII-wiecznego właściciela miasta – Feliksa Szołdrskiego.

</doc>
<doc id="530013" url="https://pl.wikipedia.org/wiki?curid=530013" title="Wasteland (gra komputerowa)">
Wasteland (gra komputerowa)

Wasteland – komputerowa gra fabularna stworzona przez Interplay Entertainment i wydana przez Electronic Arts w 1988 roku na komputery Apple II, Commodore 64, Macintosh i PC.
Akcja gry ma miejsce w roku 2087. Po wybuchu trzeciej wojny światowej wygląd Ziemi znacznie się zmienił. Nielicznym ludziom udało się przetrwać w oddalonych od dużych miast enklawach. Grupy ludzi, którzy przetrwali wojnę, próbują skontaktować się ze sobą w celu odbudowy dawnej świetności rasy ludzkiej. Gracz wciela się w paramilitarną grupę Desert Rangers. Ich zadaniem jest zbadanie dziwnych zdarzeń, które miały miejsce na pustyni.
Gra stanowiła bezpośrednią inspirację dla twórców serii "Fallout". W 2014 roku na rynku ukazała się druga część gry – "Wasteland 2".

</doc>
<doc id="530014" url="https://pl.wikipedia.org/wiki?curid=530014" title="Traktat Przestrzeni Kosmicznej">
Traktat Przestrzeni Kosmicznej



</doc>
<doc id="530020" url="https://pl.wikipedia.org/wiki?curid=530020" title="Reign in Blood (Re-Mastered)">
Reign in Blood (Re-Mastered)



</doc>
<doc id="530021" url="https://pl.wikipedia.org/wiki?curid=530021" title="Anguillidae">
Anguillidae



</doc>
<doc id="530026" url="https://pl.wikipedia.org/wiki?curid=530026" title="Petocje">
Petocje



</doc>
<doc id="530027" url="https://pl.wikipedia.org/wiki?curid=530027" title="Adamastor (postać literacka)">
Adamastor (postać literacka)

Adamastor – jeden z bohaterów utworu Luísa de Camõesa "Luzjady". Symbolizuje siły natury, które musieli pokonać portugalscy żeglarze w czasie swoich podróży. Wedle Camõesa jest jednym z greckich gigantów; miał objawić się Vasco da Gamie jako potężna chmura burzowa, broniąca dostępu do Przylądka Dobrej Nadziei, za którym rozciąga się Ocean Indyjski – obszar, nad którym władzę sprawuje właśnie Adamastor.

</doc>
<doc id="530031" url="https://pl.wikipedia.org/wiki?curid=530031" title="Henry Slocum (tenisista)">
Henry Slocum (tenisista)

Henry Warner Slocum junior (ur. 28 maja 1862 w Syracuse, zm. 22 stycznia 1949) – amerykański tenisista, zwycięzca mistrzostw Stanów Zjednoczonych w grze pojedynczej i podwójnej.
Kariera tenisowa.
Był synem Henry’ego Warnera (seniora), generała w czasie wojny secesyjnej i członka Izby Reprezentantów. Ukończył prawo na Uniwersytecie Yale, uczestnicząc w akademickich rozgrywkach futbolowych i tenisowych.
Od 1884 uczestniczył także w mistrzostwach Stanów Zjednoczonych (obecnie US Open), w 1887 dochodząc po raz pierwszy do finału. W finale turnieju pretendentów (All Comers) pokonał Howarda Taylora, ale we właściwym finale ("challenge round") musiał uznać wyższość Richarda Searsa. Rok później Slocum wykorzystał nieobecność Searsa i w finale turnieju pretendentów ponownie pokonał Taylora, a tytuł przypadł mu walkowerem (zgodnie z regulaminem Sears, jako obrońca tytułu, miał zagwarantowany udział w kolejnym finale "challenge round"). Tym samym został drugim w historii zwycięzcą mistrzostw Stanów Zjednoczonych.
W 1889 Slocum obronił tytuł po pokonaniu Quincy’ego Shawa. Rok później poniósł porażkę w finale z Oliverem Campbellem, po czym zrezygnował ze startu w mistrzostwach w 1891 roku. W latach 1892–1902 nie startował w turnieju, zajmując się praktyką prawniczą w Nowym Jorku.
W latach 1892–1893 funkcję prezesa Amerykańskiego Stowarzyszenia Tenisowego. Powrócił do regularnej rywalizacji w 1903 i uczestniczył jeszcze w dziewięciu turniejach mistrzowskich.
W 1888 i 1889 Slocum był liderem rankingu amerykańskiego. W mistrzostwach Stanów Zjednoczonych wygrał także jeden raz konkurencję debla, z Howardem Taylorem w 1889. Ponadto dwukrotnie przegrywał w finałach debla, w 1885 w parze z Percym Knappem i w 1887 wspólnie z Howardem Taylorem.
W 1955 został wpisany do grona pierwszych członków Międzynarodowej Tenisowej Galerii Sławy.

</doc>
<doc id="530032" url="https://pl.wikipedia.org/wiki?curid=530032" title="Henry Slocum">
Henry Slocum



</doc>
<doc id="530035" url="https://pl.wikipedia.org/wiki?curid=530035" title="Henry W. Slocum Jr.">
Henry W. Slocum Jr.



</doc>
<doc id="530036" url="https://pl.wikipedia.org/wiki?curid=530036" title="Henry W. Slocum">
Henry W. Slocum



</doc>
<doc id="530041" url="https://pl.wikipedia.org/wiki?curid=530041" title="Droga wojewódzka nr 731">
Droga wojewódzka nr 731

Droga wojewódzka nr 731 (DW731) – droga wojewódzka prowadząca z Potyczy do Białobrzeg. Łączy Warkę z systemem dróg krajowych (DK7 i DK79). Nieciągłość kilometrażu na odcinku wspólnym (0,9 km) z drogą wojewódzką nr 730. 

</doc>
<doc id="530043" url="https://pl.wikipedia.org/wiki?curid=530043" title="Henning Berg">
Henning Berg

Henning Stille Berg (ur. 1 września 1969 w Eidsvoll) – norweski piłkarz i trener piłkarski. Zawodnik m.in. Blackburn Rovers i Manchesteru United.
Kariera.
Karierę juniorską rozpoczął w klubie w KFUM Oslo. Następnie został zawodnikiem Vålerenga Fotball, a później grał również w Lillestrøm SK skąd po dwóch sezonach przeszedł do angielskiego Blackburn Rovers.
W 1997 został zakupiony przez Manchester United, gdzie przyczynił się do zdobycia przez klub dwóch tytułów mistrzowskich (1997 i 1999), jednego Pucharu Anglii w 1999 oraz zdobycia Pucharu Ligi Mistrzów UEFA także w roku 1999. W swojej historii występów dla United zdobył 3 gole.
W roku 2000 został wypożyczony do Blackburn Rovers, a w 2001 związał się stałym kontraktem z tą drużyną. W sezonie 2003-2004 występował w szkockiej ekstraklasie, gdzie pomógł drużynie Rangersów zająć 2. miejsce na finiszu tych rozgrywek.
W barwach reprezentacji Norwegii Berg wziął udział w Mistrzostwach Świata w 1994 oraz Mistrzostwach Świata w 1998, a także na Euro 2000.
W ojczyźnie został uhonorowany Nagrodą Kniksena w 2004 za zasługi jakie poczynił dla drużyny narodowej oraz dla promocji norweskiego futbolu w świecie. W reprezentacji Norwegii w latach 1992-2004 rozegrał 100 meczów i strzelił 9 goli.
19 grudnia 2013 roku zastąpił Jana Urbana na stanowisku szkoleniowca Legii Warszawa. Zdobył z nią mistrzostwo Polski w sezonie 2013/2014. Jest to jego pierwsze trofeum w karierze trenerskiej. Rok później Legia również zdobyła Puchar Polski, a także została wicemistrzem kraju.
4 października 2015 roku został zwolniony z funkcji szkoleniowca zespołu Legii Warszawa.
Sukcesy.
Piłkarskie.
Blackburn Rovers
Manchester United
Trenerskie.
Legia Warszawa
Omonia Nikozja

</doc>
<doc id="530044" url="https://pl.wikipedia.org/wiki?curid=530044" title="Rufus Sewell">
Rufus Sewell

Rufus Frederick Sewell (ur. 29 października 1967 w Twickenham) – brytyjski aktor teatralny, filmowy i telewizyjny. 
Życiorys.
Wczesne lata.
Urodził się w Twickenham, dzielnicy Londynu Richmond upon Thames, w hrabstwie Middlesex jako syn walijskiej artystki i kelnerki Jo (Michell) i australijskiego animatora filmów Williama Sewella, który współpracował przy "Lucy in the Sky with Diamonds" dla The Beatles. Dorastał wraz ze swoim bratem Casparem w Twickenham. Kiedy miał dziesięć lat zmarł jego ojciec. W 1984 ukończył Orleans Park School. Przez trzy lata uczęszczał do Central School of Speech and Drama w Londynie. 
Kariera.
Za swój debiutancki występ na londyńskiej scenie w sztuce "Stworzenie tego lepszego" ("Making It Better") otrzymał nagrodę Best Newcomer Award, a rola Septimusa Hodge w spektaklu "Arcadia" przyniosła mu nominację do nagrody Olivera. W 1995 roku zabłysnął rolą Owena na Broadwayu w przedstawieniu "Translacja" ("Translations"), za którą odebrał Theatre World Award.
Po raz pierwszy pojawił się na małym ekranie w dramacie telewizyjnym BBC "Ostatni romantycy" ("The Last Romantics", 1991) u boku Iana Holma i Alana Cumminga, a niedługo potem trafił na duży ekran w dramacie "Dwadzieścia jeden" ("Twenty-One", 1991) z Patsy Kensit. Wystąpił w serialu "Miasteczko Middlemarch" ("Middlemarch", 1993) na podstawie powieści George’a Eliota, dramacie "Zwycięstwo" ("Victory", 1995) u boku Willema Dafoe, Irène Jacob i Sama Neilla, adaptacjach sztuk szekspirowskich telewizyjnej BBC "Henryk IV" ("Henry IV", 1995) oraz kinowej Kennetha Branagha "Hamlet" (1996) jako Fortinbras. Zwrócił na siebie uwagę rolą ściganego za serię brutalnych mordów, który nie wie, czy ich dokonał w thrillerze sci-fi "Mroczne miasto" ("Dark City", 1998). 
W telefilmie fantasy Hallmark/ABC "Baśnie tysiąca i jednej nocy" ("Arabian nights", 2000) zagrał baśniową postać Ali Baby, w telewizyjnej adaptacji poematu Homera "Helena Trojańska" ("Helen of Troy", 2003) wystąpił jako Agamemnon. Za kreację Petruchio, wielbiciela Katarzyny w telewizyjnej ekranizacji szekspirowskiej "Poskromienie złośnicy" ("ShakespeaRe-Told" - "ShakespeaRe-Told", 2005) zdobył nominację do nagrody Brytyjskiej Akademii Filmowej (BAFTA).
Wystąpił w serialach telewizyjnych, m.in. w 2016 w "Wiktorii" ("Victoria") jako lord Melbourne, a w latach 2015–2019 w 40 odcinkach "Człowieka z Wysokiego Zamku" ("The Man in the High Castle").
Życie prywatne.
Spotykał się z Kate Winslet (1995–1996), Heleną Bonham Carter (1999) i Donną Air (2000). Był dwukrotnie żonaty: z Yasmin Abdallah (od 24 marca 1999 do 2000) i Amy Gardner (od 7 lutego 2004 do 2006), z którą ma syna Williama Douglasa (ur. 18 marca 2002). Potem był związany z Alice Eve (2006–2008).

</doc>
<doc id="530045" url="https://pl.wikipedia.org/wiki?curid=530045" title="Rezerwat przyrody Ochojec">
Rezerwat przyrody Ochojec

Rezerwat przyrody Ochojec − rezerwat przyrody utworzony w Katowicach w celu ochrony stanowiska liczydła górskiego ("Streptopus amplexifolius") – rzadkiej rośliny górskiej.
Historia.
Został powołany Zarządzeniem Ministra Leśnictwa i Przemysłu Drzewnego z dnia 26 marca 1982 r. () jako drugi z kolei rezerwat przyrody w granicach Katowic (po rezerwacie Las Murckowski) i jednocześnie jako pierwszy rezerwat florystyczny w granicach ówczesnego województwa katowickiego.
Położenie.
Rezerwat położony jest w granicach miasta Katowice, w dzielnicy Ochojec (od której wzięła się jego nazwa), w kompleksie tzw. Lasów Murckowskich. Zajmuje 25,79 ha powierzchni (akt powołujący podawał 26,77 ha). Obejmuje część oddziałów 41, 52 i 53 leśnictwa Ochojec (Nadleśnictwo Katowice) oraz większość działki ewidencyjnej nr 120. Nadzór nad rezerwatem sprawuje Regionalny Konserwator Przyrody w Katowicach. Teren rezerwatu położony jest na wysokości 286–300 m n.p.m.
Geologia.
Obszar rezerwatu leży w mezoregionie Wyżyny Katowickiej, w zachodniej części Płaskowyżu Katowickiego, w obrębie Rowu Kłodnicy i doliny Ślepiotki. Podłoże geologiczne budują górnokarbońskie iłołupki, łupki, piaskowce oraz płytko zalegające węgle warstw orzeskich. Na utworach tych zalega cienka pokrywa osadów czwartorzędowych, złożona z plejstoceńskich piasków i glin wodnolodowcowych i morenowych oraz holoceńskich nanosów aluwialnych w dolinie Ślepiotki. Dominują tu gleby bielicowe właściwe, średnio lub słabo zbielicowane, kwaśne lub silnie kwaśne. Tylko w dolinie Ślepiotki wykształcił się kompleks żyźniejszych i wilgotniejszych gleb mułowych, torfowych i murszowych.
Roślinność rezerwatu.
W rezerwacie zidentyfikowano 6 zbiorowisk leśnych i 5 nieleśnych. Dominują zbiorowiska leśne, w których wiek drzew osiąga 100-120 lat. Największe powierzchnie zajmują kontynentalny bór mieszany ("Querco roboris-Pinetum") z dębem szypułkowym i sosną pospolitą, łęg jesionowo-olszowy ("Fraxino-Alnetum") z olszą czarną oraz bagienny bór trzcinnikowy ("Calamagrostio villosae-Pinetum") z sosną pospolitą i świerkiem pospolitym. W dolinie Ślepiotki znajdziemy typowo rozwinięte płaty szuwaru skrzypowego ("Equisetetum limosi"), szuwaru szerokopałkowego ("Typhetum latifoliae") i szuwar sitowia leśnego ("Scirpetum sylvatici"). W miejscach wilgotnych występują także płaty roślinności o nieustabilizowanym składzie gatunkowym, co związane jest z częstymi zmianami lokalnych stosunków wodnych.
W rezerwacie stwierdzono występowanie ponad 230 gatunków roślin naczyniowych, w tym 4 gatunki objęte ochroną prawną (ciemiężyca zielona, kalina koralowa, konwalia majowa, kruszyna pospolita), 14 gatunków górskich i 4 gatunki rzadkie w skali lokalnej (bobrek trójlistkowy, kokoryczka okółkowa, siedmiopalecznik błotny i tojeść bukietowa). Ilościowo dominują gatunki leśno-zaroślowe (49%), łąkowe (21%) oraz wodne i nadwodne (17%). Mniejszy jest udział gatunków ruderalnych i segetalnych (10%) oraz torfowiskowych (3%).
Mimo położenia w granicach administracyjnych stolicy województwa śląskiego, stanowi obszar cenny ze względów przyrodniczych. Jest jednym z nielicznych w Polsce stanowisk liczydła górskiego położonych poza górami, głównie ze względu na tę roślinę obszar rezerwatu został objęty ochroną.
Liczydło górskie najliczniej rośnie w ponadstuletnim drzewostanie olchowym w oddziale 41. W roku 1993 stwierdzono tam ponad 50 osobników kwitnących i zawiązujących owoce. Gatunek ten zidentyfikowano wówczas także na 6 kolejnych, rozproszonych stanowiskach, na których kwitło łącznie ok. 15 osobników. Populacja ta wykazuje tendencję wzrostową (ponad 500 roślin, stan na 2003). Obecnie jest to najliczniejsze poza obszarami górskimi nagromadzenie tego gatunku w Europie .
W 2009 r. na terenie rezerwatu po raz pierwszy w Polsce opisano występowanie grzyba "Daldinia decipiens".
Fauna.
Fauna rezerwatu nie jest dostatecznie poznana. Zaobserwowano tu 61 gatunków kręgowców, w tym 16 gatunków ssaków, 35 gatunków ptaków, 3 gatunki gadów i 7 gatunków płazów. Bezkręgowce reprezentowane są przez 9 gatunków mięczaków, 4 gatunki pajęczaków i ponad 150 gatunków owadów. Z płazów występują tu m.in. traszka zwyczajna, ropucha szara, ropucha zielona i rzekotka drzewna. Gady reprezentują m.in. jaszczurki: zwinka i żyworodna. Stosunkowo bogatą ornitofaunę reprezentują m.in. sierpówka, dzięcioł duży, kwiczoł strzyżyk, rudzik, mysikrólik, trznadel, a także kruk i bażant. Wśród ssaków występują głównie mniejsze gatunki, jak ryjówka aksamitna, kret, jeż, łasica, ale spotykane są również dziki, sarny i daniele.
Zagrożenia.
W 2001 roku ujawniono, że władze Katowic postanowiły wybudować na terenie rezerwatu dwupasmową drogę, łączącą centrum miasta z południowymi dzielnicami: Podlesiem i Kostuchną. Droga miałaby odciążyć inne arterie miasta wiodące na południe. Jej budowa oznaczałaby zagładę najcenniejszych w rezerwacie stanowisk liczydła górskiego. Przeciwko projektowi protestowali mieszkańcy okolicy, organizacje ekologiczne, m.in. Pracownia na rzecz Wszystkich Istot oraz Stowarzyszenie Mieszkańców „Polana”. Jak na razie do realizacji tego projektu nie doszło, jest on jednak zawieszony.
Rezerwat nie posiada planu ochrony; na mocy ustanowionych w czerwcu 2014 roku na okres 5 lat zadań ochronnych jego obszar objęto ochroną czynną.
Turystyka.
Południową granicą rezerwatu przebiega szlak turystyczny PTTK koloru czarnego – Szlak Ochojski.

</doc>
<doc id="530048" url="https://pl.wikipedia.org/wiki?curid=530048" title="Barka (ujednoznacznienie)">
Barka (ujednoznacznienie)



</doc>
<doc id="530050" url="https://pl.wikipedia.org/wiki?curid=530050" title="Maultier">
Maultier

Maultier (z niem. „muł”) – nazwa kilku zbliżonych konstrukcyjnie półgąsienicowych wojskowych samochodów ciężarowych produkcji niemieckiej z okresu II wojny światowej. Opracowane zostały na bazie standardowych modeli samochodów ciężarowych, z zastąpieniem tylnych kół pojazdów gąsienicami.
Historia.
Znajdujące się na wyposażeniu wojsk niemieckich kołowe samochody ciężarowe okazały się nieadekwatne do warunków panujących na froncie wschodnim, co wykazały doświadczenie pierwszej zimy (1941/1942). Problemy stwarzała słabo rozbudowana infrastruktura drogowa oraz wszechobecne błota (rasputica). Znacznie lepiej sprawowały się pojazdy półgąsienicowe, te jednak zasadniczo zarezerwowane były do zadań frontowych. Koniecznym było opracowanie prostego, półgąsienicowego pojazdu przystosowanego do zadań transportowych na zapleczu.
Pierwszy pojazd typu Maultier był improwizowany, skonstruowany przez żołnierzy 2 Dywizji Pancernej SS. „Das Reich” na bazie samochodu Ford V-3000 z wykorzystaniem układu bieżnego Carden-Loyd. Modyfikacja obejmowała skrócenie wału napędowego, przeniesie tylnej osi w przód w celu zrównania jej z kołami napędowymi. Zachowano tylne hamulce bębnowe, wykorzystując je do sterowania tylną częścią pojazdu.
Seryjna produkcja prowadzona była w latach 1942–1944 przez czterech producentów – Opel na bazie modelu Blitz w fabryce w Brandenburg an der Havel w latach 1942–1943, Ford-Werke na bazie modelu V-3000 w zakładach w Kolonii, Amsterdamie i Asnières w latach 1942–1944, Klöckner-Humboldt-Deutz (KHD) na bazie modelu S 3000 tylko w 1942 roku oraz Daimler-Benz na bazie modelu Mercedes-Benz L 4500 w latach 1943–1944. Ładowność modeli Forda, Opla i KHD ograniczona była do 2 t (w wersji kołowej wynosiła 3 t). Pojazdy Mercedes-Benz bazowały na samochodach o większej ładowności (4,5 t), która pozostawała niezmieniona w wersji półgąsienicowej, co było możliwe dzięki zastosowaniu układ gąsienicowego pochodzącego z czołgów PzKpfw II, o większej nośności.
Łącznie w fabrykach wyprodukowanych zostało około 21 tys. egzemplarzy pojazdów (Ford: 13 952–ok. 15 000, Opel: ok. 4000, KHD: 1740–ok. 2500, Mercedes-Benz: 1486). Do końca 1942 roku dostarczono 635 pojazdów, w 1943 r. – ponad 13 tys., w 1944 r. – 7310. Ponad 2100 zmontowanych zostało w warunkach polowych. 
Pojazdy produkowane przez Opla i Forda wyposażone były w silnik benzynowy, a KHD i Daimler-Benz – wysokoprężny. Większość pojazdów Maultier miała zabudowę otwartą, choć powstały też odmiany zamknięte, które wykorzystywane były głównie w roli ambulansów. Część pojazdów wykorzystano jako platformę dla armat przeciwlotniczych FlaK 30 (2 cm) i FlaK 36 (3,7 cm). Na bazie modelu Opla opracowano wersję opancerzoną, wykorzystywaną jako transporter amunicji oraz samobieżną wieloprowadnicową wyrzutnię rakietową Panzerwerfer 42 (łącznie co najmniej 300 egzemplarzy).
Pojazdy Maultier spełniły pokładane w nich oczekiwania, niemniej nie dorównywały właściwościami jezdnymi pojazdom, które od podstaw projektowane były z półgąsienicowym układem jezdnym. Napęd gąsienicowy wiązał się z podwyższonym zużyciem paliwa, a przez to także ograniczonym zasięgiem. Ich następcą był schwerer Wehrmachtschlepper.
Wersje.
Lista wersji pojazdów Maultier wraz z oznaczeniem Sd.Kfz.:

</doc>
<doc id="530051" url="https://pl.wikipedia.org/wiki?curid=530051" title="Rufus Frederick Sewell">
Rufus Frederick Sewell



</doc>
<doc id="530055" url="https://pl.wikipedia.org/wiki?curid=530055" title="Wilhelm Ackermann">
Wilhelm Ackermann

Wilhelm Ackermann (ur. 29 marca 1896 w Herscheid, zm. 24 grudnia 1962 w Lüdenscheid) – niemiecki matematyk, odkrywca funkcji Ackermanna, która jest ważnym przykładem w teorii obliczeń.
Życiorys.
Doktoryzował się w 1925 na Uniwersytecie Getyńskim na podstawie rozprawy "Begründung des „tertium non datur” mittels der Hilbertschen Theorie der Widerspruchsfreiheit" poświęconej dowodowi niesprzeczności arytmetyki bez pełnej indukcji. W latach 1929–1948 uczył w Gimnazjum Arnoldinum Gymnasium w Burgsteinfurcie (obecnie Steinfurt), a następnie w Lüdenscheid do 1961. Był członkiem korespondentem Akademii Nauk w Getyndze i profesorem honorowym Uniwersytetu w Münster.
W 1928 Ackermann współpracował z Dawidem Hilbertem przy opracowywaniu jego wykładów z lat 1917–1922. Oparta na nich książka "Grundzüge der theoretischen Logik" ("Podstawy logiki teoretycznej") zawierała pierwszy systematyczny wykład klasycznego rachunku logicznego ze szczególnym uwzględnieniem problematyki pełności i rozstrzygalności. Ackermann kontynuował badania w dziedzinie logiki dowodząc niesprzeczności teorii mnogości (1937), arytmetyki Peana i podając nową aksjomatykę teorii mnogości (1956).

</doc>
<doc id="530056" url="https://pl.wikipedia.org/wiki?curid=530056" title="Droga wojewódzka nr 730">
Droga wojewódzka nr 730

Droga wojewódzka nr 730 (DW730) – droga wojewódzka łącząca drogę S7 w Skurowie z DK48 w Głowaczowie, licząca 45 km. Droga w całości położona w województwie mazowieckim, przebiega przez 2 powiaty: grójecki (gminy: Grójec, Jasieniec i Warka) oraz kozienicki (gminy: Grabów nad Pilicą i Głowaczów).

</doc>
<doc id="530057" url="https://pl.wikipedia.org/wiki?curid=530057" title="Dekanat Radom-Południe">
Dekanat Radom-Południe

Dekanat Radom-Południe – jeden z 29 dekanatów w rzymskokatolickiej diecezji radomskiej.
Parafie wchodzące w skład dekanatu.
"Źródło": 

</doc>
<doc id="530060" url="https://pl.wikipedia.org/wiki?curid=530060" title="Michael Myers">
Michael Myers



</doc>
<doc id="530061" url="https://pl.wikipedia.org/wiki?curid=530061" title="DW730">
DW730



</doc>
<doc id="530063" url="https://pl.wikipedia.org/wiki?curid=530063" title="Hrabstwo Lincoln (Nevada)">
Hrabstwo Lincoln (Nevada)

Hrabstwo Lincoln (ang. "Lincoln County") – amerykańskie hrabstwo w południowo-wschodniej części stanu Nevada. Populacja w roku 2000 wyniosła 4 165. Stolicą jest Pioche.
Historia.
Hrabstwo Lincoln powstało w roku 1861. Jest jednym z dziewięciu oryginalnych hrabstw Terytorium Nevady. Pierwotnie miało się nazywać "Stewart" na cześć senatora Williama Stewarta. Ostatecznie w roku 1866 przyjęto nazwisko szesnastego prezydenta Stanów Zjednoczonych, który przyłączył Nevadę do Unii. Stolicą prowizorycznego hrabstwa zostało w roku 1861 Crystal Springs. W latach 1867-1871 siedzibą władz było Hiko. Od roku 1871 w Pioche. W 1957 roku w południowo-zachodniej części została założona Strefa 51. Wielu mieszkańców utrzymuje się z obsługi turystów.
Geografia.
Całkowity obszar 27 549 km². Rozległa pustynia. Woda stanowi zaledwie 0,03% powierzchni. Południowo-zachodnia część, w granicach Strefy Sił Powietrznych Nellis.
Edukacja.
Znajdują się tu następujące uczelnie (wszystkie w trakcie budowy):

</doc>
<doc id="530070" url="https://pl.wikipedia.org/wiki?curid=530070" title="Obcowanie płciowe">
Obcowanie płciowe

Obcowanie płciowe – spółkowanie lub jego surogat, np. stosunek oralny lub analny.
Aspekty prawne.
Doprowadzenie drugiej osoby do obcowania płciowego:
jest czynem zabronionym.

</doc>
<doc id="530071" url="https://pl.wikipedia.org/wiki?curid=530071" title="Ignacy Boerner">
Ignacy Boerner

Ignacy August Boerner, ps. „Michał”, „Mglisty”, „Miński”, „Emil” (ur. 11 sierpnia 1875 w Zduńskiej Woli, zm. 12 kwietnia 1933 w Warszawie) – działacz socjalistyczny i niepodległościowy, inżynier mechanik, oficer Legionów Polskich, pułkownik dyplomowany Wojska Polskiego, bliski współpracownik Józefa Piłsudskiego, minister poczt i telegrafów w kilku rządach II RP.
Życiorys.
Po ukończeniu szkoły w Zduńskiej Woli uczył się w Męskim Gimnazjum Klasycznym w Kaliszu, następnie w prywatnej szkole, a później w kaliskiej szkole realnej. Tam brał udział w działalności tajnych młodzieżowych kółek samokształceniowych. Po ukończeniu szkoły w 1896 pracował jako praktykant w fabryce budowy maszyn „Wilhelmshütte w Wałbrzychu. Tam po raz pierwszy zetknął się z ideami socjalistycznymi. Jak sam napisał: na wiecu "słyszałem Liebknechta przemawiającego we Wrocławiu. Przemówienia te wywarły na mnie ogromne wrażenie i pod ich wpływem zacząłem studiować literaturę socjalistyczną""." Następnie studiował na Politechnice w Darmstadt (1897–1902), kończąc je z tytułem inżyniera mechanika. Działał m.in. w kole studentów, a od 1898 był prezesem polskiej czytelni akademickiej. Działacz Zjednoczenia Młodzieży Polskiej za Granicą, jako delegat organizacji w Darmstadt uczestniczył w jego zjazdach w Zurychu, Genewie i Halle. Od jesieni 1897 członek Związku Zagranicznego Socjalistów Polskich, był założycielem jej jedynej sekcji w Niemczech w Darmstadt. Uczestnik VI Zjazdu ZZSP w Zurychu (19–25 grudnia 1899). Prowadził także prace oświatowe wśród robotników polskich w Niemczech.
Po powrocie do kraju, od stycznia 1903 roku pracował jako inżynier w dyrekcji Kolei Warszawsko-Wiedeńskiej. Brał także czynny udział w pracach Polskiej Partii Socjalistycznej, będąc od czerwca do listopada 1903 członkiem Warszawskiego Komitetu Robotniczego, pracując jako agitator w dzielnicach partyjnych Powązki, Powiśle i Śródmieście. Zagrożony aresztowaniem skorzystał z propozycji inżyniera Popowskiego, prezesa Zakładów Górniczo-Hutniczych w Ostrowcu i przeniósł się do tego miasta. W listopadzie 1903 podjął pracę na stanowisku inżyniera i szefa oddziału mechanicznego w Zakładach Ostrowieckich. Kontynuował także działalność w PPS, będąc z nominacji CKR PPS członkiem radomsko-kieleckiego OKR, po „wsypach” z sierpnia 1903 i przegranym strajku w styczniu 1904 odbudował Lokalny Komitet Robotniczy w Ostrowcu i stanął na jego czele. Kierowana przez niego PPS powstrzymała w połowie sierpnia 1904 rozruchy antysemickie. Po wybuchu rewolucji kierował narastającymi wystąpieniami robotniczymi w Ostrowcu Świętokrzyskim, których kulminacją było proklamowanie 27 grudnia 1905 Republiki Ostrowieckiej. Władzę w Republice sprawował Komitet Rewolucyjny z Boernerem na czele. Stąd w późniejszym okresie nazywano go „prezydentem Republiki Ostrowieckiej”. Podczas swej władzy utrzymując porządek za pomocą Organizacji Techniczno-Bojowej PPS i milicji robotniczej usunął władze rosyjskie z Ostrowca. Najbiedniejszym wydał żywność i opał z magazynów fabrycznych. Zorganizował także bojkot powinności wojskowych w 11 gminach pow. opatowskiego. Podczas pacyfikacji Republiki Ostrowieckiej 6–15 stycznia przez karną ekspedycję gen. Riezina ukrył się, następnie 15 stycznia 1906 przedostał się przez Zawichost do Galicji.
Uczestniczył w VIII Zjeździe PPS we Lwowie (12–23 lutego 1906), gdzie jako zwolennik „starych”, a jednocześnie delegat radomskiego okręgu PPS złożył informację na temat działalności PPS na tym terenie. Władze rosyjskie wydały na niego wyrok śmierci, stąd nie mogąc wrócić do Królestwa wyjechał do Niemiec, gdzie pracował najpierw w Darmstadt, a potem we Frankfurcie nad Menem. Wydalony z Niemiec na żądanie władz rosyjskich powrócił do Galicji mieszkając dzięki pomocy Józefa Piłsudskiego i Walerego Sławka najpierw w Krakowie, a od 1908 na stałe we Lwowie. Od 1912 współwłaściciel wraz z A. Litwinowiczem biura projektowego w tym mieście. Członek PPS-Frakcji Rewolucyjnej (1907–1912) i PPS-Opozycji (1912–1914). Jednocześnie należał do Związku Walki Czynnej (ZWC) i Związku Strzeleckiego, gdzie na początku 1914 ukończył kurs podoficerski, a następnie oficerski.
Po wybuchu I wojny światowej wstąpił do Legionów Polskich. 6 sierpnia 1914 wymaszerował z Krakowa w składzie 2 plutonu 1 Kompanii Kadrowej. Komisarz Komisariatu Rządu Narodowego w Kielcach (sierpień-październik 1914) i komisarz objazdowy Polskiej Organizacji Narodowej (październik-listopad 1914). Działał na terenie Kielc, Jędrzejowa, Zagłębia Dąbrowskiego, Częstochowy i Łodzi. Po ewakuacji PON z Królestwa służył jako oficer ordynansowy I Brygady Legionów Polskich, biorąc udział m.in. w bitwie pod Lipnicą Murowaną. Następnie oddelegowany przez Józefa Piłsudskiego do prac politycznych, m.in. współuczestniczył w powołaniu Zjednoczenia Stronnictw Niepodległościowych w Łodzi (styczeń – luty 1915), Komitetu Naczelnego Zjednoczonych Stronnictw Niepodległościowych w Warszawie (sierpień 1915) oraz Wydziału Narodowego Radomskiego (listopad 1915). Jednocześnie działał w strukturach Polskiej Organizacji Wojskowej w Warszawie i Radomiu, był m.in. komendantem okręgu radomskiego POW (8 listopad – 5 grudnia 1915). Zagrożony aresztowaniem przez władze austriackie powrócił do służy liniowej w I Brygadzie. Dowódca kompanii saperów 1 pp (grudzień 1915 – czerwiec 1917), od 2 lipca 1915 pppr., a od 1 stycznia 1917 por. 16 czerwca 1917 przeniesiony 5 pp, gdzie dowodził kompanią szturmową. Po kryzysie przysięgowym internowany w Beniaminowie (22 lipca 1917 – 28 czerwca 1918). Po zwolnieniu szef oddziału wywiadowczego Komendy Naczelnej nr 1 POW (lipiec – listopad 1918). Uczestniczył w rozbrojeniu Niemców w Warszawie, gdzie z ramienia Piłsudskiego jako jego mąż zaufania przy niemieckiej Radzie Żołnierskiej doprowadził do rozbrojenia i ewakuacji niemieckiego garnizonu w Warszawie.
Po utworzeniu Milicji Ludowej w stopniu kpt. był jej Komendantem Głównym (13 grudnia 1918 – 1 sierpnia 1919). Następnie służył w Wojsku Polskim, gdzie był zastępcą szefa oddziału II dowództwa Frontu Litewsko-Białoruskiego. W listopadzie-grudniu 1919 prowadził w Miklaszewiczach z upoważnienia Naczelnika Państwa poufne rozmowy z delegatem rządu sowieckiego Julianem Marchlewskim. Po wybuchu wojny polsko-bolszewickiej służył w oddziale II sztabu Naczelnego Wodza (18 kwiecień – 12 maja 1920) i w Oddziale II Dowództwa Etapów WP na Ukrainie (12 maja – 2 lipca 1920). Następnie szef Oddziału II Grupy Poleskiej WP (12 lipiec – 9 sierpnia 1920), 5 Armii (9 sierpień – 20 września 1920) i 3 Armii (od 20 września 1920). Od 30 lipca 1920 mjr saperów WP. Po zakończeniu działań wojennych od 12 marca 1921 był szefem Oddziału II Inspektoratu Armii nr 4, gdzie współpracował z powstańcami śląskimi.
Następnie przewodniczący podkomisji połocko-wilejskiej w Mieszanej Komisji Granicznej polsko-sowieckiej (lipiec 1921 – grudzień 1922). W styczniu 1923 awansowany na ppłk. saperów i przydzielony do Oddziału IV Sztabu Generalnego. Potem attaché wojskowy w Moskwie (1 czerwca 1923 – 4 października 1924) Po powrocie z Moskwy został przydzielony do 6 pułku saperów.
Był słuchaczem IV Kursu Doszkolenia w Wyższej Szkole Wojennej w Warszawie (15 października 1924 – 15 października 1925). Po ukończeniu kursu i otrzymaniu stopnia oficera dyplomowanego, został przydzielony do Inspektoratu Armii Nr II w Warszawie na stanowisko 2 referenta. Następnie od 12 listopada 1925 objął dowództwo 5 pułku saperów w Krakowie 20 stycznia awansowany na płk dypl. i przeniesiony do Rezerwy Kadrowej Saperów z jednoczesnym wykonywaniem obowiązków w Ministerstwie Przemysłu i Handlu, gdzie był szefem samodzielnego wydziału wojskowego, oraz dyrektorem fabryki olejów mineralnych „Polmin”, a od 24 września prezesem Syndykatu Naftowego. Z dniem 31 marca 1929 został przeniesiony w stan spoczynku.
W 1929 został ministrem poczt i telegrafów w rządzie Kazimierza Świtalskiego. Pozostawał nim do grudnia 1930 w kolejnych rządach: Kazimierza Bartla, Walerego Sławka i Józefa Piłsudskiego. Od 4 grudnia 1931 do 13 kwietnia 1932 był ponownie ministrem poczt i telegrafów w drugim rządzie Sławka i w rządzie Prystora, pozostawał nim do końca życia. M.in. w okresie pełnienia przez niego tej funkcji zainicjował wybudowanie radiostację w Raszynie, a także osiedla dla pocztowców Warszawa-Babice (w latach 1936–1939 i od 1987 Boernerowo) obecnie w granicach dzielnicy Bemowo. W III kadencji został wybrany w okręgu wyborczym nr 23 (Iłża-Wierzbnik) posłem na Sejm i należał do klubu Bezpartyjnego Bloku Współpracy z Rządem.
Był inicjatorem, założycielem i pierwszym prezesem Stowarzyszenia „Bratnia Pomoc Byłym Uczestnikom Walk o Niepodległość”. Był także członkiem komisji dla byłych członków PPS Kapituły Krzyża i Medalu Niepodległości. Prawdopodobnie należał także do masonerii i był członkiem loży „Narodowej” w latach 30.
Pochowany wraz z żoną na Cmentarzu Wojskowym na Powązkach w Warszawie (kwatera A 5-7-14).
Pozostawił po sobie wspomnienia, częściowo opublikowane zob. Boerner Ignacy, "Pamiętnik z lat 1904–1905 (wraz z załącznikami)," oprac. Tomasz Karbowniczek, Piotrków Trybunalski 2011.
Rodzina.
Urodził się w spolonizowanej i patriotycznej rodzinie ewangelickiej. Jak sam napisał u schyłku życia "pochodzę z rodziny, której nazwisko wyraźnie ma pochodzenie niemieckie, jednakowoż pradziadowie, dziadowie i rodzice czuli się i byli rzeczywiście Polakami ... wychowany byłem w atmosferze i tradycjach powstańczych 1863 r. i idea niepodległości Polski była dla mnie wielką i świętą sprawą""." Był synem Edwarda Ignacego (1833–1910), powstańca styczniowego i pastora ewangelickiego w Zduńskiej Woli i superintendenta kaliskiego oraz córki pastora Marii Klary z Rauhów (1839–1913). Miał liczne rodzeństwo siostry: Marię Paulinę (ur. 1862), żonę Aleksandra Pasche, Zofię (ur, 1867), żonę Włodzimierza Lembke, Annę (ur. 1868), Helenę Augustę (ur. 1872), żonę Aleksandra Lorentza, Wandę Łucję (ur. 1874) oraz braci Edwarda Józefa (ur. 1863), Władysława Juliusza (1865–1919). Jego siostrzeńcem był historyk Zygmunt Lorentz (1894–1942) a siostrzenicą powieściopisarka Zofia Lorentz. Od 25 lutego 1905 żonaty z Zofią Beatą z Wardyńskich (1880–1963), córką Andrzeja (1841–1899) i Justyny z Krasińskich a siostrą lekarza zakładów ostrowieckich Adama Wardyńskiego (1867–1937). Mieli syna: profesora ekonomii Włodzimierza Stanisława (1908–1974). 

</doc>
<doc id="530072" url="https://pl.wikipedia.org/wiki?curid=530072" title="Nowe Skalmierzyce (stacja kolejowa)">
Nowe Skalmierzyce (stacja kolejowa)

Nowe Skalmierzyce – stacja kolejowa pasażerska i towarowa w Nowych Skalmierzycach, położona we wschodniej części miasta. Gmach dworca został wpisany do rejestru zabytków w 2017 roku pod nazwą: "budynek dworca celnego w zespole stacji granicznej Skalmierzyce".
W roku 2017 stacja obsługiwała 20–49 pasażerów na dobę.
Historia stacji.
Pierwszy dworzec z 1896.
31 stycznia 1896 roku po otrzymaniu koncesji Towarzystwa Budowy Dróg Żelaznych otwarto linię kolejową do Ostrowa Wielkopolskiego przez Śliwniki, Ociąż i Czekanów – budynek starego dworca usytuowany w centrum miasta na Placu Wolności pełni obecnie funkcje mieszkalne.
Drugi dworzec z lat 1905–1906.
Po wybudowaniu transgranicznego odcinka linii kolejowej z Nowych Skalmierzyc (ówczesny zabór pruski) przez Szczypiorno do Kalisza (ówczesne Cesarstwo Rosyjskie) w dniu 28 października 1906 roku zainicjowano połączenie z systemem Kolei Warszawsko-Kaliskiej. W latach 1905–1906 wzniesiono okazały neogotycki gmach dworca według projektu architekta Bluncka. Po jednej stronie dworca podjeżdzały pociągi z Prus o rozstawie szyn 143,5 cm, po drugiej z Rosji o szerszej rozstawie szyn 152,4 cm. W 1913 roku doszło tu do spotkania cesarza Wilhelma II i cara Mikołaja II. 
Od 1906 roku przez stację kursowały pociągi relacji: Warszawa Kaliska ↔ Wrocław Główny i Warszawa Kaliska ↔ Poznań Główny. Po 1919 roku stacja straciła rolę granicznej; w 1922 roku po wybudowaniu linii przez Kutno, wycofano połączenia kolejowe z Warszawy do Poznania.
Od lat 90. XX wieku.
W latach 90. XX wieku liczba kursujących pociągów ze stacji stopniowo malała a dworzec zaczął niszczeć w dużej mierze stojąc opustoszały. W 2001 roku zlikwidowano na stacji posterunek dyżurnego ruchu peronowego oraz zamknięto kasy biletowe.
Modernizacja.
29 grudnia 2015 roku drogą darowizny od Polskich Kolei Państwowych dworzec przejęły władze Gminy i Miasta Nowe Skalmierzyce, które planują jego gruntowną rewitalizację wraz z adaptacją pomieszczeń dworca dla organizacji pozarządowych, ośrodka kultury, sali widowiskowo-kinowej oraz USC przy jednoczesnym zachowaniu dotychczasowej funkcji budynku jako dworca kolejowego. W 2016 roku rozpoczęto proces modernizacji dworca w tym m.in. naprawę dachu o powierzchni ok. 1 800 m².
W latach 2017–2018 na stacji zatrzymywały się pociągi InterCity na trasie Węgliniec ↔ Legnica ↔ Wrocław Główny ↔ Warszawa Wschodnia ↔ Białystok.
W 2020 roku podczas remontu poczekalni, znaleziono zamurowaną w ścianie butelkę z listem z 15 marca 1941 roku. Autorami listu byli dwaj murarze z Kalisza (Jan Karalewski i Władysław Sobański), naoczni świadkowie przymusowych wywózek ludności w czasie okupacji hitlerowskiej.
Połączenia.
Na stacji kolejowej w Nowych Skalmierzycach zatrzymują się pociągi Kolei Wielkopolskich, Polregio zapewniające docelowy dojazd do trzech aglomeracji tj.: Łodzi (119 km), Poznania (126/132 km) i Warszawy (268 km) oraz najbliższych miast Kalisza (7 km) i Ostrowa Wielkopolskiego (17 km).
Kierunki podróży (22. 11. 2022):

</doc>
<doc id="530074" url="https://pl.wikipedia.org/wiki?curid=530074" title="Ernst Schröder">
Ernst Schröder

Ernst Schröder, pełne imię "Ernst Friedrich Wilhelm Karl"  (ur. 25 listopada 1841 w Mannheimie, zm. 16 czerwca 1902 w Karlsruhe) – matematyk niemiecki, znany przede wszystkim z prac w dziedzinie logiki matematycznej i teorii algebry Boole’a.
Schröder był kontynuatorem prac Boole’a, De Morgana i Peirce’a, zmierzających do algebraizacji logiki. Większość swych wyników Schröder opublikował w wydanym własnym sumptem trzytomowym dziele "Vorlesungen über die Algebra der Logik".
Życiorys.
Studiował matematykę w Heidelbergu, Królewcu i Zurychu u Ottona Hessego, Kirchhoffa i Franciszka Neumanna. Po studiach kilka lat uczył w szkole. W latach 1874-1876 wykładał też na politechnice w Darmstadt, skąd przeniósł się na politechnikę w Karlsruhe, gdzie pozostał do końca życia. Nigdy się nie ożenił.
Dzieło.
Wczesne prace Schrödera inspirowane były ideami Ohma i braci Hermanna oraz Roberta Grassmannów. Pisząc je, Schröder nie znał jeszcze wyników uzyskanych przez logików angielskich, Boole’a i de Morgana, z którymi zapoznał się dopiero w roku 1873. Wkrótce uzupełnił ich rezultaty o ważne idee zaczerpnięte od Pierce’a, w szczególności zaś o pojęcie subsumpcji i kwantyfikacji.
Wniósł nowatorski wkład do algebry, teorii mnogości, teorii krat i zbiorów uporządkowanych. Wspólnie z Cantorem odkrył twierdzenie Cantora-Bernsteina-Schrödera, choć dowód podany przez Schrödera zawierał błędy.
Wydana w roku 1877 praca Schrödera "Der Operationskreis des Logikkalküls" zawierała zwięzły wykład teorii algebry Boole’a i znacząco przyczyniła się do upowszechnienia nowych idei wśród matematyków kontynentalnych. Schröder zwracał tu szczególną uwagę na dualność w algebrach Boole’a – jeżeli w pewnej tezie zamienimy miejscami symbole dwuargumentowych operacji algebry i odpowiadających im stałych, to otrzymana teza pozostanie prawdziwa (przykładem dualności są prawa de Morgana). Wiadomo, że z pracy Schrödera korzystał Peirce podczas wykładów na Uniwersytecie Johnsa Hopkinsa.
Wielkim zamysłem Schrödera było wprowadzenie do logiki formalizmu, który pozwalałby przeprowadzać operacje logiczne w sposób podobny do innych dziedzin matematyki, w szczególności algebry. Byłoby to urzeczywistnieniem wielkiego marzenia Leibniza o stworzeniu uniwersalnego języka nauki. Udało się to o tyle, że wprowadzona przez niego symbolika wywarła decydujący wpływ na prace matematyków „szkoły” niemieckiej: Skolema, Königa, Löwenheima oraz Alfreda Tarskiego.

</doc>
<doc id="530075" url="https://pl.wikipedia.org/wiki?curid=530075" title="Inna czynność seksualna">
Inna czynność seksualna

Inna czynność seksualna – zachowanie seksualne niebędące obcowaniem płciowym.
Inną czynnością seksualną jest przykładowo:
Aspekty prawne.
Doprowadzenie drugiej osoby do poddania się innej czynności seksualnej lub wykonania takiej czynności:
jest czynem zabronionym.
Zgodnie z uchwałą Sądu Najwyższego z dnia 19 maja 1999 r., sygn. I KZP 17/99 (publ. OSNKW 1999/7-8/37) ""inna czynność seksualna", w rozumieniu art. 200§1 kodeksu karnego (a także w rozumieniu art. 197§2 k.k. oraz art. 198 i 199 k.k.), to takie zachowanie, nie mieszczące się w pojęciu "obcowania płciowego", które związane jest z szeroko rozumianym życiem płciowym człowieka, polegające na kontakcie cielesnym sprawcy z pokrzywdzonym lub przynajmniej na cielesnym i mającym charakter seksualny zaangażowaniu ofiary".

</doc>
<doc id="530076" url="https://pl.wikipedia.org/wiki?curid=530076" title="David O’Hara">
David O’Hara

David Patrick O’Hara (ur. 9 lipca 1965 w Glasgow) – brytyjski aktor irlandzkiego pochodzenia.
Życiorys.
Wczesne lata.
Urodził się w Szkocji w rodzinie rzymskokatolickiej pracownika budowlanego Patricka O’Hary i Marthy (z domu Scott). Jego dziadek był Irlandczykiem. Wychowywał się w Pollok, południowej części Glasgow. Po ukończeniu szkoły został uczestnikiem Programu Młodzieżowych Szans (Youth Opportunities Programme), wspólnoty teatralnej z siedzibą w Centrum Sztuki Glasgow (Glasgow Arts Centre). W wieku siedemnastu lat przeniósł się do Londynu, gdzie studiował w Central School of Speech and Drama.
Kariera.
Po powrocie do Szkocji zadebiutował na kinowym ekranie w komedii Billa Forsytha "Pociecha i radość" ("Comfort and Joy", 1984) jako inżynier.
Na scenie zastąpił Ralpha Fiennesa w komedii Wiliama Shakespeare’a "Sen nocy letniej". Występował jako Tybalt w "Romeo i Julia" w New Shakespeare Company, na Open Air Theatre w londyńskim Regent's Park, "Komedia awaryjna" ("The Comedy of Errors") w Pleasance Theatre w Edynburgu i "Aff the Other Man" w Haymarket. Spędził rok w Royal Shakespeare Company w: Stratford i Barbican Centre, grając w sztukach: "Moda" ("Fashion"), "Poskromienie złośnicy", "Romeo i Julia", "Cymbelin" i "Ukąszenie nocy" ("Bite of the Night").
Jego pamiętną rolą była postać szalonego Irlandczyka Stephena, zaufanego przyjaciela i opiekuna głównego bohatera Williama Wallace’a w filmie Mela Gibsona "Braveheart. Waleczne serce" ("Braveheart", 1995). Pojawił się w roli detektywa Danny’ego „Maca” McGregora w amerykańskim serialu CBS "Bez pardonu" ("The District", 2000-2001), który opuścił po sezonie, by wrócić do Wielkiej Brytanii i Irlandii.

</doc>
<doc id="530078" url="https://pl.wikipedia.org/wiki?curid=530078" title="Ernst Schroeder">
Ernst Schroeder



</doc>
<doc id="530080" url="https://pl.wikipedia.org/wiki?curid=530080" title="Groźba bezprawna">
Groźba bezprawna

Groźba bezprawna – groźba popełnienia przestępstwa na szkodę zagrożonego lub osoby jemu najbliższej, wzbudzająca uzasadnioną obawę, że będzie spełniona, a także groźba spowodowania postępowania karnego lub innego postępowania, w którym może zostać nałożona administracyjna kara pieniężna lub rozgłoszenia wiadomości uwłaczającej czci zagrożonego lub osoby jemu najbliższej.
Nie stanowi groźby zapowiedź spowodowania postępowania karnego, jeżeli ma ona jedynie na celu ochronę prawa naruszonego przestępstwem lub zachowaniem zagrożonym administracyjną karą pieniężną.
Definicję groźby bezprawnej można skonstruować na podstawie art. 115 § 12 Kodeksu karnego:
"Groźbą bezprawną jest zarówno groźba, o której mowa w art. 190, jak i groźba spowodowania postępowania karnego lub innego postępowania, w którym może zostać nałożona administracyjna kara pieniężna, jak również rozgłoszenia wiadomości uwłaczającej czci zagrożonego lub jego osoby najbliższej; nie stanowi groźby zapowiedź spowodowania postępowania karnego lub innego postępowania, w którym może zostać nałożona administracyjna kara pieniężna, jeżeli ma ona jedynie na celu ochronę prawa naruszonego przestępstwem lub zachowaniem zagrożonym administracyjną karą pieniężną"
oraz art. 190. § 1:
"Kto grozi innej osobie popełnieniem przestępstwa na jej szkodę lub szkodę osoby najbliższej, jeżeli groźba wzbudza w zagrożonym uzasadnioną obawę, że będzie spełniona, podlega grzywnie, karze ograniczenia wolności albo pozbawienia wolności do lat 2. § 2. Ściganie następuje na wniosek pokrzywdzonego".
Groźba bezprawna polega na zagrożeniu wolności człowieka od poczucia zagrożenia. Istotne jest (w odróżnieniu od groźby karalnej), że zagrożenie nie musi być związane z obawą popełnienia na pokrzywdzonym czynu przestępczego, wystarczające jest, że zachowanie sprawcy (tj osoby grożącej) powoduje poważną i uzasadnioną obawę, strach.
Groźba bezprawna jest pojęciem szerszym od groźby karalnej, o której mowa w art. 190 § 1 k.k.

</doc>
<doc id="530083" url="https://pl.wikipedia.org/wiki?curid=530083" title="Geminatio">
Geminatio

Geminatio – figura retoryczna polegająca na powtórzeniu wyrazu, zdania lub zwrotu. Wyraz powtórzony musi mieć zachowaną formę oraz funkcje w zdaniu.

</doc>
<doc id="530087" url="https://pl.wikipedia.org/wiki?curid=530087" title="Courtown">
Courtown

Courtown (irl. "Baile na Cúirte", wcześniej "Baile na Trágha") – miasto w północno-zachodniej części hrabstwa Wexford w Irlandii przy drodze lokalnej R742 i krajowej N11. Położone nad Morzem Irlandzkim.

</doc>
<doc id="530090" url="https://pl.wikipedia.org/wiki?curid=530090" title="Reprezentacja Szwecji w skokach narciarskich">
Reprezentacja Szwecji w skokach narciarskich

Reprezentacja Szwecji w skokach narciarskich – grupa skoczków narciarskich wybrana do reprezentowania Szwecji w międzynarodowych zawodach przez Szwedzki Związek Narciarski ("Svenska Skidförbundet").
Kadra na sezon 2011/2012.
W latach 2005-2011 funkcję trenera sprawował Wolfgang Hartmann. W 2011 roku na tym stanowisku zastąpił go Kjetil Strandbraten. Jego asystentem został Anders Daun. Do kadry zostało powołanych 10 zawodników. Są to:.
Dawni skoczkowie.
Najlepszym szwedzkim skoczkiem w historii był Jan Boklöv, prekursor stylu V. Poza tym wśród najbardziej znanych skoczków historii znaleźliby się:
Sukcesy drużynowe.
Drużyna Szwecji rzadko wystawia swoją ekipę w międzynarodowych zawodach. Najlepsze miejsce Szwecja zdobyła 26 lutego 1989 roku podczas Mistrzostw Świata w Lahti, kiedy zajęła 5 miejsce. 6 lutego 2003 na Mistrzostwach Świata juniorów w Solleftea drużyna w składzie: Andreas Arén, Besnik Gashi, Johan Erikson i Isak Grimholm zajęła także 5 miejsce (wyprzedzając o jedno miejsce Polskę).

</doc>
<doc id="530094" url="https://pl.wikipedia.org/wiki?curid=530094" title="Interwencjonalizm">
Interwencjonalizm



</doc>
<doc id="530109" url="https://pl.wikipedia.org/wiki?curid=530109" title="Zdzisław Górzyński">
Zdzisław Górzyński

Zdzisław Górzyński, właśc. Zdzisław Grunberg (ur. 23 września 1895 w Krakowie zm. 22 listopada 1977 w Warszawie) – polski dyrygent.
Życiorys.
Urodził się 23 września 1895 w Krakowie, w rodzinie Józefa Grunberga i Amalii z Kasslerów (Kaszlerów). Jego ojciec był nauczycielem muzyki, a bracia Tadeusz i Władysław dyrygentami. Od 1902 uczył się gry na skrzypcach w klasie prof. Wierzuchowskiego w konserwatorium krakowskiego Towarzystwa Muzycznego, a od 1906 także gry na fortepianie. Ukończył gimnazjum w Krakowie. W 1915 wyjechał do Wiednia, by studiować dyrygenturę u Franza Schalka. Po powrocie do Krakowa w 1916 został dyrygentem Teatru im. Juliusza Słowackiego.
W latach 1917–1921 współpracował z Teatrem Miejskim we Lwowie. W 1920 debiutował jak dyrygent orkiestry symfonicznej w Krakowie. W latach 1921–1923 był kierownikiem muzycznym Teatru Nowości w Warszawie, a przez krótki czas (od czerwca do sierpnia 1922) również jego dyrektorem. Jako kierownik muzyczny współpracował z wieloma innymi teatrami (m.in. Teatrem Wielkim w Warszawie, teatrem „Morskie Oko” (od 1928)). W latach 1935–1939 kierował Małą Orkiestrą Polskiego Radia.
W czasie okupacji niemieckiej ukrywał się pod nazwiskiem Jan Zbigniew Michalczyk, udzielał lekcji muzyki i akompaniował na koncertach konspiracyjnych.
Po wyzwoleniu Łodzi, jeszcze przed zakończeniem II wojny światowej, 1 lutego 1945 został dyrektorem filharmonii w Łodzi (do 31 sierpnia 1948). Jednocześnie wykładał również dyrygenturę w łódzkiej Państwowej Wyższej Szkole Muzycznej i prowadził zajęcia w Państwowej Wyższej Szkole Teatralnej. 1 września 1948 został na jeden sezon dyrektorem Opery Poznańskiej. W 1949 przeniósł się do Warszawy, gdzie został dyrektorem i kierownikiem artystycznym opery i filharmonii. W 1953 roku otrzymał nagrodę państwową III stopnia. 1 października 1954 wrócił do Poznania, gdzie został dyrektorem opery (do 2 lutego 1963). Od 1961 współpracował też z Teatrem Wielkim w Warszawie, początkowo jako dyrygent a następnie jako dyrektor muzyczny (1966–1967) i kierownik artystyczny (1967–1968). 1 maja 1970 przeszedł na emeryturę. W 1976 otrzymał nagrodę m. st. Warszawy.
Repertuar artysty obejmował wszystkie opery Moniuszki, "Goplana" i "Konrad Wallenrod" Żeleńskiego, "Manru" Ignacego Jana Paderewskiego, "Pan Twardowski" Ludomira Różyckiego, "Legenda Bałtyku" Feliksa Nowowiejskiego, "Syrena" Witolda Maliszewskiego.
Górzyński był nie tylko dyrygentem, ale również promotorem muzycznych talentów. W 1949 odkrył talent Marii Fołtyn, którą uczynił solistką Opery Warszawskiej a w 1951 zarekomendował Tadeuszowi Sygietyńskiemu Irenę Santor. 
Był trzykrotnie żonaty: po raz pierwszy od 1919 z aktorką Heleną Szulc-Trojacką; po raz drugi, od 1926 także z aktorką Marią z Nowaków Miedzińską (1902–1971), z którą miał córkę Hannę po mężu Słowińską (1927–2013), aktorkę; po raz trzeci (od 1971) z Ireną z Marców Lorenc.
Zmarł 22 listopada 1977 w Warszawie. Spoczywa, razem z drugą żoną, na Cmentarzu Wojskowym na Powązkach (kwatera B 17-1-22).

</doc>
<doc id="530110" url="https://pl.wikipedia.org/wiki?curid=530110" title="Hufcowy">
Hufcowy



</doc>
<doc id="530113" url="https://pl.wikipedia.org/wiki?curid=530113" title="Instytucjonalizm">
Instytucjonalizm

Instytucjonalizm ("ekonomia instytucjonalna") – teoria ekonomiczna, która dla wyjaśnienia oraz poznania procesów gospodarczych wykorzystuje instytucje wykształcone przez społeczeństwo.
Teoria ta zakłada, iż rzeczywistość ekonomiczna może zostać właściwie zinterpretowana jedynie dzięki rzetelnej analizie statystyczno-empirycznej zmieniającej się struktury istniejących instytucji społecznych. Została opracowana na przełomie XIX i XX wieku w USA przez Thorsteina Veblena i opublikowana w jego książce „Teoria działalności przedsiębiorczej” (ang. "The Theory of Business Enterprise", 1904).
Instytucjonaliści optowali za interwencjonizmem, twierdząc, że jest on ważnym czynnikiem ułatwiającym kontrolę nad gospodarką.
Zwolennicy:

</doc>
<doc id="530120" url="https://pl.wikipedia.org/wiki?curid=530120" title="Zgromadzenie Sióstr Opatrzności Bożej">
Zgromadzenie Sióstr Opatrzności Bożej

Opatrznościanki – pełna nazwa Zgromadzenie Sióstr Opatrzności Bożej (łac."Congregatio Sororum a Divina Providentia") – żeńskie zgromadzenie zakonne.
Zgromadzenie zakonne założone w 1857 roku we Lwowie przez Antoninę Mirską z inicjatywy arcybiskupa lwowskiego Łukasza Baranieckiego. 17 lipca 1867 r. zgromadzenie uzyskało urzędowy dekret Świętej Kongregacji dla Biskupów i Zakonników, mocą którego papież Pius IX uznał i zatwierdził Zgromadzenie Sióstr Opatrzności Bożej jako zgromadzenie zakonne, oparte na trzech ślubach zwyczajnych, pod kierownictwem przełożonej generalnej. Ostateczne zatwierdzenie Konstytucji nastąpiło 25 kwietnia 1949 r. Zgromadzenie przyjęło duchowość św. Ignacego Loyoli, a jego zawołanie: „Wszystko na większą chwałę Bożą”, rozbrzmiewa do dziś.
Formy apostolstwa:
Dom generalny w Grodzisku Mazowieckim.
Placówki w Polsce: Bielsk Podlaski, Częstochowa, Golina, Irena, Janów Lubelski, Jastrowie, Kraśnik, Kutno, Lublin, Łąka, Międzyrzec Podlaski, Nowogard, Nowosielce, Pępowo, Przemyśl, Raszyn, Szczawnica, Turek, Turza Śląska, Trzebiatów, Twardogóra, Wielka Wieś, Wodzisław Śląski, Zbrosławice, Zielona Góra, Żelechów.
Placówki misyjne: dwie w Japonii, dwie w Kamerunie, dwie w Szwajcarii, dwie we Włoszech, dwie na Ukrainie.

</doc>
<doc id="530123" url="https://pl.wikipedia.org/wiki?curid=530123" title="Aframon rajski">
Aframon rajski



</doc>
<doc id="530126" url="https://pl.wikipedia.org/wiki?curid=530126" title="Pomnik Armii Łódź">
Pomnik Armii Łódź

Pomnik Chwały Żołnierzy Armii Łódź w Parku Helenów w Łodzi
Historia.
Uroczyste odsłonięcie nastąpiło 10 listopada 2003. Pomnik miał stanąć w Parku Julianowskim, gdzie podczas wojny znajdowała się siedziba "Armii Łódź", jednak ze względu na negatywną opinię Wydziału Ochrony Środowiska Urzędu Miasta Łodzi, nie powstał w planowanym miejscu.
W dniu 5 listopada 2004 roku Okręg Łódzki Związku Harcerstwa Rzeczypospolitej objął honorową opiekę nad pomnikiem, przejmując obowiązek kultywowania pamięci o bohaterskiej walce żołnierzy "Armii Łódź".

</doc>
<doc id="530127" url="https://pl.wikipedia.org/wiki?curid=530127" title="Ernest Konon">
Ernest Konon

Ernest Konon (ur. 16 marca 1974 w Jeleniej Górze) – polski piłkarz występujący na pozycji napastnika oraz trener.
Kariera piłkarska.
Ernest Konon piłkarską karierę rozpoczął w klubie ze swojego rodzinnego miasta – Karkonoszach Jelenia Góra. Jego dobra postawa w trzecioligowym zespole sprawiła, że w 1996 roku przeniósł się do KVVO Overpelt-Fabriek. Rok później przeszedł do czołowego zespołu belgijskiej ekstraklasy – KRC Genk. Z tą drużyną zdobył Puchar Belgii, jednak wystąpił tylko w dziesięciu ligowych meczach, co spowodowało, że podpisał kontrakt z Cercle Brugge. W nowym zespole od razu wywalczył sobie miejsce w podstawowym składzie.
Przed sezonem 2000/01 Konon został kupiony przez inny belgijski zespół – KRC Harelbeke. Występował w nim przez pół roku, po czym zasilił szeregi Enosis Neon Paralimni. Latem 2001 roku na zasadzie wypożyczenia trafił do Zagłębia Lubin. W barwach "Miedziowych" zadebiutował w polskiej Ekstraklasie, kiedy to 14 października zagrał pełne 90 minut w zremisowanym 2:2 spotkaniu z GKS-em Katowice. Do końca rundy wystąpił jeszcze w trzech innych ligowych pojedynkach.
Wiosną 2002 roku powrócił do cypryjskiej drużyny, jednak do końca sezonu nie wystąpił w żadnym oficjalnym meczu. Spowodowało to, że latem podpisał kontrakt z drugoligowym ŁKS-em. W łódzkiej drużynie grał przez pół roku, po czym przeniósł się do Śląska Wrocław. Po rozwiązaniu kontraktu z wrocławskim zespołem latem 2003 roku, był bardzo bliski przejścia do drużyny ligi izraelskiej – Maccabi Ahi Nazaret, ale kilka dni przed wyjazdem do Izraela, nieszczęśliwie poślizgnął się podczas zakupów w supermarkecie i zerwał więzadła krzyżowe prawej nogi, co ostatecznie uniemożliwiło mu przez dłuższy czas grę w piłkę nożna.
Po wyleczeniu ciężkiego uraz, Konon trenował kilka miesięcy z belgijskim Royal Antwerp, jednak 2 września 2004 roku podpisał kontrakt z Jagiellonią. Zadebiutował w niej trzy dni później w spotkaniu z Widzewem Łódź. Z białostockim zespołem w sezonie 2006/07 awansował do Ekstraklasy. W kolejnych rozgrywkach doznał kontuzji, przez co wystąpił w trzech ligowych meczach. W grudniu 2007 roku Kononowi wygasł kontrakt z Jagiellonią, a sam zawodnik nie był zainteresowany jego przedłużeniem. W styczniu 2008 roku wyjechał na testy do Sint-Truidense VV, jednak podpisał umowę z inną belgijską drużyną – KVK Tienen. W jej barwach do końca sezonu wystąpił w czternastu meczach i zdobył w nich sześć goli.
Latem 2008 roku powrócił do Polski i został zawodnikiem Korony Kielce. Zadebiutował w niej 7 września w ligowym spotkaniu ze Zniczem Pruszków. Swoją pierwszą bramkę zdobył niecały miesiąc później – 4 października – w wygranym 2:1 pojedynku z Motorem Lublin. W sezonie 2008/2009 był podstawowym zawodnikiem i wystąpił w 25 pojedynkach, jednak tylko w czterech z nich grał przez pełne 90 minut. Duet napastników tworzył wraz z Edim Andradiną. Korona zajęła w lidze trzecie miejsce i wywalczyła prawo gry w barażach o Ekstraklasę. Dzięki decyzji Komisji ds. Nagłych PZPN, awansowała jednak bezpośrednio.
Przed sezonem 2009/2010 do kieleckiego zespołu z wypożyczenia wrócił Krzysztof Gajtkowski, a klub dodatkowo zasilił Paweł Buśkiewicz. W pierwszych czterech spotkaniach Konon nie pojawił się na boisku. Słaba dyspozycja innych napastników spowodowała, że w spotkaniu z Cracovią, ówczesny trener Korony, Marek Motyka, wpuścił doświadczonego zawodnika w drugiej połowie. Konon zaprezentował się dobrze, dlatego w następnym meczu wyszedł w podstawowym składzie. 30 października 2009 roku w pojedynku z Wisłą Kraków zdobył pierwszego gola w Ekstraklasie. W przerwie zimowej do kadry zespołu dołączyli Maciej Tataj i Michał Zieliński, co spowodowało, że Konon nie mieścił się na ławce rezerwowych i nie zagrał w żadnym meczu. W maju 2010 roku zarząd klubu ogłosił, że jego kontrakt, który wygasł w czerwcu, nie zostanie przedłużony. 1 października 2010 zawodnik podpisał umowę z beniaminkiem II ligi Sokołem Sokółką. 1 marca 2011 roku związał się kontraktem z Lechem Rypin. Jednak po sezonie w którym Lech zajął drugie miejsce w III lidze ,tuż za Calisią Kalisz, klub nie przedłużył kontraktu z Kononem, który miał trwać do końca sezonu z możliwością jego przedłużenia. Od 2012 roku do 2014 Konon grał w III ligowym Dębie Dąbrowa Białostocka.
Kariera trenerska.
Od stycznia do marca 2015 roku pełnił funkcje trenera w III-ligowym Dębie Dąbrowa Białostocka. W kwietniu 2016 został razem z Piotrem Grzybem, asystentem trenera Mirosława Dymka w klubie MKS Kluczbork.

</doc>
<doc id="530131" url="https://pl.wikipedia.org/wiki?curid=530131" title="TV4">
TV4



</doc>
<doc id="530133" url="https://pl.wikipedia.org/wiki?curid=530133" title="Park Helenów w Łodzi">
Park Helenów w Łodzi

Park Helenów (Park Helenowski, dawniej Park im. 19 stycznia) – park znajdujący się w Łodzi, pomiędzy ulicami: Północną, Źródłową i Smugową. Obiekt zajmuje powierzchnię 12 ha.
Początki parku.
W 1867 roku rozpoczął pracę browar założony nad rzeką Łódką przez Karola Anstadta. Obok budynków browaru powstał także dom zamieszkiwany przez rodzinę Anstadtów oraz dom dla robotników. Rodzina z czasem zaczęła skupować tereny wokół browaru, m.in. tereny w dolinie Łódki. W ciągu 20 lat od powstania browaru tereny fabryczne powiększyły się pięciokrotnie. Trzej bracia – Ludwik, Zenon i Fryderyk, którzy po śmierci ojca – Karola Anstadta (1874) przejęli zarządzanie firmą, postanowili założyć park. Później do pomysłodawców dołączył także Karol Anstadt junior. W 1881 roku uzyskali pozwolenie władz na budowę parku, który od imienia żon braci – Ludwika (Heleny z Nestlerów) i Zenona (Heleny z Lemmów) – nazwany został Helenowem. Rozpoczęto prace na 12-hektarowym terenie, regulacji poddane zostało koryto Łódki, na rzece zbudowano dwa stawy.
Realizatorem parku, podobnie jak kilku innych parków łódzkich (Źródliska II, Julianowski), była berlińska firma ogrodnicza L. Späth. Bagnisty teren w krótkim czasie zmienił się w efektowny, urządzony z przepychem ogród. Wśród atrakcji wymienić można: stawy z przystanią dla łódek, wodotryskami i kamienną kaskadą na skarpie, różane aleje, zwierzyniec (urządzony w marcu 1890 roku, w którym oglądać można było parę niedźwiedzi, tresowanego szympansa, jelenie, daniele, sarny, dziki i zające), grotę z lawy wulkanicznej, tarasy, bogate kwietniki, muszlę koncertową, tor kolarski, korty tenisowe i boisko. Od wejścia do wnętrza parku prowadziła aleja wysadzana gruszami, później zamienionymi na dęby czerwone i klony. Wejście do ogrodzonego parku znajdowało się (i obecnie również) pomiędzy restauracją a terenami sportowymi, prawie na przedłużeniu obecnej al. Karola Anstadta.
Lata świetności (1885–1914).
26 stycznia 1885 roku park został otwarty dla publiczności, jednakże odwiedzać go mogli jedynie zamożni mieszkańcy Łodzi, gdyż wstęp nie należał do tanich (bilet jednorazowy kosztował 30 kopiejek) – dlatego w parku spotykała się wyłącznie śmietanka towarzyska miasta. Uroczyste otwarcie odbyło się w styczniu 1885 roku, urządzono wówczas imprezę charytatywną na rzecz Łódzkiego Chrześcijańskiego Towarzystwa Dobroczynności. Oprócz głównego punktu programu, czyli ślizgawki na stawach, odbyły się pokazy sztucznych ogni przy dźwiękach muzyki.
„Ogród pana Anstadta” stał się szybko modnym i chętnie odwiedzanym miejscem, w którym należało się pokazywać. Park przynosił niemałe zyski (oprócz opłat za wstęp dodatkowy zarobek przynosiła sprzedaż warzonego na miejscu piwa helenowskiego, pilzneńskiego i bawarskiego), właściciele nie szczędzili więc funduszy na kolejne atrakcje, mające uprzyjemnić czas bywalcom. W 1889 roku L. Janiszewski wybudował drewnianą restaurację ze 100 stolikami ustawionymi na wolnym powietrzu (otwarta 14 lipca), jednak okazała się ona zbyt mała i już w następnym roku wybudowano kolejną. Ponadto w parku znalazły się: cukiernia, wieża widokowa, pawilon teatralny oraz hala sportowa. Odbywały się przedstawienia i koncerty, organizowane m.in. przez Stowarzyszenie Komiwojażerów ("Noc nad Bosforem", "Zabawa neapolitańska", "Święto w Sewilli"), w których występowała 50-osobowa orkiestra mandolinistów Wacława Korotkiewicza. Każdą dużą imprezę kończyły pokazy sztucznych ogni.
25 sierpnia 1889 roku amerykański baloniarz i spadochroniarz (właśc. Joseph Johnson) zaprezentował w parku kilkutysięcznej publiczności pokaz swoich umiejętności – wzniósł się balonem na wysokość 5000 stóp (ok. 1500 m) i oddał skok na spadochronie własnej konstrukcji. Był to pierwszy na terenie Łodzi lot balonem i jednocześnie jeden z ostatnich pokazów Leroux – zginął niecały miesiąc później, roku, w Rewlu (ob. Tallinn) podczas wykonywania 239. skoku w karierze. 20 lipca 1890 roku z parku Helenów wystartowała balonem „Esperance” Alicja Richard – "w kostyumie żeglarki nadpowietrznej", w "podróż pod obłoki nie siedząc w koszu lub gondoli, lecz stojąc na balansującej huśtawce". Balon dotarł nad tereny wsi Stoki i tam aeronautka opuściła się z wysokości około 500 sążni (ok. 1070 m), po czym wysłana w pogoń dorożka przywiozła ją z powrotem do Helenowa. Organizatorem pokazów Alicji Richard był Henryk Lange. W 1890 roku Liga Sportowa zorganizowała na terenie parku „Gry Olimpijskie”, padł wówczas rekord Polski w skoku o tyczce. Tereny sportowe znajdują się we wschodniej części ogrodu (po II wojnie światowej wyłączone z terenu parku, znajdują się obecnie pod zarządem Klubu Sportowego „Społem”). W ich skład wchodziły, jedne z pierwszych w mieście, korty tenisowe oraz nowoczesny tor kolarski „cyklodrom”, na którym często odbywały się bardzo popularne wyścigi.
Wiosną 1892 roku powiększono zwierzyniec o pary fok i antylop, wydrę, kilka drobnych ptaków oraz lemura wari z Madagaskaru, latem sprowadzono trzy okazy zebu i drugą wydrę, a także oddano do użytku mały tor kolarski. 28 sierpnia i 1 września 1892 roku powietrzne wyczyny poprzedników powtórzył w parku warszawski baloniarz i spadochroniarz Zenon Szymański, używający jak Leroux spadochronu własnej konstrukcji, choć jak odnotowała ówczesna prasa, oddał skok z mniejszej wysokości. W 1895 roku zorganizowano wystawę rzemieślniczo-przemysłową ze stu dwudziestoma prezentującymi się kupcami i rzemieślnikami.
Na przełomie lipca i sierpnia 1896 roku w parku odbyły się pierwsze w Łodzi pokazy filmowe z wykorzystaniem sprowadzonej aparatury Edisona (zaprezentowano wówczas cztery krótkie filmy: "Mężczyzna z dwoma damami", "Pojedynek", "Przygody z dzikimi zwierzętami" oraz "Ulice i place wielkich miast"). 4 sierpnia tegoż roku odtworzono ponadto koncert z fonografu Edisona. 11 czerwca 1897 roku w parku helenowskim odbył się przedpremierowy pokaz filmowy z wykorzystaniem kinematografu braci Lumière. Codzienne projekcje trwały do 20 czerwca, a w repertuarze znalazły się m.in.: "Kąpiel Diany w Mediolanie", "Koronacja jego majestatu", "Pojedynek dwóch szablistów", "Scena na placu św. Marka w Wenecji", "Wizyta naszej Najwyższej Pary Cesarskiej w Paryżu" i "Wjazd pociągu na stację w La Ciotat".
W grudniu 1898 roku uruchomiono komunikację tramwajową w Łodzi, a ponieważ Zenon Anstadt był zaangażowany w prace konsorcjum tramwajowego, doprowadził do tego, że trasa tramwaju prowadziła pod samą bramę wejściową do parku. W kolejnych latach powstawały następne linie tramwajowe, z których kilka miało krańcówkę na Helenowie, m.in. słynna „zielona czwórka”. W 1911 roku w parku odbył się huczny festyn z okazji 35-lecia istnienia Łódzkiej Straży Ogniowej Ochotniczej.
Około 1908 r. powstała I łódzka sekcja tenisowa w ramach Łódzkiego Towarzystwa Cyklistów. Tenisiści z ŁZC rozgrywali swoje mecze w Parku Helenów, a w 1913 r. przekształcili się w Łódzki Klub Lawntenisowy 1913.
Stopniowy upadek (1914–1989).
Czas świetności Helenowa nie trwał długo. Pierwszy kryzys nadszedł wraz z wybuchem I wojny światowej, kiedy to park został w dużej mierze zdewastowany. Choć w okresie międzywojennym starano się przywrócić mu blask (w dalszym ciągu atrakcje Helenowa dostępne były za opłatą), nigdy to już się nie udało. Na torze kolarskim kończyły się kilkukrotnie (w latach 1929, 1937, 1947–49 i 1961) łódzkie etapy wyścigu Tour de Pologne. W 1922 r. na kortach parku odbyły się Narodowe Mistrzostwa Polski w tenisie. Po II wojnie światowej, po rocznym użytkowaniu przez wojsko, park przeszedł na własność miasta. Wówczas nadano mu nazwę parku im. 19 Stycznia, upamiętniającą datę wkroczenia do Łodzi wojsk Armii Czerwonej i zakończenia okupacji miasta przez Niemców. Park został uporządkowany, otwarty dla wszystkich mieszkańców Łodzi, wschodnia część została przekazana klubowi sportowemu. Rozebrano zwierzyniec, muszlę koncertową, przystań oraz ogrodzenie, przez co zmieniła się jego funkcja – stał się łącznikiem pomiędzy ul. Północną a ul. Źródłową. Również zieleń została w znacznym stopniu przetrzebiona. Początkowo w parku organizowano różnego typu imprezy, koncerty, zabawy, jednak z czasem zaniechano tego typu działań. 8 maja 1949 roku na parkowym boisku umiejscowiono metę VII etapu II Wyścigu Pokoju.
Próby rewitalizacji (po roku 1989).
Przez wiele lat park (a w szczególności stawy) był zaniedbany, dopiero w latach dziewięćdziesiątych XX wieku przeprowadzono kompleksową modernizację: odtworzono stawy oraz alejki, zbudowano obszerny plac zabaw dla dzieci oraz oświetlono główne aleje. Brama wjazdowa wraz z fragmentem ogrodzenia została odrestaurowana, a w miejscu zrujnowanej fontanny z postacią dziewczyny siedzącej w otoczeniu czterech łabędzi zrywających się do lotu, utworzono kwietnik. 27 maja 1994 roku Rada Miejska w Łodzi przywróciła pierwotną nazwę parku Helenowskiego.
W roku 2000 do parku przyłączono niewielki teren od strony ul. Smugowej. Pełni on funkcje sportowe. Powstało tam boisko, stoły do tenisa i stoliki do gry w szachy. 10 listopada 2003 roku na południowym skraju parku, u wylotu ul. dr. Seweryna Sterlinga, odsłonięty został pomnik Chwały Żołnierzy Armii „Łódź”.
22 czerwca 2014 roku łódzkie Centrum Dialogu im. Marka Edelmana zorganizowało w Helenowie z okazji rozpoczęcia lata festyn „Swingujący Helenów”, próbując w ten sposób przywrócić atmosferę parku z lat jego świetności. Od roku 2015 władze miasta we współpracy z Wojewódzkim Funduszem Ochrony Środowiska w Łodzi rozważają plany rewitalizacji parku. Pojawiły się także niezależne inicjatywy obywatelskie. W ramach łódzkiego budżetu obywatelskiego na rok 2015 do zadań w obrębie Bałut został zgłoszony projekt pod nazwą „Zielony Helenów 2.0” obejmujący m.in. rewitalizację budynków przy ul. Północnej 36a, odnowienie groty z lawy wulkanicznej, oczyszczenie stawów i budowę sceny letniej oraz postulujący powrót weekendowych festynów. Projekt zdobył 819 głosów, co nie okazało się wystarczające, by został zakwalifikowany do realizacji. Kolejne projekty zgłoszono w ramach budżetu obywatelskiego na rok 2017: do zadań w obrębie Bałut – „Remont zabytkowej altany w Parku Helenów” i „Rewitalizacja Parku Helenów” (projekt budowy fontanny pływającej), do zadań ponadosiedlowych – „Park Helenów – powrót do XIX w.” (projekt odbudowy fontanny-wodospadu). Projekty w obrębie Bałut zdobyły odpowiednio 464 i 474 głosy ważne, projekt ponadosiedlowy – 1569 głosów ważnych; jedynie w przypadku projektu pod nazwą „Rewitalizacja Parku Helenów” liczba zdobytych głosów okazała się wystarczająca, by został on zakwalifikowany do realizacji. Na początku października 2017 roku na helenowskich stawach rozmieszczono i uruchomiono trzy pływające fontanny strumieniowe (demontowane na okres zimowy), jako pierwsze w Łodzi podświetlane diodami LED, z systemem sterującym synchronizującym ruch wody i podświetlenie. Koszty wykonania tego projektu wyniosły 570 tys. zł.
W 2017 roku, w ramach budżetu obywatelskiego na rok 2018, ponownie został zgłoszony wniosek ponadosiedlowy „Park Helenów – powrót do XIX w.” (projekt odnowienia groty pozostającej w złym stanie technicznym). Projekt zdobył 1810 głosów ważnych – zbyt mało, by został zakwalifikowany do realizacji.
Spośród drzew parkowych pięć jest pomnikami przyrody: dwa dęby szypułkowe o obwodzie 320 i 340 cm, buk pospolity o obwodzie 245 cm, dąb czerwony o obwodzie 350 cm oraz jesion wyniosły o obwodzie 385 cm. Park jest wpisany do rejestru zabytków.

</doc>
<doc id="530140" url="https://pl.wikipedia.org/wiki?curid=530140" title="Blaise Cendrars">
Blaise Cendrars

Blaise Cendrars, właśc. Frédéric-Louis Sauser (ur. 1 września 1887 w La Chaux-de-Fonds (Szwajcaria), zm. 21 stycznia 1961 w Paryżu) – francuski prozaik i poeta szwajcarskiego pochodzenia. Używał też pseudonimów: Freddy Sausey, Frédéric Sausey, Jack Lee, Diogène.
Życiorys.
W wieku 15 lat uciekł z domu i rozpoczął wędrówkę po świecie. Z rosyjskim kupcem Rogowinem podróżował po Rosji (Kaukaz, Syberia), Chinach, Indiach i Persji. Spotkanie z poetą Guillaume'em Apollinaire'em w Paryżu w 1910 stało się impulsem do podjęcia własnej twórczości. W 1912 ukazuje się "Wielkanoc w Nowym Jorku", a w 1913 kolejny poemat – "Proza kolei transsyberyjskiej".
Po wybuchu I wojny światowej zaciągnął się do Legii Cudzoziemskiej i w czasie walk w Szampanii (1915) stracił prawą rękę. W wieku 28 lat otrzymał obywatelstwo francuskie. Zajął się filmem, ale zniechęcony brakiem powodzenia podjął dalsze podróże. W okresie międzywojennym Cendrars sporo podróżował, m.in. do krajów Ameryki Południowej. Do Brazylii pojechał na zaproszenie Paulo Prado, przedsiębiorcy i mecenasa artystów. Poznał tam Oswalda de Andrade, Mario de Andrade, Manuela Bandeirę i Carlosa Drummonda de Andrade, a także malarzy: Cicero Diasa i Tarsilę do Amaral.
W latach 20. zerwał z poezją i publikował utwory prozatorskie, stanowiące mieszankę reportażu i powieści ("Złoto", "Rum"). W 1940 zaczął pisać autobiograficzny cykl "Kronik" składający się z 4 tomów: "Rażony gromem", "Odcięta ręka", "Od portu do portu" i "Gwiezdna Wieża Eiffla". Były one sukcesywnie wydawane już po II wojnie światowej.
W prozie Cendrarsa nie sposób odróżnić fikcji od rzeczywistości. Pisarz w kolejnych książkach sukcesywnie umacniał własną legendę pisarza-awanturnika.

</doc>
<doc id="530141" url="https://pl.wikipedia.org/wiki?curid=530141" title="Siak">
Siak

Siak – rzeka w Indonezji w środkowej części Sumatry; długość 225 km.
Źródła u podnóży gór Barisan, płynie w kierunku wschodnim do miasta Pekanbaru, następnie na północny wschód przez bagniste niziny; uchodzi estuarium do cieśniny Panjang będącej odnogą cieśniny Malakka.
Najgłębsza rzeka Sumatry (głębokość 8–12 m); żeglowna na prawie całej długości; od Pekanbaru dostępna dla statków morskich.

</doc>
<doc id="530142" url="https://pl.wikipedia.org/wiki?curid=530142" title="Frédéric-Louis Sauser">
Frédéric-Louis Sauser



</doc>
<doc id="530145" url="https://pl.wikipedia.org/wiki?curid=530145" title="Ludwik Anstadt">
Ludwik Anstadt

Ludwik Anstadt (ur. 1841 w Łodzi, zm. 29 sierpnia 1902 tamże) – łódzki przemysłowiec browarnik. 
Życiorys.
Syn Karola, po którego śmierci stanął na czele spółki rodzinnej, w jaką został zmieniony browar Karola Anstadta. W latach osiemdziesiątych zakład znacznie rozbudowano.
Od 1881 roku na obszarze doliny Łódki, na północ od browaru, Ludwik, wraz z braćmi, urządzał prywatny park „Helenów”, który został oddany do użytku publicznego w 1885 roku.
W 1900 roku Ludwik założył własny browar przy obecnej ulicy Sędziowskiej, tam też wzniósł willę.

</doc>
<doc id="530146" url="https://pl.wikipedia.org/wiki?curid=530146" title="Liwr">
Liwr

Liwr (fr. "livre") – francuska monetarna jednostka obrachunkowa do 1795 r. W XVII i XVIII w. również moneta.
Jednostka obrachunkowa.
Przeprowadzona przez Karola Wielkiego ok. 794 r. reforma monetarna wprowadziła system obrachunkowy, którego podstawą był karoliński funt ("la livre" – od rzymskiej libry) równy 1,25 libry (funta rzymskiego), czyli mający 409,31 g Funt dzielił się na 20 solidów. Z funta czystego srebra (w praktyce o próbie formula_1) bito 240 denarów, czyli denar ważył 1,705 g. Szybko nastąpiła dewaluacja denara poprzez wybijanie coraz większej liczby monet z funta srebra coraz gorszej próby. W czasach Hugona Kapeta (987–996) denar miał już masę tylko 1,53 g przy próbie formula_2 Wartość pieniądza przestała mieć związek z jednostkami wagowymi, jakimi były funt (liwr) i solid, a one same stały się jednostkami w standardzie obrachunkowym
służącym do wartościowania pieniędzy, który we Francji przetrwał do 1795 r.
Moneta.
Moneta francuska używana w XVII i XVIII w.
Zestawienie jednostek monetarnych:

</doc>
<doc id="530147" url="https://pl.wikipedia.org/wiki?curid=530147" title="Ludwik (moneta)">
Ludwik (moneta)



</doc>
<doc id="530148" url="https://pl.wikipedia.org/wiki?curid=530148" title="Terrarium">
Terrarium

Terrarium (łac. "terra" – ziemia) – wiwarium przeznaczone do hodowli przeważnie płazów i gadów, ale także bezkręgowców, przystosowane do ich wymagań w naturalnych środowiskach. Może to być specjalne pomieszczenie lub przenośny, ewentualnie oszklony, pojemnik lub zbiornik w formie skrzynki wykonany z drewna, blachy lub plastiku (faunboxy), a często w całości ze szkła. Zadaniem terrarium jest wytworzenie warunków odpowiednich dla danego gatunku zwierzęcia, w szczególności mikroklimatu, w jakim zwierzę żyje w naturze. Podłoże terrarium wykładane jest suchym piaskiem, czarnoziemem, gliną lub kamieniami, albo kompozycją tych materiałów. W zależności od potrzeb gatunków trzymanych w terrarium, powinno ono zabezpieczać właściwą ilość światła, wilgotność, temperaturę, wodę do picia i kąpieli, a także rośliny lub ich elementy (np. gałęzie).
Typy terrariów.
Na rynku są dostępne terraria różnych typów i o różnych rozmiarach, dostosowanych do wielkości i liczby zwierząt. Dla przykładu:
W przypadku hodowli węży przyjmuje się zasadę, że długość terrarium powinna stanowić minimum 1/2 długości węża.
Powyższe dane mają jedynie charakter orientacyjny zaś w praktyce wymiary terrariów są bardzo zróżnicowane.
W zależności od warunków jakie mają w nich panować, terraria dzielone są na dwa zasadnicze typy: biotopowe i sterylne.
Terrarium biotopowe ma możliwie jak najbardziej symulować środowisko naturalne zwierząt, chociaż wcześniej określenie to nie do końca uważane było za trafne, gdyż aby stworzyć rzeczywisty biotop danego gatunku należałoby oprócz warunków klimatycznych, dopasować także naturalną biocenozę, obecnie jednak mianem terrarium biotopowego określa się jedynie środowisko życia z odpowiednim mikroklimatem i abiotycznymi elementami siedliska.
Terrarium biotopowe może być typu:
Terrarium sterylne stosowane jest najczęściej w przypadku hodowli dużych węży z rodziny dusicieli, szczególnie pytonów. Zbiornik taki charakteryzuje się ograniczeniem wystroju do minimum przy jednoczesnym zapewnieniu możliwie jak największej higieny oraz odpowiednich warunków mikroklimatycznych (temperatura, wilgotność itp.) Wyposażenie takiego terrarium ogranicza się do podstawowych urządzeń technicznych (kable grzewcze, żarówki, miska z wodą), podłoże zaś najczęściej stanowi materiał zapewniający łatwość wymiany i sterylność np. ręczniki papierowe.
W terrariach symulujących las tropikalny oraz las umiarkowany trzymane są zwierzęta wymagające wysokiej wilgotności (około 70–90%). Terraria lasu umiarkowanego charakteryzują się wilgotnością około 60–70%. W terrariach stepowych oraz pustynnych wilgotność jest bardzo niska – rzędu 40–60%.
Najczęściej terrarium wyposażane bywa w kryjówki dla zwierzęcia i dekoracje: jaskinie, zakamarki, skałki i wybrzuszenia na ścianie tylnej przypominające naturalne warunki bytowania (terrarium biotopowe) lub rzadziej – plastikowe doniczki, kubły, skrzynki stanowiące kryjówkę w terrariach sterylnych. Aranżacja wnętrza zależy od wymogów danego gatunku oraz inwencji samego hodowcy.
Na skałkach można umieścić np. sztuczne rośliny zwisające. Nie powinno używać się roślin żywych, gdyż mogą być zjadane przez zwierzęta karmowe (np. świerszcze), lub zniszczone przez zwierzęta hodowlane.

</doc>
<doc id="530149" url="https://pl.wikipedia.org/wiki?curid=530149" title="Capriola">
Capriola



</doc>
<doc id="530150" url="https://pl.wikipedia.org/wiki?curid=530150" title="Kurōdo Maki">
Kurōdo Maki

 - ur. 3 października 1972 - japoński aktor.
Współpracował m.in. z Takeshim Kitano, u którego zagrał główne role w fimach: "Scena nad morzem" (1991) oraz "Brother" (2000).

</doc>
<doc id="530151" url="https://pl.wikipedia.org/wiki?curid=530151" title="Claude Maki">
Claude Maki



</doc>
<doc id="530152" url="https://pl.wikipedia.org/wiki?curid=530152" title="In effigie">
In effigie

In effigie (łac. "w obrazie") – obecna w prawie europejskim od czasów średniowiecza norma pozwalająca na wykonanie kary śmierci na wizerunku skazanego, który nie dożył egzekucji lub zbiegł.
Formułę "in effigie" zastosował Sąd Najwyższy Kryminalny w czasie insurekcji kościuszkowskiej (1794), wykonując wyrok na przywódcach konfederacji targowickiej 29 września 1794.
Opis takiej egzekucji zawarł w powieści "120 dni Sodomy czyli szkoła libertynizmu" (napisanej w 1785 r., opublikowanej w 1904 r.) Donatien-Alphonse-François de Sade (markiz de Sade), którego karę śmierci wykonano w tej konwencji w 1772 roku.

</doc>
<doc id="530153" url="https://pl.wikipedia.org/wiki?curid=530153" title="S-HTTP">
S-HTTP

S-HTTP (Secure HTTP) jest zdefiniowanym w rozszerzeniem protokołu HTTP umożliwiającym bezpieczną wymianę informacji między klientem i serwerem z wykorzystaniem szyfrowania. Został opracowany niemal równolegle z protokołem HTTPS, i w odróżnieniu od tego drugiego, nigdy nie spotkał się z szerszą akceptacją dostawców przeglądarek i serwerów WWW. Ze względu na to nie jest dziś powszechnie spotykany.

</doc>
<doc id="530155" url="https://pl.wikipedia.org/wiki?curid=530155" title="Prawo miejscowe">
Prawo miejscowe



</doc>
<doc id="530156" url="https://pl.wikipedia.org/wiki?curid=530156" title="Louis Farrakhan">
Louis Farrakhan

Louis Farrakhan (ur. 11 maja 1933 na Bronksie jako Louis Eugene Walcott) – działacz afroamerykański i przywódca Narodu Islamu.
Pochodzi z chrześcijańskiej rodziny. Dorastał w Bostonie, gdzie z wyróżnieniem ukończył prestiżową The English High School. W latach 1951–1953 uczęszczał do Winston-Salem Teachers College. Po zakończeniu szkoły zarabiał jako wokalista muzyki calypso i country. W 1955 roku przystąpił do Narodu Islamu. W 1964 roku został człowiekiem numer dwa w strukturach ruchu. W 1978 roku reaktywował Naród Islamu i został jego przywódcą (organizacja rozwiązała się w 1975 roku). W kolejnych latach jego działalność wielokrotnie wzbudzała kontrowersje. Krytycy zarzucali mu antysemityzm, a on sam był twórcą wielu teorii spiskowych. W 1995 roku był organizatorem waszyngtońskiego Marszu Miliona Mężczyzn.

</doc>
<doc id="530159" url="https://pl.wikipedia.org/wiki?curid=530159" title="Danakilowie">
Danakilowie



</doc>
<doc id="530160" url="https://pl.wikipedia.org/wiki?curid=530160" title="Messier 15">
Messier 15

Messier 15 (znana również jako M15 lub NGC 7078) – gromada kulista w gwiazdozbiorze Pegaza. Została odkryta przez Jean-Dominique Maraldiego 7 września 1746 roku podczas obserwacji komety. W katalogu Messiera znajduje się od 3 czerwca 1764. W 1783 William Herschel jako pierwszy zaobserwował pojedyncze gwiazdy ją tworzące.
Charakterystyka fizyczna.
M15 jest oddalona o około 33 600 lat świetlnych od Ziemi. Ma jasność względną 6,2m, a jasność absolutną -9,17m. Typ widmowy gromady określa się na F3 lub F4.
Dane astronomiczne.
Najjaśniejsze gwiazdy gromady mają jasność obserwowaną ok. 12,6m, ich jasność absolutna wynosi ok. -2,8m (ok. 1000 razy jaśniejsze od Słońca). M15 znajduje się na trzecim miejscu wśród gromad o największej ilości gwiazd zmiennych (za M3 i omega Centauri) – odkryto ich 112. Jedna z nich jest najprawdopodobniej cefeidą typu II (gwiazdą typu W Virginis). W obrębie M15 odkryto również 9 pulsarów.
M15 jest najprawdopodobniej najgęstszą gromadą w Drodze Mlecznej.
W 1928 zaobserwowano mgławicę planetarną Pease 1 w obrębie M15. Był to pierwszy przypadek odkrycia takiego obiektu w gromadzie kulistej (do tej pory w Drodze Mlecznej odkryto cztery). W 1976 A. W. Peterson zaobserwował prawdopodobną mgławicę planetarną, jednak odkrycie nie zostało potwierdzone.
Jądro gromady.
Gromada posiada bardzo jasne jądro, a także emituje promieniowanie rentgenowskie. Wskazywałoby to na obecność czarnej dziury. Dzięki obserwacjom prowadzonym przy użyciu Teleskopu Hubble’a udało się ustalić, że jądro M15 zapada się. W 21 spośród 157 znanych gromad kulistych naszej Galaktyki zaobserwowano podobny proces, 8 kolejnych czeka na weryfikację.
Połowa masy M15 jest skupiona w obszarze o średnicy 10 lat świetlnych (1,06'). Centrum jądra jest bardzo małe w porównaniu z rozmiarami całej gromady. Jego wymiary obserwowane to jedynie ok. 0,14 minuty kątowej (8,4"), co odpowiada ok. 1,4 roku świetlnego. 
Nie jest zupełnie jasne czy zagęszczenie jądra jest spowodowane oddziaływaniami grawitacyjnymi pomiędzy gwiazdami, czy też zawiera ona supermasywny obiekt centralny. Nie ma dostatecznych danych co do tego typu obiektów, ale wielu naukowców uważa je za czarne dziury.
Obserwacja.
Jasność 6,2m stawia M15 na granicy widzialności gołym okiem przy bardzo dobrych warunkach. Już w małej lornetce można zobaczyć jej kulisty kształt. Już przy użyciu małego teleskopu można zaobserwować pojedyncze gwiazdy na jej brzegach.

</doc>
<doc id="530161" url="https://pl.wikipedia.org/wiki?curid=530161" title="Omar Epps">
Omar Epps

Omar Hashim Epps (ur. 20 lipca 1973 w Nowym Jorku w USA) – amerykański aktor, muzyk.
Grał w serialu "Ostry dyżur". Wystąpił w nim jako doktor Gant. Rolę tę odgrywał tam tylko przez jeden sezon (1996-97), lecz zaważyła ona na jego dalszej karierze. Zagrał też Erica Foremana w serialu "Dr House".
Omar i jego młodsza siostra zostali wychowani przez matkę, dyrektorkę szkoły podstawowej na Brooklynie. Aktor pochodzi z muzykalnej rodziny – kilka z jego ciotek to piosenkarki, a dziadek był basistą. Epps również próbował swych sił w muzycznym biznesie – w 1991 wraz z kuzynem założył grupę rapową Da Wolfpack, z którą wydał płytę w 1996. Omar pracował przez kilka lat jako model, reżyserował także videoclipy artystów R’n’B i pisał scenariusze do programów telewizyjnych. Omar Epps ukończył Fiorello H. LaGuardia High School of Music, Art and Performing Arts w Nowym Jorku. Studiował także inżynierię.

</doc>
<doc id="530164" url="https://pl.wikipedia.org/wiki?curid=530164" title="Lewkonia długopłatkowa">
Lewkonia długopłatkowa

Lewkonia długopłatkowa ("Matthiola longipetala" (Vent.) DC.) – gatunek rośliny jednorocznej z rodziny kapustowatych. Popularnie nazywana jest maciejką, znana jest także pod nazwą lewkonii dwurogiej. Pochodzi z Afryki Północnej, Azji Zachodniej, Arabii Saudyjskiej, Kuwejtu i Grecji. Jest dość często uprawiana jako roślina ozdobna, bardzo rzadko przejściowo dziczeje (efemerofit). W ciągu dnia kwiaty są zamknięte i otwierają się dopiero pod wieczór, wydzielając intensywny, przyjemny zapach.
Zastosowanie.
Roślina ozdobna: Uprawiana jest głównie ze względu na swój piękny zapach. Szczególnie nadaje się do uprawy na balkonach, werandach i w ogródku pod oknami domu. Uprawiana jest z nasion, które wysiewać należy w kwietniu wprost do gruntu. Najlepiej rośnie na żyznych, piaszczysto-gliniastych glebach, ale nie jest to roślina bardzo wymagająca. Dobrze rośnie na dowolnej średnio żyznej glebie. Najlepiej o odczynie pH od lekko kwaśnego do lekko zasadowego. Wymaga stanowiska słonecznego lub półcienistego przy czym w półcieniu kwitnienie może być mniej obfite. Chcąc zapewnić długotrwałe kwitnienie tego gatunku i przyjemny zapach – należy rośliny wysiewać kilkakrotnie w dwutygodniowych odstępach czasu. Podczas podlewania należy pamiętać, by strumień wody kierować nie bezpośrednio na same rośliny, a na glebę wokół, gdyż silniejszy strumień może niszczyć pędy. W okresie kwitnienia można stosować słaby roztwór nawozów dla roślin kwitnących.
Zmienność.
Wyróżnia się podgatunek – "Matthiola longipetala" (Vent.) DC. subsp. "bicornis" (Sm.) P. W. Ball (synonimy: "Cheiranthus bicornis" Sm, "Matthiola bicornis" (Sm.) DC).

</doc>
<doc id="530165" url="https://pl.wikipedia.org/wiki?curid=530165" title="Zadrna">
Zadrna

Zadrna (niem. "Zieder")– rzeka, prawy dopływ Bobru o długości 19,86 km.
Bieg i charakter.
Rzeka płynie w Sudetach Środkowych, w woj. dolnośląskim. Przepływa przez Błażejów, Chełmsko Śląskie, Olszyny, Jawiszów, Krzeszówek, Krzeszów, Czadrów i Kamienną Górę. Wypływa z "Jodłowego Źródła" na wysokości około 600 m n.p.m., ze wschodniego zbocza Zajęcznika w Górach Kruczych. W górnym biegu do Chełmska Śląskiego płynie w kierunku wschodnim, dalej Kotliną Krzeszowską wzdłuż drogi lokalnej Chełmsko Śląskie – Kamienna Góra, płynie w kierunku północnym do ujścia do Bobru w Kamiennej Górze.
Zadrna odwadnia Kotlinę Krzeszowską oraz zbiera wody ze wschodnich zboczy Gór Kruczych i zachodnich zboczy Zaworów. W większości swojego biegu jest nieuregulowana, o wartkim prądzie wody. Jej prawymi dopływami są Meta, Jawiszówka, Łężec i Kochanówka (Meta), a lewymi Olszanica i Cedron.
Zbiorniki retencyjne.
W okresach wzmożonych opadów i wiosennych roztopów stwarza zagrożenie powodziowe. Kilkakrotnie występowała z brzegów, podtapiając przyległe miejscowości. Na początku XX wieku wybudowano w zlewni rzeki suche zbiorniki retencyjne: "Krzeszów I" i "Krzeszów II". W Kamiennej Górze znajduje się zbiornik o przeznaczeniu rekreacyjnym o powierzchni 7,9 ha, gromadzący 20 tys. m³ wody, wybudowany w 1971 roku. Dwie mechaniczno-biologiczne oczyszczalnie ścieków w Chełmsku Śląskim (290 m³/d) i w Krzeszowie (250 m³/d).

</doc>
<doc id="530166" url="https://pl.wikipedia.org/wiki?curid=530166" title="Aya Kokumai">
Aya Kokumai

 – japońska aktorka i modelka. Jej debiutem filmowym był pierwszoplanowy występ w "Sonatine" (1993) Takeshiego Kitano.

</doc>
<doc id="530167" url="https://pl.wikipedia.org/wiki?curid=530167" title="Nikołaj Kuzniecow (admirał)">
Nikołaj Kuzniecow (admirał)

Nikołaj Gierasimowicz Kuzniecow, ros. Николай Герасимович Кузнецов (ur. we wsi Miedwiedki, zm. 6 grudnia 1974 w Moskwie) – radziecki oficer marynarki wojennej, dowódca radzieckiej Marynarki Wojennej podczas II wojny światowej, dowódca Floty Oceanu Spokojnego, głównodowodzący Marynarki Wojennej i I zastępca ministra obrony ZSRR, flagman floty 1 rangi, admirał floty Związku Radzieckiego, Bohater Związku Radzieckiego (1945), członek Komitetu Centralnego KPZR (1939–1955), deputowany do Rady Najwyższej ZSRR 1., 2. i 4. kadencji.
Życiorys.
Dzieciństwo i młodość.
Urodził się we wsi Miedwiedki (obecnie w rejonie kotłaskim, obwodu archangielskiego) w rodzinie chłopskiej. W 1919 wstąpił ochotniczo do radzieckiej marynarki wojennej, zawyżając swój wiek o 2 lata – do rzecznej Flotylli Północnodwińskiej (stąd czasami podawana jest data urodzenia 1902). Uczestniczył w wojnie domowej w Rosji. Od 1920 służył w Piotrogrodzie.
Okres międzywojenny.
W latach 1922–1926 uczył się w Szkole Morskiej im. Michaiła Frunzego, którą ukończył z wyróżnieniem 5 października 1926. Służył następnie we Flocie Czarnomorskiej na lekkim krążowniku „Czerwona Ukraina”. Od 1925 był członkiem partii komunistycznej WKP(b).
W latach 1927–1932 studiował w Akademii Marynarki Wojennej, kończąc ją z wyróżnieniem. Ponownie we Flocie Czarnomorskiej, od 1932 pływał jako zastępca dowódcy na krążowniku „Krasnyj Kawkaz”, a następnie od 1934 dowodził krążownikiem „Czerwona Ukraina”, który pod jego dowództwem stał się przodującym okrętem we flocie. Awansował na kolejne stopnie, stając się jednym z najmłodszych oficerów w randze komandora ("kapitana 1. ranga"). W 1936 został wysłany do toczącej wojnę domową Hiszpanii jako attaché wojskowy – faktycznie doradca wojskowy rządu republikańskiego, gdzie przyjął pseudonim Nicolas Lepanto. W Hiszpanii pozostawał od 5 września 1936 do 15 sierpnia 1937. Po powrocie do ZSRR, od sierpnia został zastępcą dowódcy Floty Oceanu Spokojnego. 10 stycznia 1938 mianowany fłagmanem 2. rangi i powierzono dowództwo Floty Oceanu Spokojnego. Podczas czystek stalinowskich we flocie starał się chronić podwładnych.
28 kwietnia 1939 został mianowany narkomem (komisarzem ludowym) Marynarki Wojennej ZSRR (odpowiednikiem ministra) i głównodowodzącym floty, będąc najmłodszym radzieckim komisarzem ludowym i pierwszym marynarzem na tym stanowisku (dwóch poprzednich: pierwszy oficer polityczny - Piotr Smirnow, drugi oficer NKWD - Michaił Frinowski). Podjął aktywne działania w celu wzmocnienia floty, osłabionej czystkami wśród oficerów i podniesienia jej sprawności bojowej, przez organizowanie ćwiczeń i nowych szkół morskich. Podkreśla się, że starał się działać niezależnie od Józefa Stalina. Przy wprowadzeniu systemu nowych stopni wojskowych w czerwcu 1940 otrzymał stopień admirała.
II wojna światowa.
Po ucieczce z Talina polskiego okrętu podwodnego ORP „Orzeł” osobiście zorganizował wymierzoną przeciw niemu prowokację, wydając rozkaz zatopienia radzieckiego statku „Metallist”, w celu oskarżenia o to dowódcy polskiego okrętu. Dzięki rozkazom Kuzniecowa przewidującego wojnę z Niemcami, wyprzedzającym atak Niemiec na ZSRR, flota wojenna znajdowała się w chwili ataku 22 czerwca 1941 w stanie alarmu, zarządzonym 21 czerwca i początkowo nie poniosła strat. Kuzniecow był członkiem Stawki Najwyższego Naczelnego Dowództwa. 31 maja 1944 mianowany admirałem floty. Stopień ten odpowiadał generałowi armii, lecz 31 maja 1945 zrównano go z rangą marszałka Związku Radzieckiego. 14 września 1945 otrzymał tytuł Bohatera Związku Radzieckiego. Uczestniczył w konferencjach jałtańskiej i poczdamskiej.
Okres powojenny.
W 1946 komisariaty ludowe przeorganizowano w ministerstwa i Kuzniecow pozostał głównodowodzącym Marynarki Wojennej (WMS) i zastępcą ministra sił zbrojnych ZSRR. Wkrótce jednak popadł w niełaskę Stalina i w styczniu 1947 został usunięty ze stanowisk i mianowany naczelnikiem zarządu szkolnictwa wojenno-morskiego.
W grudniu 1947 razem z grupą admirałów został poddany represjom politycznym, na podstawie sfabrykowanego oskarżenia o przekazywanie tajnych dokumentów aliantom podczas wojny. W procesie zapadły wyroki więzienia, lecz Kuzniecowowi w lutym 1948 sąd wojenny jedynie obniżył stopień do kontradmirała. Od czerwca 1948 był zastępcą dowódcy wojsk Dalekiego Wschodu do spraw marynarki, a od lutego 1950 dowodził Flotą Oceanu Spokojnego. Kuzniecow powrócił później do łaski Stalina, który powierzył mu w lipcu 1951 stanowisko ministra marynarki wojennej i dowodzenie flotą. Stopień admirała floty przywrócono mu jednak dopiero po śmierci Stalina 11 maja 1953.
Po reorganizacji od marca 1953 Kuzniecow był głównodowodzącym Marynarki Wojennej i I zastępcą ministra obrony ZSRR. 3 marca 1955 jego stopień przemianowano na: Admirał Floty Związku Radzieckiego, a 27 kwietnia 1955 wręczono mu marszałkowską gwiazdę. Kuzniecow w tym okresie poświęcał uwagę technicznemu rozwojowi marynarki wojennej, szczególnie planom rozwoju lotnictwa morskiego. Jednak na skutek złych stosunków z ministrem obrony marsz. Gieorgijem Żukowem i rządzącym państwem Nikitą Chruszczowem, wkrótce ponownie został odsunięty od dowodzenia. 8 grudnia 1955 pod pretekstem winy w dopuszczeniu do zatonięcia pancernika „Noworossijsk”, za które nie ponosił odpowiedzialności, postanowieniem Rady Ministrów został pozbawiony swoich funkcji. 7 lutego 1956 obniżono mu stopień do wiceadmirała z uzasadnieniem „"za poważne niedostatki w dowodzeniu flotami"” i przeniesiono do rezerwy, bez prawa zatrudnienia we flocie.
Kuzniecow w tym okresie pisał wspomnienia o wojnie i represjach stalinowskich, wydane w latach 70., a częściowo pośmiertnie, w których krytykował ingerencje przywództwa partyjnego w sprawy wojska przed wojną. Napisał też „oficjalną” książkę „Kursem ku zwycięstwu”. W oficjalnej historiografii ZSRR w tym okresie rolę Kuzniecowa podczas wojny często pomijano. W latach 1939–1955 członek Komitetu Centralnego KPZR, deputowany do Rady Najwyższej ZSRR 1., 2. i 4. kadencji.
Był dwukrotnie żonaty, miał dwóch synów: Wiktora i Nikołaja. Zmarł 6 grudnia 1974 w Moskwie i został pochowany na Cmentarzu Nowodziewiczym.
Po odwilży politycznej w ZSRR i usunięciu Gieorgija Żukowa w 1957, grupa weteranów marynarki wojennej wielokrotnie apelowała o przywrócenie Kuzniecowowi stopnia i zaliczenie do generalnych inspektorów ministerstwa obrony, lecz inicjatywy te napotykały opór dowodzącego marynarką admirała Siergieja Gorszkowa. Dopiero po śmierci Kuzniecowa i Gorszkowa, 26 lipca 1988 Kuzniecowowi pośmiertnie przywrócono stopień Admirał Floty Związku Radzieckiego. Od tej pory też zaczęto upamiętniać jego osobę, a w 1990 nazwano jego imieniem nowo budowany pierwszy radziecki lotniskowiec. Nazwano też jego imieniem Akademię Marynarki Wojennej w Petersburgu.

</doc>
<doc id="530168" url="https://pl.wikipedia.org/wiki?curid=530168" title="Tadanobu Asano">
Tadanobu Asano

 jako – japoński aktor młodego pokolenia, także reżyser filmowy, muzyk, poeta, kaligraf i malarz.
Życiorys.
Ojciec Tadanobu pracował w agencji aktorskiej i sam zaproponował synowi, gdy ten miał 16 lat, pierwszą rolę w programie telewizyjnym "Kinpachi Sensei". Debiut Asano w filmie kinowym miał miejsce w 1990 roku, gdy zagrał w "Swimming Upstream" ("Bataashi Kingyo"). Pierwszym sukcesem był film Shunji Iwai "Fried Dragon Fish" z 1993 roku, a po premierze "Maboroshi no hikari" (1995) Hirokazu Koreedy aktor został dostrzeżony też za granicą. Asano pamiętany jest za role samurajów w filmach "Tabu" Nagisy Ōshimy i "Zatōichi" Takeshiego Kitano (2003), a także za rolę Kakihary w filmie "Ichi the Killer" Takashiego Miike. Na planie "PiCniC" (1996) poznał piosenkarkę J-Popową Charę z którą ożenił się i ma dwójkę dzieci, córkę Sumile i syna Himi.
Tadanobu Asano razem z reżyserem Sōgo Ishii założył grupę Mach 1.67 w której jest wokalistą. Zespół nagrał utwór na potrzeby filmu "Electric Dragon 80,000 V". Jest też modelem, pracował dla Jun Takahashi i Takeo Kikuchi. Jeden z telewizyjnych spotów reklamowych dla tego ostatniego projektanta, wyreżyserowany przez Wonga Kar-waia, był wyświetlany jako "wkw/tk/1996@7'55"hk.net".
Tadanobu Asano wystąpił w dwóch filmach tajskiego reżysera Pen-Eka Ratanaruanga: "Last Life in the Universe" (2003) i "Invisible Waves" (2006).
Zdobył Nagrodę Japońskiej Akademii Filmowej w 1997 za rolę Hisoki w "Acri", i był nominowany do nagrody dla aktora drugiego planu w 2004 za rolę w "Zatôichim".
W Japonii jest jednym z najpopularniejszych aktorów. Od swojego debiutu pokazał się w ponad pięćdziesięciu rolach, konsekwentnie wybierając role kinowe i odrzucając bardziej lukratywne role w programach telewizyjnych.
Tadanobu Asano reżyserował reklamy telewizyjne dla Chary. W 2004 zadebiutował jako reżyser filmem "Tori", do którego napisał również muzykę. W 2008 wyszedł drugi film Asano, "The R246 Story" a w 2010 trzeci, krótkometrażówka "42 One Dream Rush".

</doc>
<doc id="530169" url="https://pl.wikipedia.org/wiki?curid=530169" title="Sato Tadanobu">
Sato Tadanobu



</doc>
<doc id="530171" url="https://pl.wikipedia.org/wiki?curid=530171" title="Nikołaj Gierasimowicz Kuzniecow">
Nikołaj Gierasimowicz Kuzniecow



</doc>
<doc id="530175" url="https://pl.wikipedia.org/wiki?curid=530175" title="Marka paryska">
Marka paryska



</doc>
<doc id="530176" url="https://pl.wikipedia.org/wiki?curid=530176" title="Funt karoliński">
Funt karoliński



</doc>
<doc id="530177" url="https://pl.wikipedia.org/wiki?curid=530177" title="Patricia Routledge">
Patricia Routledge

Dama Katherine Patricia Routledge, DBE (ur. 17 lutego 1929 w Tranmere) – angielska aktorka, komediantka, prezenterka i piosenkarka.
Życiorys.
Urodziła się w Tranmere jako córka Catherine (z domu Perry) i Izaaka Routledge’a, przemysłowca galanteryjnego. Studiowała na prestiżowym University of Liverpool oraz w Szkole Teatralnej przy Bristol Old Vic. 
Zadebiutowała na Broadwayu w 1966. Zagrała w kilkudziesięciu produkcjach filmowych oraz wielu sztukach teatralnych. Najbardziej znana stała się dzięki głównej roli w serialu "Co ludzie powiedzą?", w którym zagrała snobistyczną panią domu, starającą się przekonać wszystkich co do swojej przynależności do wyższych sfer. W Wielkiej Brytanii dużą popularnością cieszy się kryminalny serial "Śledztwa Hetty Wainthropp", w którym gra główną rolę – panią detektyw.
W 2004 została odznaczona Orderem Imperium Brytyjskiego. Nigdy nie wyszła za mąż i nie ma dzieci.

</doc>
<doc id="530178" url="https://pl.wikipedia.org/wiki?curid=530178" title="En effigie">
En effigie



</doc>
<doc id="530181" url="https://pl.wikipedia.org/wiki?curid=530181" title="Maria Fołtyn">
Maria Fołtyn

Maria Fołtyn-Świerzyńska (ur. 28 stycznia 1924 w Radomiu, zm. 2 grudnia 2012 w Warszawie) – polska śpiewaczka i reżyserka operowa, założycielka i prezeska Towarzystwa Miłośników Muzyki Moniuszki.
Życiorys.
Była córką Józefa i Pauliny. Dzieciństwo i młodość spędziła w Radomiu, gdzie ukończyła Zakłady Naukowe Marii Gajl. Naukę śpiewu solowego rozpoczęła w 1945 roku w oddziale Gdańskiego Instytutu Muzycznego w Gdańsku-Wrzeszcz przekształconego w 1946 roku w pierwszą w Gdańsku Średnią Szkołę Muzyczną, którą ukończyła w 1948 roku. Równocześnie podjęła studia wokalne w Katowicach pod kierunkiem Adama Didura, a po jego śmierci w 1946 roku w Sopocie pod kierunkiem Ludwiga i Wandy Hendrichów. W 1949 w Gdańsku ukończyła studio muzyczno-dramatyczne Iwo Galla. Po przeprowadzce do Warszawy była uczennicą Ady Sari (1950–1957). W późniejszych latach pobierała też lekcje śpiewu u Giulii Tess w Vercelli (1957) oraz W. Baumlera w Lipsku (1965).
Jest także absolwentką Wydziału Reżyserii Państwowej Wyższej Szkoły Teatralnej w Warszawie (1973).
Podczas studiów w Gdańsku w 1948 przygotowywała tytułową rolę w przedstawieniu "Halki" Stanisława Moniuszki w Operze Leśnej w Sopocie. W zastępstwie chorej solistki zadebiutowała tą rolą na scenie operowej w Operze Śląskiej w Bytomiu 31 stycznia 1949. Po zaledwie jednym przedstawieniu wróciła do Gdańska, gdzie Iwo Gall przygotowywał inscenizację na otwarcie Opery Bałtyckiej 24 sierpnia 1949. Podczas szóstego przedstawienia została zauważona przez Zdzisława Górzyńskiego i zabrana przez niego do Warszawy, gdzie została solistką Opery Warszawskiej debiutując rolą Balladyny w operze "Goplana" Władysława Żeleńskiego.
Przed 1953 została żoną Adama Świerzyńskiego.
W 1962 została solistką teatru operowego w Lipsku. W latach 1965–1967 występowała w teatrach operowych Republiki Federalnej Niemiec, m.in. w Lubece i Hamburgu.
Po powrocie do Polski w latach 1967–1970 była solistką Teatru Wielkiego w Łodzi. Od 1971 zajęła się reżyserią spektakli operowych. Wyreżyserowała m.in. spektakle "Halki" w Hawanie, Meksyku i Ankarze oraz "Strasznego dworu" w Bukareszcie. Występowała także z recitalami m.in. w Bonn, Hamburgu, Rzymie, Mediolanie, Moskwie, Leningradzie, Pradze, Nowym Jorku, Toronto i Ottawie i wielu innych. Jest laureatką dwóch międzynarodowych konkursów wokalnych: w Vercelli (1956) i Chiararté (1957). W styczniu 1976 roku podpisała list protestacyjny do Komisji Nadzwyczajnej Sejmu PRL przeciwko zmianom w Konstytucji Polskiej Rzeczypospolitej Ludowej. W latach 1978–1998 była dyrektorem artystycznym Międzynarodowego Festiwalu Moniuszkowskiego w Kudowie-Zdroju. 
W 1988 założyła w Warszawie Towarzystwo Miłośników Muzyki Moniuszki i została jego prezesem. W 1999 otrzymała tytuł Honorowego Obywatela Miasta Radomia, a 20 listopada 2000 – doktorat "honoris causa" Akademii Muzycznej im. Karola Lipińskiego we Wrocławiu. Za swą działalność otrzymała wiele państwowych nagród i wyróżnień.
2 czerwca 2012 przed budynkiem Zespołu Szkół Muzycznych w Radomiu odsłonięto pomnik artystki autorstwa Mariana Molendy.
Była mieszkanką Osiedla Stawki w Warszawie.
Maria Fołtyn zmarła wskutek komplikacji po udarze mózgu 2 grudnia 2012 w Warszawie. Ceremonia pogrzebowa artystki odbyła się 10 grudnia 2012 w Teatrze Wielkim-Operze Narodowej, po której odbyła się msza święta w kościele św. Karola Boromeusza; artystkę pochowano na cmentarzu Powązkowskim (kwatera 11-3-18).

</doc>
<doc id="530187" url="https://pl.wikipedia.org/wiki?curid=530187" title="Pas (karty)">
Pas (karty)

Pas – w grach karcianych rezygnacja z dalszej licytacji lub gry, oświadczenie używane między innymi podczas licytacji w brydżu.
W znaczeniu przenośnym oznacza rezygnację z jakiejś czynności, uznanie że nie ma się szans na jej wykonanie, poddanie się.
Regionalnie spotyka się inne nazwy, np. „porządek” w baśce

</doc>
<doc id="530189" url="https://pl.wikipedia.org/wiki?curid=530189" title="Makoto Ashikawa">
Makoto Ashikawa

 właśc. – japoński aktor. Znany przede wszystkim z ról w filmach Takeshiego Kitano. Należy do firmy Office Kitano.

</doc>
<doc id="530190" url="https://pl.wikipedia.org/wiki?curid=530190" title="Hugon Kapet">
Hugon Kapet



</doc>
<doc id="530193" url="https://pl.wikipedia.org/wiki?curid=530193" title="José María Velasco Ibarra">
José María Velasco Ibarra

José María Velasco Ibarra (ur. 19 marca 1893 w Quito, zm. 30 marca 1979 tamże) – ekwadorski prawnik i polityk. Był pięć razy prezydentem Ekwadoru w latach 1934-1935, 1944-1947, 1952-1956, 1960-1961 oraz 1968-1972.
Życiorys.
Urodził się w 1893 w zamożnej rodzinie, otrzymał wszechstronne wykształcenie. Studiował m.in. na Sorbonie w Paryżu. Jako polityk większą wagę przywiązywał do programów niż partyjnych zależności. Dużo uwagi poświęcał też kwestiom uczciwości i moralności w polityce. W 1933 uzyskał mandat deputowanego i został przewodniczącym parlamentu. Zdecydowanie występował przeciwko prezydentowi Juanowi Merze, któremu zarzucał fałszerstwa wyborcze. Po usunięciu Mery przez parlament, Valesco Ibarra stanął do nowych wyborów na czele koalicji zrzeszającej liberałów i konserwatystów. Odniósł w nich zwycięstwo. Koalicja, która utorowała mu drogę do władzy rozpadła się po wyborach, Ibarze udało się utrzymać na tym stanowisku tylko jedenaście miesięcy. Po ustąpieniu z urzędu prezydenta Ibarra udał się na emigrację do Kolumbii. Jednak rządy jego następcy Carlosa Arroyo wzbudziły niezadowolenie społeczeństwa, a w kraju doszło do zamieszek pod hasłami powrotu Ibarry. W tej sytuacji w 1944 Arroyo po nieudanej próbie stłumienia antyrządowej demonstracji podał się do dymisji, a prezydentem ogłoszono Ibarrę, który otrzymał poparcie koalicji partii politycznych, ale tym razem bez liberałów. Jednak Ibarra został szybko obalony w wyniku zamachu stanu i zmuszony do emigracji. Tym razem wyjechał do Argentyny. W 1952 powrócił do kraju i znów wziął udział w wyborach poparty przez szeroką koalicję partii politycznych z konserwatystami i liberałami na czele. Odniósł zdecydowane zwycięstwo i tym razem rządził pełną czteroletnią kadencję. Przeprowadził wiele istotnych reform, ograniczył wydatki administracji oraz ustabilizował sytuację gospodarczą. Zainicjował też program robót publicznych. W 1956 po zakończeniu kadencji ustąpił ze stanowiska, ponieważ ówczesne przepisy prawne uniemożliwiły mu ponowny udział w wyborach.
Cztery lata później, w 1960 znowu wsparty przez liberałów i konserwatystów, ponownie stanął do wyborów i je wygrał. Jednak poparcie, jakiego udzielił przywódcy Kuby Fidelowi Castro spowodowało wybuch konfliktu między nim a popierającymi go dotąd partiami. Ostatecznie prezydent został obalony w wyniku zamachu stanu, który odsunął go od władzy. W 1968 Velasco znów wygrał wybory prezydenckie i po raz piąty stanął na czele Ekwadoru. Dwa lata później rozwiązał parlament i przywrócił w kraju starą konstytucję z 1946. W lutym 1972 został zmuszony do ustąpienia przez armię, która odmówiła mu dalszego poparcia.

</doc>
<doc id="530196" url="https://pl.wikipedia.org/wiki?curid=530196" title="José Maria Velasco Ibarra">
José Maria Velasco Ibarra



</doc>
<doc id="530197" url="https://pl.wikipedia.org/wiki?curid=530197" title="Jose Maria Velasco Ibarra">
Jose Maria Velasco Ibarra



</doc>
<doc id="530199" url="https://pl.wikipedia.org/wiki?curid=530199" title="Kirsajty">
Kirsajty

Kirsajty (niem. "Kirsaitensee") – jezioro w Polsce na Pojezierzu Mazurskim, w Krainie Wielkich Jezior Mazurskich. Kirsajty nie są samodzielnym jeziorem, tylko elementem kompleksu znanego pod wspólną nazwą Mamry. Długość linii brzegowej to 8,6 km. Jest jeziorem średniej wielkości, średniej głębokości położonym między jeziorami "Mamry Północne" i Dargin. Brzegi prawie na całej długości są niskie i zabagnione, trudne do wyodrębnienia, od zachodu porośnięte lasem liściastym. Całe dno jeziora porasta roślinność zanurzona, głównie ramienice. Całe jezioro otacza zwarty pas roślinności wynurzonej. Powierzchnia lustra wody wynosi 207 ha, natomiast powierzchnia wysp 4 ha.
Jezioro posiada kilka niewielkich wysp. Pośrodku znajduje się wyspa "Ostrowik", a przy zachodnim brzegu "Wyspa Sidorkowa". Wyspy te są niezbyt dostępne ze względu na swój podmokły charakter.
Jezioro od strony południowej rozciąga się od "Mostu Sztynorckiego" (droga ze Sztynortu do Harszu), do cieśniny między półwyspem "Kurka" a półwyspem "Ostry Róg" w części północnej. Północny przesmyk prowadzi na jezioro Mamry (nazywane tak samo jak kompleks jezior, którego jest częścią), a południowy na jezioro Dargin. Jezioro posiada brzegi zabagnione oraz bardzo muliste dno. Jezioro położone jest na szlaku żeglugi z Giżycka do Węgorzewa.
Jezioro należy do I klasy czystości, jest mało obciążone biogenami i materią organiczną, ze względu na swój polimiktyczny charakter posiada silnie natlenione wody. Część jego powierzchni jest chroniona przez rezerwat przyrody Sztynort.

</doc>
<doc id="530200" url="https://pl.wikipedia.org/wiki?curid=530200" title="Grzegorz Wojewski">
Grzegorz Wojewski

Grzegorz Paweł Wojewski ps. „Ferrum” (ur. 13 września 1901 w Gościcinie koło Wejherowa, zm. prawdopodobnie 28 stycznia 1945) – komendant naczelny Tajnej Organizacji Wojskowej Gryf Pomorski od marca 1943 do stycznia 1945.
Życiorys.
Był synem Józefa Wojewskiego, właściciela dużego majątku ziemskiego i młyna oraz Marii. Uczęszczał do szkoły elementarnej, a następnie Państwowego Gimnazjum Klasycznego w Wejherowie, w którym zdał maturę 20 czerwca 1922 r. Do 1927 r. studiował budownictwo maszyn na Politechnice Gdańskiej w Wolnym Mieście Gdańsku. W latach 1928-1929 służył w Batalionie nr 7 Szkoły Podchorążych Rezerwy Piechoty w Śremie. Pracował jako kierownik cegielni w Bolszewie pod Wejherowem oraz dzierżawca cegielni w Wejherowie. 1 stycznia 1934 r. otrzymał awans do stopnia podporucznika rezerwy. W sierpniu 1939 r. został zmobilizowany do 2 Batalionu Rezerwowego 2 Morskiego Pułku Strzelców pod dowództwem ppłk. Ignacego Szpunara. Podczas kampanii wrześniowej walczył jako dowódca 3 plutonu 4 kompanii 2 Morskiego Pułku Strzelców, który wyróżnił się m.in. w obronie rejonu umocnionego Gdynia i Kępy Oksywskiej. 19 września dostał się do niewoli niemieckiej, z której został zwolniony w poł. października prawdopodobnie dzięki dobrej znajomości jęz. niemieckiego i kwalifikacji zawodowych.
Po powrocie do Wejherowa natychmiast przystąpił do działalności konspiracyjnej. Działał w podziemnej organizacji Polska Żyje, prowadzonej przez księdza Edmunda Roszczynialskiego, a po jego szybkim aresztowaniu, współkierował ją razem z księdzem Józefem Bartlem. W lipcu 1942 r. podporządkował tę organizację Gryfowi Pomorskiemu, przyjmując w nim funkcję komendanta Okręgu I, obejmującego powiaty: kartuski, morski i pucki. Po usunięciu z tego stanowiska przez komendanta naczelnego por. Józefa Gierszewskiego ps. „Ryś”, „Szulc”, „Gozdawa”, „Ordon”, w lutym lub marcu 1943 r. został mianowany przez Radę Naczelną z podpisem por. Józefa Dambka ps. „Adam Kil”, „Jur”, „Adam Falski” nowym komendantem naczelnym TOW Gryf Pomorski.
Od tego czasu był rozpracowywany przez specjalną grupę Gestapo, na czele której stał Jan Kaszubowski. W wyniku późniejszych aresztowań ujęty został jego brat Alfons Wojewski, kierujący pionem służby zdrowia TOW Gryf Pomorski. Przeczuwając dekonspirację, przeniósł się do Chełmży, a następnie do Mniszka koło Grudziądza, skąd kierował organizacją. Po jego mianowaniu doszło do zintensyfikowania akcji bojowych „gryfowców” na obszarze całego Pomorza. Osobiście kierował głównymi akcjami zbrojnymi, np. na lotnisko w Strzebielinie, podczas której zniszczono kilka niemieckich samolotów. Według K. Komorowskiego w grudniu 1943 r. zrzekł się swojej funkcji wobec braku możliwości dalszego działania. Natomiast inni badacze uważają, że kierował organizacją do końca wojny. Poszukiwany przez Gestapo, zdołał uniknąć aresztowania, chroniąc się w Chełmży. W styczniu 1945 roku powrócił do Mniszka.
Istnieje kilka hipotez dotyczących jego śmierci. Według jednej wersji wkrótce został aresztowany przez NKWD i 28 stycznia zamordowany. Według innej zmarł tego dnia z wycieńczenia pod Ciechanowem w kolumnie maszerującej do obozu. Jeszcze inna wersja mówi, że przedostał się do Wejherowa i zakopał część archiwum TOW Gryf Pomorski pod Wejherowem w pobliżu cegielni. W marcu 1945 r. w Robakowie koło Wejherowa aresztowało go NKWD. Przeszedł okrutne śledztwo w areszcie w Luzinie i więzieniu w Wejherowie, gdzie ślad po nim zaginął.
Od września 2001 r. na placu Wejhera w Wejherowie znajduje się tablica upamiętniająca por. inż. Grzegorza Wojewskiego.

</doc>
<doc id="530203" url="https://pl.wikipedia.org/wiki?curid=530203" title="Common">
Common

Common, wcześniej Common Sense, właśc. Lonnie Rashid Lynn Jr. (ur. 13 marca 1972 w Chicago w stanie Illinois) – amerykański raper i aktor.
Życiorys.
Lonnie Jr. miał sześć lat, kiedy jego rodzice się rozwiedli. Common działalność artystyczną rozpoczął z trio C.D.R., które otwierało koncerty m.in. N.W.A i Big Daddy Kane’a. Raper musiał zrezygnować z muzykowania z kolegami, kiedy rozpoczął studia na Florida A&amp;M University. Nauka nie potrwała jednak długo i już w 1992 roku zadebiutował singlem „Take It EZ”, który zapowiadał jego debiutancką płytę, "Can I Borrow a Dollar?", opatrzoną pseudonimem Common Sense.

</doc>
<doc id="530204" url="https://pl.wikipedia.org/wiki?curid=530204" title="Neretwa">
Neretwa

Neretwa ("Neretva") – rzeka w Bośni i Hercegowinie i Chorwacji, uchodząca do Adriatyku. Największa i najdłuższa rzeka po wschodniej stronie basenu Adriatyku. Długość: 225 km, w tym 203 km w Bośni i Hercegowinie, 22 km w Chorwacji. Średni przepływ w mieście Metković (około 20 km od ujścia): 378 m³/s. Powierzchnia dorzecza: 9106 km².
Główne dopływy:
Źródła Neretwy znajdują się na wysokości 1095 m n.p.m. na przełęczy Gredelj między pasmami Zelengora i Lebršnik w Górach Dynarskich. Płynie na północny zachód, podobnie jak wszystkie większe rzeki Hercegowiny. Między miejscowościami Konjic i Jablanica tworzy przełom. Następnie okrąża od północy i zachodu masyw Prenj i kieruje się na południe. Uchodzi do Adriatyku deltą o powierzchni około 120 km².
Od Konjica do ujścia doliną Neretwy biegną linia kolejowa Sarajewo – Ploče i szosa. Koło Jablanicy znajduje się sztuczny zbiornik wodny "Jablaničko jezero", a na odcinku między Jablanicą a Mostarem – kilka zapór wodnych z hydroelektrowniami.
Główne miejscowości nad Neretwą:
Przez Neretwę prowadzi Stary Most w Mostarze – zabytek z listy światowego dziedzictwa UNESCO, zniszczony podczas wojny w 1993 roku, odbudowany w 2004.

</doc>
<doc id="530205" url="https://pl.wikipedia.org/wiki?curid=530205" title="Hala Upłaz">
Hala Upłaz

Hala Upłaz – dawna hala pasterska na Czerwonych Wierchach w Tatrach Zachodnich. Obejmowała północno-zachodnią grań Ciemniaka, Kozi Grzbiet oraz Czerwony Grzbiet. Wypasano je aż po szczyty Ciemniaka i Małołączniaka, a także znajdujące się pod nimi zawieszone dolinki: Litworową i Mułową.
Hala wymieniana jest w dokumentach pochodzących z 1709 r. Wypasali na niej mieszkańcy wsi Ciche, Ratułów i innych. Szopy i szałasy pasterskie znajdowały się na polanie Upłaz. Zajmowała powierzchnię ok. 172 ha, z tego pastwiska stanowiły tylko 4,5 ha, ogromna większość to nieużytki (132,45 ha), resztę stanowiła kosodrzewina (20 ha) i las (14,87 ha). Przynależna hali powierzchnia serwitutów wynosiła 38,55 ha.
Hala była dawniej bardzo intensywnie wypasana. Przed 1960 r. wypasano tu 438 owiec (tzw. przeliczeniowych). Nadmierny wypas doprowadził do znacznej erozji zboczy i niszczenia roślinności alpejskiej. Po zaprzestaniu wypasu zerodowane stoki zregenerowały się już znacznie. Pozostałością dawnego pasterstwa są liczne nazwy równi i upłazów: Wyżnia Upłaziańska Rówień, Rówień nad Piecem, Gładkie Upłaziańskie, Rówień nad Karczmą, Twardy Upłaz, Źródliska, Wolarnia, Machajówka, Litworowa Rówień, Litworowy Upłaz. Zlikwidowanie wypasu z jednej strony zapobiega niszczeniu roślinności alpejskiej i erozji zboczy, z drugiej strony jednak kosodrzewina stopniowo zarastająca trawiaste obszary dawnej hali powoduje również wyginięcie tych roślin. Z rzadkich w Polsce roślin rośnie tutaj ostrołódka polna – gatunek występujący tylko w Tatrach i to na nielicznych stanowiskach. Często natomiast spotkać można takie tatrzańskie gatunki roślin jak: lepnica bezłodygowa, omieg kozłowiec, pierwiosnka maleńka i inne.

</doc>
<doc id="530208" url="https://pl.wikipedia.org/wiki?curid=530208" title="Eimeria intricata">
Eimeria intricata

Eimeria intricata - należy do królestwa protista, rodziny Eimeriidae, rodzaj Eimeria. Wywołuje u owiec i kóz chorobę pasożytniczą - kokcydiozę. "Eimeria intricata" pasożytuje w jelicie cienkim, jelicie ślepym oraz okrężnicy.

</doc>
<doc id="530214" url="https://pl.wikipedia.org/wiki?curid=530214" title="Dejnowa">
Dejnowa

Dejnowa (Jezioro Dejnowo) – jezioro rynnowe na Pojezierzu Mrągowskim, w województwie warmińsko-mazurskim, w powiecie kętrzyńskim, w gminie Reszel. Oś jeziora ukierunkowana jest na linii północ-południe.
Na północnym krańcu położona jest Święta Lipka. Tam do jeziora dopływa woda strumieniem z jeziorka Wirowego. Na południowym krańcu położona jest miejscowość Pilec. W Pilcu jest zapora wodna przy dawnym młynie, przez którą przelewa się do jeziora woda rzeki Dajny.
Dajna łączy jezioro Kiersztanowskie z jeziorem Dejnowa. Wypływa z Dejnowy na wschodnim jej brzegu w Niewodnej (dawna osada z młynem wodnym – obecnie elektrownia wodna).
Linia brzegowa o długości 8600 m jest średnio rozwinięta, obrzeża są w większości wysokie. Stoki ławicy są strome, zaś dno jest urozmaicone. Wśród flory wynurzonej występuje: trzcina, sitowie i pałka, a zanurzonej niewielkie ilości ramienic. Najczęściej występujące ryby to płoć, okoń, szczupak, węgorz i sandacz.
Jezioro należy do Łężan.

</doc>
<doc id="530218" url="https://pl.wikipedia.org/wiki?curid=530218" title="Chuda Przełączka">
Chuda Przełączka

Chuda Przełączka (1850 m) – niewielka przełęcz w północno-zachodniej grani Ciemniaka w Tatrach Zachodnich, pomiędzy Twardą Kopą (2026 m) a Chudą Turnią (1856 m n.p.m.). Dawniej nazywana była Przełączką pod Chudą Turnią. Trawiaste, północno-wschodnie stoki spod przełęczy opadają do Doliny Miętusiej, do Twardej Galerii. Stoki południowo-zachodnie natomiast opadają do Zadniego Kamiennego. Zbudowane są z łupków i znajduje się w nich płytki żleb. Jest to podłoże niesprzyjające wegetacji roślinnej i stoki te są ubogie w roślinność.
W rejonie przełęczy przebiega granica między dwoma rodzajami skał budującymi ten grzbiet. Poniżej przełęczy znajdują się wapienne skały, powyżej na tzw. Twardym Grzbiecie, aż do 2035 m n.p.m. znajdują się skały krystaliczne (alaskity, rodzaj granitów). Skutkiem tego są duże różnice w roślinności porastającej te stoki. Poniżej Chudej Przełączki jest ona znacznie bujniejsza i bogatsza w gatunki, powyżej stoki porasta uboższa gatunkowo murawa z dominującym sitem skuciną, którego pędy już w połowie lata przebarwiają się na czerwono, nadając czerwone zabarwienie tym stokom. Cały grzbiet aż po szczyt Ciemniaka dawniej był wypasany (wchodził w skład Hali Upłaz).
W rejonie Chudej Przełączki dość często spotkać można kozice. Kilkaset metrów drogi, poniżej przełączki, przy czerwonym szlaku znajduje się źródełko. Jest to też miejsce o dużym natężeniu ruchu turystycznego.
Szlaki turystyczne.
Na przełączce skrzyżowanie spotykają się dwa szlaki turystyczne i biegną dalej do góry Twardym Grzbietem:

</doc>
