<doc id="530223" url="https://pl.wikipedia.org/wiki?curid=530223" title="Heinz Wosipiwo">
Heinz Wosipiwo

Heinz Wosipiwo (ur. 25 stycznia 1951) – wschodnioniemiecki skoczek narciarski i trener.
Życiorys.
Pierwszy skok na międzynarodowej arenie oddał 29 grudnia 1971 w Innsbrucku, podczas zawodów FIS. Zajął wówczas szóstą pozycję. W 1972 na Velikance w Planicy został wicemistrzem świata w lotach narciarskich, przegrywając jedynie z Walterem Steinerem. W sezonie 1971/1972 zajął 4. miejsce w klasyfikacji generalnej 20. Turnieju Czterech Skoczni. 30 grudnia 1973 w Oberstdorfie zajął drugie miejsce
w zawodach FIS bezpośrednio za Hansem-Georgiem Aschenbachem. 5 stycznia 1974 podczas ostatniego konkursu Turnieju Czterech Skoczni w Bischofshofen zajął dziewiąte miejsce. 16 lutego 1974 w Falun podczas Mistrzostw Świata w skokach narciarskich na skoczni dużej przegrał jedynie z Hansem-Georgiem Aschenbachem i zdobył srebrny medal. W 1975 podczas mistrzostw świata w lotach narciarskich zajął szóstą lokatę.
W 1973 na skoczni w Oberstdorfie Heinz Wosipiwo oddał skok na odległość 169 metrów, co do 1976 było najlepszym wynikiem na świecie.
W 1976 zwyciężył w Pucharze Przyjaźni. W tym samym roku zakończył karierę skoczka i został trenerem skoków.
Trenował między innymi Holgera Freitaga. W 2010 trenował Ulrike Gräßler.

</doc>
<doc id="530226" url="https://pl.wikipedia.org/wiki?curid=530226" title="Pistolet Astra TS-22">
Pistolet Astra TS-22

Astra TS-22 – hiszpański, sportowy pistolet samopowtarzalny.
Opis.
Astra TS-22 była bronią samopowtarzalną. Zasada działania oparta o odrzut zamka swobodnego. Mechanizm spustowy kurkowy bez samonapinania. Bezpiecznik nastawny ze skrzydełkiem po lewej stronie szkieletu.
Astra TS-22 jest zasilana z wymiennego, jednorzędowego magazynka pudełkowego o pojemności 10 naboi, umieszczonego w chwycie. Przycisk zwalniania magazynka znajduje się po lewej stronie chwytu, za kabłąkiem spustowym.
Lufa gwintowana.
Przyrządy celownicze mechaniczne – muszka i szczerbinka (regulowana).

</doc>
<doc id="530230" url="https://pl.wikipedia.org/wiki?curid=530230" title="Jelšava">
Jelšava

Jelšava (niem. "Eltsch", węg. "Jolsva") – miasto w południowej Słowacji, w powiecie Revúca, w kraju bańskobystrzyckim, w zachodniej części historycznej krainy Gemer.
Miasto położone jest na średniej wysokości 259 m n.p.m. w dolinie rzeki Muráň, pomiędzy wzniesieniami Pogórza Rewuckiego ("Revucká vrchovina") i Krasu Słowackiego ("Slovenský kras"). Znajduje się na skrzyżowaniu dróg z Revúcy do Tornali oraz z Hnúšty do Rożniawy.
Pierwsze wzmianki o Jelšavie pochodzą z 1243. Miasteczko rozwinęło się w XIX wieku dzięki wydobyciu talku i magnezytu. Obecnie przemysł magnezytowy nieco podupadł, ale Jelšava jest nadal głównym jego ośrodkiem na Słowacji.

</doc>
<doc id="530231" url="https://pl.wikipedia.org/wiki?curid=530231" title="Jelszawa">
Jelszawa



</doc>
<doc id="530235" url="https://pl.wikipedia.org/wiki?curid=530235" title="Lux-torpeda">
Lux-torpeda



</doc>
<doc id="530236" url="https://pl.wikipedia.org/wiki?curid=530236" title="Owczarek pirenejski">
Owczarek pirenejski

Owczarek pirenejski – rasa psów, należąca do grupy psów pasterskich i zaganiających, zaklasyfikowana do sekcji psów pasterskich (owczarskich). Podlega próbom pracy.
W latach 20. XX wieku ze względów niewielkich różnic anatomicznych oraz tych, które dotyczą długości szaty wyodrębniono z grupy owczarków pirenejskich, "owczarka pirenejskiego o gładkiej kufie", dla którego już wtedy stworzono odrębny wzorzec. Ze względu na te dwie odmiany tej rasy nadano im oddzielne numery FCI:
Pielęgnacja.
Pielęgnacja sierści nie jest czasochłonna. Trzeba usuwać nadmiar włosów z wewnętrznej strony uszu.
Zachowanie i charakter.
Inteligentny, aktywny i gotowy do pracy. Czujny i szybki, obdarzony dobrym węchem.
Wymaga konsekwentnego wychowania. Jeśli nie ma zajęcia i większość dnia spędza w zamknięciu, może sprawiać kłopoty. Nadaje się na psa ratownika oraz sprawdza się w psich sportach. Dobry stróż.

</doc>
<doc id="530240" url="https://pl.wikipedia.org/wiki?curid=530240" title="Markus Hasler">
Markus Hasler

Markus Hasler (ur. 3 października 1971 w Eschen) – reprezentant Liechtensteinu w biegach narciarskich.
Kariera.
Naukę jazdy na nartach rozpoczął w 1979 roku. Kilka lat później został przyjęty do klubu UWV Eschen. W ciągu wieloletniej kariery niejednokrotnie zdarzyło mu się zająć miejsca w czołowej dziesiątce zawodów. W sezonie 2002/2003 podczas zawodów w Davos był szósty, a w Kirunie był siódmy. Na igrzyskach w Salt Lake City w 2002 roku w biegu na 10 km zajął 12. miejsce, w biegu łączonym był 26, w biegu na 30 km stylem dowolnym był 25, a w biegu na 50 km zajął 36 lokatę. W sezonie 2003/2004 Pucharu Świata tylko dwa razy zajął miejsce w pierwszej dwudziestce. Pierwszy raz w Novym Městie, gdzie był 12, a drugi raz w Kawgołowie, gdzie zajął 19 lokatę. Najbliżej medalu na międzynarodowej imprezie był podczas mistrzostw świata w Val di Fiemme w 2003 roku, gdzie w biegu łączonym na 30 km był czwarty, przegrywając walkę o podium ze Szwedem Jörgenem Brinkiem. Na tych samych mistrzostwach był także siódmy na dystansie 50 km stylem dowolnym. Na podium zawodów PŚ stanął tylko raz - 9 grudnia 2001 roku w Cogne był trzeci w sprincie stylem dowolnym. Na igrzyskach olimpijskich w Turynie w 2006 roku rywalizację w biegu łączonym na 30 km ukończył na 11. pozycji. Startował ponadto w zawodach cyklu FIS Marathon Cup, w których także raz stanął na podium: 13 marca 2005 roku był trzeci w szwajcarskim Engadin Skimarathon.

</doc>
<doc id="530241" url="https://pl.wikipedia.org/wiki?curid=530241" title="Bogusław Radziwiłł">
Bogusław Radziwiłł

Bogusław Radziwiłł herbu Trąby (ur. 3 maja 1620 w Gdańsku, zm. 31 grudnia 1669 pod Królewcem) – książę Świętego Cesarstwa Rzymskiego, wielokrotny poseł na Sejm Rzeczypospolitej, starosta barski, koniuszy wielki litewski od 1646, chorąży wielki litewski od 1638, feldmarszałek szwedzki, generalny namiestnik Prus Książęcych w latach 1657–1669.
Ostatni męski przedstawiciel kalwińskiej linii Radziwiłłów na Birżach i Dubinkach. Prawnuk Mikołaja Radziwiłła Rudego. Syn Janusza Radziwiłła, kasztelana wileńskiego, i Elżbiety Zofii Hohenzollern, córki margrabiego-elektora brandenburskiego Jana Jerzego Hohenzollerna. Brat przyrodni księcia sasko-lauenburskiego Franciszka Erdmanna.
Postać kontrowersyjna: z jednej strony określany jest jako zdrajca I Rzeczypospolitej i magnat dbający wyłącznie o swoje prywatne interesy i majątki, z drugiej strony uważany za patriotę chcącego ocalić Wielkie Księstwo Litewskie przed władzą carów Rosji. Protektor protestantyzmu na Litwie i Podlasiu. Jeden z najbogatszych i najbardziej wpływowych przedstawicieli rodu Radziwiłłów w XVII wieku.
We współczesnej kulturze popularnej Bogusław Radziwiłł znany jest przede wszystkim jako postać z XIX-wiecznej powieści historycznej "Potop" Henryka Sienkiewicza oraz jako czarny charakter z filmu fabularnego "Potop" w reżyserii Jerzego Hoffmana.
Życiorys.
Dzieciństwo oraz młodość.
Bogusław Radziwiłł przyszedł na świat w niedzielę nad ranem 3 maja 1620 w Gdańsku, w kamienicy, którą jego ojciec wynajmował od burmistrza Jana van der Linde. Ojcem chrzestnym niemowlęcia "per procura" został elektor palatyn reński i król Czech Fryderyk V, "Król Zimowy". Chrztu udzielił pastor kalwiński Georgius Pauli (1586-1650), lider kalwińskiego duchowieństwa w Gdańsku. Kilka miesięcy po narodzinach syna Janusz Radziwiłł zmarł i aktem ostatniej woli zobowiązał do opieki nad swoimi dziećmi swojego brata Krzysztofa Radziwiłła. W testamencie Janusz Radziwiłł nakazał, żeby Bogusław został wychowany w duchu ewangelickim w postronnych szkołach i gimnazjach, z dala od kolegiów katolickich. Zabronił synowi wyjazdów do Włoch i Hiszpanii, aż do momentu osiągnięcia pełnoletniości, a także zalecał wytrwanie do końca życia w protestantyzmie. Na przełomie 1620 i 1621 kilkumiesięczny Bogusław Radziwiłł przyjechał wraz z matką do Wilna, gdzie odbywały się uroczystości pogrzebowe Janusza Radziwiłła. Opiekę nad jego wychowaniem sprawował wówczas wyznaczony do tego dworzanin Radziwiłłów, Daniel Naborowski. Pod koniec lutego 1621 dwór księżnej Elżbiety Zofii wyjechał z Litwy i dotarł do Królewca, a następnie przeniósł się do Elbląga, żeby ponownie powrócić do Gdańska. Przez pierwsze dwa lata życia Bogusław Radziwiłł wychowywał się w Gdańsku i w majątku pomorskim w Smołdzinie.
W 1623 matka wywiozła syna do Lichtenberga we Frankonii, co stanowiło pogwałcenie umów zawartych z prawnym opiekunem Bogusława. Krzysztof Radziwiłł interweniował i Elżbieta Zofia, wówczas już żona księcia sasko-lauenburskiego Juliusza Henryka, wróciła z dziećmi przez Czechy do Polski. W 1628 młody Bogusław Radziwiłł został przedstawiony królowi Zygmuntowi III Wazie. Z Warszawy przez Sielec, Bielice, Jaszuny Bogusław wraz z rodziną przybył do Wilna, gdzie 22 sierpnia 1628 został oddany pod opiekę stryja, Krzysztofa Radziwiłła, a na jego życzenie przekazany na wychowanie ciotce, Annie z Kiszków Radziwiłłowej. W tym czasie przebywał w jej majątku w Dolatyczach. Jego nauczycielem został pastor Paweł Demitrowicz. W grudniu 1628 Daniel Naborowski przywiózł Bogusława do Kiejdan z uwagi na zagrożenie epidemią na Polesiu. Nauczycielami młodego księcia zostali w tym czasie pastor Krzysztof Minwid i dyrektor miejscowej szkoły zborowej Jan Domazovius. W grudniu 1629 Bogusław Radziwiłł opuścił Kiejdany i wrócił na wychowanie do ciotki. W 1631 Bogusław wraz ze stryjem brał w Warszawie udział w obradach Sejmu, podczas których pozwolono mu zabrać głos w obecności króla. W latach 1633–1634 powrócił na nauki do Wilna, później przeniósł się ponownie do Kiejdan. W 1635, podczas toczącej się wojny polsko-szwedzkiej, Bogusław Radziwiłł został zabrany przez Krzysztofa Radziwiłła do Inflant. Podczas pobytu na wojnie uczestniczył w życiu obozowym wojska. W listopadzie 1635 Bogusław przyjechał do Birż, gdzie został uczniem architekta fortyfikacji twierdzy, Grzegorza Pirkena. 5 marca 1636 młody Radziwiłł wyjechał do Wilna i został dworzaninem Władysława IV Wazy. W związku z tym wydarzeniem sprawowana nad nim kuratela Krzysztofa Radziwiłła została zdjęta i rozpoczęła się samodzielna kariera księcia. Na początku drogi politycznej otrzymał starostwo poszyrwinckie.
W Toruniu uczestniczył w pogrzebie Anny Wazówny. W tym samym roku został posłem na Sejm, z wyboru sejmiku oszmiańskiego. W 1637 po pobycie w Warszawie wyjechał do Birż, a później na studia zagraniczne.
Poseł na sejm zwyczajny 1637 roku, sejm 1645 roku.
Podróże zagraniczne.
W podróży zagranicznej towarzyszył Radziwiłłowi przez cały czas orszak poddanych z dworzaninem Samuelem Puciatą na czele. W drodze do Groningen Bogusław Radziwiłł odwiedził Szczecin i Berlin. Po przybyciu do Niderlandów w grudniu 1637 zapisał się na miejscowe uczelnie. Nie zagrzał tam jednak długo miejsca i w następnym roku wyjechał do Utrechtu, aby zaciągnąć się na służbę u księcia orańskiego Fryderyka Henryka. Brał udział w oblężeniu Bredy i Venlo. Szybko zrezygnował jednak z życia wojskowego, wolał bowiem podróżować i zwiedzać Europę. W październiku 1638 Bogusław wrócił na przerwane studia i zapisał się na Uniwersytet w Utrechcie. W tym samym czasie dzięki zabiegom stryja Krzysztofa i brata stryjecznego Janusza otrzymał na Litwie urząd chorążego Wielkiego Księstwa Litewskiego.
Pod koniec roku Bogusław Radziwiłł wyjechał do Francji. 16 stycznia 1639 przybył do Paryża na chrzciny delfina Ludwika. Uzyskał audiencję u Ludwika XIII i podjął się sprawy polepszenia losu uwięzionego w niewoli francuskiej królewicza Jana Kazimierza Wazy.
Później zwiedzał południową Francję. Na wiadomość o szykującym się oblężeniu Antwerpii postanowił w nim uczestniczyć. Dotarł do Calais i wsiadł na statek. Sztorm na kanale La Manche przekreślił jednak plany jego dalszej podróży do Holandii. Udał się więc w podróż do Londynu, gdzie uzyskał audiencję u króla Anglii, Karola I Stuarta.
W połowie października 1639 Bogusław Radziwiłł ponownie przyjechał do Holandii i zamieszkał w Hadze. Na prośbę Jana Kazimierza udał się na spotkanie z nim drogą okrężną przez Anglię do Francji. W Paryżu spotkał się z uwolnionym z niewoli królewiczem. W maju 1640 Radziwiłł brał udział w walkach we Flandrii po stronie Niderlandów. Na wieść o śmierci stryja Krzysztofa przybył jednak natychmiast (w 1641) na Litwę, aby uczestniczyć w pogrzebie krewnego w Wiżunach. Następnie po załatwieniu spraw spadkowych objeżdżał dobra rodzinne, załatwiał sprawy majątkowe i spotkał się z królem Władysławem IV. W lipcu 1641 odwiedził kuzyna Janusza Radziwiłła, który uczynił go spadkobiercą na wypadek niespodziewanej śmierci. W tym samym roku Bogusław Radziwiłł wrócił do Holandii i udał się pod twierdzę Gennep. Nie uczestniczył jednak w oblężeniu, gdyż skończyło się ono tuż przed jego przybyciem. Zimę spędził więc bezczynnie, bawiąc w miastach niderlandzkich i francuskich.
W 1642 ponownie wyruszył na wojnę z Hiszpanią pod komendą księcia orańskiego Fryderyka Henryka. W 1643 w Saint-Denis Bogusław Radziwiłł brał udział w uroczystościach pogrzebowych Ludwika XIII. W czasie pobytu w Paryżu królowa francuska Anna Austriaczka oraz kardynał Mazarini próbowali wyswatać go z jedną z dwórek królewskich. Przedstawiona mu hugenocka księżna Małgorzata de Rohan wzgardziła nim jednak i poślubiła kogoś innego. Zadłużony Bogusław Radziwiłł opuścił Francję w 1644 i udał się do Brukseli, gdzie dla pokrycia długów wyprzedał rodowe srebra.
Po pobycie w Niderlandach wrócił do Rzeczypospolitej. Otrzymał od króla urząd krajczego litewskiego, jednak z niego zrezygnował. 28 kwietnia 1646 przyjął natomiast funkcję koniuszego Wielkiego Księstwa Litewskiego. W 1645 był gościem na weselu Janusza Radziwiłła i Marii, córki hospodara mołdawskiego Bazylego Lupuli. W 1646 Bogusław Radziwiłł wplątał się w sprawę paszkwilu swojego sługi, Jankowskiego (która groziła karą za zbrodnię przeciwko majestatowi, "crimen laesae maiestatis", i była związana z przyszłym ślubem króla Władysława IV z Ludwiką Marią Gonzagą de Nevers). Przed rozpatrzeniem sądowym incydentu uratowała go ucieczka z Rzeczypospolitej, a także zawarcie z dworem ugody przez jego pełnomocników.
Bogusław Radziwiłł przybył do Paryża, gdzie przyłączył się do poselstwa Jana Sobiepana Zamoyskiego. Jako poseł poznał przyszłą monarchinię Ludwikę Marię Gonzagę. Towarzyszył jej następnie w podróży do Brukseli. W Belgii opuścił jednak orszak księżnej mantuańskiej i próbował jeszcze raz wziąć udział w wojnie w Niderlandach. Wracając do Paryża, został aresztowany pod zarzutem szpiegostwa i przemytu. Trafił jako francuski więzień do twierdzy Rocroy, skąd został jednak szybko zwolniony. Ponownie udał się do Holandii, gdzie spotkał braci Jana i Marka Sobieskich.
Po niedługim czasie znowu przybył do Francji. Za próbę pojedynku z hr. de Rieux Bogusław Radziwiłł znalazł się na jeden dzień w Bastylii. Po uwolnieniu ponownie wystąpił z prośbą do królowej francuskiej o znalezienie mu żony na dworze. Kolejną kandydatką na narzeczoną Bogusława Radziwiłła została Charlotte de la Force. I ta jednak odrzuciła jego zaręczyny. Radziwiłł był w tym czasie zaangażowany w romans ze starszą od siebie księżną de Cantecroix, Beatrycze. Po nieudanych próbach matrymonialnych kardynał Mazarini zaproponował mu służbę wojskową. Bogusław Radziwiłł wstąpił do armii francuskiej jako pułkownik wojsk zaciężnych. Szybko porzucił jednak tę profesję, mimo że była bardzo dochodowa. Nagliły go bowiem sprawy w Rzeczypospolitej, gdzie wybuchło powstanie Chmielnickiego. Innym powodem, dla którego wyjechał z Francji i Holandii, były niespłacone długi, których nie zamierzał uregulować. Do Rzeczypospolitej przyjechał na elekcję w 1648. Popierał na niej kandydaturę Jana Kazimierza Wazy. Podpisał "pacta conventa" Jana II Kazimierza Wazy w 1648 roku.
Powstanie Chmielnickiego.
Po powrocie do kraju w 1648 Bogusław Radziwiłł przebywał w swoich dobrach na Podlasiu, rezydował w Starej Wsi. Zorganizował chorągiew husarską i piechotę cudzoziemską. Zaangażował się w działalność polityczną. Jego zabiegi były przyczyną unieważnienia sejmiku w Brześciu, głosującego na korzyść Sapiehów. W 1649 wyjechał do Krakowa na koronację Jana II Kazimierza Wazy. Poseł na sejm koronacyjny 1649 roku. Na sejmie koronacyjnym Bogusław Radziwiłł otrzymał godność generała gwardii królewskiej. Nowo utworzony urząd łączył się z nadaniami królewszczyzn: starostwa oszmiańskiego i starostwa mozyrskiego. Te jednak Bogusław Radziwiłł szybko spieniężył. Werbunek wojska przynosił mu spore dochody, a kolejny urząd niczego nie wnosił. W trakcie powstania na Ukrainie Radziwiłł swoje regimenty do działań wojennych wprowadził dość późno, bo dopiero w 1651, kiedy to stanął na ich czele jako dowódca wojsk cudzoziemskich w bitwie pod Beresteczkiem. Po śmierci hetmana wielkiego koronnego Mikołaja Potockiego otrzymał pod komendę Bar, uzyskując dodatkowo starostwo barskie i starostwo brańskie. Kupił także starostwo brodnickie. W międzyczasie uzupełniał braki i kompletował nowe pułki.
W 1652 nie wziął udziału w wyprawie pod Batohem, która skończyła się klęską wojsk Rzeczypospolitej, gdyż prowadził spór z księdzem Janem Uszyńskim, plebanem węgrowskim, przed trybunałem w Piotrkowie. Dopiero w 1653, na polecenie króla, Bogusław Radziwiłł przybył do Lwowa i brał udział razem z Janem II Kazimierzem w podróży na Podole, do Żwańca. W kolejnym roku wysłał swoich pełnomocników na sejm Rzeszy w Ratyzbonie, na którym zamierzał bronić praw Radziwiłłów do tytułu książęcego. W 1652 był posłem na sejmie Rzeczypospolitej w Warszawie, na którym klient Radziwiłłów, Władysław Wiktoryn Siciński, wstrzymał obrady, nie dopuszczając do ich kontynuowania.
Podczas wojny polsko-moskiewskiej w 1655 Bogusław Radziwiłł uczestniczył w oblężeniu Mohylewa oraz był odpowiedzialny za budowę fortyfikacji Słucka (do rozwoju tego miasta wiele się przyczynił, wyjednał u króla 27 sierpnia 1650 przywilej na prawo magdeburskie na wieczne czasy, za jego poparciem w mieście osiedli licznie Szkoci). Wieść o wkroczeniu wojsk szwedzkich i kolejnej wojnie zastała go w Wilnie, gdzie przeniósł na czas letni swoją kwaterę.
Potop szwedzki.
Bogusław kontynuował strategię polityczną Mikołaja Radziwiłła Czarnego, który dążył do uniezależnienia Litwy od Korony pod panowaniem Radziwiłłów. W przededniu wojny ze Szwecją i nieuniknionej klęski Rzeczypospolitej w wojnie z Moskwą Bogusław Radziwiłł coraz śmielej zaczął odsuwać się od przyjaźni z dworem królewskim. Szukał aliansu ze spokrewnionym z nim przez matkę księciem-elektorem brandenburskim. Poparł także plany kuzyna Janusza Radziwiłła i zgłosił gotowość pertraktacji z Karolem X Gustawem, gdy wojska szwedzkie wkroczyły przez Kurlandię na Litwę. Nie określił jednak swojego stanowiska i cały czas grał na dwa fronty. W 1655 – po tym, jak Janusz Radziwiłł podpisał lenną deklarację w Kiejdanach i wojska moskiewskie zajęły Wilno – Bogusław Radziwiłł wycofał się na Podlasie, gdzie oczekiwał dalszego rozwoju sytuacji. Gdy król Jan II Kazimierz dowiedział się o jego korespondencji i próbie przejścia na stronę szwedzką wraz z Januszem Radziwiłłem, dopiero wtedy Bogusław rozpoczął działania mające charakter jawnej zdrady i walki o stworzenie udzielnego księstwa radziwiłłowskiego na Litwie. Podjęta przez niego próba opanowania dla siebie Podlasia nie powiodła się jednak zupełnie, gdyż przeciwko Radziwiłłowi podniosła rewoltę miejscowa szlachta, sprzyjająca Sapiehom. Również próba zajęcia województwa nowogródzkiego pod pretekstem wojny z armią moskiewską nie doszła do skutku.
W grudniu 1655 Bogusław Radziwiłł z Podlasia przez Mazowsze udał się ze swoimi oddziałami do Prus Książęcych. 31 grudnia 1655 w Pasłęku spotkał się z królem szwedzkim Karolem X Gustawem i oddał pod jego komendę. W tym samym dniu zmarł w Tykocinie Janusz Radziwiłł, co zmusiło Bogusława (oprócz prowadzenia pertraktacji ze Szwedami) do zajęcia się odziedziczonym majątkiem. Na początku 1656 powrócił na Mazowsze i rozpoczął działania wojenne na Podlasiu. Rozbił chorągwie lojalne wobec Sapiehów i króla polskiego, a następnie, 26 lutego 1656, wkroczył triumfalnie do Tykocina, gdzie znajdował się skarbiec Radziwiłłów. Następnie rozpoczął marsz na południe w kierunku Bugu z zamiarem zajęcia zamku w Janowie Podlaskim. Bitwa pod Janowem była niefortunna dla Bogusława Radziwiłła i zmusiła go do wycofania się na zachód celem oczekiwania na posiłki szwedzkie. W kwietniu 1656 Bogusław Radziwiłł znalazł się ze swoim wojskiem pod twierdzą w Brześciu Litewskim. Podczas tej wyprawy do niewoli radziwiłłowskiej dostał się wojewoda brzeskolitewski Maksymilian Brzozowski. Doszło również do spustoszenia przez jego wojska okolicznych majątków szlacheckich. W kwietniu 1656 ruszyła spod Lublina przeciwko niemu ofensywa Pawła Sapiehy. Aby uniknąć konfrontacji z liczniejszą armią przeciwnika, Bogusław Radziwiłł wycofał się ze swoimi oddziałami w kierunku Mazowsza. Na Wielkanoc 1656 był już w Warszawie, gdzie 17 kwietnia 1656 spotkał się ponownie z królem szwedzkim Karolem X Gustawem i pozostał u jego boku przez najbliższe cztery miesiące jako podkomendny w stopniu feldmarszałka. Wznowiono pertraktacje w sprawie nadań dla księcia. Bogusław Radziwiłł otrzymał wówczas majątki w Prusach Królewskich oraz miasta: Nowe Miasto Lubawskie, Bratian, Golub i Skarszewy. Poza tym przysługiwała mu roczna pensja w wysokości 10 000 talarów. Ofiarowanego mu Torunia nie przyjął.
Podczas pobytu przy królu szwedzkim dwór monarszy przygotowywał dla Bogusława Radziwiłła ewentualną możliwość wżenienia go w któryś z rodów panujących. Proponowano mu małżeństwo z Anną Dorotą, córką księcia holsztyńskiego Fryderyka III, lub z Eleonorą, siostrą Karola X Gustawa. Z żadnej jednak z tych propozycji nie skorzystał. Radziwiłł w tym czasie bowiem już kalkulował, że musi sobie szukać nowego protektora, gdyż sytuacja operującej na ziemiach polskich armii szwedzkiej diametralnie się zmieniała. 1 lipca 1656 skapitulował szwedzki garnizon w Warszawie. Karol X Gustaw, bawiący do tej pory na Pomorzu, zmuszony był cofnąć znaczną część swojego wojska na południe, aby odzyskać to ważne strategicznie miasto. Rozbił się obozem pod Nowym Dworem Mazowieckim. W kwaterze tej przebywał również Bogusław Radziwiłł, któremu powierzono pójście z odsieczą Tykocinowi, oblężonemu przez wojska lojalne wobec Jana II Kazimierza. Twierdzę tę książę Radziwiłł odzyskał 13 lipca 1656. Nie pozostał w niej jednak długo, ewakuował z niej skarbiec radziwiłłowski i powrócił na Mazowsze. Zanim jednak przybył do wojsk Karola X Gustawa, zdążył jeszcze podjąć się korespondencji z atamanem kozackim, Bohdanem Chmielnickim, od którego oczekiwał pomocy w obronie Słucka, leżącego w litewskich dobrach Radziwiłłów, które chcieli przejąć Sapiehowie. W dniach 28–30 lipca 1656 Bogusław Radziwiłł brał udział w zwycięskiej bitwie Karola X Gustawa o Warszawę. Po jej zakończeniu był mediatorem między Rzecząpospolitą a stroną szwedzką w sprawie żądań terytorialnych stawianych przez okupanta wobec Korony Polskiej. Był to ostatni moment, kiedy Radziwiłł lojalnie jeszcze służył Szwedom. Coraz bowiem śmielej zaczął książę Bogusław szukać drogi wyjścia z zawartych układów. Jan II Kazimierz Waza, wyczuwając zamiary magnata, proponował mu w tym czasie powrót do łask i służby przy dworze polskim.
Na jesieni 1656 Bogusław Radziwiłł ponownie ruszył z odsieczą oblężonemu Tykocinowi. Operował wraz z wojskami szwedzkimi na północnym Mazowszu i na Podlasiu. W październiku 1656 połączył się z siłami brandenburskiego generała Georga Friedricha Waldecka, który rozstawił się obozem nad rzeką Łęg. Próba przeprawy podjęta 8 października 1656 zakończyła się klęską. Oddział prusko-szwedzki trafił na zasadzkę wojsk tatarsko-litewskich pod komendą Gabriela Wojniłłowicza. W bitwie pod Prostkami Bogusław Radziwiłł został ranny i wzięty do niewoli przez oddział Tatarów. Następnie stał się jeńcem Wincentego Gosiewskiego. Radziwiłł złożył hetmanowi przyrzeczenie lojalności wobec króla polskiego i odstąpienia od Szwedów, nie odzyskał jednak wolności. Wszczęto wobec niego postępowanie sądowe i skazano go na infamię. Więźniem taboru armii litewskiej książę Bogusław był do 22 października 1656. Wtedy to został odbity przez generałów Georga Friedricha Waldecka i Gustawa Otto Stenbocka w bitwie pod Filipowem. Po uwolnieniu udał się do Prus Książęcych. Przebywając w Królewcu starał się uporządkować sprawy majątkowe. Przyjął postawę neutralności wobec toczących się wydarzeń w Rzeczypospolitej. Rozważał możliwość pogodzenia się z królem polskim, wybrał jednak służbę u księcia-elektora brandenburskiego. Zaważyła być może na tym perspektywa zdobyczy terytorialnej, jaką otwierały przed nim prowadzone w tym czasie rokowania w Siedmiogrodzie. 6 grudnia 1656 w Radnot zawarty został traktat między Szwecją a Siedmiogrodem o ewentualnym podziale ziem Rzeczypospolitej i przystąpieniu do wojny księcia Jerzego II Rakoczego po stronie Karola X Gustawa. Na mocy tych porozumień zainteresowany sprawą i korespondujący z sygnatariuszami paktu przez posłów szwedzkich Bogusław Radziwiłł miał otrzymać w dziedziczne władanie województwo nowogródzkie (które i tak w 1/5 było jego własnością). Chociaż uważał, że jako spadkobierca Janusza Radziwiłła powinien uzyskać wszystkie ziemie, które jego kuzyn miał zagwarantowane w umowie kiejdańskiej z 1655.
Generalny namiestnik Prus Książęcych.
W 1657 wojska siedmiogrodzkie poniosły klęskę. Jerzy II Rakoczy wycofał swoją armię z Rzeczypospolitej. Odwrót sił z ziem okupowanych zaczęli również Szwedzi. 19 września 1657 w Welawie, a później 6 listopada 1657 w Bydgoszczy książę elektor brandenburski przy wydatnej pomocy Bogusława Radziwiłła podpisał traktaty welawsko-bydgoskie z królem polskim, na mocy których Brandenburgia zobowiązała się do podjęcia działań wojennych przeciwko Szwecji. Radziwiłł, zdradziwszy króla szwedzkiego i uznawany zdrajcą w Rzeczypospolitej, oddał się pod opiekę Fryderyka Wilhelma Hohenzollerna.
Dzięki wstawiennictwu swojego wpływowego kuzyna odzyskał dobre imię, utracone majątki oraz amnestię dla swoich stronników. Książę pruski za wkład Bogusława w rokowania pokojowe i zasługi dla domu Hohenzollernów podniósł go do godności generalnego namiestnika Prus Książęcych oraz przekazał mu dowództwo nad armią pruską. Bogusław Radziwiłł jako zarządca suwerennego państwa, odpowiedzialny tylko przed elektorem, stał się znów potężnym magnatem Rzeczypospolitej, mającym ogromny wpływ na kontrolę handlu litewskim zbożem.
Jako gubernator wykonywał ściśle polecenia Wielkiego Elektora. Do 1658 zwlekał z podjęciem walki z armią szwedzką na Żuławach. Przystąpił do niej dopiero pod koniec roku, operując wojskami nad Zalewem Wiślanym i na Warmii.
W lecie 1658 Bogusław Radziwiłł powrócił do Rzeczypospolitej. Przyjechał do Warszawy, aby uczestniczyć w obradach Sejmu. Szukał porozumienia i przyjaźni z dworem Jana II Kazimierza Wazy. Zawarł sojusz polityczny ze swoim dotychczasowym wrogiem Krzysztofem Pacem przeciwko Pawłowi Sapieże, który skonfiskował jego majętności na Litwie i zablokował jego kandydaturę na hetmana w miejsce Wincentego Gosiewskiego. Na sejmie Bogusław Radziwiłł został zasypany pozwami sądowymi szlachty, która domagała się od niego rekompensat wojennych. Procesy te ciągnęły się latami i większość z nich jeszcze po śmierci księcia nie doczekała się końca.
Podczas pobytu w Koronie Bogusław Radziwiłł wykorzystywał wpływy w celu odbudowania swojego stronnictwa politycznego na Litwie i odzyskania dóbr odziedziczonych po Januszu Radziwille. W tej ostatniej sprawie używał wszystkich możliwych środków. W 1659 wojska radziwiłłowskie dokonały zajazdu na Birże. W 1660 tą samą taktyką Bogusław Radziwiłł zajął majątki na Podlasiu i Rusi Czarnej, które przyznał mu pokój w Oliwie.
Poseł ziemi bielskiej na sejm 1661 roku. Na sejmie w 1661 Bogusław Radziwiłł opowiedział się za możliwością wyboru króla "vivente rege" i sprzyjał stronnictwu francuskiemu wysuwającemu kandydaturę królewską księcia de Condé, Ludwika II. Z drugiej strony wypowiedział się stanowczo w obronie praw protestantów, których był protektorem. Szczególnie kalwinów i tej grupy braci polskich, która zmieniła wyznanie, aby uniknąć sankcji przewidzianych przez ustawy antytrynitarskie. Poseł na sejm 1662 roku z powiatu mińskiego. Swoje stanowisko w obronie innowierców powtórzył także na sejmie w 1662, kiedy to stanął w obronie posła konwertyty Jana Mierzeńskiego. W tym samym roku starał się o buławę hetmana polnego litewskiego.
Lata 1661–1663 były dla księcia Radziwiłła okresem walki w Prusach Książęcych ze stanami, które wypowiedziały się przeciwko oderwaniu i niezależności Prus od Rzeczypospolitej. Bogusław Radziwiłł blokował próby kontaktów szlachty i mieszczaństwa tego kraju z królem polskim i sejmem, obstawiał drogi wojskiem i zarządził blokadę morską Królewca, który był siedzibą konfederatów. Przyczynił się do aresztowania i osadzenia w więzieniu przywódcy buntu, Hieronima Rotha. W 1663 uczestniczył w "Wielkim Landtagu", na którym poparł absolutystyczne zamiary Wielkiego Elektora. Zajął się także ustatkowaniem swojego życia. Podjął podróż do Niemiec, gdzie zabiegał o rękę księżniczki z dynastii orańskiej, Marii. Wobec sytuacji spadkowej we własnym rodzie zdecydował się jednak na małżeństwo z Anną Marią Radziwiłłówną, córką i spadkobierczynią Janusza Radziwiłła.
Ślub Bogusława Radziwiłła i Anny, poprzedzony dyspensą papieską z uwagi na katolickie wyznanie panny młodej, odbył się 24 listopada 1665 w Lipawie. Ze związku tego przyszła na świat 27 lutego 1667 Ludwika Karolina Radziwiłłówna, która z powodu nagłej śmierci matki 24 marca 1667 została przekazana przez księcia Bogusława na wychowanie Radziwiłłom z linii na Ołyce i Nieświeżu. Od tej pory w nich też upatrywał swoich potencjalnych spadkobierców, gdyż zdecydował się żyć w celibacie.
Był elektorem Michała Korybuta Wiśniowieckiego z województwa nowogródzkiego i z ziemi bielskiej w 1669 roku i posłem ziemi bielskiej na sejm elekcyjny 1669 roku.
Ostatnie lata życia Bogusław Radziwiłł poświęcił umacnianiu swojej pozycji politycznej w Rzeczypospolitej i rozbudowywaniu stronnictwa radziwiłłowskiego na Litwie. W latach 1663–1664 korespondował z rokoszaninem Jerzym Sebastianem Lubomirskim. Porzucił jednak z nim współpracę, gdy dwór królewski zaczął w Wielkim Księstwie Litewskim ustanawiać nowe porządki, związane z obsadą wakansów na najwyższych urzędach państwowych. Poseł sejmiku powiatu wiłkomierskiego jesienny 1666.
Zmiana układu sił na korzyść rodu Paców wymusiła na księciu Bogusławie Radziwille sprzysiężenie się przeciw nim z kuzynem Michałem Kazimierzem Radziwiłłem. Koalicja ta doprowadziła do zerwania Sejmu w 1666, skłócenia króla polskiego z Krzysztofem Pacem, a następnie, na początku 1668, do krótkotrwałego sojuszu dworu z Radziwiłłami; kulminacją tego aliansu było spotkanie senatorów litewskich z Janem II Kazimierzem w Białej Podlaskiej.
Po abdykacji Jana II Kazimierza, w 1668, popierał do polskiej korony kandydaturę palatyna reńskiego Filipa Wilhelma.
Po abdykacji ostatniego Wazy Bogusław Radziwiłł uczestniczył w konwokacji jako poseł ziemi bielskiej i członek rady interrexa. Był członkiem konfederacji generalnej zawiązanej 5 listopada 1668 roku na sejmie konwokacyjnym. Był także posłem Rzeczypospolitej do Wielkiego Elektora i ponownie występował w interesie protestantów. Podczas elekcji w 1669 Bogusław Radziwiłł wraz z Michałem Kazimierzem Radziwiłłem starli się w rywalizacji politycznej z rodem Paców. Podczas burzliwych obrad doszło nawet do zgłoszenia kandydatury księcia Bogusława na elekta przez część województw litewskich pod warunkiem, że przejdzie na katolicyzm. Ostatecznie jednak działania posłów z Korony i biskupów przesunęły szalę zwycięstwa na korzyść Michała Korybuta Wiśniowieckiego. Po tych wydarzeniach Bogusław Radziwiłł udał się do Prus Książęcych i na Warmię. Przygotowywał plany polityczne przeciw wzrostowi potęgi Paców, szykował się do podróży na sejmik elekcyjny do Brańska, gdzie spodziewał się zostać obrany posłem. Nie doczekał jednak tego ostatniego wydarzenia, gdyż trzy dni przed wyjazdem na Podlasie, podczas polowania na kuropatwy pod Królewcem 31 grudnia 1669, nagle zmarł, rażony apopleksją. Jego następcą na urzędzie namiestnika generalnego Prus Książęcych został ostatni biskup kamieński, książę Ernest Bogusław von Croy.
Bogusław Radziwiłł pochowany został w katedrze Najświętszej Marii Panny i św. Wojciecha w Królewcu, gdzie do dziś, mimo znacznych zniszczeń tej świątyni w czasie II wojny światowej, zachował się fragment jego nagrobka.

</doc>
<doc id="530242" url="https://pl.wikipedia.org/wiki?curid=530242" title="Leon Henkin">
Leon Henkin

Leon Henkin (ur. 19 kwietnia 1929 w dzielnicy Brooklynie, dzielnicy Nowego Jorku, zm. 1 listopada 2006 w Oakland, Kalifornia) - logik, profesor na Uniwersytecie w Berkeley. Znany przede wszystkim jako autor uproszczenia dowodu twierdzenia o pełności klasycznego rachunku logicznego.
Twierdzenie o pełności zostało udowodnione przez Kurta Gödla w jego dysertacji doktorskiej z roku 1929, ale dowód ten jest dość trudny. Dowód Henkina jest znacznie prostszy w lekturze i jako taki jest obecnie powszechnie przytaczany w większości podręczników logiki.
Podejście Henkina jest niekonstruktywne – pozwala ono jedynie stwierdzić, że jeżeli zdanie α wynika semantycznie z pewnego zbioru zdań Σ, to wynika z niego również syntaktycznie (tj. ma dowód w oparciu o zbiór Σ), nie pokazuje jednak w jaki sposób.
W późniejszym okresie Henkin uogólnił swój wynik na wersję logiki wyższego rzędu Churcha. Rezultat ten oparty jest na specjalnej teorii modeli, tak zwanych "modeli Henkinowskich".

</doc>
<doc id="530243" url="https://pl.wikipedia.org/wiki?curid=530243" title="Pistolet Astra A-90">
Pistolet Astra A-90

Astra A-90 – hiszpański pistolet samopowtarzalny, zmodyfikowana wersja modelu A-80.
Opis.
Astra A-90 jest bronią samopowtarzalną. Zasada działania oparta o krótki odrzut lufy, zamek ryglowany przez przekoszenie lufy.
Mechanizm spustowy z samonapinaniem, z kurkowym mechanizmem uderzeniowym. Skrzydełko bezpiecznika znajduje się na zamku po obu jego stronach.
A-90 jest zasilany z wymiennego magazynka pudełkowego o pojemności 9 (kal. .45 ACP, jednorzędowy) lub 15 (kal. 9 mm, dwurzędowy) naboi, umieszczonego w chwycie. Zatrzask magazynka po lewej stronie chwytu pistoletowego.
Lufa gwintowana.
Przyrządy celownicze stałe (muszka i szczerbinka).

</doc>
<doc id="530245" url="https://pl.wikipedia.org/wiki?curid=530245" title="Twardy Grzbiet">
Twardy Grzbiet

Twardy Grzbiet – górny odcinek północno-zachodniej grani Ciemniaka w polskich w Tatrach Zachodnich. Ciągnie się od szczytu Ciemniaka (2096 m) do Chudej Przełączki (1850 m). Wyróżnia się w nim niewybitny szczyt Twarda Kopa (2026 m), oddzielony od szczytu Ciemniaka płaską i niską przełączką Szerokie Siodło. Nazwa grzbietu pochodzi od tego, że od Chudej Przełączki aż do wysokości ok. 2032 m grań przykryta jest warstwą twardych alaskitów (ok. 0,2 km²), w odróżnieniu od miękkich skał osadowych budujących poniżej grzbiet rozdzielający Dolinę Kościeliską i Miętusią. Porastają go typowe dla granitowych skał rośliny, m.in. czerwonawo zabarwiony sit skucina, który nadaje widoczne z daleka zabarwienie Czerwonym Wierchom, oraz boimka dwurzędowa. Z Twardego Upłazu rozlegają się widoki na Tatry Zachodnie aż po Osobitą. Na wschód oglądać można m.in. wiszące dolinki Litworową i Mułową pod szczytami Ciemniaka i Małołączniaka.
Trawiaste zbocze na północno-wschodniej stronie środkowej części Twardego Grzbietu nosi nazwę Twardego Upłazu. Dość często nazwy te są utożsamiane.
Szlaki turystyczne.
Twardym Grzbietem prowadzą szlaki turystyczne czerwony i zielony, biegnące razem na odcinku z Chudej Przełączki na Ciemniak.

</doc>
<doc id="530247" url="https://pl.wikipedia.org/wiki?curid=530247" title="Biak">
Biak

 
Biak ("Wiak", ) – wyspa w Indonezji u północnych wybrzeży Nowej Gwinei na Oceanie Spokojnym; największa w grupie wysp Schoutena; należy do prowincji Papua.
Za zachodzie jest oddzielona bardzo wąskim kanałem od wyspy Supiori, na południu cieśnina Yapen oddziela ją od wyspy Yapen. Powierzchnia 1904,3 km² (podawana przez niektóre źródła wartość 2455 km² to łączna powierzchnia wysp Biak i Supiori); długość linii brzegowej 230,8 km; ok. 70 tys. mieszkańców, gł. Papuasów.
Powierzchnia południowej części nizinna, północnej wyżynna; uprawa palmy kokosowej i sagowca; rybołówstwo; turystyka. Główne miasta: Biak, Bosnik; międzynarodowy port lotniczy "Mokmer" na trasie Manila-Sydney.
Podczas II wojny światowej wyspa była ważną bazą japońskiej floty (1942–1944), a następnie amerykańskiego lotnictwa.
„W lipcu 1998 roku na papuaskiej wyspie Biak doszło do tragicznych wydarzeń. 6 lipca 1998 roku indonezyjskie siły bezpieczeństwa dokonały krwawej wendetty na demonstrantach: na lądzie – według różnych szacunków – zabito od kilkunastu do niemal 30 Papuasów, a kolejnych od 87 do ponad 100 załadowano na statki i w makabryczny sposób, zamordowano na otwartym morzu. Łączna liczba ofiar śmiertelnych tych dramatycznych wydarzeń to od około 100 do ponad 150 osób“.
Główne atrakcje turystyczne: piękne plaże, miejsca do nurkowania, jaskinie wykorzystywane przez Japończyków w czasie wojny, pomnik i muzeum II wojny światowej, ogród orchidei z ponad 60 ich gatunkami, ptaszarnia z ponad 30 gatunkami, tańce i ceremonie miejscowej ludności.

</doc>
<doc id="530250" url="https://pl.wikipedia.org/wiki?curid=530250" title="Murzyni">
Murzyni



</doc>
<doc id="530251" url="https://pl.wikipedia.org/wiki?curid=530251" title="Okręty podwodne typu XVIII">
Okręty podwodne typu XVIII

Okręty podwodne typu XVIII – eksperymentalny typ niemieckich oceanicznych okrętów podwodnych.
Udane testy eksperymentalnych okrętów klasy XVII napędzanych nowym rodzajem napędu – napędem Waltera, doprowadziły do przekonania o możliwości stworzenia nowego rodzaju okrętu oceanicznego o całkowicie nowych możliwościach bojowych. Znaczna prędkość okrętu w zanurzeniu dawała szansę wyjścia na pozycję bojową nawet bez obecności eskorty, a także łatwiejszego unikania przeciwnika.
Pod koniec 1942 roku Hellmuth Walter przygotował plany nowego rodzaju okrętów oceanicznych – typu XVIII. 4 stycznia 1943 roku stocznia "Deutsche Werke" otrzymała kontrakt na budowę dwóch prototypów według tego projektu. Okręty otrzymały numery U-796 i U-797.
W czerwcu 1943 pojawiła się koncepcja przedstawiona przez prof. Oelfkena o wykorzystaniu kadłuba okrętów typu XVIII do budowy "elektrycznego" U-Boota typu XXI. W rezultacie 28 marca 1944 roku zaniechano budowy U-796 i U-797.

</doc>
<doc id="530253" url="https://pl.wikipedia.org/wiki?curid=530253" title="Nowa Synagoga w Poznaniu">
Nowa Synagoga w Poznaniu

Nowa Synagoga w Poznaniu – synagoga znajdująca się w Poznaniu na rogu ulic Wronieckiej 17 i Stawnej, przy Skwerze Rabina Akivy Egera. Jest obecnie jedyną zachowaną wolno stojącą synagogą Poznania. W czasie okupacji została przebudowana w roku 1941 na krytą pływalnię dla żołnierzy Wehrmachtu, w czasie przebudowy budynek został zdewastowany i zniekształcony.
Synagoga wchodzi w skład zabytków i atrakcji trasy turystycznej Traktu Królewsko-Cesarskiego.
Historia.
Przed wojną.
Pierwszy zamysł budowy nowej synagogi dla ortodoksyjnej gminy żydowskiej (w Poznaniu, poza Starą Synagogą istniała jeszcze wówczas reformowana synagoga Tempel) pojawił się w 1880 roku. Komitet budowy powstał jednak dopiero w 1902 roku staraniem rabina Wolfa Feilchenfelda. Zdecydowano wybudować synagogę dla 1100–1200 wiernych. Na rozpisany w 1904 roku konkurs nadeszło siedem prac, a zwyciężył projekt berlińskiej firmy Cremer &amp; Wolffenstein.
Działka na której miała powstać synagoga została w 1904 roku zamieniona z fundacją im. Salomona B. Latza za trzy synagogi gminne przy ulicy Żydowskiej i zobowiązano się do ich rozbiórki. Dokupiono też dwie działki należące do miasta. Kamień węgielny położono 6 maja 1906 roku.
Synagogę wzniesiono na planie krzyża równoramiennego i zwieńczono kopułą pokrytą miedzianą blachą. Budowa łączyła w sobie styl neoromański z neomauretańskim z bogato zdobionym wnętrzem. W jej centrum znajdowała się aron ha-kodesz, przed nią bima, którą od sali modlitw oddzielała ażurowa balustrada.
Uroczyste otwarcie synagogi nastąpiło 5 września 1907 roku o godzinie 11:30. Wówczas rabin Wolf Feilchenfeld otworzył drzwi i zaprosił do wnętrza gości. Następnie wniesiono zwoje Tory i po raz pierwszy odmówiono modlitwę Szema Jisrael. Na zakończenie uroczystości rabin gminy reformowanej odmówił modlitwę za ojczyznę oraz cesarza. Cała inwestycja, czyli zakup parceli oraz budowa synagogi kosztowała ponad 850 tysięcy marek.
II wojna światowa.
Podczas II wojny światowej, 1 września 1939 roku w synagodze odbyło się uroczyste nabożeństwo z udziałem rabina Poznania, Jakuba Sendera, w intencji zwycięstwa Oręża Polskiego. 9 września o godzinie 9 rano w synagodze odbyły się ostatnie modły.
Od czasu wkroczenia wojsk niemieckich do Poznania nastąpiła stopniowa dewastacja synagogi. 15 kwietnia 1940 roku została usunięta ostatnia gwiazda Dawida. W tym samym roku została przebudowana na krytą pływalnię dla żołnierzy Wehrmachtu, co nadało budowli obecny kształt. W trakcie przebudowy całkowicie zniszczono wnętrze, uproszczono bryłę, rozebrano kopuły, zmieniono wszystkie otwory.
Okres powojenny.
O tym, że był to dom modlitwy przypomina jedynie pamiątkowa tablica przy wejściu, odsłonięta w 2004 roku z inicjatywy Fundacji Rozwoju Sportu Szkolnego. Jej treść w języku polskim i angielskim brzmi:
Pierwsza tablica pamiątkowa została zawisła na synagodze na początku lat 90. XX wieku, dzięki staraniom Johna i Danel Marcus. Ufundowała ją korporacja For International Education. Wykonana z mosiądzu przez artystę rzeźbiarza Piotra Andruszkę wisiała tylko kilka lat. Prawdopodobnie ukradli ją poszukiwacze złomu.
Wieloletnie starania o przekształcenie jej w muzeum utrudniały niejasne stosunki własnościowe, gdyż o prawa do dawnej synagogi ubiegały się Związek Gmin Wyznaniowych Żydowskich w RP, na której terenie obecnie znajduje się dawna synagoga, oraz amerykańskie środowiska w których skupieni są członkowie dawnej gminy poznańskiej, którzy po 1918 w większości wyemigrowali do Niemiec, a po dojściu nazistów do władzy przenieśli się do USA.
Ostatecznie w połowie 2002 roku władze miasta Poznania przekazały budynek synagogi wraz z placem Związkowi Gmin Wyznaniowych Żydowskich RP. Obecnie władze Gminy Wyznaniowej pragną po remoncie przekształcić ją w Centrum Judaizmu i Tolerancji, jednak na razie brakuje na to przedsięwzięcie funduszy. Budynek od 2011 roku nie jest już pływalnią.
W planach gminy żydowskiej jest przywrócenie wyglądu synagogi sprzed II wojny światowej, a we wnętrzach urządzić m.in. Izbę Pamięci osób odznaczonych przez Jad Waszem za ratowanie Żydów medalem Sprawiedliwy Wśród Narodów Świata, osobno w sali głównej urządzone zostałoby miejsce na modlitwę i dla Teatru Żydowskiego. Do dziś jednak budynek nie został wpisany do rejestru zabytków, co ogranicza pozyskanie pieniędzy na jego remont.
W 2007 roku synagoga uroczyście obchodziła 100-lecie swojego istnienia. W związku z tym na podstawie zachowanych zdjęć, wirtualnie odtworzono wygląd wnętrza synagogi. Podczas obchodów modlitwy prowadził Naczelny Rabin Polski Michael Schudrich, a śpiewał rabin Wrocławia Icchak Rapoport. W lutym 2007 roku gmina żydowska pozyskała z Funduszy Norweskich 20 tysięcy euro na opracowanie projektu.
W marcu 2007 roku na fasadzie synagogi nad napisem „Pływalnia Miejska” pojawiła się duża gwiazda Dawida, którą namalowali poznański podróżnik Maciej Pastwa i Irena Herszkowicz. Jak tłumaczyli autorzy, gwiazda miała zaznaczyć przebudzenie pamięci o prawdziwym przeznaczeniu tego budynku. Akcja mocno zbulwersowała zarząd poznańskiej gminy żydowskiej, która zgłosiła samowolę na policję, a gwiazdę po tygodniu zamalowała.
W maju 2007 roku odbyła się inwentaryzacja synagogi, którą bezinteresownie i bezpłatnie przeprowadzili studenci Akademii Sztuk Pięknych w Poznaniu. W listopadzie po interwencji radnego Szymona Szynkowskiego z PiS z fasady synagogi zdjęto napis „Pływalnia Miejska”, co sugerowało, że budynek nadal należy do miasta.
Spór o synagogę.
Na początku 2006 roku, z ust europosła z ramienia Prawa i Sprawiedliwości Marcina Libickiego padła propozycja wyburzenia synagogi i zagospodarowania terenu po niej.
Jak stwierdził, miasto powinno odkupić pozbawiony wartości budynek synagogi od Gminy Wyznaniowej Żydowskiej i wyburzyć, a teren po niej zagospodarować stosownie do projektu odbudowy murów miejskich i innych planów rewitalizacji tej części Starego Miasta. Libicki zaznaczył, że bóżnica była elementem niemieckiej polityki kulturkampfu, który miał ograniczać wpływy polskości i katolicyzmu w Poznaniu.
Propozycja Marcina Libickiego wywołała duże kontrowersje, lawinę protestów oraz szok wśród członków lokalnej społeczności żydowskiej, władz miasta oraz historyków z Poznania. Prezydent Poznania Ryszard Grobelny stwierdził, że wyburzenie byłej synagogi jest niedopuszczalne, a wykupienie go przez miasto za taką kwotę, która umożliwiłaby gminie stworzenie miejsca modlitwy i miejsca aktywności kulturalnej jest niemożliwe. Po licznych słowach krytyki Marcin Libicki powiedział:
23 kwietnia 2006 roku głos w sprawie synagogi zabrał senat Akademii Sztuk Pięknych w Poznaniu, który potępił wyburzenie gmachu. Rektor akademii prof. Wojciech Müller uważa, że odbudowa jej w pierwotnym, bizantyjskim nieco kształcie nie miałaby sensu. Należy jednak na pewno usunąć z niej pływalnię i na powrót uczynić miejscem modlitwy i skupienia.
Atlantyda, 9.09.1939, Alfabet.
Jedną z osób, które są zaangażowane w sprawę ocalenia budynku Nowej Synagogi w Poznaniu jest Janusz Marciniak, malarz i artysta interdyscyplinarny, profesor Uniwersytetu Artystycznego w Poznaniu. Jego instalacje i performensy w zatopionej synagodze były formą pamięci o żydowskim rozdziale historii Poznania i próbą utrwalenia symbolicznej funkcji budynku jako jedynego w tej części Europy samoistnego pomnika Holocaustu. Janusz Marciniak zrealizował trzy projekty: "Atlantyda" (2004), "9.09.1939" (2005) i "Alfabet" (2006).
"Atlantyda" (instalacja z niebieskich zniczy ułożonych w gwiazdę Dawida na wodzie) towarzyszyła "Medytacji o pokoju "– występowi Chóru Akademickiego pod dyr. Jacka Sykulskiego w ramach programu obchodów VII Dnia Judaizmu (15.01.2004). "Instalacja 9.09.1939" ze zniczy na wodzie była odwzorowaniem fragmentu układu gwiazd nad synagogą w dniu i godzinie ostatniego nabożeństwa. Pokaz instalacji miał miejsce podczas VIII Dnia Judaizmu (16.01.2005) był połączony z występem Chóru Synagogi pod Białym Bocianem z Wrocławia.
Performens "Alfabet", wykonany z okazji IX Dnia Judaizmu (15.01.2006) i podczas XVI Międzynarodowego Festiwalu Teatralnego Malta w Poznaniu (4.07.2006), stanowił dalszy ciąg misterium pamięci o tych, którzy kiedyś modlili się w tym miejscu. W pierwszej wersji performensu wystąpił Edward Lubaszenko, w drugiej Aleksander Machalica. Projekty "Atlantyda" i "Alfabet" zostały zrealizowane dzięki pomocy European Association for Jewish Culture i Fundacji Signum.
Bar micwa pod wodą.
Od 1 do 2 maja 2007 we wnętrzu synagogi kręcony był filmowany happening, stworzony przez mieszkającego w Berlinie, izraelskiego artystę Noamiego Braslavskiego. Film jest realizowany we współpracy z Akademią Sztuk Pięknych w Poznaniu oraz z performerami.
Celem filmu była próba odtworzenia rytuałów w synagodze pod wodą. W basenie rozegrano trzy obrzędy: bar micwę, żydowski ślub i kidusz. Aktorzy w filmie byli przebrani za ortodoksyjnych Żydów. Mężczyźni nosili czarne kapelusze, do których doklejono pejsy zrobione z kawałków sztucznej brody, białe koszule, czarne spodnie, i krótką płachtę imitującą tałes. Kobiety nosiły czarne obszerne spódnice oraz szerokie koszulowe bluzki z krótkim rękawem.
Projekt przebudowy synagogi.
Na początku lipca 2007 roku opublikowano wstępny projekt przebudowy synagogi na Centrum Judaizmu i Dialogu. Jego autorami są architekci Stefan Bajer z Grupy Projektowej Assmann Polska oraz Krzysztof Kwiatkowski z Akademii Sztuk Pięknych w Poznaniu.
Projekt zakładał gruntowną przebudowę oraz przywrócenie synagodze przedwojennego wyglądu. Jedyną innowacją miała być szklana kopuła na wysokości około 40 metrów. Mieścić się tu miała kawiarnia oraz taras widokowy. W innych pomieszczeniach planowano salę koncertowo-teatralną z widownią na 750 osób, Muzeum Historii Poznańskich Żydów i salę Sprawiedliwych Wśród Narodów Świata, restaurację, sale wystaw czasowych, bibliotekę, centrum edukacyjne i informacyjne, księgarnię, sklep oraz Synagogę Tygodnia, którą miała użytkować poznańska gmina żydowska. W przypadku większych nabożeństw i uroczystości, dzięki mobilnym elementom niewielka przestrzeń synagogi miała być poszerzana o całą przestrzeń sali koncertowej.
Budowa centrum miała przebiegać w dwóch etapach: w pierwszej przewidywano dobudowanie nowej części budynku, a w drugiej planowano przebudowę części istniejącej oraz postawienie szklanej kopuły. Z uwagi na sięgający 50 mln zł koszt realizacji inwestycji plany te nie zostały zrealizowane, a przed 2020 budynek sprzedano warszawskiej spółce Omers.
Tzadik Poznań Festiwal.
W dniach od 9 do 11 sierpnia 2007 roku odbył się Tzadik Poznań Festiwal, pierwsze tak duże przedsięwzięcie kulturalne w murach poznańskiej synagogi. Inspiracją organizatorów festiwalu, Fundacji Międzynarodowego Festiwalu Teatralnego MALTA oraz Multikulti Projekt był m.in. wiersz Ryszarda Krynickiego pt. „Miasto”.
9 sierpnia wystąpił pianista Jamie Saft, któremu również towarzyszył Bester Quartet. Następnie wystąpiły m.in. Koby Israelite Band, Bester Quartet, Lautari. 10 sierpnia odbył się performance poetycki „Słowo święte, słowo przeklęte” z udziałem Ewy Lipskiej, Ryszarda Krynickiego i Piotra Matywieckiego wzbogacony improwizacjami Mateusza i Marka Pospieszalskich.
Tzadik Poznań Festiwal zdaniem organizatorów miał być zapowiedzią spektakularnych zmian, które czekają poznańską synagogę w najbliższych latach.
Wirtualna synagoga.
W maju 2008 roku opublikowano dwuletnią pracę Krzysztofa Kwiatkowskiego z Pracowni Projektowania Opakowań na poznańskiej Akademii Sztuk Pięknych, który dokonał wirtualnej rekonstrukcji synagogi. Inspiracją do tego stała się praca niemieckich naukowców, którzy w ten sposób odtworzyli synagogi zniszczone w Niemczech w czasie nocy kryształowej.
Wirtualną rekonstrukcję zrealizowano na podstawie kilku czarno-białych zdjęć, zdobytą w Berlinie kolorową fotografię synagogi oraz kilka rysunków, dzięki którym firma projektowa wygrała konkurs na jej budowę. W przyszłości artysta chce stworzyć wirtualne muzeum, gdzie każdy będzie mógł zwiedzić budynek. W planach ma także odtworzenie w komputerze innych, już nieistniejących, poznańskich synagog.
Architektura.
Murowany, orientowany i wolno stojący budynek synagogi wzniesiono na planie krzyża greckiego, którego wschodnie ramię zakończono absydą. Od północy, wschodu i południa absydę otaczały dodatkowe pomieszczenia, tworząc półkolistą elewację wschodnią. Ramię zachodnie przedłużono o trzyczęściowy, sklepiony przedsionek, poprzedzony niszą wejściową. Od północy i południa do skrzydła zachodniego przylegały szatnie i klatki schodowe umieszczone w półkolistych ryzalitach.
Fasady budowli były dekorowane motywami orientalnymi. Wnętrze synagogi przykrywały sklepienia kolebkowe, a na przecięciu ramion kopuły o średnicy 17 metrów, a wysokości 20 metrów. Na narożnikach budowli znajdowały się mniejsze kopułki. Ściany były pokryte dekoracyjną polichromią o motywach geometrycznych i roślinnych. Na środku, pod kopułą, na ścianie wschodniej znajdował się bogato zdobiony Aron ha-kodesz, do którego prowadziły znajdujące się po wszystkich stronach półkoliste schody. Całość była oddzielona od reszty sali ażurową balustradą zdobioną marmurem. Synagoga dysponowała 1300 miejscami siedzącymi: 700 dla mężczyzn oraz 600 dla kobiet (w dwóch bocznych galeriach).

</doc>
<doc id="530254" url="https://pl.wikipedia.org/wiki?curid=530254" title="Insulinoterapia inhalacyjna">
Insulinoterapia inhalacyjna



</doc>
<doc id="530255" url="https://pl.wikipedia.org/wiki?curid=530255" title="Mikołaj Hussowski Hussowczyk">
Mikołaj Hussowski Hussowczyk



</doc>
<doc id="530256" url="https://pl.wikipedia.org/wiki?curid=530256" title="Bassaj">
Bassaj

Bassaj (starogr. "Βασσαί", nowogr. "Βασσές - Wases", łac. "Bassae") – stanowisko archeologiczne w Grecji, w Arkadii na Peloponezie, odległe o około 14 km od miejscowości Adritsana.
Znajduje się tu wpisana w 1986 roku na listę światowego dziedzictwa UNESCO świątynia Apollona, wzniesiona według projektu Iktinosa w V w. p.n.e. Świątynię zaprojektowano w taki sposób, aby reprezentowane w niej były wszystkie greckie porządki architektoniczne: dorycki, joński i koryncki. Świątynia Apollona w Bassaj uchodzi za drugą najlepiej zachowaną świątynię w Grecji (po Hefajsteonie na ateńskiej agorze). Nominalnie restaurowana od 1965 r., jednakże poważniejsze prace podjęto dopiero w roku 1982, trwające do dziś, a data ich zakończenia pozostaje nieznana. Analogicznie do historii Partenonu, oryginalne elementy zdobień świątyni spoczywają w dziesiątkach muzeów i w licznych kolekcjach prywatnych, poza granicami Grecji. Budowla okryta jest namiotem, chroniącym przed czynnikami atmosferycznymi, co trwać ma do czasu dokończenia prac konserwacyjnych. Obiekt udostępniono do zwiedzania.

</doc>
<doc id="530258" url="https://pl.wikipedia.org/wiki?curid=530258" title="Bassae">
Bassae



</doc>
<doc id="530259" url="https://pl.wikipedia.org/wiki?curid=530259" title="Vasses">
Vasses



</doc>
<doc id="530260" url="https://pl.wikipedia.org/wiki?curid=530260" title="Petter Hugsted">
Petter Hugsted

Alf Petter Hugsted (ur. 11 lipca 1921 w Kongsbergu, zm. 19 maja 2000 tamże) – norweski skoczek narciarski i piłkarz, złoty medalista olimpijski (1948).
Kariera.
W 1948 roku wziął udział w igrzyskach olimpijskich w Sankt Moritz, zdobywając złoty medal. Po pierwszej serii znajdował się na drugiej pozycji za Mattim Pietikäinenem, jednak w drugiej kolejce Hugsted skoczył 70,0 metrów, co było najlepszą odległością konkursu. Dzięki temu awansował na pierwsze miejsce, pozostałe miejsca na podium zajęli jego rodacy: drugi był Birger Ruud, a trzecie miejsce w konkursie zajął Thorleif Schjelderup. Pietikäinen ostatecznie zakończył zawody na czwartym miejscu.
Ponadto Hugsted wystartował na mistrzostwach świata w Lake Placid w 1950, zajmując siódme miejsce. Nigdy nie zdobył medalu mistrzostw kraju, jednak w 1940 i 1948 był drugi podczas zawodów Holmenkollen ski festival, a w 1947 był trzeci. W 1947 zwyciężył w fińskich zawodach Salpausselän Kisat odbywających się w Lahti, a w 1949 także na otwartych mistrzostwach Stanów Zjednoczonych i Kanady. Jako piłkarz, był m.in. kapitanem reprezentacji 'B' Norwegii.
W czasie okupacji niemieckiej, wraz ze swym przyjacielem Birgerem Ruudem był w obozie koncentracyjnym Grini w Bærum, niedaleko Oslo.

</doc>
<doc id="530264" url="https://pl.wikipedia.org/wiki?curid=530264" title="Igliczniowate">
Igliczniowate

Igliczniowate (Syngnathidae) – rodzina ryb igliczniokształtnych (Syngnathiformes), obejmująca pławikoniki oraz iglicznie.
Występowanie.
Głównie tropikalne wody oceaniczne, niektóre spotykane są w wodach słonawych i słodkich. W Bałtyku występuje iglicznia ("Syngnathus typhle") oraz wężynka ("Nerophis ophidion").
Klasyfikacja.
Rodzaje zaliczane do tej rodziny są zgrupowane w podrodzinach
Hippocampinae, Syngnathinae:
"Acentronura" — "Amphelikturus" — "Anarchopterus" — "Apterygocampus" — "Bhanotia" — "Bryx" — "Bulbonaricus" — "Campichthys" — "Choeroichthys" — "Corythoichthys" — "Cosmocampus" — "Doryichthys" — "Doryrhamphus" — "Dunckerocampus" — "Enneacampus" — "Entelurus" — "Festucalex" — "Filicampus" — "Halicampus" — "Haliichthys" — "Heraldia" — "Hippichthys" — "Hippocampus" — †"Hippotropiscis" — "Histiogamphelus" — "Hypselognathus" — "Ichthyocampus" — "Idiotropiscis" — "Kaupus" — "Kimblaeus" — "Kyonemichthys" — "Leptoichthys" — "Leptonotus" — "Lissocampus" — "Maroubra" — "Micrognathus" — "Microphis" — "Minyichthys" — "Mitotichthys" — "Nannocampus" — "Nerophis" — "Notiocampus" — "Penetopteryx" — "Phoxocampus" — "Phycodurus" — "Phyllopteryx" — "Pseudophallus" — "Pugnaso" — "Siokunichthys" — "Solegnathus" — "Stigmatopora" — "Stipecampus" — "Syngnathoides" — "Syngnathus" — "Trachyrhamphus" — "Urocampus" — "Vanacampus"
Ochrona w Polsce.
Wszystkie gatunki igliczniowatych występujące w Polsce są objęte ścisłą ochroną gatunkową.

</doc>
<doc id="530267" url="https://pl.wikipedia.org/wiki?curid=530267" title="Mohammed Al-Deayea">
Mohammed Al-Deayea

Mohammed Al-Deayea (ur. 2 sierpnia 1972 w Rijadzie) – saudyjski piłkarz występujący na pozycji bramkarza. Od 1999 roku gra w zespole Al-Hilal. Jest rekordzistą pod względem liczby występów w drużynie narodowej.
Kariera klubowa.
Mohammed Al-Deayea zawodową karierę rozpoczynał w 1989 roku w klubie Al-Tae Rijad, w którym występował łącznie przez dziesięć sezonów. W 1999 roku podpisał kontrakt z Al-Hilal, gdzie podstawowym bramkarzem był do tej pory Hassan Al-Otaibi. W 2001 roku Al-Deayea był bliski przejścia do Manchesteru United, którego działacze szukali wówczas zmiennika dla Fabiena Bartheza. Ostatecznie Al-Deayea nie dostał pozwolenia na pracę w Anglii i pozostał w Al-Hilal. Razem z tym zespołem saudyjski bramkarz odnosił wiele sukcesów. W 2002 i 2005 roku sięgnął po tytuł mistrza kraju, oprócz tego cztery razy zdobył Puchar Korony Księcia, trzy razy Puchar Saudyjskiej Federacji, wygrał także Azjatycką Ligę Mistrzów, Puchar Zdobywców Pucharów Azji, Superpuchar Azji, Arabską Ligę Mistrzów, Arabski Puchar Zdobywców Pucharów, Arabski Superpuchar oraz Superpuchar Saudyjsko-Egipski.
Kariera reprezentacyjna.
W reprezentacji Arabii Saudyjskiej Al-Deayea zadebiutował 24 września 1990 roku w wygranym 4:0 pojedynku z Bangladeszem. Cztery razy z rzędu uczestniczył w finałach mistrzostw świata – w 1994, 1998, 2002 i 2006 roku. Na swoich pierwszych trzech mistrzostwach w karierze Al-Deayea był pierwszym bramkarzem drużyny narodowej, natomiast na mundialu w Niemczech między słupkami Arabii Saudyjskiej zastąpił go Mabrouk Zaid. Razem z reprezentacją Al-Deayea wygrał między innymi Puchar Azji 1996 oraz dotarł do finału tych rozgrywek w 1992 i 2000 roku. Setny mecz w zespole narodowym wychowanek Al-Tae Rijad rozegrał 3 czerwca 1998 roku przeciwko Meksykowi. Ostatni raz w kadrze wystąpił natomiast 11 maja 2006 roku, kiedy to Arabia Saudyjska przegrała 2:1 z Belgią. Dla drużyny narodowej Al-Deayea zaliczył łącznie 181 występów i jak do tej pory żaden inny piłkarz na świecie nie rozegrał więcej meczów dla reprezentacji swojego kraju.

</doc>
<doc id="530268" url="https://pl.wikipedia.org/wiki?curid=530268" title="Herbert Flam">
Herbert Flam

Herbert Flam (ur. 7 listopada 1928 w Nowym Jorku, zm. 25 listopada 1980 w Los Angeles) – amerykański tenisista, finalista wielkoszlemowych mistrzostw USA i mistrzostw Francji w grze pojedynczej, reprezentant w Pucharze Davisa.
Życiorys.
Urodzony w Nowym Jorku Kalifornijczyk Flam zwrócił na siebie uwagę wynikami młodzieżowymi – w 1945 triumfował w rozgrywkach "Interscholastic" (w barwach Beverly Hills High School) w singlu i deblu (w parze z Hugh Stewartem), sukces deblowy powtarzając także rok później, a w 1950 jako student University of California wygrał "Intercollegiate" (w singlu i deblu z Gene’em Garrettem). Uczestniczył także w mistrzostwach USA (obecne US Open), w 1948 osiągając po raz pierwszy półfinał i eliminując przeciwników rozstawionych z trójką i szóstką. Znalazł się wówczas po raz pierwszy w czołowej dziesiątce rankingu amerykańskiego, gdzie figurował do 1958, jedynie z przerwą na okres służby w marynarce wojennej (1953-1954).
W 1950 Flam doszedł do finału mistrzostw USA, przegrywając w pięciu setach z Artem Larsenem. W tym samym roku wygrał mistrzostwa USA na kortach ziemnych w singlu i deblu (w parze z Larsenem). W 1951 na Wimbledonie wyeliminował najwyżej rozstawionego Franka Sedgmana, a w półfinale prowadził z późniejszym zwycięzcą Dickiem Savittem 6:1, 5:1, by jednak ulec w czterech setach (drugą partię przegrał 13:15). Łącznie był trzykrotnie w ćwierćfinale Wimbledonu i sześć razy w ćwierćfinale mistrzostw USA.
Po powrocie do rywalizacji po dwuletniej przerwie związanej ze służbą wojskową wygrał w 1955 mistrzostwa USA na kortach twardych, a rok później po raz drugi został mistrzem na kortach ziemnych. W 1957 doszedł do finału mistrzostw Francji, przegrywając ze Szwedem Svenem Davidsonem. Był ostatnim amerykańskim finalistą tego turnieju aż do występu Harolda Solomona w 1976. Cztery razy figurował w czołowej dziesiątce nieoficjalnego rankingu światowego (w 1957 jako czwarta rakieta świata), a w 1950, 1956, 1957 był wiceliderem rankingu amerykańskiego.
W latach 1951–1957 występował w reprezentacji USA w Pucharze Davisa. Uczestniczył w rozgrywkach w 1951, 1952, 1956 i 1957 – we wszystkich tych latach Amerykanie przegrywali w finałach z Australią. Flam jedyny raz wystąpił w finale w 1956, przegrywając pojedynek z Lew Hoadem.
W 1992 został wpisany do Hall of Fame Sportu Żydowskiego.

</doc>
<doc id="530269" url="https://pl.wikipedia.org/wiki?curid=530269" title="Herbie Flam">
Herbie Flam



</doc>
<doc id="530270" url="https://pl.wikipedia.org/wiki?curid=530270" title="Revúca (miasto)">
Revúca (miasto)

Revúca (niem. "Gross-Rauschenbach", węg. "Nagyrőce") – miasto w południowej Słowacji, w kraju bańskobystrzyckim, ośrodek administracyjny powiatu Revúca.
Położenie.
Stanowi główne miasto zachodniej części historycznej krainy Gemer. Ludność: 12,8 tys. (2011). Miasto położone jest w dolinie rzeki Muráň na średniej wysokości 318 m n.p.m. Położone jest przy drodze z Murania do Jelszawy. Pod względem geograficznym znajduje się na zachodnim obrzeżu Pogórza Rewuckiego ("Revucká vrchovina"). Od wschodu sąsiaduje z Górami Stolickimi ("Stolické vrchy").
Historia.
Pierwsze wzmianki o Revúcej pochodzą z roku 1357. Jako miasteczko wspominana była po raz pierwszy w 1616 r. Przez kilka wieków była znaczącym ośrodkiem wydobycia rud żelaza i hutnictwa. W XVI w. pracowało tu 5 pieców hutniczych i 7 kuźnic, przekuwających surowe żelazo, a symbole hutniczego zawodu znalazły się później w herbie miasta. Rozwój ośrodka zahamowały najazdy tureckie na ziemie węgierskie, w 1556 r. spustoszona została i sama Revúca.
Bezpiecznym źródłem utrzymania pozostawała hodowla owiec na górskich polanach. W XVII w. nastąpił również rozwój rzemiosła. Oprócz kowali i innych specjalistów od wyrobów z żelaza szczególnie znani byli miejscowi garbarze, obuwnicy i sukiennicy. Miasto stało się również głównym ośrodkiem handlowym całej doliny Muráňa. W 1808 r. powstała tutaj Unia Murańska, pierwsza hutnicza spółka udziałowa na Węgrzech.
W XIX wieku miasto odegrało ważną rolę jako jeden z ośrodków słowackiego ruchu narodowego i kulturalnego. Funkcjonowało na dobrym poziomie słowackie szkolnictwo, amatorskie zespoły teatralne, czytelnia, działała drukarnia. 16 września 1862 r. otwarto tutaj Słowackie Gimnazjum Ewangelickie - pierwszą w historii szkołę średnią, w której wszystkie przedmioty wykładano w języku słowackim. Funkcjonowało dzięki darom i zbiórkom, organizowanym w całym kraju. Jego pierwszym dyrektorem był August Horislav Škultéty, a wykładało w nim wielu wybitnych pedagogów, jak Samuel Ormis, Ivan Branislaw Zoch, Július Botto i in. W 1868 r. gimnazjum rozszerzono o studium nauczycielskie, przygotowujące kadry dla szkół powszechnych.
Po tzw. wyrównaniu węgiersko-austriackim, gdy Węgry uzyskały praktyczną niezależność w zakresie polityki wewnętrznej i sfery rządowe nasiliły madziaryzację, w 1874 r. gimnazjum zlikwidowano. W ciągu 12 lat istnienia mury gimnazjum opuściło 566 absolwentów, a studium nauczycielskie promowało 90 nauczycieli. Wielu z nich znalazło się później w szeregach najznamienitszych przedstawicieli słowackiej kultury, nauki i sztuki. Byli wśród nich m.in. pisarz Martin Kukučín (życie rewuckich gimnazjalistów opisał m.in. w noweli "Mladé letá"), poeci Koloman Banšell i Ondrej L. Bella, Jozef Škultéty, bibliograf Ľudovít V. Rizner i wydawca Karol Salva.

</doc>
<doc id="530272" url="https://pl.wikipedia.org/wiki?curid=530272" title="Rewuca">
Rewuca



</doc>
<doc id="530273" url="https://pl.wikipedia.org/wiki?curid=530273" title="Mel Brooks">
Mel Brooks

Mel Brooks, właściwie Melvin Kaminsky (ur. 28 czerwca 1926 w Nowym Jorku) – amerykański aktor, scenarzysta, reżyser i producent specjalizujący się w parodiach znanych dzieł i gatunków kinowych. 
Brooks jest zdobywcą EGOT, czyli czterech najważniejszych nagród amerykańskiego przemysłu rozrywkowego: Oscara (1968 – za najlepszy scenariusz oryginalny do filmu "Producenci"), nagród Emmy, Grammy oraz Tony.
Życiorys.
Urodził się w żydowskiej rodzinie. Podczas II wojny światowej służył w amerykańskiej armii jako saper w wojskach inżynieryjnych (1104 Engineer Combat Battalion, 78th Infantry Division).
Karierę komika, a później aktora komediowego rozpoczął w 1961 roku w produkcjach telewizyjnych. Później został reżyserem filmowym, co przyniosło mu sławę. W swoich filmach bardzo często pojawiał się w rolach drugoplanowych bądź epizodycznych. Przybrał pseudonim Mel Brooks i to nim posługiwał się, podpisując swoje filmy.
W latach 1951–1961 był żonaty z Florence Baum, z którą się rozwiódł. W 1964 ożenił się z Anne Bancroft, z którą pozostał aż do jej śmierci 6 czerwca 2005 roku. Z drugiego związku ma syna Maksa Brooksa.

</doc>
<doc id="530276" url="https://pl.wikipedia.org/wiki?curid=530276" title="Roberto Abbondanzieri">
Roberto Abbondanzieri

Roberto Carlos „Pato” Abbondanzieri (ur. 19 sierpnia 1972 w Bouquet) – argentyński piłkarz pochodzenia włoskiego grający na pozycji bramkarza.
Z reprezentacją Argentyny, w której barwach występował od 2004 do 2008 roku, zdobył wicemistrzostwo Ameryki Południowej; znalazł się także w kadrze na Mundial 2006. Przez dziesięć lat był zawodnikiem Boca Juniors, z którym trzykrotnie triumfował w rozgrywkach o Copa Libertadores. W latach 2006–2008 grał w klubie Getafe CF; w latach 2008–2009 ponownie w Boca Juniors.
Kariera piłkarska.
Przez dwa lata występował w CA Rosario Central, z którym w 1995 roku zdobył Puchar CONMEBOL. W 1996 roku trafił do Club Atlético Boca Juniors, gdzie długo był tylko zmiennikiem Kolumbijczyka Oscara Cordoby. Po odejściu Cordoby do włoskiego klubu Reggina 1914 w 2002 roku przejął od niego koszulkę z numerem 1.
Dwa lata później, kiedy nowym selekcjonerem reprezentacji Argentyny został José Néstor Pekerman, zadebiutował w barwach drużyny narodowej. Był pierwszym bramkarzem Argentyny w czasie mistrzostw Ameryki Południowej 2004 i Pucharu Konfederacji 2005 oraz wziął udział we wszystkich meczach eliminacji do Mundialu 2006 oraz w samych mistrzostwach, na których Argentyńczycy doszli do ćwierćfinału.
W lecie 2006 wyjechał z ojczyzny i za 1,5 mln euro przeszedł do hiszpańskiego Getafe CF. Po pobycie w Hiszpanii powrócił do ojczyzny, do stołecznego Boca Juniors, a w 2010 roku przeszedł do brazylijskiego Internacionalu.
Sukcesy piłkarskie.
W reprezentacji Argentyny od 2004 roku rozegrał 44 mecze – wicemistrzostwo Ameryki Południowej 2004, II miejsce w Pucharze Konfederacji 2005 oraz start na Mundialu 2006 (ćwierćfinał).

</doc>
<doc id="530281" url="https://pl.wikipedia.org/wiki?curid=530281" title="Okręty podwodne typu IXA">
Okręty podwodne typu IXA

Okręty podwodne typu IXA – niemieckie oceaniczne okręty podwodne dalekiego zasięgu z czasów II wojny światowej. Okręty tego typu stanowiły rozwinięcie niemieckich u-bootów dalekiego zasięgu typu "IA", w celu uzyskania jednostek o większym zasięgu, dysponujących też silniejszym uzbrojeniem artyleryjskim. Z ośmiu zbudowanych w latach 1937-1939 jednostek tego typu, w grudniu 1940 roku dwa pierwsze okręty, zostały jednostkami szkoleniowymi. W czasie wojny zatopiono sześć jednostek tego typu, dwa ocalałe okręty zostały zezłomowane w 1945 roku. Jednostki te stanowiły jednak podstawę opracowania kolejnych projektów okrętów typów "IXB", "IXC", "IXD-1", "IXC/40" i "IXD-2".

</doc>
<doc id="530285" url="https://pl.wikipedia.org/wiki?curid=530285" title="Roberto Carlos Abbondanzieri">
Roberto Carlos Abbondanzieri



</doc>
<doc id="530289" url="https://pl.wikipedia.org/wiki?curid=530289" title="Cerkiew św. Mikołaja w Poznaniu">
Cerkiew św. Mikołaja w Poznaniu

Cerkiew pod wezwaniem św. Mikołaja – prawosławna cerkiew konkatedralna i parafialna w Poznaniu. Należy do dekanatu Łódź diecezji łódzko-poznańskiej Polskiego Autokefalicznego Kościoła Prawosławnego.
Zlokalizowana przy ulicy Marcelińskiej 20 (przy skrzyżowaniu z ulicami Polną i Wojskową) na terenie jednostki pomocniczej Osiedle Św. Łazarz na Grunwaldzie w Poznaniu.
Historia.
Cerkiew została konsekrowana 13 kwietnia 1924, sam budynek natomiast pochodzi z początku XX wieku i pierwotnie służył jako stajnia dla pułku kawalerii. Do momentu wyświęcenia cerkwi poznańscy wyznawcy prawosławia, głównie Grecy, spotykali się w prywatnych domach (np. u Jana Konstantego Żupańskiego). W powstaniu cerkwi znaczny udział mieli natomiast emigranci polityczni ze Związku Radzieckiego, głównie byli oficerowie carskiej armii, którzy przebywali przejściowo w Poznaniu na prawach azylu (tzw. „biała emigracja”). W okresie międzywojennym świątynia służyła jako cerkiew garnizonowa dla prawosławnych żołnierzy.
Dzisiejsza cerkiew powstała w 1924 z zaadaptowanej pruskiej stajni. W latach 80. XX w. drewniane ściany obmurowano nadając świątyni dzisiejszy wygląd. Ponowna konsekracja po przebudowie miała miejsce w 1982.
W 2011 rozpoczęto generalny remont cerkwi.
3 lutego 2013 arcybiskup łódzki i poznański Szymon poświęcił pięć nowych dzwonów. Zostały one odlane na jubileusz 90-lecia parafii prawosławnej w Poznaniu.
Architektura.
Świątynia zbudowana jest na planie prostokąta w formie trójnawowej bazyliki z dobudowanym, nieco węższym, prezbiterium. Ikonostas pochodzi z XVIII w. królewskie wrota zdobi sześć medalionów przedstawiających (po lewej od góry) św. Mateusza, archanioła Gabriela, św. Marka oraz (po prawej od góry) św. Łukasza, Bogurodzicę Maryję oraz św. Jana Ewangelistę. Drzwi diakońskie zajmują ikony archaniołów: prawe Michała zaś lewe Gabriela. Resztę ikonostasu uzupełniają ikony (od lewej): św. Piotra i św. Pawła, patronów rzymskokatolickiej archidiecezji poznańskiej oraz miasta Poznania, Matka Boska Hodigitria, Ostatnia Wieczerza (nad drzwiami królewskimi), św. Cyryla i św. Metodego oraz Chrystusa Pantokratora. Powyżej wyżej wymienionych ikon i drzwi znajduje się kolejny pas ikon: w części centralnej Wniebowstąpienie Pańskie oraz sześć ikon przedstawiających apostołów. Na ikonostasie, powyżej Ostatniej Wieczerzy zawieszona jest kopia Poczajowskiej Ikony Matki Bożej.
W części za ikonostasem znajduje się ołtarz z tronem bożym za którym stoi siedmioramienny świecznik oraz witraż przedstawiający Zmartwychwstałego Chrystusa. Na prawo od ołtarza znajduje się ikona św. Mikołaja (patrona cerkwi) i św. Michała.
Kolejne cenne ikony znajdują się na ścianach naw: po lewej, od ikonostasu: Ukrzyżowanie, św. Maria Magdalena, Zdjęcie z Krzyża i św. Dymitr. Powyżej zaś św. Cyryl i św. Metody. Po prawej św. Mikołaj z Miry, Opieka Matki Bożej, Pantokrator, Matka Boża Orantka i Matka Boska Częstochowska a powyżej Trzech Świętych Hierarchów (Jan Złotousty, Bazyli Wielki i Grzegorz Teolog).
Całość świątyni zamyka od wejścia chór muzyczny, nad którym znajduje się witraż przedstawiający Włodzimierską Ikonę Bogarodzicy wraz ze św. Mikołajem z Miry i św. Hiobem Poczajowskim.
Nabożeństwa.
Nabożeństwa odbywają się w soboty o godz. 17:00 i niedziele o godz. 10:00.

</doc>
<doc id="530292" url="https://pl.wikipedia.org/wiki?curid=530292" title="Arachnodaktylia">
Arachnodaktylia

Arachnodaktylia, pająkowatość palców, achromachia (ang. arachnodactyly) – termin wprowadzony do medycyny przez Emila Charlesa Acharda służący do określenia anomalii polegającej na nadmiernie cienkich i długich w stosunku do kości śródręcza i nadgarstka palców dłoni.
Ta cecha jest charakterystyczna dla zespołu Marfana typu 1 i typu 2 i innych zespołów marfanopodobnych, takich jak:
oraz w przypadku innych schorzeń, takich jak:

</doc>
<doc id="530293" url="https://pl.wikipedia.org/wiki?curid=530293" title="Pająkowatość palców">
Pająkowatość palców



</doc>
<doc id="530297" url="https://pl.wikipedia.org/wiki?curid=530297" title="Marchewa Żelaznywładsson">
Marchewa Żelaznywładsson



</doc>
<doc id="530304" url="https://pl.wikipedia.org/wiki?curid=530304" title="Choroba Barlow`a">
Choroba Barlow`a



</doc>
<doc id="530305" url="https://pl.wikipedia.org/wiki?curid=530305" title="Pistolet Astra A-70">
Pistolet Astra A-70

Astra A-70 – hiszpański pistolet samopowtarzalny. Pistolet A-70 został zaprojektowany jako broń przeznaczona do skrytego przenoszenia i samoobrony. Z powodu zastosowania mechanizmu spustowego bez samonapinania nie zdobył większej popularności i został zastąpiony modelem A-75.
Opis.
Astra A-70 była bronią samopowtarzalną. Zasada działania oparta o krótki odrzut lufy. Zamek ryglowany przez przekoszenie lufy, rolę rygla pełniła odpowiednio ukształtowana górna część komory nabojowej. Mechanizm spustowy kurkowy, bez samonapinania. Bezpiecznik nastawny ze skrzydełkiem po lewej stronie szkieletu.
Astra A-70 była zasilana z wymiennego, jednorzędowego magazynka pudełkowego o pojemności 8 naboi, umieszczonego w chwycie. Przycisk zwalniania magazynka znajdował się po lewej stronie chwytu, za kabłąkiem spustowym. po wystrzeleniu ostatniego naboju zamek zatrzymywał się w tylnym położeniu, zatrzask zamka po lewej stronie pistoletu.
Lufa gwintowana.
Przyrządy celownicze mechaniczne, stałe (muszka i szczerbinka).

</doc>
<doc id="530306" url="https://pl.wikipedia.org/wiki?curid=530306" title="Brachygobius">
Brachygobius

Brachygobius – rodzaj ryb z rodziny babkowatych. Niektóre gatunki są popularnymi rybami akwariowymi. Gatunkiem typowym rodzaju jest "Brachygobius doriae".
Klasyfikacja.
Gatunki zaliczane do tego rodzaju :

</doc>
<doc id="530313" url="https://pl.wikipedia.org/wiki?curid=530313" title="Hamulec klockowy">
Hamulec klockowy

Hamulec klockowy - hamulec, w którym elementem hamującym są klocki dociskane 
promieniowo do obwodu hamowanego koła.
Klocki hamulcowe mogą być wykonane z tworzyw sztucznych (w hamulcach obrabiarek), z mieszanki ciernej (w rowerach) lub z żeliwa (w zestawach kolejowych).
Hamulce klockowe mogą być uruchamiane ręką operatora działającą bezpośrednio na dźwignię hamulca (w rowerze), za pośrednictwem korby (hamulce postojowe w wagonach), siłownikiem pneumatycznym (w pociągach) lub siłownikiem elektromagnetycznym (w obrabiarkach).
Hamulce jednoklockowe posiadają tylko jeden klocek hamulcowy (np w rowerze). Nacisk klocka na koło powoduje powstanie dużej siły przenoszącej się na wał lub oś hamowanego koła.
Hamulce dwuklockowe (na przykład w pociągach) posiadają dwa klocki rozmieszczone symetrycznie. Ich naciski wzajemnie równoważą się nie powodując dodatkowych obciążeń wału lub osi.

</doc>
<doc id="530317" url="https://pl.wikipedia.org/wiki?curid=530317" title="Pokrzywdzony">
Pokrzywdzony

Pokrzywdzony – w rozumieniu polskiego prawa karnego procesowego jest nim ten, czyje dobro prawne – takie jak życie, zdrowie, mienie lub cześć – zostało bezpośrednio naruszone lub zagrożone przez przestępstwo. W tej roli może występować osoba fizyczna, prawna, a także jednostka organizacyjna nieposiadająca osobowości prawnej, instytucja państwowa, samorządowa lub społeczna choćby nie posiadała osobowości prawnej. Za pokrzywdzonego uważa się także zakład ubezpieczeń w zakresie, w jakim pokrył szkodę wyrządzoną pokrzywdzonemu przez przestępstwo albo jest zobowiązany do jej pokrycia.
Jeżeli pokrzywdzony jest osobą małoletnią, jego prawa wykonuje przedstawiciel ustawowy albo osoba, pod której stałą pieczą pokrzywdzony pozostaje.
W razie śmierci pokrzywdzonego jego prawa mogą wykonywać osoby najbliższe, a w ich braku prokurator.
Uprawnienia pokrzywdzonego.
Pokrzywdzony jest stroną postępowania przygotowawczego, co oznacza, że ma prawo zaznajamiać się z treścią akt za zgodą prowadzącego postępowanie, składać wnioski o dokonanie czynności dowodowych i być przy nich obecnym oraz zaskarżać orzeczenia organu prowadzącego postępowanie.
Na etapie postępowania sądowego do momentu odczytania aktu oskarżenia na rozprawie głównej pokrzywdzony może złożyć oświadczenie o zamiarze działania w charakterze oskarżyciela posiłkowego, w przeciwnym razie nie nabywa statusu strony w postępowaniu. W tych samych granicach czasowych pokrzywdzony miał do 2015 r. prawo wytoczyć przeciwko oskarżonemu powództwo cywilne w postępowaniu karnym. 
Do momentu zakończenia przewodu sądowego przysługuje mu prawo złożenia wniosku o nałożenie na oskarżonego środka kompensacyjnego w postaci obowiązku naprawienia szkody (art. 49a k.p.k.).
Odszkodowania dla ofiar przestępstw.
Ofiarom niektórych przestępstw w przypadku gdy uzyskanie zadośćuczynienia od sprawcy jest niemożliwe przysługuje odszkodowanie od Skarbu Państwa. W praktyce skala wypłacanych odszkodowań jest niewielka. W 2006 roku wypłacono 58 tys. zł (0,2% zarezerwowanej na ten cel kwoty), w 2007 – 125 tys. zł. Według mediów główną przyczyną jest brak właściwych informacji ze strony organów ścigania i wymiaru sprawiedliwości oraz przeszkody proceduralne ze strony sądów, które takie odszkodowania orzekają.
Obowiązki pokrzywdzonego.
Jeżeli karalność czynu zależy od stanu zdrowia pokrzywdzonego, obowiązany jest on poddać się badaniom lekarskim i oględzinom ciała z wyjątkiem zabiegów chirurgicznych i obserwacji w zakładzie leczniczym.

</doc>
<doc id="530319" url="https://pl.wikipedia.org/wiki?curid=530319" title="Hamulec jednoklockowy">
Hamulec jednoklockowy



</doc>
<doc id="530321" url="https://pl.wikipedia.org/wiki?curid=530321" title="Bromberg-Ost">
Bromberg-Ost

Außenarbeitslager Bromberg-Ost – niemiecki podobóz pracy przymusowej KL Stutthofu dla więźniarek działający w latach 1944–1945 w Bydgoszczy.
Historia.
W 1944 roku rozpoczęło się masowe tworzenie podobozów Stutthofu (brakowało miejsc w komorach gazowych), gdzie wysyłano kobiety – więźniarki do pracy.
Rozkaz utworzenia podobozu Bromberg-Ost wydany został 12 września 1944 przez komendanta Stutthofu, Paula Wernera Hoppe. Już kolejnego dnia trafiły tam pierwsze więźniarki (dokładnie 300 kobiet). Dozór nad więźniarkami sprawowało siedem nadzorczyń z SS.
Funkcję Oberaufseherin (starszego nadzorcy) podobozu Bromberg-Ost pełniła od czerwca 1944 do marca 1945 Johanna Wisotzki.
Dwie nadzorczynie z Bromberg-Ost, Ewa Paradies i Gerda Steinhoff, które wróciły w styczniu 1945 do Stutthofu, wpadły w ręce Polaków i zostały osądzone i skazane na karę śmierci w Gdańsku. Wyroki wykonano w 1946 roku przez powieszenie.
Obecnie.
Pozostałości podobozu znajdują się obecnie na narożniku ulic Kamiennej i Fabrycznej w Bydgoszczy. Niewielki plac z barakiem i pozostałymi fundamentami otacza podwójne ogrodzenie z kolczatego drutu, a sam teren niewiele zmienił swój wygląd od końca II wojny.

</doc>
<doc id="530322" url="https://pl.wikipedia.org/wiki?curid=530322" title="Cudo Tyłeczek">
Cudo Tyłeczek



</doc>
<doc id="530323" url="https://pl.wikipedia.org/wiki?curid=530323" title="Laurence Curtis">
Laurence Curtis

Laurence Curtis (ur. 3 września 1893 w Bostonie, zm. 11 lipca 1989 tamże) – amerykański polityk, członek Izby Reprezentantów z ramienia Partii Republikańskiej.
Studiował na Harvardzie, w latach 1916–1917 pracował w dyplomacji amerykańskiej. Wstąpił następnie do armii i służył w czasie I wojny światowej. W wypadku w czasie lotu treningowego stracił nogę, ale pozostał w armii w służbie garnizonowej. Został odznaczony Srebrną Gwiazdą. Po wojnie powrócił na uczelnię i w 1921 ukończył studia prawnicze. Przyjęty do palestry Massachusetts, rozpoczął prywatną praktykę w Bostonie. Był także m.in. sekretarzem sędziego Sądu Najwyższego Olivera Wendella Holmesa.
W latach 1930–1933 zasiadał w radzie miejskiej Bostonu, 1933-1936 w Izbie Reprezentantów stanu Massachusetts, a 1936-1941 w stanowym Senacie. W 1947 i 1948 pełnił funkcję stanowego sekretarza skarbu. W 1952 został po raz pierwszy wybrany do Izby Reprezentantów USA i zasiadał w niej przez pięć kolejnych kadencji, od stycznia 1953 do stycznia 1963. W 1962 bez powodzenia ubiegał się o partyjną nominację w wyborach do Senatu USA. Mimo podeszłego wieku powrócił do praktyki prawniczej i jeszcze kilkakrotnie ubiegał się o miejsce w Kongresie. W 1968 i 1970 przegrał rywalizację wyborczą o mandat w Izbie Reprezentantów, a w 1972 walkę o nominację partyjną do wyborów. Działał w środowisku amerykańskich inwalidów wojennych.

</doc>
<doc id="530325" url="https://pl.wikipedia.org/wiki?curid=530325" title="Larry Curtis">
Larry Curtis



</doc>
<doc id="530327" url="https://pl.wikipedia.org/wiki?curid=530327" title="Pistolet Astra A-75">
Pistolet Astra A-75

Astra A-75 (Astra Firefox)- hiszpański pistolet samopowtarzalny.
Historia.
W 1991 roku Astra wprowadziła na rynek kompaktowy, wyposażony w mechanizm spustowy SA pistolet A-70. W następnym roku na rynek wprowadzono pistolet A-75 który różnił się od A-70 zastosowaniem mechanizmu spustowego SA/DA. W 1994 roku rozpoczęto sprzedaż pistoletu A-75L wyposażonego w szkielet ze stopu lekkiego.
Opis.
Astra A-75 była bronią samopowtarzalną. Zasada działania oparta o krótki odrzut lufy. Zamek ryglowany przez przekoszenie lufy, rolę rygla pełniła odpowiednio ukształtowana górna część komory nabojowej. Mechanizm spustowy kurkowy, z samonapinaniem. Dźwignia bezpiecznego zwolnienia kurka (decocker) po lewej stronie chwytu. Wciśnięcie powoduje dwustopniowe zwolnienie kurka, zatrzymanie go przed iglicą i cofnięcie języka spustowego.
Astra A-75 była zasilana z wymiennego, jednorzędowego magazynka pudełkowego o pojemności 8 naboi, umieszczonego w chwycie. Przycisk zwalniania magazynka znajdował się po lewej stronie chwytu, za kabłąkiem spustowym. po wystrzeleniu ostatniego naboju zamek zatrzymywał się w tylnym położeniu, zatrzask zamka po lewej stronie pistoletu.
Lufa gwintowana.
Przyrządy celownicze mechaniczne, stałe (muszka i szczerbinka). pistolet był wykonany ze stali (A-75, zamek wersji A-75L) i stopu aluminium (szkielet wersji A-75L).

</doc>
<doc id="530330" url="https://pl.wikipedia.org/wiki?curid=530330" title="Wypadanie płatka zastawki mitralnej">
Wypadanie płatka zastawki mitralnej

Wypadanie płatka zastawki mitralnej (łac. "prolapsus valvulae mitralis"), wypadanie płatka zastawki dwudzielnej (łac. "prolapsus valvulae bicuspidalis"), zespół Barlowa, MVP (od ang. "mitral valve prolapse") – wada serca polegająca na przemieszczaniu się w czasie jego skurczu płatka lub płatków zastawki mitralnej, znajdującej się między lewym przedsionkiem a lewą komorą serca. Zjawisku temu może towarzyszyć niedomykalność mitralna i inne objawy. Przy stwierdzeniu pogrubienia płatka (definiowanego jako jego grubość powyżej 5 mm) zespół Barlowa nazywa się „klasycznym”, a przy braku pogrubienia płatków „nieklasycznym”. U 40% chorych na MVP występuje wypadanie płatka zastawki trójdzielnej. 
Wypadanie płatka zastawki mitralnej jest drugą najczęstszą – po ubytku przegrody międzyprzedsionkowej – wadą serca, od czasu wprowadzenia na szeroka skalę badań UKG (echokardiografia) obserwowaną nawet u 1–2,5% populacji. Najczęściej jest to wada bezobjawowa i nie wymaga aktywnego leczenia. Eponimiczna nazwa zespołu pochodzi od nazwiska lekarza z RPA, Johna Barlowa, który w 1966 roku opisał tę nieprawidłowość.
Historia.
Jednostka chorobowa znana była prawdopodobnie już w XIX wieku. Jacob Mendes Da Costa w 1871 roku opisał ją jako „serce drażliwe”, Lewis w 1919 roku jako „zespół zmęczenia”. Barlow w 1963 roku stwierdził, że zjawiska osłuchowe towarzyszące zespołowi wypadania płatka są skutkiem cofania się płatka zastawki dwudzielnej do lewego przedsionka. Jego przypuszczenia potwierdził jeszcze w latach 60. rozwój technik badań obrazowych.
Epidemiologia.
Częstość występowania MVP oszacowuje się na 1–2,5% populacji.
Etiologia.
Przyczyny powstawania zespołu wypadania płatka zastawki mitralnej są różnorodne. Wada ta może być spowodowana nieprawidłowościami budowy płatków zastawki mitralnej i strun ścięgnistych, zaburzeniem geometrycznych proporcji między lewą komorą a zastawką mitralną, a także różnymi chorobami tkanki łącznej (np. zespół Marfana, zespół Ehlersa-Danlosa). Pierwotne wypadanie płatka zastawki mitralnej może być uwarunkowane genetycznie z dziedziczeniem autosomalnym dominującym oraz zmienną penetracją dziedziczenia zależnie od płci i wieku. Wypadanie płatka zastawki może wynikać także z dysfunkcji mięśni brodawkowatych, na przykład w wyniku zbliznowaceń.
Patofizjologia.
Przy skurczu serca, w stanie prawidłowym, zastawki przedsionkowo-komorowe ściśle przylegają do siebie, uniemożliwiając cofanie się krwi w kierunku przedsionka. W zespole Barlowa początkowo przylegające do siebie płatki zastawki ulegają przesunięciu względem siebie (wypadnięciu) i dochodzi do niewielkiej niedomykalności zastawki mitralnej, objawia się to kłuciem serca i zawrotami głowy.
Objawy i przebieg.
Historia naturalna bezobjawowego wypadania płatka zastawki mitralnej jest niejednorodna: przebieg może być łagodny lub niekorzystny. W większości przypadków rokowanie jest dobre. 
Objawy MVP:
Najistotniejszymi powikłaniami objawowego MVP są:
Rozpoznanie.
Podczas osłuchiwania serca można stwierdzić nad zastawką mitralną późnosystoliczny (późnoskurczowy) szmer (związany z niedomykalnością mitralną), śródskurczowy klik lub oba zjawiska, czasem jednak jest to zjawisko nieme osłuchowo.
Decydujące znaczenie w rozpoznaniu i postępowaniu zespołu Barlowa ma badanie USG serca; można wtedy wykryć ewentualne nieprawidłowe położenie zastawki, co świadczy o jej niedomykaniu. W badaniu EKG zmiany najczęściej nie są widoczne. Zespół Barlowa stwierdza się przede wszystkim na podstawie objawów oraz badania echokardiograficznego.
Postępowanie.
Z uwagi na to, że najczęściej ta wada przebiega jako nieistotna hemodynamicznie (czyli nie powoduje większych zaburzeń krążenia krwi), zwykle nie wymaga leczenia.
Najczęściej w przebiegu zespołu Barlowa stwierdza się: uczucie kołatania serca, zawroty głowy, kłucia serca, uczucie zmęczenia, zasłabnięcia, uczucie bólu w klatce piersiowej oraz objawy neuropsychiatryczne, w tym niepokój, nerwicę lękową oraz bezsenność.
Wypadanie płatka zastawki mitralnej można leczyć, stosując preparaty argininy i leki beta-adrenolityczne. Jedynie w wypadku istotnych zaburzeń hemodynamicznych konieczne jest leczenie operacyjne wady serca: wymiana zastawki mitralnej.

</doc>
<doc id="530333" url="https://pl.wikipedia.org/wiki?curid=530333" title="Coryphopterus">
Coryphopterus

Coryphopterus – rodzaj ryb z rodziny babkowatych.
Klasyfikacja.
Gatunki zaliczane do tego rodzaju :

</doc>
<doc id="530336" url="https://pl.wikipedia.org/wiki?curid=530336" title="Hamulec dwuklockowy">
Hamulec dwuklockowy



</doc>
<doc id="530339" url="https://pl.wikipedia.org/wiki?curid=530339" title="Gobius">
Gobius

Gobius – rodzaj ryb z rodziny babkowatych (Gobiidae).
Klasyfikacja.
Gatunki zaliczane do tego rodzaju:

</doc>
<doc id="530340" url="https://pl.wikipedia.org/wiki?curid=530340" title="Gobius niger">
Gobius niger



</doc>
<doc id="530343" url="https://pl.wikipedia.org/wiki?curid=530343" title="Mohammed Al Deayea">
Mohammed Al Deayea



</doc>
<doc id="530344" url="https://pl.wikipedia.org/wiki?curid=530344" title="DW731">
DW731



</doc>
<doc id="530345" url="https://pl.wikipedia.org/wiki?curid=530345" title="Al-Rijad">
Al-Rijad



</doc>
<doc id="530347" url="https://pl.wikipedia.org/wiki?curid=530347" title="Choroba Barlowa">
Choroba Barlowa



</doc>
<doc id="530348" url="https://pl.wikipedia.org/wiki?curid=530348" title="Tienen">
Tienen

Tienen (fr. "Tirlemont") – miasto w środkowej Belgii, w prowincji Brabancja Flamandzka, 45 km na wschód od Brukseli, nad rzeką Grand Gette (dorzecze Skaldy). Około 32 tys. mieszkańców. Jednym z miast partnerskich jest Bielsko-Biała.

</doc>
<doc id="530349" url="https://pl.wikipedia.org/wiki?curid=530349" title="Curb">
Curb

Curb – debiutancki album kanadyjskiej grupy rockowej Nickelback, wydany 3 marca 1996 roku. Album ukazał się początkowo niezależnie, jedynie w ojczystej Kanadzie. Współproducentem krążka został Larry Anschell, właściciel studia nagraniowego "Turtle Recording Studios", w którym został nagrany materiał. Jest to jedyny album długogrający w dyskografii grupy nagrany z perkusistą Brandonem Kroegerem, który rozstał się z zespołem w roku 1998. Po podpisaniu kontraktu z wytwórnią Roadrunner Records, 25 czerwca 2002 roku ukazała się reedycja albumu wydana także w Europie. Album nie odniósł sukcesu, dotarł za to do 182 miejsca na prestiżowej liście Billboard 200.
Pisanie i nagrywanie.
Na początku 1996 wokalista grupy Chad Kroeger pożyczył od ojczyma 1500 dolarów i przekonał swego brata Mike'a Kroegera, przyjaciela Ryana Peake oraz kuzyna Brandona Kroegera do nagrania ich w studiu w Vancouver. Przyjaciel Mike'a Kroegera zarezerwował im czas w studiu należącym do "Crosstown Studios". W przeciągu kilku dni nagrali EP "Hesher", na którym znalazło się 7 premierowych utworów. Grupa nagrywała pod okiem producenta Jeffa Bonda. W lutym na rynku w liczbie ponad dziesięciu tysięcy egzemplarzy ukazała się wspomniana EP-ka. Kiedy sprzedaż minialbumu przekroczyła liczbę 10 000 kopii, wycofano ją z produkcji, na rzecz nagrania albumu długogrającego. 
Właściciel studia "Turtle Recording Studios", Larry Anschell poznał zespół przez ich managera Clyde'a Hilla. Był on producentem zespołu Jar w MR Management. Zespołowi spodobała się płyta wyprodukowana przez Anschella, który zaprosił grupę do swojego studia na przesłuchanie. Po przesłuchaniu grupa wraz z Anschellem podjęła wspólnie decyzję o nagraniu materiału na debiutancki album.
Prace nad płytą trwały od stycznia 1996 roku. Zespół część utworów nagrał w "Crosstown Studios" pod okiem producenta Jeffa Bonda, (cześć tych utworów została zamieszczona na albumie "Hesher"), a część w "Turtle Recording Studios" pod okiem producenta Larry'ego Anschella. Sesja nagraniowa trwała 10 dni. Zespół nagrał w tym czasie 8 premierowych utworów, oraz wykorzystał 4 utwory zawarte na minialbumie "Hesher" ("Where?", "Fly", "Left", "Window Shopper"). 
Tytuł krążka, został zaczerpnięty z utworu o tej samej nazwie, który trafił na płytę. Okładka płyty z oryginalnego wydania albumu z 1996 roku, przedstawia wrak samochodu po wypadku. Utwór "Curb" opisuje autentyczną historię przyjaciela wokalisty, Chada Kroegera, mianowicie tekst opowiada o tym jak pewnego wieczoru chłopak wymknął się z domu, wziął samochód i postanowił pojechać do swej dziewczyny, aby zrobić jej niespodziankę. Wyjechał na zakurzone wzgórze, gdzie zderzył się czołowo z samochodem jadącym z naprzeciwka. Będąc zakrwawionym, zdołał się wydostać z samochodu, i otworzyć drzwi drugiego samochodu. W środku znajdowała się jego dziewczyna, która poniosła śmierć. Wokalista w tym utworze próbował wyobrazić sobie co Jego przyjaciele czuli tamtej nocy.. Okładka z wydania z 2002 roku, przedstawia jedynie drogę.
Brzmienie, wydanie, promocja.
Premiera krążka nastąpiła 3 marca 1996 roku. Album ukazał się niezależnie, wydany jedynie w Kanadzie. Aby jak najlepiej wypromować album, członkowie zespołu sami wykonywali plakaty koncertowe, oraz jeździli do rozgłośni radiowych z własnymi nagraniami. 
Utwory zawarte na albumie charakteryzują się ciężkim oraz surowym brzmieniem gitar. Na albumie usłyszeć można zarówno utwory utrzymane w hardrockowym stylu, jak i post grunge'owym. Album zawiera także ciężkie kompozycje zahaczające o brzmienie zbliżone do metalu alternatywnego. Grupa dążyła do jak najcięższego brzmienia. Teksty do wszystkich utworów napisał wokalista grupy, Chad Kroeger, który wraz z Larrym Anschellem jest producentem krążka. Utwory zarówno z "Heshera" jak i debiutanckiego krążka były dość często puszczane w lokalnych kanadyjskich stacjach radiowych, dzięki czemu płyta cieszyła się w miarę umiarkowanym powodzeniem i pozwoliła grupie zaistnieć na kanadyjskim rynku. 
W 1997 roku grupa podpisała kontrakt z małą kanadyjską niezależną wytwórnią fonograficzną Shoreline Records. 17 czerwca grupa wydała swój pierwszy teledysk do singlowego utworu "Fly". W pomaganiu powstania clipu grupie pomogła firma Pyramid Productions. Muzyka grupy była także wykorzystywana m.in. w serialu Highlander, a utwór "Fly" trafił na soundtrack do filmu "Horsey".
13 czerwca grupa ruszyła w swą pierwszą trasę koncertową "Curb Tour", która obejmowała małe lokalne kluby w większych i mniejszych miastach Kanady. Trasa trwała pół roku i zakończyła się 20 grudnia. W tym czasie zespół dał 27 koncertów, grając materiał zarówno z płyty "Curb", jak i wiele coverów, m.in. Pearl Jam czy Red Hot Chili Peppers. W zorganizowaniu trasy grupie pomagał pierwszy manager Clyde Hill.
Reedycja.
25 czerwca 2002 roku, po ogromnym sukcesie płyty "Silver Side Up", wytwórnia Roadrunner Records wydała reedycję płyty, dzięki czemu fani zespołu w Europie mogli zapoznać się z albumem, który przed sześcioma laty został wydany jedynie w Kanadzie. Album różnił się okładką, zdjęcia wewnątrz krążka wykonał Daniel Moss. Krążek został ponownie zmasteringowany tym razem przez George'a Marino w "Sterling Sound". Dzięki tej reedycji sprzedaż krążka wyniosła ponad 100 tysięcy kopii na całym świecie. W marcu 2010 roku, album po 14 latach od momentu wydania, uzyskał status złotej płyty w Kanadzie za sprzedaż 50.000 egzemplarzy.
Konflikt z producentem.
W 2003 roku, studio nagrań złożyło w Sądzie Najwyższym w prowincji Kolumbia Brytyjska pozew przeciwko grupie Nickelback. Producent krążka Larry Anschell z "Turtle Recording Studios" twierdzi że on jak i jego spółka posiada prawa producenckie i własnościowe do utworów zawartych na albumie. Anschell domagał się ustawowego odszkodowania oraz pokrycia kosztów prawnych. Ostatecznie spór wygrała grupa Nickelback. 
W lipcu 2002 roku, Nickelback wygrał proces przeciwko swoim byłym managerom, dotyczący prawa własności do krążka. Grupa zarzuciła firmie Amar Canada Productions oraz Clyde'owi Hillowi, że nielegalnie posiadają kopię-matkę tego albumu.
Twórcy.
Nickelback
Muzycy sesyjni
Produkcja
Reedycja (25 czerwca 2002):

</doc>
<doc id="530350" url="https://pl.wikipedia.org/wiki?curid=530350" title="Obrona Grünfelda">
Obrona Grünfelda

Obrona Grünfelda – nazwa popularnego debiutu zamkniętego, oznaczonego kodem ECO D70-99. Pozycja wyjściowa powstaje po:
Po raz pierwszy zastosowana została przez Ernsta Grünfelda w 1922 r., w czwartej partii jego meczu z Albertem Beckerem. 
Czarne prowokują przeciwnika do zajęcia centrum pionami, które następnie staną się obiektem ataku ze strony czarnych figur.

</doc>
<doc id="530353" url="https://pl.wikipedia.org/wiki?curid=530353" title="Dinant">
Dinant

Dinant – miasto w południowej Belgii, w prowincji Namur, nad rzeką Mozą, w pobliżu jej przełomu przez Ardeny, przy granicy z Francją. W okolicy prowadzi się górnictwo lokalnych odmian wapieni.
Historia.
Od początków do XI wieku.
Teren obecnego Dinant był zamieszkany już w neolicie i czasach rzymskich. Pierwsza wzmianka o Dinant pochodzi z VII wieku. W tym czasie święty Perpete, biskup Tongeren i Maastricht, wybrał Dinant na swoją rezydencję i ufundował kościół świętego Wincenta. W roku 870 Karol II Łysy zdecydował, iż część Dinant będzie administrowana przez hrabiego Namur, a pozostała część – przez biskupa Tongeren, a potem Liège. W XI wieku, cesarz Henryk IV dał niektóre prawa do Dinant księciu-biskupowi Liège. Od tego czasu miasto jest jedną z 23 głównych miast diecezji Liège. Pierwszy kamienny most na rzece Mozie i większe naprawy wybudowanego wcześniej zamku to dzieło XI-wieczne. Aż do końca XVIII wieku Dinant podlegało suwerenowi Liège, od czasu do czasu powstając przeciw niemu.
Późne średniowiecze.
Z powodu strategicznego położenia na rzece Mozie, Dinant było narażone na ciągłe bitwy i grabieże. W 1466 roku, Filip III Dobry, książę Burgundii, wuj Ludwika Burbona, który został księciem-biskupem Liège i syn Filipa, Karol Zuchwały, ukarali miasto, topiąc 800 spośród jego mieszkańców w Mozie i podpalając je.
W owym okresie Dinant i rywalizujące z nim Bouvignes specjalizowały się w obróbce metalu, produkcji świeczników, paten i innych religijnych przedmiotów. Henri Pirenne napisał w 1883 roku pracę doktorską na temat średniowiecznego Dinant.
Okres do I wojny światowej.
W XVI i XVII wieku z powodu wojen pomiędzy Francją i Hiszpanią, Dinant ucierpiało z powodu zniszczeń, głodu i epidemii, choć pozostawało neutralne. W 1675 roku wojsko francuskie pod wodzą marszałka François de Créquy okupowała miasto. Pod koniec XVIII wieku Dinant na krótko dostało się pod panowanie Monarchii Habsburgów. Cała diecezja została w 1795 roku scedowana na Francję.
Miasto zostało zniszczone ponownie w 1914 roku, w trakcie I wojny światowej. W tym roku 674 mieszkańców zostało zamordowanych przez wojsko niemieckie.
Okres po I wojnie światowej.
Miasto Dinant zostało odznaczone Krzyżem Wojennym 1914–1918.

</doc>
<doc id="530354" url="https://pl.wikipedia.org/wiki?curid=530354" title="Hymn Rwandy">
Hymn Rwandy

Rwanda Nzize (w języku ruanda-rundi "Nasza Rwanda") jest narodowym hymnem Rwandy od 1 stycznia 2002 roku. Zastąpił on dawny hymn – "Rwanda Rwacu", który powstał w 1962 roku.

</doc>
<doc id="530360" url="https://pl.wikipedia.org/wiki?curid=530360" title="Turnhout">
Turnhout

Turnhout (łac. "Turnholtus") – miasto w północno-wschodniej Belgii, w prowincji Antwerpia, około 40 km na wschód od Antwerpii, główne miasto krainy Kempen. W grudniu 2009 r. liczyło 40 tys. 765 mieszkańców.
Na obszarze miasta i okolic istnieje wiele firm poligraficznych, m.in. swego czasu największe na świecie wydawnictwo Brepols. Jest ono znane w środowisku akademickim jako pontyfikalny (papieski) wydawca serii Corpus Christianorum (CCL), która zawiera krytyczne wydania łacińskich (Series Latina) i greckich (Series Graeca) Ojców Kościoła, a także autorów średniowiecznych (Continuatio Mediaevalis). Seria ta jest pod pewnym względem kontynuacją Patrologii Migne'a.
Z Turnhout pochodzi Greet Minnen, belgijska tenisistka.

</doc>
<doc id="530361" url="https://pl.wikipedia.org/wiki?curid=530361" title="Hymn Ugandy">
Hymn Ugandy

Oh Uganda, Land of beauty (ang. "Ugando, kraju piękna") jest państwowym hymnem Ugandy. Powstał w 1962 roku i został napisany przez George’a Wilberforce’a Kakomę.

</doc>
<doc id="530363" url="https://pl.wikipedia.org/wiki?curid=530363" title="Blankenberge">
Blankenberge

Blankenberge – miasto w zachodniej Belgii, w prowincji Flandria Zachodnia, na północny wschód od Ostendy.
Miasto ma piaszczystą plażę o długości 3,3 km i 350-metrowe molo zbudowane w 1894. Zostało ono zniszczone w 1914 roku podczas I wojny światowej i odbudowane w latach 1931–1933. Pierwsze molo zostało wykonane z żelaza, obecne zaś z betonu. Na końcu mola znajduje się "Pavilon", w którym można odwiedzić "Aquaramę" - wystawę prezentującą faunę i florę Morza Północnego.
Blankenberge jest popularnym belgijskim nadmorskim kurortem. Jest częstym celem jednodniowych wycieczek, gdyż ma dobre połączenie kolejowe z centrum Belgii. Stacja kolejowa położona jest 10 minut od plaży, a droga na plażę prowadzi przez deptak. Co 200 metrów na plaży znajduje się falochron. Już w XVII wieku Blankenberge było ulubionym kurortem mieszkańców Brugii. Pierwszy hotel został wybudowany około 1850. W 1871 sam niemiecki cesarz przybył do Blankenberge, aby odpocząć po wojnie z Francją.
Przy plaży, niemal w centrum Blankenberge, znajduje się kasyno. Stoi ono w miejscu, gdzie wcześniej znajdowała się wybudowana w 1810 roku twierdza Napoleona. Forteca ta została później zniszczona i zastąpiona przez pierwsze kasyno. W latach 1932–1935 nastąpiła jego renowacja i kasyno uzyskało wystrój w styl art déco. Ostatecznie w 1991 cały kompleks został odnowiony.
Po zachodniej stronie plaży znajduje się przystań żeglarska, która kiedyś była przystanią rybacką. W XX wieku liczba rybaków stale spadała i po II wojnie światowej powstała nowoczesna przystań, w której może cumować 750 jachtów.

</doc>
<doc id="530364" url="https://pl.wikipedia.org/wiki?curid=530364" title="Adam Wiśniewski (pallotyn)">
Adam Wiśniewski (pallotyn)

Adam Wiśniewski (ur. 13 kwietnia 1913 w Dębinach, zm. 13 lipca 1987 w Jeevodaya w Indiach) – ksiądz pallotyn, dr nauk medycznych, misjonarz, opiekun trędowatych w Indiach.
Życiorys.
Adam Wiśniewski nauki gimnazjalne pobierał u pallotynów w Sucharach i Wadowicach w latach 1926–1931. Studia filozoficzno-teologiczne odbył w latach 1934–1940 w Kleczy Dolnej, Wadowicach i w Ołtarzewie. Święcenia kapłańskie przyjął 3 czerwca 1939 w Warszawie z rąk abp. Stanisława Galla.
W czasie II wojny światowej ks. Wiśniewski był duszpasterzem w Warszawie w pallotyńskich domach przy ul Skaryszewskiej i ul. Długiej. Działał w konspiracji, pełniąc obowiązki kapelana batalionu AK im. Stefana Czarneckiego, posługując się pseudonimem „Łukasz”.
Ks. Wiśniewski studiował też medycynę na tajnych kompletach. Po zakończeniu wojny kontynuował studia medyczne w Krakowie i Poznaniu. 27 czerwca 1947 ks. Wiśniewski uzyskał dyplom lekarza, a 13 lutego 1951 – stopień doktora nauk medycznych.
Posługiwał jako kapłan i jako lekarz, jednocześnie starając się o wyjazd na misje zagraniczne. Założył bezpłatną poradnię dla matki i dziecka w Poznaniu, otaczał również opieką medyczną współbraci pallotynów w Ołtarzewie i Otwocku. Organizował też dni skupienia dla służby zdrowia.
W 1950 ks. Adam Wiśniewski uzyskał zgodę Stolicy Apostolskiej na wykonywanie praktyki lekarskiej zarówno w kraju, jak i na misjach. Interesował się szczególnie metodami leczenia trądu. W 1959 wyjechał początkowo do Paryża, a następnie do Lyonu, aby studiować medycynę tropikalną. Po krótkim pobycie w Kamerunie ks. Wiśniewski wyjechał w 1962 do pracy w Indiach, gdzie w roku 1969 założył charytatywne centrum medyczne i edukacyjne dla trędowatych i dzieci z ich rodzin o nazwie Jeevodaya. Zmarł tamże 31 lipca 1987 i tam został pochowany.

</doc>
<doc id="530367" url="https://pl.wikipedia.org/wiki?curid=530367" title="Binche">
Binche

Binche – miasto w zachodniej Belgii, w prowincji Hainaut, położone 16 km na południowy wschód od Mons.
Od XVI wieku odbywa się tu co rok karnawał, który w 2003 roku został proklamowany Arcydziełem Ustnego i Niematerialnego Dziedzictwa Ludzkości a w 2008 roku został wpisany na listę niematerialnego dziedzictwa UNESCO.
Od roku 1977 gmina Binche składa się z miasta Binche oraz Bray, Buvrinnes, Epinois, Leval-Trahegnies, Péronnes-lez-Binche, Ressaix i Waudrez.
W mieście rozwinął się przemysł spożywczy oraz odzieżowy.
Motto miasta to "Plus Oultre" (fr. "Dalej"), które było mottem króla Francji, Karola V.

</doc>
<doc id="530368" url="https://pl.wikipedia.org/wiki?curid=530368" title="Pistolet Astra A-100">
Pistolet Astra A-100

Astra A-100 (Astra Panther) – hiszpański pistolet samopowtarzalny.
Historia.
Pistolet A-100 został zaprojektowany na początku lat 90. głównie na rynek cywilny. Konstrukcja tej broni była oparta na pistolecie A-90. podstawową różnicą było usunięcie bezpiecznika nastawnego. Pistolet był produkowany w wersjach Standard (oksydowanej), Bicolor (nazywanej też Duo Panther ze szkieletem niklowanym i oksydowanym zamkiem), Inox (ze stali nierdzewnej) oraz Light (wersja ze szkieletem ze stopu lekkiego).
W latach 90. A-100 został przyjęty do uzbrojenia przez hiszpańską policję.
Opis.
Astra A-100 była bronią samopowtarzalną. Zasada działania oparta o krótki odrzut lufy. Zamek ryglowany przez przekoszenie lufy, rolę rygla pełniła odpowiednio ukształtowana górna część komory nabojowej. Mechanizm spustowy kurkowy, z samonapinaniem. Pistolet A-100 nie posiadał bezpiecznika nastawnego, a jedynie automatyczny bezpiecznik wewnętrzny zwalniany poprzez ściąganie spustu. Kurek można było zwolnić bez strzału dźwignią umieszczoną na szkielecie przed chwytem.
Astra A-100 była zasilana z wymiennego magazynka pudełkowego o pojemności 9 (.45 ACP), 10 (.40 S&amp;W) lub 17 (9 mm Parabellum) naboi, umieszczonego w chwycie. Przycisk zwalniania magazynka znajdował się po lewej stronie chwytu, za kabłąkiem spustowym. Po wystrzeleniu ostatniego naboju zamek zatrzymywał się w tylnym położeniu, zatrzask zamka po lewej stronie pistoletu, nad chwytem.
Lufa gwintowana. Przyrządy celownicze mechaniczne, stałe (muszka i szczerbinka). Pistolet był wykonany ze stali (A-100, zamek wersji A-100L) i stopu aluminium (szkielet wersji A-75L).

</doc>
<doc id="530370" url="https://pl.wikipedia.org/wiki?curid=530370" title="Huy">
Huy

Huy (wa. "Hu", niderl. "Hoei") – miasto we wschodniej Belgii, w prowincji Liège, nad rzeką Mozą.
W 1066 roku w Huy zatwierdzono kartę swobód, jedną z najstarszych w Europie. W mieście znajduje się przemysł maszynowy, hutniczy, chemiczny, papierowy i spożywczy. Huy jest ważnym węzłem drogowym i ośrodkiem turystycznym. Znajdują się tu m.in.: gotyckie kościoły (XIII–XVI w.); renesansowe domy (XVII w.), ratusz (XVIII w.). W pobliżu miasta usytuowana jest elektrownia jądrowa o mocy 2270 MW. Huy był miejscem startu czwartego etapu Tour de France 2006. Tu znajduje się także meta wyścigu La Flèche Wallonne (Walońska Strzała).
Historia.
Pierwsza osada powstała w czasach Imperium Rzymskiego jako fort na prawym brzegi rzeki Mozy. Wioska została z ewangelizowana przez Świętego Domicjana, biskupa Tongeren w VI wieku i po raz pierwszy zostaje wspomniana w jego testamencie w następnym wieku.
We wczesnych średniowieczu Huy było jednym z najlepiej prosperujących miast położonych nad Mozą, z kwitnącą gospodarką bazującą na metalurgii, ale także garbowaniu, rzeźbiarstwie, stolarstwie i winiarstwie. W X wieku Huy uzyskało status hrabstwa, ale niedługo potem stało się częścią diecezji Liège na ponad osiem wieków. Huy otrzymało pierwszą znaną kartę swobód na północ od Alp – w roku 1066. Mniej więcej w tym samym czasie Piotr Eremita skrytykował mieszkańców i przekonał ich do udziału w I wyprawie krzyżowej.
W XIII i XIV wieku gospodarka rozwijała się dzięki sukiennictwu. Zamek był wykorzystywany w czasie wojen – w XV wieku stał się symbolem miasta. W następnych dwóch stuleciach miasto stopniowo traciło szczęście, głównie ze względu na jego strategiczne położenie nad Mozą. W drugiej połowie XVII wieku wojny prowadzone przez Ludwika XIV były przyczyną ciągłych ataków na miasto, aż w końcu sfrustrowani mieszkańcy rozebrali zamek, przyczynę ich nieszczęścia w 1715 roku.
Nowy fort został zbudowany przez Holendrów w roku 1818. Była to strategiczna pozycja obronna, zwłaszcza podczas ciężkich walk, które miały tu miejsce podczas dwóch wojen światowych. W XIX wieku był okres rozwoju miasta dzięki przemysłowi, w tym przemysłowi papierniczemu. Upadek przemysłu ciężkiego w XX wieku był dla miasta poważnym ciosem. Obecnie w Huy produkuje się puszki i duża część gospodarki rozwija się dzięki turystyce.
Turystyka.
Cztery „cuda” Huy:
Huy jest metą sławnego Flèche Wallonne (ang. Walloon Arrow; flam. Waalse Pijl), jednodniowego profesjonalnego wyścigu kolarskiego w połowie kwietnia. Trasa wyścigu kończy się na szczycie Mur de Huy (ang. Wall of Huy).
Folklor.
Co siedem lat w Huy odbywa się procesja religijna, która upamiętnia koniec suszy w roku 1656. Ostatnia miała miejsce 15 sierpnia 2012 roku.

</doc>
<doc id="530371" url="https://pl.wikipedia.org/wiki?curid=530371" title="Carlos Gamarra">
Carlos Gamarra

Carlos Alberto Gamarra (ur. 17 lutego 1971 w Ypacaraí) – paragwajski piłkarz występujący na pozycji środkowego obrońcy. Obdarzony przydomkiem „Colorado”. Występował w reprezentacji Paragwaju oraz był jej kapitanem. Rozegrał w kadrze 110 spotkań i strzelił 11 bramek. Występował na mistrzostwach świata w 2006 roku. Strzelił wtedy gola samobójczego (w meczu z Anglią).

</doc>
<doc id="530379" url="https://pl.wikipedia.org/wiki?curid=530379" title="Maceracja (uszkodzenie skóry)">
Maceracja (uszkodzenie skóry)

Maceracja – proces uszkodzenia powierzchownych warstw skóry przez szkodliwe działanie przez dłuższy czas środowiska wodnego bądź wilgoci. Powierzchowne warstwy skóry ulegają maceracji na przykład w przypadku stosowania pieluch lub opatrunków gipsowych. 

</doc>
<doc id="530380" url="https://pl.wikipedia.org/wiki?curid=530380" title="Prędkość fazowa">
Prędkość fazowa

Prędkość fazowa – prędkość, z jaką rozchodzą się miejsca fali o tej samej fazie.
Fale harmoniczne.
Fala harmoniczna może być opisana równaniem:
gdzie:
W czasie formula_4 w punkcie o współrzędnej formula_6 fala ma fazę:
Miejsca o jednakowej fazie poruszają się z prędkością fazową:
Podczas rozprzestrzeniania się fali w ośrodkach prędkość fazowa fali może być różna dla różnych częstotliwości – mówi się wówczas, że dla tych fal zachodzi dyspersja. Gdy dla fali zachodzi dyspersja, prędkość rozchodzenia się czoła paczki falowej (prędkość grupowa) jest inna niż prędkość fazowa.
Prędkość fazowa światła (fali elektromagnetycznej) w próżni jest równa prędkości światła w próżni; w ośrodkach materialnych jest inna i często (np. dla promieniowania X) większa od prędkości światła w próżni, a nawet ujemna (dla metamateriałów o ujemnym współczynniku załamania). Większa wartość prędkości fazowej od prędkości światła nie stoi w sprzeczności ze szczególną teorią względności, gdyż faza fali nie jest szybkością rozprzestrzeniania się fali, a tym samym i przenoszenia sygnałów.
Fale materii.
W mechanice kwantowej cząstka jest rozpatrywana jako fala o zespolonej fazie. Prędkość fazowa tej fali może być określona wzorem:
gdzie:
W przypadku skrajnie relatywistycznym, gdy prędkość cząstki jest zbliżona do prędkości światła w próżni, wzór ma postać:
W przypadku nierelatywistycznym, gdy prędkość cząstki jest znacznie mniejsza od prędkości światła w próżni, wzór redukuje się do postaci:

</doc>
<doc id="530381" url="https://pl.wikipedia.org/wiki?curid=530381" title="Maceracja (wino)">
Maceracja (wino)

Maceracja – stosowany przy produkcji win czerwonych i różowych proces, podczas którego z nasion, skórki i miąższu winogron wypłukiwane są zawarte w nich fenole (taniny), barwniki – antocyjany i substancje zapachowe. Pomimo że termin ten używany jest zazwyczaj w odniesieniu do wina, ten sam proces stosowany jest przy produkcji innych alkoholi, takich jak piołunówka, czy crème de cassis. Proces ten nadaje barwę czerwoną sokowi z winogron, który oryginalnie w 99% jest szarawy (z wyjątkiem skórek, którym antocyjany nadają czerwonawy kolor – Teinturier). Podczas produkcji win białych proces maceracji jest pomijany lub stosowany w niewielkim tylko zakresie.
Przebieg procesu.
Maceracja rozpoczyna się od umieszczenia owoców w wysokich kadziach, gdzie są one lekko zgniatane i wystawiane na działanie ciepła. Temperatura jest decydującym czynnikiem podczas całego procesu. Wyższa temperatura powoduje większą ekstrakcję fenoli ze skórek i innych części owocu. Proces maceracji jest kontynuowany podczas fermentacji i może trwać aż do momentu, kiedy drożdże zamienią cukry w alkohol. Maceracja jest bardzo powolnym procesem, ponieważ związki chemiczne, takie jak antocyjany, muszą przeniknąć poprzez błonę komórkową skórek, w celu dostania się do wina. Podczas fermentacji wyższa temperatura i wyższa zawartość alkoholu w moszczu pobudzają proces maceracji. Alkohol działa jako rozpuszczalnik, przyspieszając rozkład związków organicznych. Proces znacznie zwalnia, kiedy zawartość alkoholu w powstającym winie dochodzi do poziomu 10%.
Przez cały czas trwania fermentacji jako produkt uboczny uwalniany jest dwutlenek węgla. Wędruje on w górę moszczu, wypychając skórki winogron i inne części stałe na powierzchnię. Powoduje to, że jedynie niewielka część skórek ma kontakt z moszczem. Na tym etapie produkcji wina winiarze "wpychają" części stałe pod powierzchnię (tradycyjnie – udeptując moszcz lub używając do tego celu odpowiednich narzędzi). Od stopnia intensywności tych czynności i czasu ich trwania zależy poziom maceracji, który zostanie osiągnięty.
Efekty procesu.
W zależności od szczepu winogron, proces maceracji może uwypuklić różne rodzaje posmaków, nieosiągalnych w inny sposób. Może on polepszyć smak, jak i intensywność koloru wielu rodzajów win. Podczas tego procesu osiąga się też większą złożoność bukietu wina, jak i przedłuża jego potencjał dojrzewania. Minusem stosowania tej metody może być "zepsucie wina", przykładowo poprzez otrzymanie kwasu octowego w wyniku zbyt intensywnej ekstrakcji. Zbytnia intensywność tego procesu może także spowodować cierpkość niektórych tanin, co powoduje, że otrzymane wino nie jest przystępne w smaku.
Podobne procesy.
Proces "zimnego dojrzewania" polega na utrzymaniu niskiej temperatury fermentującego moszczu, aby pobudzić ekstrakcję poprzez wodę i dodany dwutlenek siarki, który w tym przypadku działa jako rozpuszczalnik. Proces ten bywa stosowany, jednak wśród enologów trwają dyskusje nad korzyściami i jakością uzyskiwanego w ten sposób wina..
Maceracja węglowa jest fermentacją całych kiści winogron w atmosferze nasyconej dwutlenkiem węgla, co zapobiega tradycyjnej fermentacji drożdży winnych.

</doc>
<doc id="530384" url="https://pl.wikipedia.org/wiki?curid=530384" title="Maceracja (farmacja)">
Maceracja (farmacja)

Maceracja – jedna z metod wydzielania składników z materiału roślinnego, stosowana dawniej w preparatyce farmaceutycznej.
Polega na wyodrębnieniu wybranych składników z materiału (najczęściej świeżego lub suchego surowca roślinnego), poprzez moczenie go w rozpuszczalniku najczęściej wodzie. Wytrawianie surowca metodą maceracji trwa do momentu wyrównania stężeń między surowcem a uzyskiwanym płynem. Nie można tą metodą uzyskać preparatów zagęszczonych. Preparaty uzyskane metodą maceracji to maceraty.
Przebieg maceracji.
Macerację przeprowadza się przy użyciu wody o temperaturze pokojowej. Surowiec grubo rozdrobniony lub całe nasiona (np. siemię lniane maceruje się nierozdrobnione) zwilża się niewielką ilością wody, odcedza i przenosi do naczynia, w którym zalewa się go odpowiednią dla danego surowca ilością wody. Następnie miesza się dokładnie i pozastawia na 30 minut pod przykryciem. Otrzymany wyciąg przecedza się przez gazę i uzupełnia wodą do żądanej objętości przelewając ją przez użytą wcześniej do cedzenia gazę z pozostałym surowcem. Zwykle uzyskuje się ilość maceratu 20 razy większą od ilości użytego surowca.
W warunkach przemysłowych często prowadzi się macerację w sposób nieco zmodyfikowany:

</doc>
<doc id="530386" url="https://pl.wikipedia.org/wiki?curid=530386" title="Alphonse Daudet">
Alphonse Daudet

Alphonse Daudet (ur. 13 maja 1840 w Nîmes, zm. 16 grudnia 1897 w Paryżu) – francuski pisarz, poeta, publicysta. 
Życiorys.
Urodzony w Prowansji, której był gorącym propagatorem i poświęcił jej wiele swych utworów. Autor "Listów z mojego młyna", ', ', "Port Taraskon" i sztuki "Arlezjanka". Uznany za jednego z czołowych pisarzy francuskich. W 1870 został odznaczony Legią Honorową, w 1886 Krzyżem Oficerskim Legii Honorowej.

</doc>
<doc id="530393" url="https://pl.wikipedia.org/wiki?curid=530393" title="Banten (miasto)">
Banten (miasto)

Banten (dawniej Bantam) – zabytkowe miasto w Indonezji na Jawie w prowincji Banten.
Leży na północno-zachodnim wybrzeżu Jawy nad zatoką Banten Morza Jawajskiego; 5 km na północ od miasta Serang. 
Od XIV w. było ośrodkiem hinduistycznego państwa Panjajaran; w 1515 r. zajęte przez sułtanat Demak. Czasy świetności przypadają na pierwsze stulecia kolonizacji europejskiej, kiedy Banten było najważniejszym portem morskim Jawy i obiektem ciągłej rywalizacji Portugalczyków, Anglików i Holendrów. Z powodu narastającego zapiaszczenia zatoki Banten traciło stopniowo na znaczeniu na rzecz portu w Batawii i portu Merak.
Liczne zabytki: meczety (najstarszy z 1562 r.), ruiny pałacu "Pakuwonan" z 1680 r., fort holenderski.

</doc>
<doc id="530394" url="https://pl.wikipedia.org/wiki?curid=530394" title="Neogobius">
Neogobius

Neogobius – rodzaj ryb z rodziny babkowatych.
Klasyfikacja.
Gatunki zaliczane do tego rodzaju:

</doc>
<doc id="530395" url="https://pl.wikipedia.org/wiki?curid=530395" title="Skarżysko Zachodnie (przystanek kolejowy)">
Skarżysko Zachodnie (przystanek kolejowy)

Skarżysko Zachodnie – przystanek kolejowy w Skarżysku-Kamiennej, w województwie świętokrzyskim, w Polsce. Przystanek ma charakter wyłącznie lokalny, w związku z czym obecnie zatrzymują się na nim tylko pociągi osobowe relacji Skarżysko-Kamienna – Kielce oraz Ostrowiec Świętokrzyski – Kielce.
W roku 2017 stacja obsługiwała 150–199 pasażerów na dobę.
Skarżysko Zachodnie stanowi punkt początkowy szlaków turystycznych:

</doc>
<doc id="530397" url="https://pl.wikipedia.org/wiki?curid=530397" title="Wieś fryderycjańska">
Wieś fryderycjańska

Wieś fryderycjańska – typ wsi zakładany w XVIII i początkach XIX wieku we wschodnich Prusach w ramach kolonizacji fryderycjańskiej.
Kolonizacja fryderycjańska odegrała ważną rolę w germanizacji wschodnich terenów Prus, zwłaszcza nowo podbitych obszarów, jak np. ziem Górnego Śląska. W samym tylko roku 1763 osiedlono na Górnym Śląsku 61 tysięcy, zaś przez następne 40 lat około Niemców.
Akcja osadnicza zainicjowana przez króla Prus Fryderyka II miała na celu wykorzystanie gospodarcze nieużytkowanych dotąd terenów (bagna, lasy) oraz trwałe przywiązanie kolonizowanych obszarów z państwem pruskim poprzez ściągnięcie niemieckojęzycznych bądź protestanckich osadników. W ramach akcji przeprowadzono gruntowne reformy administracyjne mające na celu rozwój rolnictwa i przemysłu. Dzielono królewszczyzny i na ich terenach budowano nowe wsie, sprowadzano do nich przeważnie ewangelicką ludność z Prus, ale także z Habsburskiej Austrii, Czech i Węgier. Wsie charakteryzowały się zróżnicowaniem gospodarki: osadzano tam bogatych chłopów, ale istniały też małe osady jako zaplecze dla większych gospodarstw.
Powstawały również osady przemysłowe i osady dla robotników leśnych (drwali) dostarczających drewno do nowo powstających hut (np. Antoniów koło Opola dla huty w Jedlicach).
Osady były budowane w oparciu o fryderycjański regulamin według sporządzonych projektów. W przeciwieństwie do typu wsi łanowej i niwowej rozplanowanie zabudowy wymagało zatrudnienia architekta. Wsie takie mają często regularne i geometryczne kształty, przeważnie były to równomierne parcele wzdłuż jednej drogi (np. Niwki k. Opola czy też wspomniany Antoniów), ale też z rozplanowaniem o kształcie rombu, trójkąta, jak i gwiazdy (np. Nowosolna, Pokój) Starano się, aby były niepowtarzalne.
Występowała szachownica gruntów, ale wynikała z różnej jakości gleb. Układ gruntów – indywidualny.
Fryderycjański regulamin miał wpływ także na przemianę istniejących już wsi polskich, między innymi nie pozwolił na dalsze budowanie tzw. kurnych chat, oraz budowania nadmiernej liczby pomieszczeń gospodarczych.
Zbliżona do kolonizacji fryderycjańskiej była kolonizacja józefińska, przeprowadzane na ziemiach zaboru austriackiego (tereny górskie, wyżynne). Występował tam jednak inny układ gruntów.

</doc>
<doc id="530400" url="https://pl.wikipedia.org/wiki?curid=530400" title="Godrick Gryffindor">
Godrick Gryffindor



</doc>
<doc id="530405" url="https://pl.wikipedia.org/wiki?curid=530405" title="Suchedniów Północny">
Suchedniów Północny

Suchedniów Północny – przystanek kolejowy w Suchedniowie, w województwie świętokrzyskim, w Polsce. Znajduje się w dzielnicy Stokowiec. Przystanek obsługuje lokalny ruch pasażerski na trasie Kielce – Skarżysko-Kamienna.
W roku 2017 przystanek obsługiwał 20–49 pasażerów na dobę.
Przystanek pełni jednocześnie rolę posterunku odstępowego odcinka Skarżysko-Kamienna – Suchedniów. Dzieli go na dwa odstępy o długościach 7 i 2 km. Choć posterunek przystosowany jest do prowadzenia ruchu jednokierunkowego po obu torach, posiada również semafory dla kierunku przeciwnego niż zasadniczy. Nie posiada jednak dla tego kierunku tarcz ostrzegawczych. Ruch prowadzony jest z nastawni „SP”, która jednocześnie pełni rolę dróżniczówki przejazdowej.
Przystanek osobowy wyposażony jest w dwa jednokrawędziowe perony z wiatami przystankowymi.

</doc>
<doc id="530407" url="https://pl.wikipedia.org/wiki?curid=530407" title="Gusjew">
Gusjew



</doc>
<doc id="530411" url="https://pl.wikipedia.org/wiki?curid=530411" title="Pomatoschistus">
Pomatoschistus

Pomatoschistus – rodzaj ryb okoniokształtnych z rodziny babkowatych (Gobiidae) i podrodziny Gobionellinae. Są to babki małe (przeważnie poniżej 10 cm) i krótko żyjące, zazwyczaj 1–2 lata. Dojrzałość płciową osiągają już po pierwszej zimie.
Tam, gdzie występują, stanowią ważny element ekosystemu. Żywią się głównie mejobentosem, same zaś padają ofiarą innych, większych ryb, np. parposza czy kurka czerwonego (m.in. "P. microps" i "P. minutus") lub ptaków wodnych, np. perkoza dwuczubego (m.in. "P. microps" i "P. minutus"). U "P. minutus" znane są przypadki kanibalizmu.
Rodzaj został wprowadzony w 1863 przez amerykańskiego ichtiologia Theodore’a Gilla (1837–1914). Gatunek typowy – "Gobius minutus".
Poszczególne gatunki rodzaju "Pomatoschistus" są trudne do rozróżnienia ze względu na znaczne podobieństwo w wyglądzie i zasiedlanie podobnych ekosystemów. W obrębie rodzaju występuje specyficzny kompleks gatunkowy o różnym stopniu pokrewieństwa i pokrywających się niszach ekologicznych, nazwany kompleksem "Pomatoschistus minutus", który tworzą – oprócz "P. minutus" – "P. norvegicus" i "P. lozanoi". "P. lozanoi" wykazuje morfologiczną pośredniość w stosunku do pozostałych dwóch gatunków. Możliwe jest krzyżowanie się "P. lozanoi" z "P. minutus" lub "P. norvegicus" w ich środowisku naturalnym. Krzyżowanie wsteczne jednak nie występuje.
Babki tego rodzaju licznie występują w przybrzeżnych wodach Europy (wschodni Atlantyk, Morze Północne, Bałtyckie, Śródziemne). Są to gatunki słonowodne. Jedynie "P. microps", szeroko rozprzestrzeniony w zachodniej i północnej Europie, jest gatunkiem katadromicznym. Do 2018 w rodzaju umieszczone były również wyłącznie słodkowodny, endemiczny dla Jeziora Szkoderskiego "P. montenegrensis" i endemiczny dla zlewiska Morza Adriatyckiego, zdolny do stałego przebywania w wodach słodkich "P. canestrinii". Oba zostały jednak przeniesione przez Thackera i innych do rodzaju "Ninnigobius".
W Polsce obecne są trzy gatunki tego rodzaju – babka czarnoplamka, babka mała i babka piaskowa.
Klasyfikacja.
Do rodzaju zalicza się 14 gatunków (stan na 2018):

</doc>
<doc id="530412" url="https://pl.wikipedia.org/wiki?curid=530412" title="Pistolet Thompson Competition">
Pistolet Thompson Competition

Thompson Competition – produkowany przez firmę Auto-Ordnance sportowy pistolet samopowtarzalny. Konstrukcja tej broni jest wzorowana na pistolecie Colt M1911. Podstawowymi zmianami jest wyposażenie pistoletu w trójkomorowy kompensator pełniący rolę osłabiacza podrzutu i odrzutu, kurek i spust szkieletowy, dźwignię bezpiecznika chwytowego z powiększoną osłoną dłoni (tzw. ogonem bobra), oraz powiększenie dźwigni bezpiecznika.

</doc>
<doc id="530414" url="https://pl.wikipedia.org/wiki?curid=530414" title="H1">
H1

H1 jest oznaczeniem na:
H-1:
H-I:

</doc>
<doc id="530424" url="https://pl.wikipedia.org/wiki?curid=530424" title="Receptor histaminowy">
Receptor histaminowy



</doc>
<doc id="530427" url="https://pl.wikipedia.org/wiki?curid=530427" title="Pistolet Thompson World War II">
Pistolet Thompson World War II

Thompson World War II – współcześnie produkowana replika pistoletu Colt M1911A1.

</doc>
<doc id="530428" url="https://pl.wikipedia.org/wiki?curid=530428" title="Dread Zeppelin">
Dread Zeppelin

Dread Zeppelin – amerykańska grupa muzyczna, najbardziej znana z tworzenia coverów piosenek Led Zeppelin w stylu reggae z wokalistą udającym Elvisa Presleya. Jednak ich twórczość aktualnie rozszerzyła się o nowe style muzyczne.
Pierwsze wydawnictwo zespołu, singel "Immigrant Song/Hey Hey What Can I Do", zostało nagrane w domowym studio Dave Stewarta z Eurythmics i wydane w 1989. Po sukcesie pierwszego singla zespół poszedł za ciosem i wydał "Whole Lotta Love/Tour-telvis: A Bad Trip", "Your Time Is Gonna Come/Woodstock" ("live"). W końcu nadszedł czas na płytę. Na debiutanckiej "Un-LED-ed" pojawiły się covery z płyt "I", "II" i "IV" Led Zeppelin. Niespodziewanie płyta okazała się sukcesem. Pod koniec 1990 zespół zrobił przerwę w koncertach i wszedł do studia żeby nagrać kolejny album pt. "5,000,000". Poza standardowymi reggae-coverami Led Zeppelinów, na płycie pojawił się także cover Boba Marleya "Stir it up" oraz trzy nowe piosenki napisane przez zespół.
Kolejna płyta miała być rock operą pt. "Albert", jednak w wyniku różnic poglądów w zespole, nagrano w końcu płytę "It's Not Unusual" z coverami piosenek disco. Na początku 1992 skład uległ dużym przetasowaniom. Nowa płyta spotkała się z bardzo negatywnym przyjęciem i zespół postanowił wrócić do starej formuły. Kolejni członkowie opuścili zespół, a pozostali podpisali kontrakt z "Imago Records" i wydali "The Fun Sessions" z coverami z gatunku klasycznego rocka. Po tym wydawnictwie zespół wrócił prawie do pierwotnego składu. Od tego czasu regularnie wydają albumy i koncertują.

</doc>
<doc id="530431" url="https://pl.wikipedia.org/wiki?curid=530431" title="Trybonian">
Trybonian

Trybonian (łac. "Tribonianus") – prawnik rzymski, minister dworu i sprawiedliwości ("magister officiorum et quaestor sacrii palatii") na dworze bizantyjskiego cesarza Justyniana Wielkiego. Specjalna komisja pod jego kierownictwem w ciągu siedmiu lat dokonała kodyfikacji prawa rzymskiego, tworząc trzy z czterech części wielkiej kodyfikacji, określonej później wspólnym mianem "Corpus Iuris Civilis".
Zdymisjonowany przez Justyniana po wybuchu powstania Nika w 532 roku.

</doc>
<doc id="530432" url="https://pl.wikipedia.org/wiki?curid=530432" title="Sixto Durán Ballén">
Sixto Durán Ballén

Sixto Durán-Ballén Cordovez (ur. 14 lipca 1921 w Bostonie, zm. 15 listopada 2016 w Quito) – ekwadorski architekt i polityk, prezydent kraju w latach 1992–1996.
Życiorys.
Urodził się w Bostonie w Stanach Zjednoczonych. Studiował architekturę w Nowym Jorku. Już jako profesor wykładał projektowanie na wydziale architektury na Centralnym Uniwersytecie Ekwadoru w stołecznym Quito, którego później został burmistrzem. Następnie był szefem banku budownictwa mieszkaniowego. W 1978 przegrał wybory prezydenckie kilkoma procentami głosów. Wygrał je w 1992 i do 1996 sprawował urząd prezydenta Ekwadoru. Przeprowadził szereg reform gospodarczych i socjalnych.
Zmarł 15 listopada 2016 w Quito, w wieku 95 lat.

</doc>
<doc id="530433" url="https://pl.wikipedia.org/wiki?curid=530433" title="Wielki Guslar i okolice">
Wielki Guslar i okolice

Wielki Guslar i okolice – zbiór opowiadań Igora Możejki wydany w Polsce w 1987 roku pod pseudonimem literackim Kir Bułyczow. Książka zawiera 18 rozdziałów oraz przedmowę autora. Wyboru opowiadań dokonał sam Bułyczow. Przekładu dokonali Tadeusz Gosk oraz Anita Tyszkowska-Gosk. 
Książka opisuje krótkie niecodzienne historie, które mają miejsce w fikcyjnym mieście Wielki Guslar. Kir Bułyczow przedstawia w swoich opowieściach wypaczoną rzeczywistość współczesnej mu Rosji, zawsze przedstawioną z przymrużeniem oka. Tak więc bohaterowie rosyjskich filmów wojennych nie zawsze muszą bohatersko ginąć pod koniec filmu, a sztuczny kawior niekoniecznie jest bezużyteczny, pomimo złego smaku. Postacie występujące w książce są kryształowymi charakterami, na jakich w swych założeniach musiałby się opierać system komunistyczny.
Pierwsze, krótkie opowiadanie "Wielki Guslar: krótki przewodnik" opisuje dokładnie historię, położenie, atrakcje oraz krajobraz miasta, pozostawiając kilka zdań na początku oraz jedno na końcu kosmitom, którzy w "zaczęli się w mieście pojawiać w roku 1967".
Opowiadania nie stanowią istotnej całości, natomiast ułożone są niejako chronologicznie - korzystają z elementów wykorzystanych już w poprzednich rozdziałach, jak np. "Dwie metody teleportacji" w stosunku do "Uparty Marsjasz".
Postacie.
Książka wykorzystuje korowód barwnych i niepowtarzalnych postaci, wszelako łączy je stereotypowość - każda niemalże postać pierwszoplanowa jest przykładem tego, jak obywatel komunistycznej republiki powinien myśleć i działać, bądź jest tego dokładnym zaprzeczeniem.
Profesor Minc.
Profesor Minc jest najtęższym umysłem Wielkiego Guslaru, i jednocześnie niekwestionowalnie najważniejszą postacią całego zbioru opowiadań. Potrafi on, poświęcając na to odpowiednio dużo czasu, wykonać dowolne zadanie, np. stworzyć teleporter bądź napój dodający chęci do pracy. Duża część opowiadań wykorzystuje jego wynalazki jako tło wydarzeń.
Korneliusz Udałow.
Jeden z głównych bohaterów opowiadań Bułyczowa.

</doc>
<doc id="530439" url="https://pl.wikipedia.org/wiki?curid=530439" title="Świetlik świętojański">
Świetlik świętojański

Świetlik świętojański ("Lampyris noctiluca") – jeden z trzech gatunków świetlika występujących na terenie Polski, szczególnie skrajach lasów obficie porośniętych krzewami, zbiorowiskach wysokich bylin, pobrzeżach żywopłotów i parkach.
Wygląd.
Osobniki obu płci bardzo różnią się wyglądem. Samiec ma ok. 1 cm długości i jest uskrzydlony, podczas gdy przypominająca larwę samica osiąga długość 1,5–2 cm i nie jest uskrzydlona. Płeć żeńska ma na spodzie odwłoka narządy świetlne.
Dorosłe osobniki żyją krótko i nie pobierają żadnego pokarmu. Świetliki nocami w lipcu latają poszukując samic, które siedząc na roślinach wabią świeceniem potencjalnych partnerów. Zapłodnione samice składają jaja do ziemi.
Rozwój.
Larwy płci żeńskiej, które potrafią wytwarzać światło, przebywają na powierzchni ziemi, gdzie polują na ślimaki. Przed przepoczwarczeniem zimują dwukrotnie.
Świecenie.
Światło wytwarzane przez świetlika świętojańskiego powstaje w wyniku chemiluminescencji dzięki enzymowi lucyferazie. Świetliki mogą dowolnie światło „włączać i wyłączać”. Światłu, które wytwarzają, nie towarzyszy ciepło, a więc ciało chrząszcza nie ulega nagrzaniu.

</doc>
<doc id="530440" url="https://pl.wikipedia.org/wiki?curid=530440" title="Cena penetracyjna">
Cena penetracyjna

Cena penetracyjna – cena ustalona na niskim poziomie w celu wykreowania w krótkim okresie dużego popytu.
Celem takiej strategii może być np. chęć zdobycia czy utrzymania pozycji rynkowej i oczekiwanie na długofalowe korzyści. Przykładowo częste jest stosowanie niższych cen na etapie wprowadzania na rynek nowego produktu z dóbr szybkozbywalnych dla zachęcenia potencjalnych nabywców do zakupu i wypróbowania nowego produktu, a dalej wytworzenia świadomości produktu i przywiązania do niego.

</doc>
<doc id="530441" url="https://pl.wikipedia.org/wiki?curid=530441" title="Godło Polskiej Rzeczypospolitej Ludowej">
Godło Polskiej Rzeczypospolitej Ludowej

Godło Polskiej Rzeczypospolitej Ludowej, właściwie herb Polskiej Rzeczypospolitej Ludowej – jeden z symboli państwowych Polski Ludowej (tj. RP lat 1944–1952 i PRL lat 1952–1989).
Historia i symbolika.
Godło PRL było uszczerbionym, poprzez odjęcie korony z godła heraldycznego, przedwojennym jego wizerunkiem z polskiego herbu państwowego z 1927 roku. Korona z głowy orła usunięta została z powodów ideologicznych (w rozumieniu komunistycznych władz symbolizowała bowiem władzę monarszą). Godło zawierające białego orła bez korony było również nawiązaniem do wizerunków orła piastowskiego, oraz symbolu orła na hełmach żołnierzy z 1 Dywizji Piechoty im. Tadeusza Kościuszki.
Tak zmieniony herb II RP, funkcjonował od 1944. Aktem normatywnym, regulującym wygląd godła PRL, był art. 89 ust. 1 Konstytucji Polskiej Rzeczypospolitej Ludowej z 22 lipca 1952 roku. Później herb poprawiano jeszcze w 1955 i 1980 roku.
W 1946 r. rozpisano ogólnopolski konkurs na nowy kształt emblematu narodowego. Jak podkreślali bowiem znawcy, pozbawienie przedwojennego orła korony królewskiej przerywało płynną linię obwodu ptaka (skracało jego szyję, a wydłużało wzniesione ku górze lotki). Spłynęły liczne projekty i rysunki, które zbierał historyk-mediewista prof. Aleksander Gieysztor. Po długich debatach laureatem konkursu został prof. Michał Bylina. Wykonano nawet ulotki upowszechniające wybrany wzór orła. Sprawa budziła żywe zainteresowanie społeczeństwa. Dyskutowano zawzięcie czy orzeł ma być bardziej piastowski czy też bardziej jagielloński. Z biegiem lat zaczęto jednak stosować w praktyce wizerunek orła z 1928 r., ale bez korony. Dopiero dekret Rady Państwa z 7 grudnia 1955 r. nadał godłu sankcję urzędową stwierdzając, iż herbem PRL jest „orzeł biały z głową zwróconą w prawo i z rozwiniętymi skrzydłami oraz dziobem i szponami złotymi, w czerwonym polu prostokątnej tarczy o dolnej krawędzi wydłużonej pośrodku”. W 1980 r. Sejm Polskiej Rzeczypospolitej Ludowej zatwierdził dekret rządowy o godle, hymnie i barwach PRL.
31 grudnia 1989 roku weszła w życie zmiana konstytucji, która przywróciła koronę w godle Polski, jak również nazwę państwa „Rzeczpospolita Polska”. Jednakże w tej też postaci godło było stosowane aż do 22 lutego 1990, kiedy weszła w życie ustawa z dnia 9 lutego 1990 roku o zmianie przepisów o godle, barwach i hymnie Rzeczypospolitej Polskiej, wprowadzająca nowy wzór godła.
Inne przykłady orła bez korony.
Edward Dembowski jako pierwszy w kraju propagował wzięty ze sztandaru Towarzystwa Demokratycznego Polskiego wizerunek orła białego bez korony. Trzeci numer założonego przez niego pisma "„Dziennik Rządowy Rzeczypospolitej Polskiej”" z 28 lutego 1846 r. ma w nagłówku taki właśnie wizerunek orła. Identyczny widnieje na chorągwi powstańczej z tego okresu przechowywanej w Muzeum Historycznym Miasta Krakowa. Niesiono ponoć te chorągiew podczas słynnej procesji, którą zorganizował Dembowski na krakowskim Podgórzu, a w czasie której zginął od austriackiej kuli.
Podczas Wiosny Ludów 1848 r. między innymi 2 pułk ułanów Legionu Polskiego, walczącego na Węgrzech, miał na swym sztandarze orła białego bez korony.
Adam Mickiewicz, organizując swój Legion Mickiewicza we Włoszech kazał na biało-czerwonym sztandarze wyhaftować krzyż, a na czubku drzewca sztandarowego umieścił białego orzełka bez korony z krzyżykiem nad głową.
W 1856 r. Michał Czajkowski stworzył oddział kozaków otomańskich do walki z Rosją. Na sztandarze tego oddziału sąsiadują ze sobą srebrny półksiężyc i gwiazda Porty Otomańskiej z orłem białym bez korony.
18 listopada Józef Piłsudski jako Tymczasowy Naczelnik Państwa Polskiego powołał gabinet z premierem Jędrzejem Moraczewskim na czele, który wydał dekret iż godłem odrodzonego państwa polskiego jest orzeł biały bez korony. Funkcja wprowadzenia tego dekretu w życie przypadła Stanisławowi Thuguttowi, przywódcy lewicowego stronnictwa PSL „Wyzwolenie”. Pozbawienie orła korony wywołało burzę w prasie prawicowej. W styczniu 1919 r. następca Moraczewskiego Ignacy Paderewski uznał decyzje poprzednika w sprawie godła narodowego za nieważną.
Na odznace Mazurskiego Związku Ludowego z 1919 r., autorstwa Stanisława Kętrzyńskiego widzimy orła białego bez korony zrywającego zaborcze kajdany.
Nowe godło wojskowe pozbawione korony pojawiło się w oddziałach wojskowych tworzonych od 1943 r. w Związku Radzieckim. W pierwszych powojennych latach używały go (choć nie wszystkie) inne jednostki Ludowego Wojska Polskiego. Figurowało ono na pieczęciach urzędowych władzy ludowej, plakatach i znaczkach pocztowych.
Żołnierze I Batalionu im. Adama Mickiewicza walczący w szeregach 19 i 29 Zgrupowania Piechoty Polskiej w ramach francuskiego ruchu oporu w latach 1944–1945 w Montceau-les-Mines oraz 9 kompanii polskiej milicji okręgu Pas-de-Calais używali orła bez korony.
Po orła bez korony sięgnęły też formujące się w kraju oddziały Gwardii Ludowej i Armii Ludowej. Bardzo nieheraldyczny, ale za to solidny w żołnierskim użyciu (nie łamał się i dobrze tkwił na czapkach). Wzór GL-owskiego orzełka opracowali w Warszawie Stanisław Nowicki i Marian Spychalski. Tłoczył go masowo w fabryce przy ul. Podskarbińskiej 44 na Grochowie Zygmunt Duszyński.

</doc>
<doc id="530442" url="https://pl.wikipedia.org/wiki?curid=530442" title="Zatoka Kao">
Zatoka Kao

Zatoka Kao (, dawniej ) – zatoka Oceanu Spokojnego w północno-wschodnim wybrzeżu wyspy Halmahera; długość ok. 90 km, szerokość od 10 do 30 km.
W czasie II wojny światowej ważna baza japońskiej marynarki wojennej.

</doc>
<doc id="530444" url="https://pl.wikipedia.org/wiki?curid=530444" title="Kościół Najświętszego Zbawiciela w Poznaniu">
Kościół Najświętszego Zbawiciela w Poznaniu

Kościół Najświętszego Zbawiciela – zabytkowa świątynia przy ul. Fredry 11 w Dzielnicy Cesarskiej w Poznaniu, wzniesiona w latach 1866–1869 w stylu neogotyckim według projektu Augusta Stülera i wykonującego plany szczegółowe Juliusza Hochbergera dla parafii ewangelickiej. Fundatorem był Fryderyk Wilhelm IV, który na ten cel przeznaczył sumę ponad 56 tysięcy talarów. Początkowo kościół nosił imię św. Pawła, jednak po zajęciu go w 1945 przez katolików zmieniono wezwanie na obecne (św. Paweł był już patronem bazyliki archikatedralnej). W 1950 abp Walenty Dymek erygował tu nową parafię. Renowacja po zniszczeniach wojennych zakończyła się dopiero w 1964 roku.
Z zewnątrz najbardziej charakterystycznym elementem jest wznosząca się na 70 m wieża (krzyż na jej szczycie ma 2,6 m wysokości). W neogotyckim portalu tondo przedstawiające głowę Chrystusa, powyżej rozeta. Wnętrze trójnawowe, przykryte sklepieniem gwiaździstym w nawie głównej, a sklepieniem krzyżowym w nawach bocznych. Z pierwotnego wystroju pozostały jedynie skrócone empory, chrzcielnica wykonana pomiędzy 1867 a 1869 oraz prospekt organowy z 1912 roku. Witraże w prezbiterium pochodzą z 1959 roku, a ich autorem jest Józef Oźmin. Te znajdujące się w prezbiterium przedstawiają Adorację Dzieciątka Jezus, Zdjęcie z krzyża i Wniebowstąpienie. W prezbiterium rzeźba przedstawiająca Pasję dłuta Lecha Czuba. W lewym ołtarzu bocznym przedstawienie Niepokalanego Serca Najświętszej Marii Panny, zaś po prawej Miłosierdzia Bożego. Po bokach od ołtarzy obrazy Matki Boskiej Nieustającej Pomocy i św. Tadeusza Judy
Przy kościele znajduje się Głaz Piotra Majchrzaka z inskrypcją: "Jeśli ludzie zamilkną, kamienie wołać będą", poświęcony Piotrowi Majchrzakowi, który 11 marca 1982, w wieku 19 lat, został pobity przez ZOMO. Zmarł 18 marca. Przy kościele przed dawną pastorówką (dziś domem parafialnym), zbudowaną w latach 1886–1887, znajduje się odsłonięty w 2000 roku pomnik Jezusa Chrystusa autorstwa Eugeniusza Olechowskiego upamiętniający dwa tysiące lat chrześcijaństwa i 50-lecie parafii.
Obecnie wielu uważa kościół za jedno z najważniejszych dzieł XIX-wiecznego neogotyku w Polsce.
Od 2017 r. wielkopostny kościół stacyjny.
Na terenie dawnego cmentarza ewangelickiego parafii św. Pawła przy ul. Grunwaldzkiej (obecnie Park Manitiusa) zachowała się kaplica z 1896 roku.

</doc>
<doc id="530449" url="https://pl.wikipedia.org/wiki?curid=530449" title="Sztuka Wschodu na Wawelu">
Sztuka Wschodu na Wawelu

Sztuka wschodu – jedna z ekspozycji znajdujących się w zamku królewskim na Wawelu w Krakowie.
Zygmunt August, a później królowie z dynastii Wazów byli miłośnikami orientaliów, ale najwięcej ich napłynęło za panowania Jana III Sobieskiego, którego upodobania do wschodnich przedmiotów (zwłaszcza broni) całkowicie zaspakajały łupy wojenne, zwłaszcza ten największy po zwycięstwie wiedeńskim w 1683. Perskie i tureckie wyroby docierały do Polski jako zakupy królewskie, szlacheckie, dary wschodnich władców lub jako trofea wojenne zwłaszcza w okresie wojen z Turcją w XVII wieku.
Dzisiejsza kolekcja wawelskich orientaliów powstawała w okresie międzywojennym. Dzieła wschodnie odzyskano na mocy traktatu ryskiego z 1921, z ZSRR w latach 1922–1928 powróciły między innymi chorągwie tureckie (5 sztuk) zdobyte przez Jana III Sobieskiego i jego dowódców pod Wiedniem.
W 1933 w 250 rocznicę zwycięstwa wiedeńskiego urządzono w salach zamkowych specjalną wystawę jubileuszową. Część wystawionych wówczas prywatnych kolekcji w formie depozytu wzbogaciło kolekcję wawelską. Działający w Wiedniu polski antykwariusz Szymon Szwarc zakupił w latach 1933–38 dla zamku wawelskiego namioty tureckie, zdobyte przez Jana III Sobieskiego pod Wiedniem, a które podczas zaborów zostały z Polski zrabowane. Obecna kolekcja namiotów na Wawelu liczy 12 sztuk, niestety ze względu na rozmiary, stan zachowania i trudności techniczne w ich eksponowaniu (największy namiot wymagał do ustawienia trzech dużych masztów) niezwykle rzadko jest prezentowana. Ostatnia wielka prezentacja namiotów miała miejsce na Wawelu z okazji 300 rocznicy zwycięstwa wiedeńskiego w 1983.
W skład kolekcji orientaliów wchodzą także szable tureckie nabyte w 1962, ceramika chińska i japońska – zwłaszcza zbiór bardzo ciekawych waz japońskich przekazanych na Wawel w latach 1956–64 przez rodzinę Potockich z Krakowa. W 1964 nabyto cenną kolekcję dr. Włodzimierza i Jerzego Kulczyckich składającą się z 60 mahometańskich kobierców i makat. Uzupełnianie zbiorów trwa do dziś, a wystawa ponownie po uzupełnieniach i zabiegach konserwatorskich wykonywanych na eksponatach powracających po tułaczce wojennej z Kanady została otwarta dla turystów w 1965.
Jerzy T. Petrus, Maria Piątkiewicz-Dereniowa, Magdalena Piwocka, "Wschód w zbiorach wawelskich", Kraków 1988

</doc>
<doc id="530452" url="https://pl.wikipedia.org/wiki?curid=530452" title="Izaak Asimow">
Izaak Asimow



</doc>
<doc id="530453" url="https://pl.wikipedia.org/wiki?curid=530453" title="Dolina Mułowa">
Dolina Mułowa

Dolina Mułowa – jedna z dwóch siostrzanych dolinek zawieszonych stanowiących górne piętro Doliny Miętusiej w Tatrach Zachodnich (druga to Dolina Litworowa). Powstała w wyniku działalności tektonicznej i lodowcowej, a wymodelowana została przez zjawiska krasowe i erozję.
Topografia.
Długość dolinki wynosi około 600 m, a szerokość około 300 m. Położona jest na wysokości około 1720–1900 m n.p.m. i otoczona ścianami i stokami o wysokości 100–200 m. Od wschodniej strony ograniczają ją Kozi Grzbiet, Machajówka i Ratusz Mułowy, od południowej ściany Krzesanica i Ciemniak, od zachodniej Twardy Grzbiet po Twardą Kopę i odchodząca od niej w północnym kierunku grzęda zakończona Kazalnicą Miętusią. Od południowej strony opada do Wielkiej Świstówki progiem o pionowych ścianach wysokości około 250 m. Jest to tzw. Mułowy Próg.
Można w niej wyodrębnić 3 części:
Opis doliny.
Dno dolinki znajduje się na wysokości ok. 1800 m n.p.m., jest płaskie, nie wypełnione wodą i zalegają na nim usypiska głazów i mułu morenowego (stąd nazwa dolinki). Odwiedzana jest bardzo rzadko. Kruche, zbudowane ze skał osadowych (wapienie i dolomity) ściany powyżej Kotła Mułowego nie zainteresowały taterników. Próg Mułowy ma trudności wspinaczkowe podobne, jak najsłynniejsze ściany wspinaczkowe Tatr Wysokich, jednak można go bez większych trudności obejść i dostać się do dolinki z boków, od strony wschodniej lub zachodniej. Najczęściej dolinę odwiedzają grotołazi, penetrujący jej jaskinie. Dawniej była wypasana, wchodziła w skład Hali Upłaz.
Przyroda.
Na płaskim dnie Doliny Mułowej występują wyleżyska i rosną ciekawe gatunki flory wysokogórskiej, wierzba zielna, urdzik karpacki i inne. Dolina Mułowa została dokładnie przebadana przez botaników. M.in. stwierdzono tutaj występowanie babki górskiej, mietlicy alpejskiej, ostrołódki polnej, rogownicy szerokolistnej, szaroty Hoppego, traganka wytrzymałego, turzycy czarnej, potrostka alpejskiego, skalnicy zwisłej i ukwapu karpackiego – bardzo rzadkich roślin, w Polsce występujących tylko w Tatrach i to w nielicznych tylko miejscach.
W dolinie, ścianach skalnych wokół niej oraz w progu skalnym pod nią znajduje się wiele jaskiń, m.in. Jaskinia Mała w Mułowej, Jaskinia Lodowa Mułowa, Jaskinia Lejbusiowa, Ptasia Studnia, Studzienka w Ciemniaku, Schron z Balkonem, Dziura w Krzesanicy I, Dziura w Krzesanicy II, Studnia w Progu Mułowym.

</doc>
<doc id="530456" url="https://pl.wikipedia.org/wiki?curid=530456" title="Kaczor Donald (czasopismo)">
Kaczor Donald (czasopismo)

Kaczor Donald – polski dwumiesięcznik komiksowy dla dzieci. Ukazuje się nakładem wydawnictwa Egmont Polska od 28 kwietnia 1994 roku. Do gazety dołączany jest prezent, czasem związany z aktualnym świętem.
Historia.
Pierwszy numer „Kaczora Donalda” ukazał się 28 kwietnia 1994 roku, wtedy jako dwutygodnik. Powstał on na bazie czasopisma „Mickey Mouse”, który z okazji 60-lecia postaci Kaczora Donalda zmienił swoją nazwę. Na pierwszej stronie widniał rysunek komputera (we wrześniu 1998 roku był to już nowoczesny laptop), z tekstem od redakcji zapowiadającym wnętrze komiksu. Na tej samej stronie, pod spisem treści widniały „Najkrótsze komiksy Kaczora Donalda”, historyjki autorstwa Ala Taliaferro zawierające zazwyczaj cztery obrazki (teraz można je spotkać jako „Z pamiętnika Donalda” w wydaniach tomikowych). Stałymi elementami, oprócz komiksów, były jedynie „Zgadywanki i zagadki”, „Figle figlarzy”, „Krzyżówka” i „Zawsze śmieszne”, czyli jednostronicowy komiks na przedostatniej stronie czasopisma. Inne rubryki (Mieszanka firmowa, Parada żartów itp.) zostały stworzone później. Do numerów dołączane były głównie: kartonowe gry (w pierwszych numerach była to „Giełda Kaczogrodu”), plakaty (np. „Drzewo genealogiczne Kaczora Donalda” autorstwa Dona Rosy), naklejki, tatuaże i dodatkowe książeczki z łamigłówkami. Początkowo dwutygodnik ukazywał się w czwartki, a na przełomie 1996 i 1997 roku zaczął ukazywać się w piątki.
4 czerwca 1997 „Kaczor Donald” stał się tygodnikiem ukazującym się co środę.
W 1999 roku zmienił się typ zabawek dodawanych do pisma. Plakaty, tekturowe gry i książeczki z kawałami zostały zamienione na plastikowe zabawki, takie jak „lepkie rączki” oraz gadżety detektywów i podróżników (latarka, tusz do odcisków palców, szyfrator, mała lornetka, kompas z lusterkiem itp.). Zmieniała się również budowa pisma: „Zgadywanki i zagadki” zostały zmienione na „Łamacz głowy”, zniknęła krzyżówka i komiks „Zawsze śmieszne”.
W tym samym roku magazyn (w numerze 1999/10) odnotował też najwyższą sprzedaż w historii wynoszącą 289 000 sprzedanych egzemplarzy.
W 2004 roku tygodnik przeszedł metamorfozę – po raz pierwszy w historii zmieniono logo, przebudowano także wnętrze gazetki.
We wrześniu 2010 roku po raz kolejny przebudowano pismo. Odświeżona została szata graficzna, czcionka używana w komiksowych dymkach oraz wygląd poszczególnych działów.
W lipcu 2011 roku po raz drugi w historii zmieniono logo tygodnika. Przypomina ono te obowiązujące w pierwszych latach wydawania czasopisma. Zlikwidowano jednak charakterystyczną główkę Kaczora Donalda, a zastąpiono ją całym wizerunkiem Donalda, który opiera się o napis. Wtedy też pismo miało dotychczas najwyższą cenę – 6,99 zł a numer podwójny – 9,99 zł.
W 2013 roku w numerze 2/2013 zmodyfikowano logo – zlikwidowano Kaczora Donalda.
W kwietniu 2012 roku od nr 15 „Kaczor Donald” stał się z powrotem dwutygodnikiem, zaś w styczniu 2016 roku miesięcznikiem.
W czerwcu 2018 roku od nr 07 „Kaczor Donald” przeszedł metamorfozę. Komiks wydawany obecnie jest przedrukiem komiksów skandynawskich. Wzmocniona została również okładka oraz liczba stron zwiększyła się z 48 na 52. 25 października 2019 r. ukazał się 1000 numer pisma. Od 2020 r. pismo ukazuje się z częstotliwością 10 numerów w ciągu roku. Od 2021r. pismo jest dwumiesięcznikiem.
Stałe działy.
Stałymi punktami w czasopiśmie są:
Od czasu do czasu pojawiają się też „Kacze Wieści”, „Wszystko Gra!” i „Sport”.
Powiązane czasopisma komiksowe.
Po polsku ukazują się cztery czasopisma komiksowe powiązana z „Kaczorem Donaldem” (zawierające komiksy z tymi samymi postaciami):

</doc>
<doc id="530457" url="https://pl.wikipedia.org/wiki?curid=530457" title="Mistrzostwa Świata w Piłce Nożnej 2018">
Mistrzostwa Świata w Piłce Nożnej 2018

XXI Mistrzostwa Świata w Piłce Nożnej odbywały się w Rosji w dniach od 14 czerwca do 15 lipca 2018 roku. Był to pierwszy turniej, który odbył się w Europie Wschodniej, a także pierwszy, który rozegrano na dwóch kontynentach (w Europie i w Azji). To również pierwszy mundial, na którym zastosowano technikę wideoweryfikacji decyzji sędziego (tzw. VAR).
W turnieju wzięły udział reprezentacje z 32 krajów. Łącznie na mistrzostwach zostały rozegrane 64 mecze na 12 stadionach (w 11 miastach). Na turnieju debiutowały reprezentacje Islandii i Panamy. Mistrzostwo wygrała reprezentacja Francji, która pokonała Chorwację 4–2. Gospodarz odpadł w ćwierćfinałach.
Oficjalną maskotką mistrzostw był wilk Zabiwaka, który we wcześniejszym głosowaniu uzyskał wynik 53%, pokonując tygrysa syberyjskiego (27%) i kota (20%).
Oficjalną piłką mundialu była Adidas Telstar 18. Po raz pierwszy zaprezentowano ją 9 listopada 2017 roku w Moskwie.
Wybór gospodarza.
Potencjalni kandydaci musieli złożyć oferty intencyjne do 2 lutego 2009. Oferty złożyły: Anglia, Belgia i Holandia, Hiszpania i Portugalia oraz Rosja. Wyboru gospodarza Mistrzostw Świata 2018 dokonano 2 grudnia 2010.
Miasta i stadiony.
Do Mistrzostw Świata w Piłce Nożnej 2018 w Rosji zgłoszono 18 stadionów: Zenit Arena, Stadion Olimpijski w Soczi, Stadion Sawinowo, Stadion Spartak, VTB Arena, Stadion FK Krasnodar, Arena Pobeda, Stadion w Kaliningradzie, Stadion Szynnika Jarosław, Stadion w Niżnym Nowogrodzie, Stadion Saturn, Stadion w Sarańsku, Stadion Centralny w Jekaterynburgu, Stadion w Samarze, Stadion w Rostowie oraz Łużniki.
29 września 2012 FIFA podjęła w Zurychu ostateczną decyzję, gdzie będą znajdować się areny na MŚ 2018. Mecze będą rozgrywane na 12 stadionach w 11 miastach.
Deklarowany przez komitet organizacyjny budżet turnieju wynosił 640 mln USD. Sama budowa stadionów kosztowała jednak 3 mld 800 mln USD.
Sędziowie.
29 marca 2018 roku FIFA podała listę wszystkich 36 sędziów Mistrzostw Świata 2018 oraz ich asystentów:
Losowanie.
14 września 2017 roku FIFA zdecydowała, że podział na koszyki przed losowaniem fazy grupowej Mistrzostw Świata odbędzie się na podstawie rankingu FIFA na październik 2017 roku. Wyjątek stanowi reprezentacja Rosji, która automatycznie została przydzielona z 1 koszyka do grupy A. Do każdej z ośmiu grup nazwanych od A do H musi trafić jedna drużyna z każdego koszyka. Jedynym obostrzeniem jest fakt, że do jednej grupy nie mogą trafić drużyny z tej samej konfederacji (w przypadku drużyn z UEFA mogą być nie więcej niż dwie drużyny z tej konfederacji w tej samej grupie).
Losowanie fazy grupowej Mistrzostw Świata w Piłce Nożnej 2018 odbyło się 1 grudnia 2017 roku w moskiewskim Kremlu.
Podział na koszyki.
Liczba w nawiasie oznacza miejsce w rankingu FIFA w październiku 2017 roku.
Faza grupowa.
O końcowej kolejności drużyn w każdej grupie decydują:
Legenda do tabelek:
Dwie pierwsze drużyny z każdej grupy awansują do dalszych gier.
Faza pucharowa.
Faza pucharowa (od 1/8 finału) rozgrywana jest systemem pucharowym, z jednym dodatkowym meczem o trzecie miejsce.
UWAGA: W nawiasach podane są wyniki po rzutach karnych.
Finał.
MISTRZ ŚWIATA 2018
FRANCJA DRUGI TYTUŁ
Strzelcy.
Bramki z serii rzutów karnych nie są wliczane do klasyfikacji strzelców. Informacje na temat autorów tych goli znajdą się wyłącznie przy opisie meczu:
6 goli
4 gole
3 gole
2 gole
1 gol
Gole samobójcze
Nagrody.
Źródło:
Oficjalna piosenka mistrzostw.
Oficjalną piosenką mundialu jest utwór „Live It Up” autorstwa Nicky’ego Jama w wykonaniu Willa Smitha i Ery Istrefi. Producentem piosenki jest DJ Diplo. Utwór miał premierę 25 maja, a oficjalny teledysk do niego został opublikowany 8 czerwca.
Emisja mundialu w Polsce.
Prawa do emisji Mistrzostw w Polsce posiadała TVP, która poza emisją wszystkich meczów w TVP1 i TVP2 na czas Mundialu umieściła w naziemnej telewizji cyfrowej kanał TVP Sport z ramówką dedykowaną Mistrzostwom. Stacja udzieliła licencji na ponad 1100 stref kibica. W dodatku we współpracy z Canal+ nadawca uruchomił stację TVP 4K, która wyemitowała 52 mecze w jakości 4K – pozostałych 12 zostało wyemitowanych na kanale Canal+ 4K Ultra HD.

</doc>
<doc id="530458" url="https://pl.wikipedia.org/wiki?curid=530458" title="Pistolet Thompson General">
Pistolet Thompson General

Thompson General – produkowany przez firmę Auto-Ordnance kompaktowy pistolet samopowtarzalny. Konstrukcja tej broni jest oparta na klasycznym pistolecie Colt M1911. Podobnie kompaktowy Colt Combat Commander Thompson General posiada skróconą lufę i zamek dzięki czemu łatwiejsze jest skryte przenoszenie tej broni.

</doc>
<doc id="530460" url="https://pl.wikipedia.org/wiki?curid=530460" title="Leon Poeplau">
Leon Poeplau

Leon Poeplau (ur. 14 czerwca 1910 w Rolbiku, zm. 28 sierpnia 1940 w obozie koncentracyjnym Auschwitz) – duchowny katolicki, duszpasterz środowisk młodzieżowych, założyciel i pierwszy przywódca organizacji konspiracyjnej Ruch „Miecz i Pług”, ps. „Wolan”, „Wolanin”.
Życiorys.
Był synem Wojciecha Poeplau i Klary z domu Makowskiej. Jego rodzina była pochodzenia francuskiego. Uczył się w szkole powszechnej w Rolbiku, a następnie w Kończewicach. Uczęszczał do Państwowego Gimnazjum w Chełmży, w którym w czerwcu 1928 zdał maturę. Wstąpił do Seminarium Duchownego w Pelplinie, gdzie 17 grudnia 1932 otrzymał święcenia kapłańskie.
Praca zawodowa i działalność społeczna.
Od stycznia 1933 był wikariuszem w Golubiu nad Drwęcą, a od lipca 1933 do 1935 – w Gdyni. Był także wikariuszem katedralnym w Pelplinie. Pracował z młodzieżą, głównie wywodzącą się ze środowisk robotniczych. Podczas wakacji organizował jej obozy letnie. Wzorował się na postawie księży francuskich, sprawujących opiekę duszpasterską wśród robotników. Był zwolennikiem równouprawnienia społecznego i materialnego.
W tym czasie rozpoczął studia na Wydziale Matematyczno-Przyrodniczym Uniwersytetu Warszawskiego. Został wówczas członkiem organizacji Juventus Christiana. Studiowanie przerwał wybuch II wojny światowej.
II wojna światowa.
Podczas działań wojennych ksiądz Poeplau służył ochotniczo jako kapelan w oddziałach Samodzielnej Grupy Operacyjnej „Polesie” gen. Franciszka Kleeberga. Zamierzał przejść do Rumunii, ale przeszkodziły mu wojska sowieckie. Po kapitulacji SGO „Polesie” dostał się do niewoli niemieckiej. Przebywał w obozie jenieckim w Radomiu, skąd został szybko zwolniony. Powrócił do Warszawy, gdzie około 20-25 października 1939 r. założył organizację konspiracyjną Ruch „Miecz i Pług”, na czele której stanął. Jednocześnie był kapłanem w stołecznej parafii św. Zbawiciela. W kwietniu 1940 r. był współorganizatorem Komitetu Porozumiewawczego Organizacji Niepodległościowych, do którego wprowadził swoją organizację. W ramach KPON reprezentował także konspiracyjne koła Juventus Christiana. Z tego tytułu miał się zajmować pomocą wysiedlonym z Pomorza. 3 lipca 1940 został aresztowany przez Niemców i osadzony na Pawiaku. Wielokrotnie namawiano go do podpisania volkslisty, ale zawsze odmawiał. 14 sierpnia wywieziono go do niemieckiego obozu koncentracyjnego Auschwitz, gdzie 28 sierpnia zmarł. Urna z jego prochami została pochowana w grobowcu rodzinnym w Chełmży.
W 2009 szkoła podstawowa w Kończewicach (gmina Chełmża) przyjęła imię księdza Leona Poeplau.

</doc>
<doc id="530461" url="https://pl.wikipedia.org/wiki?curid=530461" title="Sixto Duran Ballen">
Sixto Duran Ballen



</doc>
<doc id="530462" url="https://pl.wikipedia.org/wiki?curid=530462" title="Deutscher Fußball-Bund">
Deutscher Fußball-Bund

Deutscher Fußball-Bund (DFB) – ogólnokrajowy związek sportowy działający na terenie Niemiec, posiadający osobowość prawną, będący jedynym prawnym reprezentantem niemieckiej piłki nożnej (jedenastoosobowej, halowej, plażowej), zarówno mężczyzn, jak i kobiet, we wszystkich kategoriach wiekowych w kraju i za granicą.
DFB został założony w 1900 roku. Od 1904 roku należy do FIFA, a od 1954 – do UEFA.
Struktura ligowa w Niemczech.
Niemiecka struktura ligowa / od 1903 do 2008
Od sezonu 2008/9, ogólnokrajowe rozgrywki są w niemieckim systemie na trzech najwyższych poziomach – 1. Bundesliga, 2. Bundesliga i 3. Liga. 4. liga – Regionalliga to trzy grupy, które pokrywają północ, zachodnie i południe Niemiec. 5. liga – Oberliga, dzieli drużyny na 9 grup w całym kraju. Z reguły pod Oberligę podlegają 2 lub 3 landy. 5. liga to 27 grup i przeważnie dana Verbandsliga pokrywa większość landu. Im niżej, tym więcej grup na coraz mniejszych obszarach.
Nazewnictwo.
5. liga nazywana jest zależnie od landu Verbandsliga lub Landesliga. Nie wszędzie jest Bezirksliga, np.: w Mittelrhein jej nie ma, tak samo jak nie ma tam Kreisligi. Niektóre landy mają więcej niż 12 poziomów rozgrywek, np.: Berlin ma ich 21.
Reprezentacja.
"Więcej czytaj na stronie Reprezentacja Niemiec w piłce nożnej".

</doc>
<doc id="530464" url="https://pl.wikipedia.org/wiki?curid=530464" title="DFB">
DFB



</doc>
<doc id="530466" url="https://pl.wikipedia.org/wiki?curid=530466" title="Wschodni Kościół Staroobrzędowy">
Wschodni Kościół Staroobrzędowy

Wschodni Kościół Staroobrzędowy – niekanoniczny Kościół prawosławny zrzeszający gminy wyznaniowe bezpopowców na terenie Polski.
Według danych Głównego Urzędu Statystycznego kościół liczył w 2018 roku 1260 wiernych (w tym 1232 w województwie podlaskim oraz 20 w województwie warmińsko-mazurskim). Do 2021 liczba członków wzrosła do 1452 osób. W strukturach kościoła działają trzy parafie z trzema nastawnikami. Najwięcej wiernych mieszka na Mazurach i na Suwalszczyźnie. Centrum religijne i siedziba władz tej denominacji znajduje się w Suwałkach. Zwierzchnikiem Kościoła jest Janusz Jewdokimow.
W 2013 ze Wschodniego Kościoła Staroobrzędowego wyodrębniła się Staroprawosławna Cerkiew Staroobrzędowców.
Historia.
Wschodni Kościół Staroobrzędowy jest Cerkwią wywodzącą się z tradycji ruchu staroobrzędowego. Był on efektem sprzeciwu części wiernych Rosyjskiego Kościoła Prawosławnego wobec reformy liturgicznej patriarchy Nikona. Wierni ci oraz popierające ich duchowieństwo byli następnie poddawani prześladowaniom przez władze rosyjskie oraz hierarchię Rosyjskiego Kościoła Prawosławnego. W związku z tym masowo uciekali z Rosji, także na ziemie I Rzeczypospolitej, gdzie pojawili się w pierwszej połowie XVIII w. Na początku dotarli w okolice Augustowa, Sejn i Suwałk. W XIX wieku osiedlali się też w okolicach Pisza, Wojnowa i Mrągowa.
Status prawny Wschodniego Kościoła Staroobrzędowego w Polsce uregulowało "rozporządzenie prezydenta o stosunku Państwa do Wschodniego Kościoła Staroobrzędowego, nie posiadającego hierarchii duchownej z 22 marca 1928 r."
Administracja Kościoła.
Bezpopowcy tworzą w Polsce niezależne gminy wyznaniowe, pozostające ze sobą we wspólnocie doktrynalnej. Zwierzchnim organem trzech polskich gmin zrzeszonych we Wschodni Kościół Staroobrzędowy jest obradujący co pięć lat ogólnopolski Sobór, a organem wykonawczym – Naczelna Rada Staroobrzędowców. Wewnątrz gminy rządzą się suwerennie i niezależnie.
Parafie.
Kościół liczy trzy parafie, które obsługuje trzech nastawników:
Każda parafia posiada własną molennę.
Diaspora zamieszkuje m.in. powiat sejneński i Mazury, gdzie o bogatej historii staroobrzędowców świadczą wiekowe cmentarze w takich miejscowościach jak m.in. Buda Ruska, Gałkowo, Iwanowo, Kadzidłowo, Ładne Pole, Onufryjewo, Osiniak-Piotrowo, Pogorzelec, Rosochaty Róg, Sztabinki, Głuszyn, Hołny Wolmera, Suwałki, czy Wierśnie.

</doc>
<doc id="530469" url="https://pl.wikipedia.org/wiki?curid=530469" title="Mitologia baskijska">
Mitologia baskijska

Mitologia baskijska – politeistyczny zbiór wierzeń Basków. W największym stopniu wywodzi się prawdopodobnie ze starożytności. W postaci Mari z wierzeń baskijskich, która przetrwała do dziś, wyraźnie widać wpływy chrystianizacji, a także przedchrześcijańskich wierzeń okolicznych ludów. Z drugiej strony, w wielu praktykowanych tam współczesnych obrzędach chrześcijańskich wyraźnie widoczne są elementy wywodzące się z mitologii.
Ślady mitologii są wciąż obecne w baskijskiej kulturze i mentalności Basków. Wywodzi się z niej m.in. powszechne w Baskonii poszanowanie siły fizycznej i stawianie jej ponad przymiotami intelektu, a zwłaszcza ponad przebiegłością, którą przypisywano istotom złym.
Wizja świata.
Świat utożsamiano z wszechświatem, miał być na tyle wielki, że nawet Słońce nie docierało do jego krańców i zmęczone całodzienną wędrówką po niebie zanurzało się w wodach na zachód od Baskonii.
Istniały dwa kryteria podziału świata:
W mitologii baskijskiej panowało przekonanie, że wszystko powtarza się w nieskończonej liczbie cykli, a to, co istnieje, jest tylko kopią tego, co już było. Wszelkie zjawiska dzielono na dwie grupy:
Podstawą pojmowania świata była zasada "Izena duen guztia omen da" – wszystko, co posiada nazwę, istnieje.
Życie i śmierć.
Moralność.
Moralność propagowana przez baskijskie wierzenia opierała się na zbiorze następujących zasad: nie kłamać, nie kraść, nie być wyniosłym, nie przechwalać się, być słownym, być solidarnym, szanować bliźnich. W zestawieniu z dekalogiem chrześcijańskim widać brak dwóch przykazań: nie zabijaj i nie cudzołóż, ale podania i legendy baskijskie z reguły przedstawiają zabójstwo – o ile nie było dokonane na smoku lub krwiożerczym olbrzymie – zdecydowanie negatywnie.
Za nieprzestrzeganie tych zasad mogła człowieka spotkać kara ze strony sił nadprzyrodzonych za życia (na przykład nagła, przedwczesna śmierć) lub już po śmierci (błąkanie się duszy po świecie).
Śmierć i pogrzeb.
Przyczyną śmierci w wierzeniach Basków było albo nawiedzenie przez demony i duchy chorób, "aidetikako" albo padnięcie ofiarą przekleństwa lub czarów. Człowiek umierał, gdy złe moce stawały się silniejsze od chroniących go mocy dobrych. Jeżeli człowiek umierał w domu, gdy zbliżał się zgon, otwierano okno lub drzwi, by duszy łatwiej było opuścić ciało.
Śmierć, "erioa" lub "orio", uważano za przejście ducha (który nie tracił zdolności myślenia i odczuwania) do nowej, pozamaterialnej rzeczywistości. Tam zmarły mógł trafić do świata podziemnego, ale mógł też wciąż pozostawać pomiędzy bliskimi, z którymi zamieszkiwał w jednym domu. W niektórych regionach Kraju Basków wierzono, że dusze wdzierały się do świata podziemnego przez rozpadlinę Azbi w górach Aralar pod postacią wiru powietrznego.
W chwili śmierci wszyscy obecni w domu przerywali wykonywane właśnie czynności, a osoby, które czuwały przy łożu zmarłego, „odwiedzały” zwierzęta domowe i przekazywały im wieść o śmierci członka rodziny. Jeśli zmarłym był pan domu ("etxekojaun"), jako pierwsze o jego odejściu dowiadywały się pszczoły.
W ceremonii pogrzebowej najważniejszą rolę odgrywała pani domu ("etxekoandre"), w którym mieszkał zmarły, lub – jeśli nie mogła wziąć udziału w pogrzebie – starsza, doświadczona kobieta mieszkająca w okolicy.
Zmarłych chowano tak, aby ich głowy znajdowały się po stronie wschodniej. Zwyczaj ten jest w wielu miejscach Kraju Basków kultywowany do dziś.
Życie po śmierci.
Ponieważ zmarli pozostawali między żywymi, nie znano pojęcia raju i piekła. Nie istniało też miejsce takie jak czyściec, do którego trafialiby po śmierci ludzie popełniający złe uczynki, aby po pewnym czasie doświadczyć szczęścia. Nie znaczy to jednak, że każdego po śmierci czekał ten sam los, niezależnie od tego, jak żył. Na przykład duszę człowieka, który łamał dane słowo, czekało po śmierci wieczne błądzenie po świecie.
Dusze zmarłych utożsamiano z płomieniami świec woskowych i podmuchami wiatru, a w niektórych regionach także z cieniami, co mogło być wierzeniem przejętym z mitologii rzymskiej. Stosunki między umarłymi a żywymi były serdeczne, pozbawione zazwyczaj elementu strachu.
Na ziemi zmarli ukazywali się zazwyczaj pomiędzy zachodem słońca a północą, zawsze aby załatwić konkretną sprawę albo odwiedzić dom, w którym mieszkali za życia. Przy tej okazji udzielali żyjącym domownikom różnorodnej pomocy, w zamian za co składano im ofiary z jedzenia ("illen"), ognia ("suak") i monet, a sporadycznie także z żywych zwierząt. Najważniejsze były "suak", zazwyczaj w postaci świec i zniczy, dzięki którym umarli nie musieli przebywać w wiecznych, nieprzeniknionych ciemnościach.
Najważniejsze bóstwa.
Baskowie nie znali pojęcia „najwyższego” Boga. Ponadto w języku baskijskim wszystkie słowa określające czynności religijne czy przedmioty o znaczeniu religijnym są zapożyczeniami z łaciny lub hiszpańskiego, gdyż nie istniała żadna forma kultu, nie budowano świątyń ani nie powoływano kapłanów. Istnieli jednak ludzie szanowani za wiedzę o przyrodzie (wokół której skoncentrowane były baskijskie wierzenia) i życiową mądrość, co miało ich czynić bliższymi światu nadprzyrodzonemu; określano ich mianem istot mitycznych, basajaunów. Nie byli to jednak kapłani, a raczej wróżbici i magowie. Rolę świątyni z kolei do pewnego stopnia odgrywał każdy dom (bask. "etxe" lub "etxea"), w pobliżu którego zazwyczaj wydzielano też kawałek ziemi na mały cmentarz rodzinny.
Słońce.
W języku baskijskim słońce nosiło różne nazwy, w zależności od regionu: "Euzkibegi", "Eguski", "Eguzki", "Eguzku", "Eki", "Ekhi", "Iki" (ostatnie trzy uważane za uproszczenia słowa "eguzki"). Nie jest znane dokładne pochodzenie, ani znaczenie tych nazw; dla samego słowa "Eguzki" językoznawcy podają znaczenia m.in. „ten, który robi dzień”, „to, co posiada światło”, „materia świetlista”, „światło słoneczne”, „światło dzienne”. Niekiedy odnoszono się do słońca mianem "Eguzki Amandrea" – „Babcia Słońce”. Istnieje teoria, według której wszystkie nazwy słońca są w istocie eufemizmami, gdyż tabu nie pozwalało nazywać słońca wprost.
Słońce w wierzeniach Basków było rodzaju żeńskiego i być może w starożytności uważano je za córkę Ziemi. W dzień oświetlało właśnie ziemię, świat żywych, a w nocy – przesuwając się pod ziemią z powrotem na wschód – podziemny świat duchów i umarłych. Gdy zachodziło, żegnano je słowem "agur" (pol. „pa, pa”), by nie odchodziło zasmucone. Symbolizowane było przez osty, którym przypisywano moc chronienia przed złymi mocami, swastykę, koła (koncentryczne i ze szprychami), gwiazdy pięcioramienne i elipsy.
Ślady kultu solarnego widać też w sposobie, w jaki Baskowie budowali domy – stawiano je w taki sposób, by główne wejście skierowane było na wschód i mogły przez nie wpaść do domu pierwsze promienie słoneczne.
Nie istniały wyobrażenia podobne do istniejących w mitologii greckiej czy rzymskiej, kojarzące słońce z rydwanem, ani – jak w mitologii egipskiej – ze słoneczną barką. W średniowieczu, za czasów intensywnej chrystianizacji, zaczęto jednak – przynajmniej sporadycznie – utożsamiać je z Matką Boską.
Noc świętojańska.
Baskowie, podobnie jak wiele innych ludów, poświęcili słońcu noc przesilenia letniego. Od chrześcijańskiej nazwy tego święta wzięło się kolejne imię, którym nazwano słońce: "Joanes" czyli Jan. Popularność kultu solarnego przełożyła się w ten sposób na popularność świętego Jana, któremu poświęcony jest kościół lub kaplica w większości baskijskich miejscowości.
W niektórych rejonach Baskonii wszyscy mieszkańcy miejscowości zbierali się na najbliższym wzniesieniu, by wspólnie oglądać wschód słońca i przywitać je tańcem. Chodzenie boso po rosie w poranek po nocy świętojańskiej miało gwarantować zdrowie. O poranku dokonywano też rytualnych, zbiorowych ablucji. Istotna w świętojańskich obrzędach była też rola ognia. Poza znanymi w wielu kulturach skokami nad ogniskiem, co miało zapewnić zdrowie i szczęście, praktykowano na przykład wrzucanie do palenisk zębów mlecznych i ziaren zboża czy zabieranie do domów płonących lub żarzących się gałązek, które miały chronić pola i narzędzia rolnicze przed złodziejami i złymi duchami. W niektórych rejonach wierzono, że popioły ze świętojańskich ognisk są najlepszym lekiem na krosty.
Istotne w wielu obrzędach były także rośliny, zwłaszcza paprocie, których listki rozsypywano przed domem i oset, który zawieszano nad wejściem do domu i obory.
Ważna część obrzędów świętojańskich miała miejsce w nocy. Wierzono, że o północy kamienie przemieniały się w chleb, a woda w wino. Komu udałoby się zdobyć przemienione kamienie i wodę, do końca życia nie musiałby się obawiać głodu ani pragnienia, ale pośpiech lub spóźnienie groziły człowiekowi przemianą w "gisotsu", wilkołaka.
W czasach chrześcijańskich wykształcił się zwyczaj święcenia w kościele w dniu przesilenia letniego ofiar z owoców, kukurydzy i kwiatów i zanoszenia ich do domu, gdzie suszono je, by spalić w czasie burzy; miało się w ten sposób zyskiwać wstawiennictwo św. Jana w obronie przed piorunami. Także wrzucanie do ogniska zboża i zębów przybrało wymiar ofiary składanej św. Janowi. W osadzie Sara zachował się ponadto zwyczaj odmawiania różańca podczas obchodzenia świętojańskiego ogniska, które w tej właśnie osadzie rozpalano wyłącznie ciernistymi roślinami i przynajmniej jedną gałązką wawrzynu; w pozostałej części Baskonii zazwyczaj nie przykładano do tego większej wagi.
Boże narodzenie.
Boże Narodzenie, blisko powiązane z przesileniem zimowym (21 grudnia), jest kolejnym świętem chrześcijańskim, z którym w Kraju Basków związane są lokalne obrzędy wywodzące się ze starożytnego kultu Słońca.
W języku baskijskim istnieją cztery nazwy Bożego Narodzenia: "Olentzaro", "Xubilaro" (Pora Pnia) "Eguberri" (Dobra Noc), "Gabon" (również Dobra Noc). Dwa ostatnie pojawiły się stosunkowo niedawno, są dosłownymi tłumaczeniami hiszpańskiego "Nochebuena", ale "Olentzaro" i "Xubilaro" wywodzą się najprawdopodobniej z czasów przedchrześcijańskich.
Mityczny Olentzaro był potworem, do którego odstraszania używane było polano obrzędowo spalane w kominku domu, początkowo w dniu przesilenia zimowego, a od średniowiecza w Wigilię Bożego Narodzenia. Płomień miał uniemożliwić Olentzaro wdarcie się do domostwa przez komin. Poza ochroną przed olbrzymem polano miało też wpływ na zdrowie i płodność zwierząt (patrz: ramka).
W niektórych rejonach Kraju Basków popiół po polanie rozrzucano po pastwiskach, dzięki czemu w stadzie owiec miało się rodzić więcej samic, lub wrzucano do ognia, a następnie przygotowywano z niego wywar, który miał mieć leczniczy wpływ na chore wymiona krowie.
Księżyc.
Księżyc po baskijsku najczęściej nazywano "Illargi" lub "Ilargui" (są to standardowe nazwy Księżyca w dzisiejszym języku baskijskim), ale w dolinie Roncalu na północ od Pampeluny nadano mu nazwy "Goiko", "Arguizari" i "Arguizagoi". Odnotowano także nazwy "Ilazki", "Iratagi" i "Argitai".
Nazwy "Illargui"/"Illargi" zawierają dwa człony: "argui", „światło” (a konkretnie: „światło słabe i zimne”; światło ciepłe i intensywne z kolei nazywano "egu") oraz "illa", „miesiąc”, wywodzące się prawdopodobnie z "ill" lub "il", któremu to słowu językoznawcy przypisują różne znaczenia: „ciemność”, „umarły”, „śmierć”, „miesiąc” lub po prostu „księżyc”.
Lunarnego boga uważano za córkę Ziemi. Miał szczególną moc, dzięki której na przykład w czasie ostatniej kwadry najlepiej było ścinać dęby, ubijać świnie i strzyc owce – miało to zapewnić najlepszą jakość drewna, mięsa i wełny. Ludzie i zwierzęta poczęci w czasie pierwszej kwadry mieli być płci męskiej, a w czasie ostatniej kwadry – żeńskiej. Najlepszy los czekał po śmierci tych, którzy umarli w nowiu.
Po nastaniu w Baskonii religii chrześcijańskiej pojawiły się wierzenia, iż Księżyc jest twarzą chrześcijańskiego Boga.
Księżycowi poświęcony był piątek, dzień pechowy, w który nie należało m.in. wyprowadzać stad na pastwiska czy zawierać związków małżeńskich.
Niebo.
Rola nieba w mitologii Basków nie jest do końca jasna, ale prawdopodobnie również miało rangę boską. Główny tego dowód jest natury etymologicznej: aż do XVI wieku baskijscy chrześcijanie nazywali Boga "Urcia", które to słowo jest według lingwistów związane ze słowami "ortzea", „niebo” i "ortzia", „nieboskłon”, a także "oraizki", „jasność”.
Mari.
Mari, Maiti, Matxi – najważniejsze bóstwo w mitologii Basków mające cechy czysto ludzkie, bogini przyrody, żona boga Maju/Sugaara, personifikacja wielkości i majestatu gór, władczyni duchów i demonów, piorunów i błyskawic.
Sugaar.
Sugaar, Sugoi, Suarra – boska istota utożsamiana z Maju, władca lamii.

</doc>
<doc id="530470" url="https://pl.wikipedia.org/wiki?curid=530470" title="Dekanat skarżyski">
Dekanat skarżyski

Dekanat skarżyski – jeden z 29 dekanatów w rzymskokatolickiej diecezji radomskiej. Składa się z następujących parafii:

</doc>
<doc id="530471" url="https://pl.wikipedia.org/wiki?curid=530471" title="Maroko-Nowiny">
Maroko-Nowiny

Maroko-Nowiny – dzielnica leżąca w centrum Rybnika, granicząca od północnego zachodu ze Śródmieściem. W dzielnicy znajduje się największe w Rybniku osiedle - Osiedle Nowiny, na którym znajduje się sześć rond.
Historia dzielnicy.
Obszar dzielnicy Maroko-Nowiny należał do wsi Smolna. W latach 20. XX wieku rozpoczęto budowę pierwszych budynków mieszkalnych przy ulicy Zebrzydowickiej, określano tę okolicę „Marokiem”. Granicę pomiędzy nowo powstającą dzielnicą a Smolną wyznaczał krzyż na skrzyżowaniu ulic: Raciborskiej, Zebrzydowickiej i św. Józefa.
W latach 60. rozpoczęto budowę „Osiedle Tysiąclecia” przy ulicach Zebrzydowickiej i Zielonej. Natomiast w latach 70. realizowano dalszą rozbudowę strefy mieszkaniowej tej dzielnicy. W 1976 roku ukończono projekt budowy osiedla dla 18 tysięcy mieszkańców.
Czasy współczesne.
Współcześnie dzielnica Maroko-Nowiny, prócz największego rybnickiego osiedla blokowego, obejmuje także osiedla domków szeregowych, m.in.przy ul. Krakusa, Zawiszy Czarnego, Wierzbowej. W dzielnicy występuje także zabudowa jednorodzinna, np. przedwojenne domy przy ul. Zebrzydowickiej, od których rozpoczęła się historia Maroka.
W dzielnicy Maroko-Nowiny znajduje się m.in.: kościół św. Jadwigi Śląskiej. W jego pobliżu jest zlokalizowany Ośrodek Rekreacji i Rehabilitacji Dla Osób Niepełnosprawnych.
26 sierpnia 2013 na terenie dzielnicy Maroko-Nowiny została erygowana nowa parafia pod wezwaniem Matki Boskiej Częstochowskiej. Budowniczym nowego kościoła i proboszczem parafii został ks. Marek Bernacki.
Przyroda i turystyka.
Dzielnica obejmuje kompleks leśny, przez który biegnie ścieżka rowerowa (aż do lasów Jeziora Rybnickiego).

</doc>
<doc id="530472" url="https://pl.wikipedia.org/wiki?curid=530472" title="Acheiropodia">
Acheiropodia

Acheiropodia – bardzo rzadkie, wrodzone zaburzenie, polegające na obustronnym braku kończyn górnych i kończyn dolnych lub obustronną aplazją dłoni i stóp. Nie stwierdzono żadnych innych wad rozwojowych ze strony innych układów. Występowanie tego zaburzenia rozwojowego stwierdza się prawie wyłącznie w Brazylii.
Genetyka.
Acheiropodię powiązano z mutacją w genie LMBR1.

</doc>
<doc id="530477" url="https://pl.wikipedia.org/wiki?curid=530477" title="Wąż pożarniczy">
Wąż pożarniczy

Wąż pożarniczy, wąż strażacki – jeden z elementów wodnej armatury pożarniczej. Służy do podawania wody jako środka gaśniczego. 
Rozróżniamy: 
1. Węże ssawne W-25, W-52, W-75, W-110, W-150.
2. Węże tłoczne W-25, W-42, W-52, W-75, W-110, W-150, do hydrantów: H-25, H-52.
Wszystkie węże muszą mieć łączniki umożliwiające podłączenie ich z jednej strony do motopompy (lub autopompy) zaś z drugiej do prądownicy (węże tłoczne) i smoka ssawnego (węże ssawne). 

</doc>
<doc id="530480" url="https://pl.wikipedia.org/wiki?curid=530480" title="Związek Weteranów i Rezerwistów Wojska Polskiego">
Związek Weteranów i Rezerwistów Wojska Polskiego

Związek Weteranów i Rezerwistów Wojska Polskiego im. gen. Franciszka Gągora (do 2010: Związek Żołnierzy Ludowego Wojska Polskiego) – stowarzyszenie powstałe w 1993 roku na znak protestu byłych żołnierzy LWP przeciwko szkalowaniu ze strony środowisk prawicowych dobrego imienia, czci i honoru żołnierzy, którzy w nim służyli zawodowo, odbywali służbę ochotniczo lub z poboru. W dniu 15 lipca 1994 roku, w rocznicę bitwy pod Grunwaldem i wręczenia Sztandaru w Sielcach nad Oką 1 Dywizji Piechoty im. Tadeusza Kościuszki Związek otrzymał Sztandar, ufundowany przez Ministra Obrony Narodowej admirała Piotra Kołodziejczyka. Sztandar wręczył generał dywizji Czesław Laszczkowski. Wręczenie odbyło się w Wesołej pod Warszawą w koszarach 1 Brygady Pancernej w czasie I Ogólnopolskiego spotkania członków Związku. Prezesem Związku do 23 października 2009 roku był pułkownik dyplomowany w stanie spoczynku Roman Orłowski. 
Na VIII Krajowym Zjeździe Delegatów nowym prezesem został wybrany pułkownik w stanie spoczynku magister Ludwik Rokicki. Do Związku mogą wstępować wszyscy, którzy służyli w wojsku (zawodowo i z poboru) w okresie PRL, jak również odbywali służbę wojskową po 1989 roku. 
W dniu 14 lipca 2010 roku na IX Nadzwyczajnym Krajowym Zjeździe Delegatów Związku Żołnierzy Ludowego Wojska Polskiego podjęto uchwałę o zmianie nazwy Związku w brzmieniu: "Związek Weteranów i Rezerwistów Wojska Polskiego".
W dniu 17 października 2013 r. na XI Krajowym Zjeździe Delegatów ZWiRWP im. generała Franciszka Gągora nowym prezesem Związku został wybrany pułkownik w stanie spoczynku doktor Wiesław Korga, a płk Ludwik Rokicki został prezesem honorowym.

</doc>
<doc id="530481" url="https://pl.wikipedia.org/wiki?curid=530481" title="Rose McConnell Long">
Rose McConnell Long

Rose McConnell Long (ur. 8 kwietnia 1892 w Greensburg, Indiana, zm. 27 maja 1970 w Boulder, Kolorado) była żoną znanego i kontrowersyjnego demokratycznego polityka amerykańskiego Hueya P. Longa, który w latach 1928-1932 piastował urząd gubernatora południowego stanu Luizjana i Senatora (1932-1935).
Rose McConnell urodziła się w Greensburg w hrabstwie Decatur w Indianie w rodzinie pochodzenia irlandzkiego. Przeprowadziła się wraz z rodzicami do Shreveport w Luizjanie w roku 1901, gdzie ukończyła szkoły publiczne. Następnie pracowała jako domowa nauczycielka, kiedy w roku 1913 poślubiła Hueya Longa.
Jej mąż miał zamiar podczas wyborów w 1936 roku ubiegać się o stanowisko prezydenta przeciwko urzędującemu Franklinowi Delano Rooseveltowi, ale zmarł dnia 10 września 1935, dwa dni po otrzymaniu śmiertelnego postrzału podczas przemówienia na stopniach stanowego Kapitolu w Baton Rouge.
Gubernator Luizjany James A. Noe korzystając ze swoich uprawnień mianował wdowę po zamordowanym senatorze, czyli Rose McConnell Long, na wakujące po nim miejsce do czasu przeprowadzenia przedterminowych wyborów. Rose zasiadła, tak jak jej zmarły mąż jako demokratka, w Senacie dnia 31 stycznia 1936, a 21 kwietnia wygrała owe przedterminowe wybory na kadencję kończącą się w początkach roku następnego. Nie ubiegała się o własną, sześcioletnią kadencję i 3 stycznia 1937 ustąpiła miejsce innemu demokracie, Allenowi J. Ellenderowi. Była trzecią kobietą zasiadającą w Senacie USA.
Po zakończeniu swej krótkiej kadencji Rose wycofała się całkowicie z działalności publicznej. Zmarła w Boulder w Kolorado i została pochowana na Forrest Park Cemetery w Shreveport.
Syn Rose i Hueya, Russell B. Long, także zasiadał w Senacie w latach 1948-1987.

</doc>
<doc id="530484" url="https://pl.wikipedia.org/wiki?curid=530484" title="Øyvind Leonhardsen">
Øyvind Leonhardsen

Øyvind Leonhardsen (ur. 17 sierpnia 1970 w Kristiansund) – norweski piłkarz grający na pozycji pomocnika, 86-krotny reprezentant swojego kraju.
Leonhardsen zaczynał karierę w ekipie Clausenengen FK, tam gdzie w drużynie o klasę młodszej grał Ole Gunnar Solskjær. W 1989 przeniósł się do 1 ligi, do drużyny Molde FK. Dwa lata później został kupiony przez mistrza kraju Rosenborg BK. Grając dla tej drużyny, został wybrany jako najlepszym norweskim piłkarzem w roku 1994. W następnym sezonie przeniósł się do Premier League, do drużyny Wimbledon F.C., gdzie wywarł wielki wpływ na grę zespołu. W lecie 1997 został kupiony przez Liverpool F.C. Po epizodzie w tym klubie spędził także parę sezonów w Tottenhamie Hotspur, a także w Aston Villi. W 2004 Leonhardsen powrócił do Norwegii do zespołu Lyn Fotball, gdzie był kapitanem tej drużyny. Rok później podpisał dwuletni kontrakt z drużyną Strømsgodset IF z Drammen, gdzie występuje do dziś.
Leonhardsen wystąpił w 86 meczach Reprezentacji Norwegii w piłce nożnej, strzelając 19 goli. Był także częścią Reprezentacji Norwegii w piłce nożnej na Mistrzostwach Świata w Piłce Nożnej 1994 i Mistrzostwach Świata w Piłce Nożnej 1998.

</doc>
<doc id="530486" url="https://pl.wikipedia.org/wiki?curid=530486" title="Kominiarski Wierch">
Kominiarski Wierch

Kominiarski Wierch – wybitny masyw górski w polskich Tatrach Zachodnich, pomiędzy Doliną Chochołowską i Kościeliską. Jego szczyt ma wysokość 1829 m n.p.m., a jego wysokość względna wynosi 800 m. Do około 1950 r. masyw Kominiarskiego Wierchu nazywany był Kominami Tylkowymi. Nazwa ta pochodziła od dawnej Hali Kominy Tylkowe, według "Wielkiej encyklopedii tatrzańskiej" była to nazwa błędna. Płaski i rozległy szczyt o powierzchni około 4 ha przez pasterzy góralskich nazywany był Pustą Równią.
Z południowej strony Kominiarski Wierch oddzielony jest od Ornaku Iwaniacką Przełęczą. W kierunku wschodnim ciągną się od niego rozdzielone Doliną Smytnią dwie równoległe granie. Większa, mająca ok. 2 km długości, w końcowej części przechodzi w Raptawicką Grań zakończoną Raptawicką Turnią górującą ponad Polaną Pisaną. Odchodzi od niej w górnej części na północny wschód grzbiet Stołów, następnie poprzez Przysłop Kominiarski łączący się z masywem Kościeliskich Kopek. Mniejsza zakończona jest Smytniańskimi Turniami. W kierunku północnym sąsiaduje poprzez nieduży grzbiet zwany Kufą z reglowym wzniesieniem – Wielkim Opalonym Wierchem. Kominiarski Wierch wznosi się ponad Doliną Kościeliską, Dolinką Iwanowską, Doliną Iwaniacką, Chochołowską, Dudową i Lejową.
Cały masyw zbudowany jest z wapieni triasowych i porośnięty bogatą florą roślin wapieniolubnych, m.in. rośnie tu dębik ośmiopłatkowy, szarotka alpejska, goździk wonny, liczne gatunki goryczek. W latach 1879–1885 masyw został botanicznie przebadany przez Bolesława Kotulę. Wśród roślin bardzo rzadkich, w Polsce występujących tylko w Tatrach i to w nielicznych miejscach na Kominiarskim Wierchu występują: szarota Hoppego, starzec pomarańczowy, owsica spłaszczona, jarząb nieszpułkowy, ostrołódka Hallera, mietlica alpejska, przymiotno węgierskie i ukwap karpacki. W skałach występuje około 140 poznanych jaskiń, 8 z nich ma długość powyżej 100 m. Największa to Bańdzioch Kominiarski.
W otoczeniu Kominiarskiego Wierchu znajdowało się 5 hal górskich, które dawniej wypasane były aż pod sam szczyt: Stoły, Kominy Tylkowe, Kominy Dudowe, Iwanówka, Hala Smytnia. Obecnie, po zaprzestaniu wypasu stopniowo zarastają one lasem. Stosunkowo dobrze zachowana jest jeszcze Niżnia Polana Kominiarska (część dawnej Hali Kominy Tylkowe), leżąca przy północnych stokach głównego szczytu. W zboczach Kominiarskiego Wierchu wydobywano rudy żelaza. Jeszcze ok. 1840 r. czynnych było kilka sztolni, do jednej z nich dochodzono po kilkunastometrowej drabinie przymocowanej do skał.
W 1892 Mieczysław Karłowicz wyznakował na własną rękę, jako 16-latek, nieistniejącą już ścieżkę na Kominiarski Wierch od strony północnej, spod Bramy Kraszewskiego i przez Halę Stoły, o czym napisał w "Kurierze Zakopiańskim", ale wyczyn ten został zignorowany przez Towarzystwo Tatrzańskie (w 1908 ponowił go znakami niebieskimi, a potem odnowiło go PTT tylko raz, w okresie międzywojennym). W 1901 r. oznaczono nowy szlak turystyczny od Iwaniackiej Przełęczy na szczyt. Był on bardzo popularny, zwiedzany również przez liczne wycieczki szkolne z przewodnikiem. W 1987 r. dyrekcja Tatrzańskiego Parku Narodowego zamknęła szlak uzasadniając to potrzebą ochrony przyrody. Od 2000 r. cały rejon został zamknięty również dla speleologów i naukowców.

</doc>
<doc id="530497" url="https://pl.wikipedia.org/wiki?curid=530497" title="Liczba obrotu homeomorfizmu okręgu">
Liczba obrotu homeomorfizmu okręgu

Liczba obrotu homeomorfizmu okręgu – niezmiennik homeomorfizmów okręgu; liczba charakteryzująca asymptotyczne zachowanie iteracji homeomorficznego odwzorowania okręgu w siebie. Pojęcie to odgrywa ważną rolę w teorii układów dynamicznych.
Definicja.
Niech formula_1 będzie zachowującym orientację homeomorfizmem okręgu na siebie, formula_2 gdzie formula_3 Niech formula_4 będzie podniesieniem formula_1 do homeomorfizmu prostej formula_6 spełniającym formula_7 dla dowolnych liczb rzeczywistej formula_8 i całkowitej formula_9
Liczbę obrotu odwzorowania formula_1 określa się jako:
gdzie formula_12 jest formula_13-tą iteracją odwzorowania formula_14
Poprawność definicji, tj. istnienie i niezależność powyższej granicy od wyboru punktu formula_15 wynika z twierdzenia o istnieniu liczby obrotu.

</doc>
<doc id="530498" url="https://pl.wikipedia.org/wiki?curid=530498" title="Winfried Schäfer">
Winfried Schäfer

Winfried Schäfer (ur. 10 stycznia 1950 w Mayen) – niemiecki piłkarz grający na pozycji prawego pomocnika lub obrońcy, oraz trener piłkarski.
Biografia.
Jako zawodnik najdłużej – łącznie przez dziesięć lat – związany był z Borussią Mönchengladbach, z którą zdobył m.in. mistrzostwo Niemiec oraz dwukrotnie grał w finale Pucharu UEFA. Z reprezentacją Niemiec wystąpił w Mundialu 1970. W drugiej połowie lat 80. rozpoczął pracę szkoleniową. Przez dwanaście lat był trenerem Karlsruher SC; w tym czasie ani razu nie spadł z tym klubem z Bundesligi, najlepsze miejsce – szóste – zajął w sezonach 1992–1993, 1993–1994 i 1996–1997. Ponadto dotarł do finału Pucharu Niemiec i półfinału Pucharu UEFA. Wśród jego wychowanków są m.in. Oliver Kahn, Jens Nowotny i Oliver Kreuzer. Później krótko, przez czternaście meczów ligowych, prowadził VfB Stuttgart oraz drugoligowy zespół Tennis Borussia Berlin, a do wysokiej formy szkoleniowej powrócił pracując przez trzy lata z reprezentacją Kamerunu. Z drużyną, w której grali wówczas m.in. Patrick Mboma, Geremi, Lauren, Marc-Vivien Foe i młody Samuel Eto’o zdobył tytuł mistrza Afryki oraz wywalczył awans do Mundialu 2002. Z czasów pracy w Kamerunie zachował się jego pseudonim „Biały Lew”, nadany ze względu na charakterystyczną blond fryzurę. Po rozstaniu z kadrą długo pozostawał bez pracy. Później na dłużej związał się ze Zjednoczonymi Emiratami Arabskimi: przez półtora roku był trenerem Al-Ahli Dubaj, z którego został zwolniony po pięciu porażkach z rzędu, a od grudnia 2007 do 2009 pracował w Al-Ain FC. Potem przeniósł się do Bakı FK, które trenował do 2011. Po zakończeniu pracy z azerskim klubem objął Reprezentację Tajlandii i pracował z nią do 2013. W Tajlandii zdobył jeszcze wicemistrzostwo kraju z Muangthong United. W tym samym roku wyjechał do Jamajki i objął tamtejszą kadrę.
Sukcesy piłkarskie.
W Bundeslidze rozegrał 403 mecze i strzelił 46 goli.

</doc>
<doc id="530501" url="https://pl.wikipedia.org/wiki?curid=530501" title="Karol Popiel">
Karol Popiel

Karol Michał Popiel, ps. Kornicz (ur. 28 października 1887 w Rzochowie, zm. 6 czerwca 1977 w Rzymie) – polski polityk chadecki i pisarz, żołnierz Legionów Polskich, działacz Narodowego Związku Robotniczego, więzień polityczny twierdzy brzeskiej, od 1936 związany z opozycyjnym wobec rządów sanacyjnych Frontem Morges, podczas II wojny światowej pełnił kolejno funkcje: p.o. ministra sprawiedliwości (1941–1942), ministra bez teki (1942–1943) oraz ministra odbudowy administracji publicznej (1943–1944) w rządach Władysława Sikorskiego i Stanisława Mikołajczyka, w latach 1937–1939 oraz 1945–1946 przywódca Stronnictwa Pracy, członek Komitetu dla Spraw Kraju w 1943, członek Centralnej Komisji Porozumiewawczej Stronnictw Demokratycznych w 1946 roku. Poseł na Sejm I kadencji oraz do Krajowej Rady Narodowej. Od 1947 na emigracji.
Młodość.
Syn Jana i Katarzyny z domu Szczerbickiej. W 1908 ukończył gimnazjum w Tarnowie. Później studiował prawo na Uniwersytecie Lwowskim.
Był członkiem Wydziału Finansowego Komisji Tymczasowej Skonfederowanych Stronnictw Niepodległościowych. Działał również w Zjednoczeniu Organizacji Niepodległościowych ze Związku Inteligencji Niepodległościowej.
W czasie I wojny światowej walczył w Legionach Polskich. Był członkiem Centralnego Komitetu Narodowego w Warszawie w okresie od grudnia 1915 do lutego 1917. W 1916 wspierał Departament Wojskowy Naczelnego Komitetu Narodowego.
Działalność polityczna w II Rzeczypospolitej.
W latach 1918–1921 pracował w Ministerstwie Spraw Wewnętrznych. W 1920 był jednym z założycieli Narodowej Partii Robotniczej, w latach 1929–1937 prezesem Zarządu Głównego. W latach 1922–1927 był posłem na Sejm I kadencji. W 1927 wyjechał za granicę.
W okresie od 9 września do 29 grudnia 1930 za działalność w Centrolewie więziony był w twierdzy brzeskiej. Zwolennik połączenia NPR i Polskiego Stronnictwa Chrześcijańskiej Demokracji. Od 1936 działacz Frontu Morges. W latach 1937–1939 urzędujący prezes (formalnie wiceprezes) Stronnictwa Pracy (powstałego z połączenia NPR i chadecji). Redaktor "Prawdy" i "Nowej Rzeczypospolitej".
II wojna światowa.
Po agresji Niemiec na Polskę przedostał się do Francji, gdzie znalazł się w strukturach polskiego rządu na uchodźstwie. Jesienią 1939 objął stanowisko podsekretarza stanu w Ministerstwie Pracy i Opieki Społecznej (był nim do listopada 1941). Po klęsce Francji w wojnie z Niemcami, od czerwca 1940 przebywał w Wielkiej Brytanii. Był zwolennikiem polityki prowadzonej przez premiera gen. Władysława Sikorskiego. Po ataku Niemiec na ZSRR popierał normalizację stosunków polsko-radzieckich i podpisanie układu Sikorski-Majski.
Wszedł w skład trzeciego rządu Władysława Sikorskiego: od października 1941 do stycznia 1942 kierował działalnością Ministerstwa Sprawiedliwości, natomiast w okresie od stycznia 1942 do lipca 1943 pełnił funkcję ministra bez teki.
Od lipca 1943 do listopada 1944 był ministrem odbudowy administracji publicznej w rządzie Stanisława Mikołajczyka.
Okres powojenny.
Zaakceptował ustalenia jałtańskie, latem 1945 zdecydował się na powrót do Polski. Próbował tam organizować legalne Stronnictwo Pracy. Od lipca 1945 do lipca 1946 pełnił funkcję prezesa Zarządu Głównego Stronnictwa Pracy w kraju. 29 grudnia 1945 został dokooptowany do Krajowej Rady Narodowej przez Prezydium KRN. 20 września 1946 zrzekł się mandatu. W listopadzie 1947 wyjechał legalnie do Stanów Zjednoczonych. Później przebywał w Paryżu, od 1962 mieszkał w Rzymie. Był członkiem Światowej Unii Chrześcijańskiej Demokracji. Będąc na emigracji zabiegał o międzynarodowe uznanie przez kraje zachodniej Europy polsko-niemieckiej granicy na Odrze i Nysie Łużyckiej. W latach 1970–1977 jego sekretarzem był Adam Broż.
W PRL informacje na temat Karola Popiela podlegały cenzurze. Jego nazwisko znajdowało się na specjalnej liście osób z całkowitym zakazem publikacji. Zalecenia cenzorskie dotyczące jego osoby zanotował Tomasz Strzyżewski, który w swojej książce o peerelowskiej cenzurze opublikował notkę informacyjną nr 9 z 1975 roku Głównego Urzędu Kontroli Prasy, Publikacji i Widowisk. Wytyczne dla cenzorów zawierały na liście autorów zakazanych jego nazwisko głosząc: „(...) w stosunku do niżej wymienionych pisarzy, naukowców i publicystów przebywających na emigracji (w większości współpracowników wrogich wydawnictw i środków propagandy antypolskiej) należy przyjąć zasadę bezwarunkowego eliminowania ich nazwisk oraz wzmianek o ich twórczości, poza krytycznymi, z prasy, radia i TV oraz publikacji nieperiodycznych o nienaukowym charakterze (literatura piękna, publicystyka, eseistyka)”.
Będąc na emeryturze zajął się pisaniem książek politycznych i wspomnieniowych. Napisane przez niego na emigracji publikacje w Polsce zostały wydane dopiero w latach 80.
Pochowany został na cmentarzu Powązkowskim w Warszawie (kwatera 169-3-4).
Życie prywatne.
Był żonaty z Ireną z domu Żukowską, z pierwszego małżeństwa Gaszyńską. Jego bratem był Konstanty Popiel - działacz społeczny i nauczyciel. Ludmiła Popiel - wybitna artystka awangardowa była jego bratanicą.

</doc>
<doc id="530502" url="https://pl.wikipedia.org/wiki?curid=530502" title="Godło Rzeszy">
Godło Rzeszy



</doc>
<doc id="530508" url="https://pl.wikipedia.org/wiki?curid=530508" title="Dorota Kolak">
Dorota Kolak

Dorota Kolak-Michalska (ur. 20 czerwca 1957 w Krakowie) – polska aktorka teatralna, filmowa i telewizyjna, nauczyciel akademicki; w latach 1980–1982 aktorka Teatru im. Wojciecha Bogusławskiego w Kaliszu, od 1982 aktorka Teatru Wybrzeże w Gdańsku.
Życiorys.
Ukończyła studia na PWST w Krakowie w 1980. W latach 1980–1982 była aktorką Teatru im. Wojciecha Bogusławskiego w Kaliszu, od 1982 związana jest z Teatrem Wybrzeże w Gdańsku. W 1996 otrzymała odznaczenia: Zasłużony Działacz Kultury oraz Srebrny Krzyż Zasługi z okazji 50-lecia Teatru Wybrzeże. W 2004 otrzymała nagrodę aktorską za tytułową rolę w "Matce" Witkacego w Teatrze Wybrzeże na Opolskich Konfrontacjach Teatralnych „Klasyka Polska” oraz wyróżnienie za rolę w przedstawieniu "Mąż i żona" na VIII Międzynarodowym Festiwalu Komedii „Talia” w Tarnowie. Pracuje również jako pedagog. Prowadzi zajęcia z aktorstwa, plastyki ruchu, form i stylów ruchu scenicznego na Akademii Muzycznej im. Stanisława Moniuszki w Gdańsku. Grała w stałej obsadzie seriali "Radio Romans" (1994–1995) i "Pensjonat pod Różą" (2004–2006). Obecnie występuje w serialu "Barwy szczęścia" (od 2007) oraz "Przepis na życie".
Postanowieniem Prezydenta RP z dnia 11 października 1996 "za wzorowe, wyjątkowo sumienne wykonywanie obowiązków wynikających z pracy zawodowej" została odznaczona Srebrnym Krzyżem Zasługi. 22 grudnia 2008 z rąk podsekretarza stanu w MKiDN Tomasza Merty odebrała Srebrny Medal „Zasłużony Kulturze Gloria Artis”. Dwukrotnie zdobyła nagrodę za najlepszą drugoplanową rolę kobiecą na Festiwalu Filmowym w Gdyni: w 2009 za udział w filmie "Jestem twój" i w 2016 roku za kreację w filmie "Zjednoczone stany miłości". W 2019 roku została laureatką Nagrody im. Ireny Solskiej za twórczość wywierającą znaczący wpływ na rozkwit sztuki aktorskiej.
Dorota Kolak jest żoną aktora Igora Michalskiego i matką aktorki Katarzyny Z. Michalskiej.

</doc>
<doc id="530513" url="https://pl.wikipedia.org/wiki?curid=530513" title="Karol Wojtyła (żołnierz)">
Karol Wojtyła (żołnierz)

Karol Wojtyła (ur. 18 lipca 1879 w Lipniku, zm. 18 lutego 1941 w Krakowie) – żołnierz, podoficer C. K. Armii i porucznik administracji Wojska Polskiego, ojciec Karola Józefa Wojtyły, późniejszego papieża Jana Pawła II. Sługa Boży Kościoła katolickiego.
Życiorys.
Karol Wojtyła urodził się 18 lipca 1879 w Lipniku. Był synem Macieja Wojtyły (ur. 1852 w Czańcu, zm. 23 września 1923 w Wadowicach) i jego pierwszej żony Anny Marianny Przeczek (ur. 1853 w Lipniku, zm. 1881 tamże).
10 lutego 1906 ożenił się z Emilią Kaczorowską. Ślub odbył się w Krakowie, w ówczesnym kościele garnizonowym świętych Apostołów Piotra i Pawła. Mieli troje dzieci: Edmund (ur. 1906, zm. 1932), Olga Maria (ur. i zm. 7 lipca 1916) i Karol Józef (ur. 1920, zm. 2005).
Z zawodu był krawcem. W 1900 został powołany do C. K. Armii. Łącznie w służbie wojskowej spędził 27 lat. Był podoficerem, w czasie I wojny światowej przeniesiony do Hranic na Morawach. W sierpniu 1915 został mianowany urzędnikiem ewidencji wojskowej z dniem 1 września 1915 i jako żołnierz nadkompletowy 56 pułku piechoty pracował w powiatowej komendzie uzupełnień Wadowice do 1918. Przed 1917 został odznaczony Krzyżem Żelaznym Zasługi z koroną.
Po odzyskaniu przez Polskę niepodległości został przyjęty do Wojska Polskiego i był oficerem 12 pułku piechoty z Wadowic. Został awansowany na stopień porucznika w korpusie oficerów zawodowych administracyjnych dział kancelaryjny. W 1924 pełnił służbę w Powiatowej Komendzie Uzupełnień Wadowice. Przed 1928 został przeniesiony w stan spoczynku. W 1934 jako emerytowany porucznik pozostawał wówczas w ewidencji Powiatowej Komendy Uzupełnień Wadowice.
W 1929, w wyniku zapalenia mięśnia sercowego i niewydolności nerek, zmarła jego żona, zaś trzy lata później, z powodu szkarlatyny syn Edmund Wojtyła. W 1938 przeniósł się z Wadowic, wraz z dorastającym synem Karolem do Krakowa. Tam zmarł 18 lutego 1941. Został pochowany na cmentarzu wojskowym przy ul. Prandoty w Krakowie.
Proces beatyfikacji.
Z inicjatywy archidiecezji krakowskiej podjęto działania w celu wyniesienia jego na ołtarze. Po otrzymaniu zgody Konferencji Episkopatu Polski oraz Stolicy Apostolskiej tzw. "nihil obstat" w 2020, 11 marca tegoż roku metropolita krakowski abp Marek Jędraszewski ogłosił decyzję o rozpoczęciu procesu jego beatyfikacji. Proces beatyfikacyjny rodziców Jana Pawła II rozpoczął się 7 maja 2020 w bazylice Ofiarowania NMP w Wadowicach. Odtąd przysługuje mu tytuł Sługi Bożego. Powołano trybunał beatyfikacyjny w następującym składzie:
Postulatorem procesu na szczeblu diecezjalnym mianowano ks. dr. Sławomira Odera.
Upamiętnienie.
W sierpniu 1991 w Częstochowie odsłonięto blisko Jasnej Góry przy "Domu Pielgrzyma im. św. Jana Pawła II" pomnik Emilii i Karola Wojtyłów.
Rolę Karola Wojtyły seniora w filmie Karol. Człowiek, który został papieżem zagrał Olgierd Łukaszewicz oraz Robert Mazurkiewicz w filmie Jan Paweł II i Alfred Burke w filmie Papież Jan Paweł II.
W 2018 jego imię i żony nadano jednej z ulic w Lublinie. Wojtyłowie są również patronami ulicy w Wadowicach.
27 października 2020 – w 102. rocznicę powstania Terenowych Organów Administracji Wojskowej – Minister Obrony Narodowej Mariusz Błaszczak, Wojewódzkiemu Sztabowi Wojskowemu w Krakowie nadał imię por. Karola Wojtyły (decyzja Ministra Obrony Narodowej nr 151/MON).

</doc>
<doc id="530520" url="https://pl.wikipedia.org/wiki?curid=530520" title="Związek Odbudowy Rzeczypospolitej">
Związek Odbudowy Rzeczypospolitej

Związek Odbudowy Rzeczypospolitej (ZOR) – konspiracyjna organizacja wojskowo-polityczna o charakterze prawicowym, tworzona w Warszawie od października 1939 r. 
Trzon organizacji stanowili ludzie związani ze Stronnictwem Demokratycznym i Związkiem Młodej Wsi "Siew". Komendzie Głównej podlegało 5 komend okręgowych. W 1940 r. pion wojskowy ZOR podjął decyzję o scaleniu z ZWZ, faktycznie proces scalania trwał do połowy 1943 r. Pion cywilny wszedł w połowie 1944 r. w skład Zjednoczenia Demokratycznego.

</doc>
<doc id="530524" url="https://pl.wikipedia.org/wiki?curid=530524" title="Dekanat Radom-Zachód">
Dekanat Radom-Zachód

Dekanat Radom-Zachód – jeden z 29 dekanatów w rzymskokatolickiej diecezji radomskiej.

</doc>
<doc id="530527" url="https://pl.wikipedia.org/wiki?curid=530527" title="Nacjonalistyczna Partia Basków">
Nacjonalistyczna Partia Basków

Nacjonalistyczna Partia Basków (hiszp. "Partido Nacionalista Vasco", PNV; bask. Eusko Alderdi Jeltzalea, EAJ) – hiszpańska regionalna partia polityczna. Działa na terenie Kraju Basków. Partia skupia działaczy o poglądach chadecko-nacjonalistycznych, konserwatywnych i konserwatywno-liberalnych. PNV powstała w 1895 roku. Od 1918 roku miała przedstawicieli w parlamencie hiszpańskim. Po wojnie domowej zdelegalizowana, a członkowie w większości wyemigrowali. Po śmierci gen. Franco ponownie zalegalizowana.
Francuska gałąź PNV to "Parti Nationaliste Basque" (PNB). Partia posiada także biura na całym świecie, wszędzie tam, gdzie mieszkają Baskowie – Wenezuela, Argentyna, Meksyk, Urugwaj, Chile i USA.
Początki i wczesna historia.
Partia została założona w 1895 roku przez Sabino de Arana y Goiri, jako katolicka, konserwatywna, broniąca praw narodowych partia opowiadająca się za ponownym wprowadzeniem samorządu baskijskiego. Obecnie określa siebie jako baskijską, demokratyczna, pluralistyczną i humanistyczną. Jest umiarkowanie nacjonalistycznym ugrupowaniem, które pragnie zwiększenia autonomii, jeżeli nie pełnej niepodległości Kraju Basków. PNV sprzeciwia się politycznej przemocy.
Na początku jej istnienia, aby wstąpić do partii należało udowodnić swe baskijskie pochodzenie. W 1921 roku PNV stała się areną rozłamu. Dwie grupy powstałe w jego wyniku to umiarkowana "Comunión Nacionalista Vasca" (Baskijska Wspólnota Nacjonalistyczna) oraz niepodległościowa "Aberr" ("Ojczyzna"). W czasie monopartyjnej dyktatury generała Miguela Primo de Rivery, partie nacjonalistyczne zostały zdelegalizowane. Jednakże działalność partii była kontynuowana pod przykrywką m.in. zespołów folklorystycznych.
Druga Republika Hiszpańska.
Podział pomiędzy autonomistami i niepodległościowcami pojawił się ponownie w czasie Drugiej Republiki Hiszpańskiej. Mała grupa radykalnych zwolenników niepodległości Kraju Basków pod przywództwem Eli Gallastegi, skupionych wokół tygodnika "Jagi-Jagi" i Górskiej Federacji Biskajskiej, opuściła partię. Odrzucili pracę na rzecz autonomii, jaką wykonywała PNV.
Po zamachu stanu z 18 sierpnia 1936 roku, PNV nie mogła zdecydować po której stronie stanąć. Jej członkowie podzielali katolicyzm rebeliantów i poddawani byli presji ze strony Watykanu aby nie popierać Republiki. Jednak obiecana przez lewicę autonomia i antyfaszyzm zbliżały ich do republikanizmu. Część członków PNV zadeklarowała więc poparcie dla Republiki, demokracji i antyfaszyzmu. Jednak na terenach opanowany przez frankistów wystosowało oświadczenia w których odmawiali wsparcia Republiki, część nacjonalistów wyjechała do Francji bądź na terytoria republikańskie. Niektórzy stawili opór rebeliantom, kończąc w więzieniach lub przed plutonami egzekucyjnymi. Część przyłączyła się do karlistowskich batalionów, chcąc uniknąć oskarżeń o wspieranie republikanów. Ostatecznie Komitety Obrony Vizcaya i Gipuzkoa zostały zdominowane przez Front Ludowy. Z pewnymi kłopotami, ale Druga Republika zagwarantowała autonomię Basków, a nowy rząd baskijski powołał do życia Armię Baskijską, złożoną z osób rekrutowanych z wszystkich organizacji Basków, włączając w to PNV. José Antonio Aguirre, lider partii, został pierwszym "lendakari" (prezydentem baskijskim) wojennego, wielopartyjnego rządu baskijskiego, mającym władzę nad nie podbitymi jeszcze przez siły rebelianckie obszarami Vizcaya i Gipuzkoa. Po poddaniu się Armii Baskijskiej włoskiemu "Corpo Truppe Volontari" w Santoña w 1937 roku, rząd przeniósł się do Barcelony, gdzie przebywał do czasu opanowania przez rebeliantów całej Katalonii, a potem do Francji. Aguirre przebywał w Belgii, a potem po zajęciu tego kraju przez Niemców, udał się do Szwecji, a potem przez Amerykę Południową trafił do USA. Prowadził działalność na rzecz Basków na całym świecie, stojąc na czele rządu emigracyjnego.
Pod koniec lat 30., "Aberri" i CNV ponownie się zjednoczyły pod starą nazwą EAJ-PNV. Jednakże mała grupa działaczy utworzyła "Acción Nacionalista Vasca" (Baskijską Akcję Nacjonalistyczną). Było to ugrupowanie umiarkowanie nacjonalistyczne, lewicowe, w której członkostwo nie było uzależnione od wyznania i otwarte na współpracę z partiami republikańskimi i socjalistycznymi walczącymi z dyktaturą.
Ostatnie lata.
ETA została powołana do życia przez członków PNV w 1958 roku, zawiedzionych umiarkowaną polityką prowadzoną przez swoją partię. Partia wzywała do zbojkotowania referendum na temat przyjęcia nowej konstytucji hiszpańskiej w 1978 roku. Natomiast podczas referendum dotyczącym wstąpienia do NATO w 1986 r., PNV namawiało do głosowania na tak, jednak w języku baskijskim, czyli aby na kartach wpisywać "Bai". Początkowo prawo stwierdzało iż będzie się uznawać głosy oddane tylko w języku hiszpańskim, jednak zmieniono to w ostatniej chwili przed wyborami. Zwyciężyła opcja opowiadająca się za wstąpieniem Hiszpanii do Sojuszu Północnoatlantyckiego, choć w samym Kraju Basków większość wyborców opowiedziała się jednak przeciwko temu.
PNV zachęcała także do głosowania za przyjęciem projektu Konstytucji Europejskiej w referendum, które odbyło się 21 lutego 2005 roku.

</doc>
<doc id="530533" url="https://pl.wikipedia.org/wiki?curid=530533" title="Unia Demokratycznego Centrum">
Unia Demokratycznego Centrum

Unia Demokratycznego Centrum, UCD (hiszp. "Unión de Centro Democrático") – centroprawicowa federacja partii politycznych w Hiszpanii powstała na fali demokratycznych przemian po śmierci Francisco Franco 3 maja 1977 roku. Jej przewodniczącym był Adolfo Suárez. UDC rządziło od 1977 do 1982. Członkowie partii prezentowali różne poglądy: chadeckie, liberalne, socjaldemokratyczne i socjallliberalne. Byli zwolennikami interwencjonizmu w gospodarce.
W wyborach parlamentarnych w 1977 roku zajęła pierwsze miejsce zdobywając 34,52 proc. głosów, co dało jej 165 miejsc w hiszpańskim parlamencie (na 350). Premierem został Suárez. Partia odegrała największą rolę w tworzeniu konstytucji Hiszpanii. W czasie pracy nad nią i innymi ustawami UCD współpracowała zarówno z prawicowym Sojuszem Ludowym, jak i z lewicowymi PSOE i Komunistyczną Partią Hiszpanii. UCD wygrała także następne wybory w 1979 roku zdobywając 34,84 proc. głosów i 168 miejsc w parlamencie.
Partia rozpadła się w 1983 r. w wyniku wojny na górze, której skutkiem było już w 1981 r. pozbawienie Suáreza przewodnictwa w partii i stanowiska premiera. Większość jej działaczy zasiliło szeregi Partii Ludowej i nowej partii Suáreza Centrum Demokratyczno-Socjalnego.

</doc>
<doc id="530534" url="https://pl.wikipedia.org/wiki?curid=530534" title="TeTeX">
TeTeX

teTeX – dystrybucja systemu ΤΕΧ. Autorem jest Thomas Esser. Nie rozwijana od maja 2006 r.

</doc>
<doc id="530540" url="https://pl.wikipedia.org/wiki?curid=530540" title="Reprezentacja Kirgistanu w piłce nożnej mężczyzn">
Reprezentacja Kirgistanu w piłce nożnej mężczyzn

Reprezentacja Kirgistanu w piłce nożnej powstała w 1992 po rozpadzie ZSRR. Jest regulowana przez Federację Piłki Nożnej Republiki Kirgiskiej. Pierwszy mecz zagrała 26 września 1992 przeciw Kazachstanowi i zremisowała 1:1. Dzięki zwycięskiemu meczowi z Indiami, rozegranemu 27 marca 2018 roku, po raz pierwszy zakwalifikowała się do Pucharu Azji.

</doc>
<doc id="530542" url="https://pl.wikipedia.org/wiki?curid=530542" title="Dalia Grybauskaite">
Dalia Grybauskaite



</doc>
<doc id="530543" url="https://pl.wikipedia.org/wiki?curid=530543" title="Choroba Dercuma">
Choroba Dercuma

Choroba Dercuma, tłuszczakowatość bolesna (łac. "adipositas dolorosa", "adiposis dolorosa") – rzadka choroba charakteryzująca się obecnością bolesnych tłuszczaków w tkance podskórnej dowolnej okolicy ciała, po raz pierwszy opisana przez Francisa Xaviera Dercuma w 1892.
Aktualnie do rozpoznania choroby konieczne jest współistnienie czterech cech klinicznych:
Są to kryteria podane w 1994 przez Brodovskiego. Według definicji WHO do rozpoznania choroby Dercuma wystarcza obecność tłuszczaków, które wskutek lokalnego ucisku powodują ból i uczucie osłabienia.

</doc>
<doc id="530544" url="https://pl.wikipedia.org/wiki?curid=530544" title="Adipositas dolorosa">
Adipositas dolorosa



</doc>
<doc id="530547" url="https://pl.wikipedia.org/wiki?curid=530547" title="Adiposis dolorosa">
Adiposis dolorosa



</doc>
<doc id="530548" url="https://pl.wikipedia.org/wiki?curid=530548" title="Kanton sarajewski">
Kanton sarajewski

Kanton sarajewski – kanton położony w Federacji Bośni i Hercegowiny. Stolicą kantonu jest Sarajewo.

</doc>
<doc id="530549" url="https://pl.wikipedia.org/wiki?curid=530549" title="Pigmentacja">
Pigmentacja

Pigmentacja – występowanie pigmentu w ciele organizmu. Może ona pełnić rozmaite funkcje, jak np.: ochrona przed promieniowaniem ultrafioletowym, komunikacja (ubarwienie ostrzegawcze), kamuflaż, wychwytywanie promieniowania czynnego fotosyntetycznie. Liczne substancje występujące w ciele organizmów mogą być zabarwione, mimo że nie wiąże się to z ich podstawową funkcją (np. karotenoidy w ciałach i wydzielinach zwierząt).

</doc>
<doc id="530559" url="https://pl.wikipedia.org/wiki?curid=530559" title="Henry Cavill">
Henry Cavill

Henry William Dalgliesh Cavill (ur. 5 maja 1983 na Jersey) – brytyjski aktor, model oraz producent filmowy i telewizyjny. Odtwórca roli Supermana i Geralta z Rivii.
Życiorys.
Wczesne lata.
Urodził się na Jersey jako jeden z pięciu synów Marianne (z domu Dalgliesh), która pracowała jako sekretarka w banku, i Colina, maklera giełdowego. Ma trzech starszych braci: Piersa, Simona i Nicka oraz młodszego Charlesa.
Po ukończeniu St. Michael’s Preparatory School w Saint Saviour na Jersey, podjął naukę w szkole okrętowej Stowe School w Buckingham, gdzie występował w szkolnym przedstawieniu "Sen nocy letniej" Williama Shakespeare’a, musicalu "Grease" i "40 minut". W szkole Stowe uczył się na profilu historii, języka angielskiego i dramatu, jednak zrezygnował z napisania egzaminów końcowych z tych przedmiotów.
Kariera.
Debiutował na ekranie w filmie "Laguna" (2001) u boku Joego Mantegni, Emmanuelle Seigner i Charles’a Aznavoura. Rok później zagrał Alberta Mondego w ekranizacji powieści Aleksandra Dumasa "Hrabia Monte Christo" ("The Count of Monte Cristo", 2002) z udziałem Jamesa Caviezela, Guya Pearce’a i Richarda Harrisa, pojawił się w jednym z odcinków serialu BBC "Inspektor Lynley Mysteries" ("The Inspector Lynley Mysteries", 2002) oraz dramacie telewizyjnym "Do widzenia panie Chips" ("Goodbye, Mr. Chips", 2002).
W kinowej adaptacji klasycznej baśni "Czerwony Kapturek" ("Red Riding Hood", 2006) z Debi Mazar i Joeya Fatone z boysbandu *NSYNC zagrał postać myśliwego. W serialu BBC/HBO "Dynastia Tudorów" ("The Tudors") z Jonathanem Rhysem Meyersem wystąpił jako książę Suffolk Charles Brandon.
Po sukcesach w telewizji, trafił na casting do głównych ról w filmach: "" (2006), "Casino Royale" (2006), "Mroczny Rycerz" (2008) i "Zmierzch" (2008), ale ostatecznie propozycje otrzymali: Brandon Routh, Daniel Craig, Christian Bale i Robert Pattinson. Dlatego został wybrany przez magazyn filmowy „Empire” jako „najbardziej pechowy człowiek w Hollywood”.
W 2009 został zaangażowany przez Woody’ego Allena do roli Randy’ego Lee Jamesa w komedii romantycznej "Co nas kręci, co nas podnieca" z Evan Rachel Wood. Wystąpił jako Tezeusz w filmie fantasy "Immortals. Bogowie i herosi" (2011). Zack Snyder wybrał go do roli Supermana w filmie "Człowiek ze stali" (2013) i "" (2016) z Benem Affleckiem w roli Batmana. Pojawił się w tej roli także w filmie "Liga Sprawiedliwości", lecz na tym jego udział w DCEU się zakończył.
Był na okładkach takich magazynów jak „Details”, „Muscle &amp; Fitness”, „Esquire”, „Empire”, „GQ”, „Men’s Fitness” czy „Men’s Health”.
W 2018 roku otrzymał rolę Geralta w serialu o Wiedźminie produkowanym przez Netfliksa. Pierwszy sezon serialu składający się z 8 odcinków miał premierę 20 grudnia 2019. Drugi sezon serialu pojawił się 17 grudnia 2021.
Życie prywatne.
Cavill był w latach 2011−2012 zaręczony z Ellen Whitaker. 10 kwietnia 2021 ogłosił na Instagramie swój związek z producentką telewizyjną Natalie Viscuso. 
Jest fanem gier komputerowych - grał m.in. w serię "Wiedźmin", co przyczyniło się do obsadzenia go w roli Geralta.

</doc>
<doc id="530560" url="https://pl.wikipedia.org/wiki?curid=530560" title="Henry William Dalgliesh Cavill">
Henry William Dalgliesh Cavill



</doc>
<doc id="530566" url="https://pl.wikipedia.org/wiki?curid=530566" title="Władysław Majewski (1933–2002)">
Władysław Majewski (1933–2002)

Władysław Stanisław Majewski (ur. 6 kwietnia 1933 w Warszawie, zm. 22 maja 2002) – polski profesor nauk technicznych, specjalista od telekomunikacji, minister łączności w latach 1981–1987.
Życiorys.
Absolwent VI Liceum Ogólnokształcącego im. Tadeusza Reytana w Warszawie (1950). W 1956 uzyskał tytuł zawodowy magistra inżyniera łączności, a sześć lat później stopień doktora nauk technicznych na Wydziale Łączności Politechniki Warszawskiej. Od 1954 był zatrudniony w Katedrze Teletransmisji Przewodowej Politechniki Warszawskiej, następnie (od 1970) jako adiunkt i zastępca dyrektora ds. naukowych w Instytucie Łączności. W 1976 uzyskał tytuł profesora nadzwyczajnego. W 1981 został dyrektorem naczelnym Instytutu Łączności .
Od 1971 należał do Stronnictwa Demokratycznego. W rządach Wojciecha Jaruzelskiego i Zbigniewa Messnera pełnił obowiązki ministra łączności (1981–1987). Po odejściu z rządu powrócił do pracy w Politechnice Warszawskiej. W 1990 uzyskał tytuł profesora zwyczajnego. Od wiosny 1991 do końca życia zatrudniony w Instytucie Telekomunikacji Wydziału Elektroniki i Technik Informacyjnych Politechniki Warszawskiej jako jego dyrektor.
Specjalizował się w systemach cyfrowych, telekomunikacji cyfrowej, układach cyfrowych i logicznych. Prowadził wykłady: „Układy logiczne”, „Sieci zintegrowane” i „Matematyka dyskretna”. Był członkiem Komitetu Elektroniki i Telekomunikacji Polskiej Akademii Nauk i członkiem zwyczajnym Towarzystwa Naukowego Warszawskiego.
Zmarł po ciężkiej chorobie na wiosnę 2002. Został pochowany w grobie rodzinnym na cmentarzu Powązkowskim w Warszawie (kw. 198, rząd 6, grób 10/11).

</doc>
<doc id="530568" url="https://pl.wikipedia.org/wiki?curid=530568" title="Kanton środkowobośniacki">
Kanton środkowobośniacki

Kanton środkowobośniacki – jeden z kantonów położony w centrum Bośni i Hercegowiny (Federacja Bośni i Hercegowiny), położony na zachód od Sarajewa. Stolicą jest Travnik.

</doc>
<doc id="530570" url="https://pl.wikipedia.org/wiki?curid=530570" title="Alfons Hoffmann">
Alfons Hoffmann

Alfons Hoffmann (ur. 12 listopada 1885 w Grudziądzu, zm. 30 grudnia 1963 w Gdańsku) – polski inżynier-elektryk, wychowanek i profesor Politechniki Gdańskiej, działacz państwowy i społeczny.
Życiorys.
Był wybijającym się przedstawicielem ukształtowanej w okresie zaboru pruskiego inteligencji polskiej Pomorza Nadwiślańskiego. Najważniejszym żywiołem jego społecznej aktywności stały się towarzystwa śpiewacze w Gdańsku i na Kaszubach. Hoffmann działał także w Polskim Towarzystwie Gimnastycznym SOKÓŁ oraz organizował akcję kolonijną dla dzieci robotników i rzemieślników w majątkach polskich ziemian na Pomorzu. W latach 1918-1920 działał na rzecz powrotu Pomorza do odrodzonej Polski. W 1920 roku został oddelegowany z Gdańska do powstającego w Toruniu urzędu wojewódzkiego jako specjalista ds. elektryfikacji Pomorza. Okres dwudziestolecia międzywojennego w życiu Alfonsa Hoffmanna to przede wszystkim jego dokonania jako dyrektora Pomorskiej Elektrowni Krajowej Gródek S.A. w zakresie elektryfikacji Pomorza oraz patrona Pomorskiego Związku Śpiewaczego i opiekuna Związku Harcerstwa Polskiego. Po 1945 kierował odbudową elektrowni na Raduni.
Hoffmann nigdy nie należał do żadnej partii. Był człowiekiem zasad, których nie zmieniał pod wpływem nastrojów społecznych i politycznych. Ten specjalista pracował przy odbudowie kraju zaledwie do 1950 roku. Szanowany przez środowisko energetyków, był niedostrzegany, pomijany, niewygodny dla nowej władzy.
W 1925 odznaczony Złotym Krzyżem Zasługi. W 1961 otrzymał Krzyż Oficerski Orderu Odrodzenia Polski.
W roku 1950 swego dawnego dyrektora zaprosił do pracy akademickiej Kazimierz Kopecki. Ta praca przysporzyła Hoffmannowi znacznie więcej radości i dawała więcej spokoju, przypieczętowała także cały jego imponujący dorobek tytułem profesorskim. Hoffmann jeździł z wykładami, należał do wielu krajowych i międzynarodowych organizacji gospodarczych, technicznych oraz naukowych.
W 1957 roku przyznany został mu tytuł profesora nadzwyczajnego.
Należał do Polskiej Korporacji Akademickiej ZAG Wisła.
Pochowany na Cmentarzu Srebrzysko w Gdańsku (rejon IX, kwatera profesorów) Politechniki Gdańskiej.

</doc>
<doc id="530573" url="https://pl.wikipedia.org/wiki?curid=530573" title="Żółte dziennikarstwo">
Żółte dziennikarstwo



</doc>
<doc id="530574" url="https://pl.wikipedia.org/wiki?curid=530574" title="Michael Boogerd">
Michael Boogerd

Michael Anthonie Boogerd (ur. 28 maja 1972 w Hadze) – holenderski kolarz szosowy.
Kariera.
Przez całą karierę kolarską, od 1994 do 2007, ścigał się w drużynie WordPerfect, która po kilku zmianach sponsora istniała później pod nazwą Rabobank Cycling Team. Na początku kariery Boogerd był traktowany jako kandydat do zwycięstw w dużych wyścigach wieloetapowych, pokazał się jednak jako specjalista od wyścigów klasycznych i pojedynczych etapów. W ciągu jedenastoletniej kariery, dzięki walecznemu sposobowi jazdy udało mu się wygrać dwa etapy w Tour de France. Swoją siłę pokazał Boogerd szczególnie w wyścigach klasycznych rozgrywanych wiosną na terenie Ardenów. Szczególnie udawało mu się zdobywać miejsca na podium w Amstel Gold Race i Liège-Bastogne-Liège. Tego drugiego nigdy nie udało mu się wygrać. Swoje jedyne zwycięstwo w Amstel Gold Race odniósł on w roku 1999, a od tej pory – między 2001 i 2005 – czterokrotnie był drugi, a w 2006 zajął trzecie miejsce. W Liège-Bastogne-Liège dwukrotnie był drugi i dwukrotnie trzeci.
W sezonach 1999 i 2003 zajmował drugie miejsce w klasyfikacji generalnej Pucharu Świata w kolarstwie szosowym. W pierwszym przypadku wyprzedził go tylko reprezentujący Belgię Andrei Tchmil, a w drugim lepszy był Włoch Paolo Bettini. Boogerd nigdy nie zdobył medalu na dużej międzynarodowej imprezie. Najbliżej podium był na mistrzostwach świata w Hamilton w 2003 roku, gdzie zajął piąte miejsce w wyścigu ze startu wspólnego. W tej samej konkurencji był również szósty na mistrzostwach świata w Valkenburgu w 1998 roku oraz siódmy podczas mistrzostw świata w Weronie w 2004 roku. W 2004 roku wystąpił także na igrzyskach olimpijskich w Atenach, gdzie nie ukończył rywalizacji w wyścigu ze startu wspólnego. W 2007 roku zakończył karierę.
W 2013 roku przyznał się, że w latach 1997–2007 stosował doping. 

</doc>
<doc id="530575" url="https://pl.wikipedia.org/wiki?curid=530575" title="Wał wykorbiony">
Wał wykorbiony



</doc>
<doc id="530579" url="https://pl.wikipedia.org/wiki?curid=530579" title="Władysław Majewski (redaktor)">
Władysław Majewski (redaktor)

Władysław Majewski (ur. 13 maja 1953) – polski redaktor, fizyk, dziennikarz, jeden z pionierów internetu w Polsce.
Życiorys.
Laureat 19. Olimpiady Fizycznej (1970) i 20. Olimpiady Fizycznej (1971). W 1970 uzyskał wyróżnienie, a w 1971 srebrny medal na Międzynarodowej Olimpiadzie Fizycznej. Ukończył VI Liceum Ogólnokształcące im. Tadeusza Reytana w Warszawie (1971). W 1985 był pomysłodawcą i pierwszym redaktorem naczelnym pierwszego w Polsce popularnego pisma o tematyce komputerowej „Bajtek”. W 1986 współtwórca i kierownik redakcji miesięcznika „Komputer”, którego kontynuacją był miesięcznik „PC World Komputer”. W 1987 założyciel pierwszego w Polsce węzła ogólnoświatowej amatorskiej sieci komputerowej FIDO. W 1995 roku członek założyciel stowarzyszenia Polska Społeczność Internetu, a w 2000 stowarzyszenia Internet Society Poland, którego prezesem był w latach 2004–2006. W 2016 wiceprezes tej organizacji
W okresie 1998–2008 meta-redaktor projektu The Open Directory DMOZ, w latach 1999–2002 twórca serwisu kartograficznego pilot.pl, a następnie kierownik projektu Scholaris.pl – Internetowego Centrum Zasobów Edukacyjnych MEN.
Odznaczony Srebrnym Krzyżem Zasługi za zasługi dla rozwoju informatyzacji w Polsce (2005).

</doc>
<doc id="530580" url="https://pl.wikipedia.org/wiki?curid=530580" title="XV Łódzka Drużyna Harcerzy „Zielony Płomień”">
XV Łódzka Drużyna Harcerzy „Zielony Płomień”

XV Łódzka Drużyna Harcerzy „Zielony Płomień” im. Andrzeja Małkowskiego – drużyna harcerska działająca na terenie Łodzi w dzielnicy Widzew przy Szkołach Podstawowych nr 141, 114 i 205 w Łodzi oraz przy parafii św. Jana Ewangelisty. Wcześniej przez długi czas funkcjonowała na terenie dzielnicy Polesie, a także na części dzielnic Śródmieście i Bałuty.
Historia.
Lata 1920–1939.
Pierwsza zbiórka drużyny odbyła się 15 listopada 1920 r. Założycielem i pierwszym drużynowym był późniejszy rektor Akademii Medycznej w Łodzi prof. dr hab. Tadeusz Pawlikowski. Terenem działania była dzielnica Polesie tj. Szkoły Powszechne przy ulicach: Zielona 32, Legionów 51, Gdańska 29, 1-go Maja 32, a po wojnie przy ulicach: Żeromskiego 10, Drewnowska 104, Wapienna 14, Syrenki i Zakładowa. Od 1921 r. w drużynie organizowane były obozy letnie. W 1933 r. powstała przy drużynie gromada zuchowa. Rok 1935 trwale zapisał się w historii XV-tki, jako że 27-osobowa jej delegacja wzięła udział w Jubileuszowym Zlocie 25-lecia Harcerstwa w Spale, a w dniu 17 listopada tego roku z rąk ówczesnego Komendanta Chorągwi hm. Stefana Szletyńskiego drużyna otrzymała sztandar. Drużynowym był wówczas Władysław Szymański.
Lata 1956–1989.
Od 1956 (?) roku, przez wiele lat XV ŁDH była jednostką Szczepu „Zielony Płomień” w Hufcu ZHP Łódź-Polesie. Od 13 września 1981 roku jest jednym z założycieli i aktywnych członków Unii Najstarszych Drużyn Harcerskich Rzeczypospolitej (UNDHR). Hm. Jacek Broniewski był przedstawicielem łódzkiego środowiska KIHAM. Z ramienia drużyny akt przystąpienia do UNDHR podpisali pwd. Cezary Guga oraz hm. Jacek Broniewski.
Po 1989.
Dnia 25 października 1989 roku Rozkazem L. 1/89 hufcowego hufca Łódź Dariusza Nowińskiego drużyna została przyjęta do Związku Harcerstwa Rzeczypospolitej. W roku 1992 drużyna otrzymała kategorię drużyny „B”. W dniu 22 lutego 1995 RL. 2/95 przy drużynie powstała XV Łódzka Gromada Zuchowa „Wesołe Tygrysy”, jej wodzem został ćw. Adam Drabik. Od dnia 31 stycznia 1996 roku w drużynie został zorganizowany kurs zastępowych, którego Komendantem był ćw. Łukasz Królikiewicz. Program kursu opierał się na co weekendowych zajęciach z metodyki prowadzenia zastępu harcerskiego. Kurs zakończył się 30 czerwca 1996 roku, ukończyło go 6 harcerzy.
20 października 1996 roku przy drużynie RL. 7/96 powołano kolejną XV Łódzką Gromadę Zuchową „Strażnicy Bajkowej Tajemnicy” jej wodzem został ćw. Adam Drabik, którego na funkcji wodza „Wesołych Tygrysów” zastąpił wyw. Piotr Zalewski. Wraz z powołaniem Samodzielnego Zastępu Harcerzy „Sokoły” przy 184 Szkole Podstawowej, którego zastępowym został długoletni harcerz drużyny ćw. Przemysław Czuma teren działania piętnastki zawęża się do 9 Szkoły Podstawowej i Parafii Matki Boskiej Jasnogórskiej. Dnia 11 listopada 1998 roku RL. 9/98 hufcowego Andrzeja Jagody drużyna została przekazana do Hufca Harcerzy Łódź-Teren. Jednocześnie instruktorzy drużyny, działający do tej pory w hufcu „Kominy”, zostali przeniesieni do hufca „Łódź-Teren” Pod wodzą pwd. Piotra Zalewskiego w sierpniu 1999 roku drużyna wzięła udział w Jubileuszowym Zlocie X-lecia Związku Harcerstwa Rzeczypospolitej w Lednicy. W roku 2001 kiedy drużynowym był Michał Stasiak drużyna zdobyła miano drużyny puszczańskiej.
Drużynowi XV Łódzkiej Drużyny Harcerzy im. Andrzeja Małkowskiego.
Po II wojnie światowej.
1950-1956: harcerstwo staje się częścią ZMP – drużyna zmienia numer na 60, a jej patronem zostaje gen. Bem.
W Związku Harcerstwa Polskiego (po 1956).
W 1989 roku Szczep „Zielony Płomień” przechodzi do ZHR.

</doc>
<doc id="530585" url="https://pl.wikipedia.org/wiki?curid=530585" title="Wirbelsturm">
Wirbelsturm

Wirbelsturm – kryptonim niemieckiej operacji przeciwpartyzanckiej przeprowadzonej 15-21 lipca 1944 roku na Lubelszczyźnie.
Brało w niej udział 9-tysięczne zgrupowanie 3 batalionu 25 pułku Policji SS, dywizjon i szwadron kawalerii Policji SS, 3 zmotoryzowane plutony żandarmerii, 2 grupy bojowe(w tym jedna z obozu szkoleniowego SS w Trawnikach) oraz Korpus Kawalerii Kałmuckiej(wszedł do działań 18-19.07). Objęła ona rejon Lublina, Radzynia Podlaskiego i Włodawy.
W okrążeniu znalazły się wówczas 27 Wołyńska DP AK(ok. 3,5 tys. żołnierzy), oddziały AL liczące ok. 1 tys. żołnierzy – część 2 Brygady im. Hołoda, część 3 Północnolubelskiej Brygady, część Brygady AL im. Tadeusza Kościuszki, 3 Brygada PszP(Polskiego Sztabu Partyzanckiego) ze zgrupowania „Jeszcze Polska nie zginęła” (w jej składzie również oddział BCh im. Ziemi Lubelskiej) i oddziały partyzantki radzieckiej płk. Iwana Banowa „Czornego”, gen. Siemiona Baranowskiego i kpt. „Biełowa” (ok. 3,5 tys. partyzantów).
W nocy z 18 na 19 lipca zgrupowanie Armii Krajowej przedarło się przez pozycje niemieckie i wydostało z okrążenia. Następnej nocy podobny manewr usiłowały wykonać oddziały komunistyczne. Udało się to jedynie partyzantom radzieckim oraz jednej grupie żołnierzy Armii Ludowej. Przebijające się na południe główne siły zgrupowania Armii Ludowej zostały powstrzymane w rejonie Jedlanki i zmuszone były zawrócić. Część z nich przedarła się przez pozycje niemieckie w nocy z 20 na 21 lipca, większość jednak pozostała w okrążeniu do 21 lipca, kiedy to nadciągające od południowego wschodu oddziały 11 Korpusu Pancernego Gwardii 1 Frontu Białoruskiego zmusiły Niemców do przerwania operacji „Wirbelsturm” i pospiesznego wycofania się w kierunku zachodnim.

</doc>
<doc id="530587" url="https://pl.wikipedia.org/wiki?curid=530587" title="Morbid Reich">
Morbid Reich

Morbid Reich – demo olsztyńskiej deathmetalowej grupy Vader wydane 1990 roku przez Carnage Records. Jest to drugi w historii zespołu materiał dzięki któremu Vader zyskał popularność na dynamicznie rozwijającej się w tamtym okresie polskiej scenie metalowej osiągając nakład 10 000 sztuk.
Morbid Reich często określane jest jako materiał demo, w rzeczywistości towarzyszyła mu jednak promocja typowa dla albumu (np. koszulki, ulotki etc.) z tym że całość wydana została na kasecie magnetofonowej.
Wydawnictwo zajęło 9. miejsce w plebiscycie "najlepsza płyta w historii polskiego metalu" przeprowadzonym przez czasopismo Machina.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="530588" url="https://pl.wikipedia.org/wiki?curid=530588" title="Zespół Churga-Strauss">
Zespół Churga-Strauss

Zespół Churga-Strauss, alergiczne ziarniniakowe zapalenie naczyń, eozynofilowe ziarniniakowe zapalenie naczyń, eozynofilowa ziarniniakowatość z zapaleniem naczyń – rzadko występująca choroba, którą zalicza się do pierwotnych układowych zapaleń naczyń. Po raz pierwszy opisana została w 1951 roku, przez amerykańskich naukowców: lekarza Jacoba Churga i patolog Lotte Strauss.
Zgodnie z najnowszymi rekomendacjami, ustalonymi na "Chappel Hill Consensus Conference on the Nomenclature of Systemic Vasculitis" w 2012 roku, zespół Churga-Strauss został przemianowany na "eosinophilic granulomatosis with polyangiitis" (eozynofilową ziarniniakowatość z zapaleniem wielonaczyniowym). Jest to motywowane całościowym usuwaniem nazw eponimicznych z klasyfikacji zapaleń naczyń.
Pokrewne schorzenia z zapaleniem naczyń średniego kalibru to:
Zespół Churga-Strauss przebiega zwykle pod postacią kliniczną ciężkiej astmy oskrzelowej, a we krwi obecne są przeciwciała przeciw cytoplazmie neutrofilów.
Rozpoznanie.
Badania laboratoryjne, obrazowe i histopatologiczne.
Objawy stwierdzane w badaniach to:
Leczenie.
Po rozpoznaniu zespołu Churga-Strauss leczenie rozpoczyna się od:
Leczenie podtrzymujące, po uzyskaniu poprawy, kontynuuje się w mniejszych dawkach przez 12–18 miesięcy. Jeśli występują nawroty, konieczne jest leczenie bezterminowe.
Rokowanie.
Od 60% do 70% chorych przeżywa pięć lat. Zgon jest spowodowany najczęściej zajęciem:

</doc>
<doc id="530590" url="https://pl.wikipedia.org/wiki?curid=530590" title="Koniec wieczności">
Koniec wieczności

Koniec wieczności (oryg. ang. "The End of Eternity") – książka fantastycznonaukowa Isaaca Asimova, wydana przez Doubleday w 1955 r., polskie tłumaczenie ukazało się nakładem wydawnictwa Iskry w serii Fantastyka-Przygoda w 1969 r. 
Opis fabuły.
Wieczność.
Książka opowiada o Wieczności – organizacji oraz miejscu istniejącym poza czasem. Zadaniem członków Wieczności, zwanych wiecznościowcami, jest dokonywanie drobnych zmian w historii ludzkości w celu zmiany rzeczywistości na lepsze. Idea przyświecająca Wieczności to osiągnięcie większej sumy szczęścia wszystkich ludzi. Najważniejsi członkowie w hierarchii Wieczności, zwani kalkulatorami, obliczają minimum niezbędnych zmian, czyli czynności, które muszą zostać wykonane w określonym momencie czasu wraz z ich konsekwencjami. Te zmiany są wprowadzane przez ludzi zwanych technikami, którzy osobiście podróżują w czasie. W wieczności pracują również obserwatorzy, którzy podróżują w czasie wyłącznie w celu dostarczenia niezbędnych informacji kalkulatorom.
Wiecznościowcy odkryli, że wprowadzane zmiany obejmują zazwyczaj kilkadziesiąt lat, a po tym czasie rzeczywistość wraca do podobnego stanu. W ten sposób zmiana losów konkretnego człowieka może mieć wpływ na losy jego epoki, ale nie zmieni wydarzeń mających miejsce za kilka tysięcy lat.
Technik Harlan.
Książka rozpoczyna się w momencie, gdy obserwator Andrew Harlan spotyka się z wpływowym kalkulatorem Twissellem, który proponuje mu awans na stanowisko technika w zamian za przeszkolenie nowego wiecznościowca Coopera. Zadaniem Harlana jest wprowadzenie Coopera w epokę prymitywu, czyli okresu historycznego przed podróżami w czasie, które rozpoczęły się w 27. stuleciu. Jednocześnie w Wieczności pojawia się kobieta Noÿs Lambent, w której zakochuje się Harlan. Technik odkrywa, że Cooper
ma zostać wysłany wstecz do czasów prymitywu, gdyż jest on odkrywcą praw umożliwiających podróżowanie w czasie, choć sam o tym nie wie. Harlan uświadamia sobie, że jeżeli odesłanie Coopera w przeszłość się nie powiedzie, to cała Wieczność przestanie istnieć, gdyż nigdy nie zostanie wynaleziona.

</doc>
<doc id="530591" url="https://pl.wikipedia.org/wiki?curid=530591" title="Lene Marlin">
Lene Marlin

Lene Marlin (ur. 17 sierpnia 1980 w Tromsø) – norweska wokalistka popowa.
Działalność artystyczna.
Początki.
Jej przygoda z muzyką rozpoczęła się, kiedy w wieku 15 lat otrzymała od rodziców gitarę jako prezent gwiazdkowy. Szybko nauczyła się grać i w ciągu 3 lat napisała ponad 60 piosenek. Latem 1997 roku, podczas pobytu na wakacjach, nawiązała kontakt z dziennikarzem radia NRK Troms. Ponieważ spodobała mu się jej muzyka, pomógł Lene nagrać pierwsze demo, które rozesłane zostało do kilku wytwórni płytowych. Niedługo potem Lene podpisała pierwszy kontrakt płytowy. Mimo to nie chciała opuszczać szkoły przed zdaniem końcowych egzaminów. Przyznano jej za to nagrodę Karolineprisen (nagroda dla młodych ludzi prowadzących aktywną działalność sportową lub artystyczną i w tym samym czasie studiujących lub uczących się).
Debiut.
Debiutowała w roku 1998 płytą "Playing my game", która przyniosła jej międzynarodową sławę i została sprzedana w prawie 2 milionach egzemplarzy na całym świecie. Jej pierwszy singel, "Unforgivable sinner" był też najszybciej sprzedającym się singlem w historii muzyki norweskiej. Sukces w Europie przyniosły jej głównie dwa kolejne single z debiutanckiej płyty: "Where I’m headed" oraz "Sitting down here", które wspięły się na szczyty list przebojów we Francji, Włoszech i Wielkiej Brytanii. Drugi album Lene, "Another Day", został wydany w 2003 roku, a trzeci album, "Lost in a moment" w 2005 roku.
W 2006 Lene Marlin nagrała wspólnie ze szwajcarskim zespołem Lovebugs piosenkę "Avalon", która znalazła się na szczycie listy "Swiss National Airplay Chart". Lene Marlin została dotąd nagrodzona między innymi: nagrodą MTV Awards dla najlepszego artysty nordyckiego w 1999 roku, oraz (w tym samym roku) nagrodami dla Najlepszego solowego artysty pop, Najlepszego singla ("Sitting down here"), Najlepszego debiutanta oraz Artysty roku w norweskim odpowiedniku nagród Grammy (Spellemannprisen). Jest też współautorką piosenki "Good Girl Gone Bad", którą wykonuje Rihanna.

</doc>
<doc id="530592" url="https://pl.wikipedia.org/wiki?curid=530592" title="Paul Bettany">
Paul Bettany

Paul Bettany (ur. 27 maja 1971 w Harlesden) – angielski aktor filmowy.
Życiorys.
Wczesne lata.
Urodził się w Harlesden rodzinie rzymskokatolickiej jako syn tancerza, aktora i wykładowcy teatralnego Thane’a Bettany’ego (ur. 28 maja 1929) i piosenkarki scenicznej, instruktorki i menadżerki teatralnej Anne (z domu Kettle). Wychowywał się z siostrą Sarą. Jego młodszy brat Matthew zmarł w wieku ośmiu lat, gdy Paul był 16-latkiem. Zadebiutował podczas studiów w londyńskiej szkole Drama Centre.
Kariera.
Po występach w teatrze i telewizji oraz w mniej znanych filmach został zauważony przez reżysera Briana Helgelanda, który obsadził go w drugoplanowej roli w filmie "Obłędny rycerz". Jego pierwszą główną rolą był ambitny, charyzmatyczny gangster, który systematycznie toruje sobie drogę na szczyty władzy w filmie niezależnym "Gangster numer jeden" ("Gangster No. 1", 2000) z udziałem Malcolma McDowella, Davida Thewlisa i Saffron Burrows, który rozgrywa się w londyńskim półświatku w latach 70. Brytyjscy krytycy uznali go po tej kreacji za najlepszego młodego aktora sezonu, a sam film porównywali do słynnych "Chłopców z ferajny" Martina Scorsese i "Człowieka z blizną" Briana De Palmy.
Kolejnym szczeblem kariery był występ w hollywoodzkiej produkcji "Obłędny rycerz" (2001). Ron Howard zdecydował się powierzyć jemu drugoplanową rolę wyimaginowanej postaci chorego na schizofrenię naukowca (granego przez Russella Crowe’a) w swym Oscarowym hicie "Piękny umysł" (2001). U boku Russella Crowe’a można go było zobaczyć też w morskim filmie Petera Weira "" (2003).
Otrzymał propozycję występu w prequelu "Milczenia owiec" - "Czerwonym smoku", lecz jednak wybrał ofertę Larsa von Triera, który kręcił pierwszą część planowanej trylogii amerykańskiej - "Dogville" (2003) z Nicole Kidman. W komedii romantycznej "Wimbledon" (2004) z Kirsten Dunst wystąpił w roli tenisisty Petera Colta. Znalazł się w obsadzie wraz z Harrisonem Fordem w thrillerze "Firewall" (2006). W ekranizacji Rona Howarda "Kod da Vinci" (2006) przyjął rolę mrocznego mnicha Silasa.
W apokaliptycznym thrillerze "Legion" (2010) wcielił się w postać uzbrojonego wybawcy ludzkości - archanioła Michała. Kolejny film "Ksiądz" (2011) zrealizowany został na podstawie koreańskiego komiksu. Do roli byłego duchownego, który musi stoczyć walkę z bandą wampirów, Bettany schudł 18 kilogramów. Każdego dnia charakteryzatorzy przyozdabiali jego nos i czoło tatuażem w kształcie krzyża.
W filmach o przygodach Iron-Mana użyczał głosu systemowi Jarvis. Możliwość pokazania się poza studiem nagraniowym otrzymał w filmie ' (2015), gdzie wcielił się w postać androida Vision, i "Iron Man 3" (2013). W tej roli wystąpił też w filmie ' (2016).
Życie prywatne.
1 stycznia 2003 roku poślubił aktorkę Jennifer Connelly, którą poznał na planie filmu "Piękny umysł". Mają syna Stellana (ur. 5 sierpnia 2003), imię zaczerpnięto od szwedzkiego aktora Stellana Skarsgårda, i córkę Agnes (ur. 2011). Jest ojczymem Kaia, syna z poprzedniego związku Jennifer Connelly.

</doc>
<doc id="530593" url="https://pl.wikipedia.org/wiki?curid=530593" title="Bardowie">
Bardowie



</doc>
<doc id="530594" url="https://pl.wikipedia.org/wiki?curid=530594" title="Kongerowate">
Kongerowate

Kongerowate, kongrowate (Congridae) – rodzina morskich ryb węgorzokształtnych obejmująca ponad 190 gatunków znacznie zróżnicowanych morfologicznie.
Zasięg występowania.
Tropikalne i umiarkowane strefy w Oceanie Indyjskim, Atlantyckim i Spokojnym.
Cechy charakterystyczne.
Ciało średnio lub znacznie wydłużone, wężowate, bez łusek, w przekroju poprzecznym okrągłe, w części ogonowej bocznie spłaszczone. Oczy dobrze rozwinięte, u niektórych gatunków bardzo duże. Płetwa grzbietowa, ogonowa i odbytowa są ze sobą połączone; płetwy piersiowe występują u większości gatunków; linia boczna pełna. Kształt pyska zależny od gatunku, od długiego, spiczastego do krótkiego, tępo zakończonego. Liczba kręgów od 105 do 225; liczba promieni wieczkowych: 8–22. Ubarwienie od żółtawo-zielonego do brązowego lub czarnego.
Kongerowate są aktywne zwykle w nocy. Zjadają skorupiaki i małe ryby, a występujące w koloniach, częściowo zakopane w piaszczystym podłożu, tworzą tzw. ogrody węgorzowe, Heterocongrinae żywią się planktonem. Biologia rozrodu kongerowatych jest słabo poznana. Larwy typu leptocefal.
Klasyfikacja.
Współcześnie żyjące rodzaje zaliczane do tej rodziny są zgrupowane w 3 podrodzinach:
Klucz do identyfikacji podrodzin Congridae oraz rodzajów podrodziny Bathymyrinae opisał David G. Smith w 2018 w czasopiśmie Zootaxa.
W obrębie Congrinae wymieniane są jeszcze 2 rodzaje o niejasnej pozycji taksonomicznej ("incertae sedis"): "Leptocephalichthys" i "Oxyurus".

</doc>
<doc id="530600" url="https://pl.wikipedia.org/wiki?curid=530600" title="Mario Kart DS">
Mario Kart DS

Mario Kart DS – komputerowa gra wyścigowa wydana przez Nintendo w 2005 roku na konsolę Nintendo DS. Jest to piąta gra z serii Mario Kart. Odbiór produkcji był bardzo pozytywny, gra otrzymała średnią ocenę 91/100 w serwisie Metacritic. Jest to trzecia najlepiej sprzedana gra Nintendo z 23.60 milionami sprzedanych kopii na całym świecie.
Rozgrywka.
Dostępnych jest 12 postaci znanych z przygód Mario, w tym cztery ukryte. Każda z nich posiada po trzy charakterystyczne pojazdy o zabawnych kształtach. Gracz ma do przebycia 32 trasy, w tym 16 znanych z poprzednich części serii. Gra oferuje kilka trybów rozrywki:
Tryb gry wieloosobowej możliwy jest dzięki nadajnikowi Wi-Fi wbudowanemu w konsolę. Sterowanie podczas rozgrywki możliwe jest dzięki popularnemu „krzyżykowi”. Jednakże w menu korzystać można z ekranu dotykowego, natomiast w trybie Baloon Battle dodatkowe życia można uzyskać, pompując balony poprzez dmuchanie we wbudowany mikrofon.
W związku z wyłączeniem Nintendo Wi-Fi Connection 20 maja 2014 roku gra wieloosobowa jest od tego czasu niemożliwa.

</doc>
<doc id="530601" url="https://pl.wikipedia.org/wiki?curid=530601" title="Congridae">
Congridae



</doc>
<doc id="530604" url="https://pl.wikipedia.org/wiki?curid=530604" title="Angielskie królowe">
Angielskie królowe

Królowe Anglii – jest to chronologiczny spis żon władców angielskich; wszystkich koronowanych lub też jedynie używających tytułu królewskiego. W nawiasach podane są ich daty życia i śmierci, obok podane jest również imię ich królewskiego małżonka.

</doc>
<doc id="530606" url="https://pl.wikipedia.org/wiki?curid=530606" title="Grzebiuszka">
Grzebiuszka



</doc>
<doc id="530609" url="https://pl.wikipedia.org/wiki?curid=530609" title="Starsky i Hutch (film)">
Starsky i Hutch (film)

Starsky i Hutch (ang. "Starsky &amp; Hutch") – amerykański film fabularny z 2004 roku w reżyserii Todda Phillipsa.
Jest to film na podstawie serialu pod tym samym tytułem, zrealizowanego w latach 1975–1979. Opowiada o dwóch policjantach. Akcja filmu osadzona jest w latach 70., ukazane są w nim realia – choć mocno przerysowane – Ameryki tamtych lat (zachowanie ludzi, samochody, budynki).

</doc>
<doc id="530610" url="https://pl.wikipedia.org/wiki?curid=530610" title="Termodynamika techniczna">
Termodynamika techniczna

Termodynamika techniczna służy analizie wymiany ciepła (przewodzenie, konwekcja, przejmowanie, przenikanie) oraz zmianie energii cieplnej w inne rodzaje energii.

</doc>
<doc id="530613" url="https://pl.wikipedia.org/wiki?curid=530613" title="Premierzy SFRJ">
Premierzy SFRJ



</doc>
<doc id="530615" url="https://pl.wikipedia.org/wiki?curid=530615" title="Władcy Jugosławii">
Władcy Jugosławii



</doc>
<doc id="530616" url="https://pl.wikipedia.org/wiki?curid=530616" title="Terytorium Nevady">
Terytorium Nevady

Terytorium Nevady – terytorium zorganizowane powołane do życia 2 marca 1861 roku. 31 października 1864 roku zostało przyjęte do Unii jako trzydziesty szósty stan. Powstało poprzez secesję z Terytorium Utah, nazywanego również Washoe od rdzennych mieszkańców tych terenów.
Mimo znacznych złóż srebra, populacja górników nie wzrastała na tyle, by zagwarantować powstanie stanu. Trwała wojna secesyjna, dlatego abolicjonistyczne poglądy mieszkańców i zapotrzebowanie Unii na srebro, przezwyciężyły problem demograficzny.
Stolicą zostało Carson City. Jedynym gubernatorem był James Warren Nye (na jego cześć nazwano hrabstwo Nye). Na stanowisku sekretarza Terytorium powołano Oriona Clemensa – starszego brata Marka Twaina. Skarbnikiem był John Henry Kinkead, późniejszy trzeci z kolei gubernator.

</doc>
<doc id="530618" url="https://pl.wikipedia.org/wiki?curid=530618" title="Metresa">
Metresa

Metresa (fr. "maîtresse" – pani, mistrzyni) – faworyta, kochanka.
W społeczeństwach, w których małżeństwa zawierano z powodów ekonomicznych czy też politycznych, metresy spełniały rolę dobrowolnie wybranej, nieumówionej partnerki, nie tylko w życiu seksualnym. W historii jest wiele udokumentowanych przypadków wpływowych metres.
Znane metresy.
Najbardziej znanymi metresami są kochanki władców, m.in. Francji lub Anglii:

</doc>
<doc id="530619" url="https://pl.wikipedia.org/wiki?curid=530619" title="Obieg">
Obieg



</doc>
<doc id="530620" url="https://pl.wikipedia.org/wiki?curid=530620" title="Obieg termodynamiczny">
Obieg termodynamiczny

Obieg termodynamiczny – szereg dowolnych przemian termodynamicznych, którym podlega czynnik termodynamiczny, a stan termodynamiczny czynnika na końcu obiegu pokrywa się ze stanem na jego początku.
Punkty charakterystyczne.
W każdym obiegu termodynamicznym można wyróżnić 4 punkty charakterystyczne: dwa punkty zwrotne i dwa punkty adiatermiczne. Punkty zwrotne dzielą obieg na dwie części: linię ekspansji i linię kompresji. Punkty adiatermiczne dzielą obieg na dwie linie: przemianę w której ciepło jest doprowadzane do czynnika termodynamicznego z zewnątrz i przemianę w której ciepło wypływa od czynnika obiegowego.
Kierunek obiegu.
W układzie P(V) praca cyklu określona jest wzorem:
W układzie T(s) praca cyklu określona jest wzorem:
gdzie formula_3 – kontur obiegu.
W układzie P(V) lub T(s) obieg może być lewobieżny lub prawobieżny. Obiegi prawobieżne to takie, w których kolejne następstwo stanów czynnika w układzie dowolnych współrzędnych odbywa się w kierunku ruchu wskazówek zegara. W obiegu lewobieżnym kolejne następstwo przemian ma kierunek przeciwny. W obiegu prawobieżnym praca jest wykonywana przez czynnik termodynamiczny kosztem części dostarczonego z zewnątrz ciepła. Maszyny realizujące takie obiegi to "silniki cieplne". W obiegu lewobieżnym praca musi być dostarczona z zewnątrz. Urządzenia realizujące takie obiegi to "maszyny robocze", takie jak sprężarki, pompy ciepła, chłodziarki.
Obiegi rzeczywiste i porównawcze.
Obiegi termodynamiczne spełniają zasadnicze zadanie przy ocenie działania rzeczywistych urządzeń cieplnych. Dla każdego typu urządzeń działających w sposób ciągły lub okresowy i realizujących "obieg rzeczywisty", można ustalić najkorzystniejszy odwracalny "obieg porównawczy". Obieg taki jest idealizacją obiegu rzeczywistego (indykatorowego) realizowanego przez rzeczywista maszynę.
Obiegi porównawcze składające się z przemian charakterystycznych, nie uwzględniających np. strat ciśnienia, czy przyrostu entropii czynnika. Przykładami obiegów porównawczych są obieg Rankine’a (obieg porównawczy siłowni parowej), obieg Braytona-Joule’a (obieg porównawczy siłowni gazowej), obieg Joule’a (obieg porównawczy ziębiarki gazowej), obieg Lindego (obieg porównawczy ziębiarki parowej), obieg Otta (obieg porównawczy silnika spalinowego tłokowego o zapłonie iskrowym), obieg Diesla i obieg Seiligera-Sabathé (obiegi porównawcze silnika spalinowego tłokowego o zapłonie samoczynnym) oraz inne.
Przemianami charakterystycznymi, z których zwykle złożony jest obieg porównawczy, są: przemiana izobaryczna, przemiana izotermiczna, przemiana izochoryczna i przemiana adiabatyczna.
Realizowane w technice obiegi rzeczywiste różnią się od obiegów porównawczych np. stratą ciśnienia w kotle parowym czy komorze spalania (przemiana nie jest przemianą izobaryczną – następuje spadek ciśnienia), bądź przyrostów entropii w sprężarkach, pompach, turbinach (sprężanie i rozprężanie adiabatyczne nie jest izentropowe), i innych.

</doc>
<doc id="530621" url="https://pl.wikipedia.org/wiki?curid=530621" title="Bo (Sierra Leone)">
Bo (Sierra Leone)

Bo – miasto w środkowym Sierra Leone, ośrodek administracyjny Prowincji Południowej i Dystryktu Bo.
Jest to drugie co do wielkości miasto kraju – mieszka tu 167,1 tys. osób (stan z 2004 roku). Dominującą grupą etniczną są Mende. W latach 1930–1961 Bo było stolicą brytyjskiego protektoratu Sierra Leone.
Miasto leży przy głównej linii kolejowej kraju z Freetown do Pendembu. Jest ważnym ośrodkiem handlowym dla regionu uprawy palmy oleistej. Zlokalizowane są tu także szlifiernie diamentów, wydobywanych w pobliżu miasta.
W mieście rozwinął się przemysł spożywczy, odzieżowy oraz obuwniczy.

</doc>
<doc id="530623" url="https://pl.wikipedia.org/wiki?curid=530623" title="Wyspy Dobrej Nadziei">
Wyspy Dobrej Nadziei

Wyspy Dobrej Nadziei – polska grupa muzyczna wykonująca poezję śpiewaną.
Historia.
Zespół "Wyspy Dobrej Nadziei" powstał w 1995 roku. Muzykę do wierszy polskich poetów tworzy lider zespołu Adam Tkaczyk. Są to przede wszystkim wiersze Konstantego Ildefonsa Gałczyńskiego a także Edwarda Stachury, Jonasza Kofty i Włodzimierza Jasińskiego oraz Władysława Grabana, poety łemkowskiego.
Pierwszym występem zespołu na szerszym forum był udział w XXIX Ogólnopolskiej Studenckiej Giełdzie Piosenki Turystycznej w Szklarskiej Porębie w sierpniu 1996 r. Tam zespół odniósł swój pierwszy sukces: za muzykę do wiersza K.I. Gałczyńskiego "Cóżem winien" Adam Tkaczyk otrzymał drugą nagrodę a zespół - także drugą nagrodę - za wykonanie utworów "Cóżem winien" i "Modlitwa do Anioła Stróża".
W grudniu 1996 r. zespół zdobył I Nagrodę w XVIII Festiwalu Piosenki Różnej "MORDA'96" w Warszawie uzyskując rekomendację do udziału w Studenckim Festiwalu Piosenki w Krakowie w maju 1997 r.
W 2000 r. zespół zarejestrował w studio swój dotychczasowy dorobek na płycie zatytułowanej "Najdalsze".
Linki zewnętrzne.
Oficjalna strona zespołu

</doc>
<doc id="530626" url="https://pl.wikipedia.org/wiki?curid=530626" title="Bellingham">
Bellingham

Bellingham – miasto w Stanach Zjednoczonych, w północnej części stanu Waszyngton, nad zatoką Bellingham (Ocean Spokojny). Około 75 tys. mieszkańców.
W mieście rozwinął się przemysł drzewny, papierniczy, rafineryjny oraz spożywczy. Znajduje się tu port lotniczy Bellingham.

</doc>
<doc id="530636" url="https://pl.wikipedia.org/wiki?curid=530636" title="Monterey (Kalifornia)">
Monterey (Kalifornia)

Monterey () – miasto w Stanach Zjednoczonych, w stanie Kalifornia, w zespole miejskim Salinas-Seaside-Monterey, nad zatoką Monterey (Ocean Spokojny). Liczy około 31 tysięcy mieszkańców (2001).
Historia.
Miasto zostało założone w 1770 i pełniło wówczas funkcję hiszpańskiego posterunku wojskowego. W latach 1776–1846 pełniło rolę stolicy kalifornijskich posiadłości Hiszpanii i Meksyku. Prawa miejskie uzyskało w 1889. Znajdowała się tam również misja franciszkańska.
Gospodarka.
W mieście zlokalizowany jest port rybacki i dominuje przemysł rybny. Znajduje się tu wytwórnia serów Monterey Jack. Miejscowość ma także charakter turystyczny: kąpielisko morskie oraz baza wypadowa w górzyste tereny.
Nauka, kultura i sport.
W Monterey znajduje się centrum konferencyjne, którego działalność została zainaugurowana w 1977, instytut studiów międzynarodowych powstały w 1955, kolegium językowe amerykańskiego ministerstwa obrony. W pobliskim Seaside usytuowany jest kampus Uniwersytetu Stanu Kalifornia nad zatoką Monterey (California State University, Monterey Bay, potocznie Cal State Monterey Bay, skrótowiec CSUMB – drugi kampus tej uczelni położony jest w niewiele odleglejszej Marinie).
Mieściła się tu także baza wojskowa Fort Ord (obecnie Fort Ord National Monument).
W czerwcu 1967 miał tutaj miejsce pierwszy wielki festiwal muzyki rockowej i popularnej. Jest tu także oceanarium Monterey Bay Aquarium, w którym prezentowane są różne gatunki morskich zwierząt (płaszczki, rozgwiazdy, meduzy).
W okolicach miejscowości znajduje się Big Sur: liczący około 150 km pas skalistego, nieskolonizowanego wybrzeża. Nieliczni mieszkający tam ludzie żyją bez udogodnień cywilizacyjnych. Znajdują się tam liczne gorące źródła.
Na obrzeżach miasta mieści się, wybudowany w 1957, tor wyścigowy WeatherTech Raceway Laguna Seca.

</doc>
<doc id="530637" url="https://pl.wikipedia.org/wiki?curid=530637" title="Bruce Shand">
Bruce Shand

Bruce Middleton Hope Shand (ur. 22 stycznia 1917, zm. 11 czerwca 2006 w Dorset) – brytyjski oficer kawalerii, weteran II wojny światowej, ojciec królowej Wielkiej Brytanii Kamili.
Był synem Philipa Mortona Shanda (1888–1960), autora publikacji dotyczących architektury, zaprzyjaźnionego z Le Corbusierem i Walterem Gropiusem, oraz Edith Marguerite Harrington (1893–1946), córki George’a Woodsa Harringtona. Rodzice rozwiedli się, kiedy miał trzy lata. Wykształcenie odebrał w Rugby School i Royal Military Academy w Sandhurst. W 1937 wstąpił do służby wojskowej jako podporucznik 12 pułku lansjerów ("12th Lancers"). Wkrótce objął dowodzenie szwadronem A.
W czasie II wojny światowej jego pułk wszedł w skład Brytyjskiego Korpusu Ekspedycyjnego ("British Expeditionary Force", BEF) we Francji. Pułk Shanda, lekko uzbrojony, pełnił głównie służbę patrolową. Przez 6 miesięcy stacjonował w Foncquevillers, później został przeniesiony nad rzekę Dyle. Podczas kampanii francuskiej 1940 r. Shand otrzymał Military Cross za osłanianie odwrotu BEF-u w kierunku Dunkierki. Shand został ewakuowany 31 maja.
Po pobycie w Poole i w Reigate oraz po przeszkoleniu w Irlandii Północnej, pułk Shanda został wysłany do Afryki Północnej, gdzie wszedł w skład 7 Dywizji Pancernej ("7th Armoured Division"). Otrzymał również stopień kapitana. W styczniu 1942 r. otrzymał swój drugi Krzyż Wojenny, za osłanianie odwrotu 6 pułku strzelców Rajputany ("6th Rajputana Rifles"). Uczestniczył w spotkaniu z Winstonem Churchillem przez II bitwą pod El Alamein. 6 listopada 1942 r., na patrolu w okolicach Marsa Matruh został zaatakowany i wzięty do niewoli. Przetrzymywano go w oflagu IX A w Spangenbergu. Przebywał tam do końca wojny.
Po odejściu z wojska (w 1947 r. w stopniu majora) zajmował się handlem winem (pracował w firmach "Block, Grey and Block" oraz "Ellis, Son and Vidler"). Pełnił funkcje we władzach lokalnych. Był zastępcą Lorda Namiestnika Sussex (w 1962 r.) i Wicelordem Namiestnikiem East Sussex (w latach 1974–1992). Lubił polowania i grę w polo. W latach 1956–1975 zarządzał hodowlą lisów w Southdown. Spisał swoje wojenne wspomnienia i wydał je pod tytułem "Previous Engagements". Posiadał mieszkania w Kensington i Plumpton, ale ostatecznie przeprowadził się do Dorset.
2 stycznia r. 1946 poślubił Rosalind Maud Cubbitt (11 sierpnia 1921 – 14 lipca 1994), córkę Rolanda Cubitta, 3. barona Ashcombe, i Sonii Keppel, córki George Keppela i Alice Keppel, kochanki króla Edwarda VII. Bruce i Rosalind mieli razem syna i dwie córki:
Shand nie komentował publicznie znajomości, a później romansu, swojej najstarszej córki z księciem Walii, nawet kiedy ta znajomość była powszechnie znana.
Major Shand zmarł w wieku 89 lat, po chorobie nowotworowej, w swoim domu w Dorset, w obecności swojej rodziny. Jego pogrzeb odbył się 16 czerwca 2006 r. w kościele św. Trójcy w Stourpaine. Po ceremonii jego ciało zostało skremowane.

</doc>
<doc id="530638" url="https://pl.wikipedia.org/wiki?curid=530638" title="State Electrician">
State Electrician



</doc>
<doc id="530639" url="https://pl.wikipedia.org/wiki?curid=530639" title="Kuszyci">
Kuszyci

Kuszyci – grupa ludów we wschodniej Afryce, zamieszkująca w południowej części Egiptu, w Sudanie, Etiopii, Erytrei, Dżibuti, Somalii, północno-wschodniej Kenii i w skupiskach w północnej Tanzanii oraz Ugandzie. Liczą ok. 30 mln osób, posługują się językami kuszyckimi z rodziny chamito-semickiej.
Najstarsze ślady kultury Kuszytów pochodzą z XI–VIII tysiąclecia p.n.e. W III tysiącleciu kuszyckie ludy Bedża i Ageu utworzyły w Nubii królestwo Kusz ze stolicą w Napacie, które utrzymywało kontakty z Egiptem, ulegając wpływom jego kultury. W VIII–VII wieku p.n.e. w Egipcie panowała tzw. dynastia etiopska, założona przez władcę Kuszu – Pianchego. W I tysiącleciu p.n.e. powstało kuszyckie królestwo Meroe, istniejące do IV wieku n.e. Wpływy Kuszytów widoczne były także w powstałym ok. V wieku p.n.e. państwie Aksum w Etiopii. Część ludów kuszyckich (np. Afarowie, Bedża, Somalijczycy, częściowo Sidamo i Omieto) przyjęła islam i uległa wpływom kultury arabskiej, której przedstawiciele osiedlali się na północy Etiopii i w Erytrei.
Podział.
Pod względem historycznym i językowym wyróżnia się 7 grup Kuszytów:
W Biblii.
Według tradycji za przodka ciemnoskórych ludzi Kusz zamieszkujących kraj Kusz, który okrąża rzeka Gichon (Rdz 2: 10,13), określonego w starożytności jako Arabia Felix i Etiopia, jest uważany Kusz, wnuk Noego, syn Chama.

</doc>
<doc id="530641" url="https://pl.wikipedia.org/wiki?curid=530641" title="Dżamble">
Dżamble

Dżamble – polska grupa jazz-rockowa, powstała we wrześniu 1966 roku w Krakowie .
Działalność zespołu.
Pierwszy skład zespołu tworzyli: Jan Kaleta (śpiew), Wiesław Wilczkiewicz (gitara), Jerzy Horwath (fortepian, organy), Tadeusz Gogosz (gitara basowa), Jan Budziaszek (perkusja), Edward Anioł (saksofon tenorowy) i Czesław Styczeń (puzon). Pomysłodawcą nazwy zespołu był menedżer Igor Jarecki. Grupa Dżamble byli wówczas związana z Piwnicą pod Baranami. Wykonywała własne wersje standardów, np. "My Funny Valentine" i jazzujące piosenki autorstwa Kalety. Wystąpiła podczas krakowskich „Zaduszek Jazzowych”, po czym przerwała działalność w lutym 1967 roku.
Rozpadł się również drugi skład reaktywowanej jesienią 1967 roku formacji w której skład wchodzili: W. Wilczkewicz, Marian Koster (śpiew), Marian Pawlik (gitara basowa), Andrzej Ibek (pianino, organy) i Benedykt Radecki (perkusja). W marcu 1968 roku Wilczkiewicz, Ibek i Radecki zasilili skład zespołu Burano and Leske Rom.
Dżamble reaktywowały się ponownie jesienią 1968 r. pod patronatem krakowskiego klubu jazzowego Helikon. Trzon grupy tworzyli jej dawni członkowie – J. Horwath, M. Pawlik, B. Radecki. Po muzycznych epizodach z Jolantą Borusiewicz i Markiem Pawlakiem, z początkiem roku 1969 roku dołączył utalentowany samouk Andrzej Zaucha. Od tego momentu skład zespołu się ustabilizował. Od marca 1969 do maja 1972 roku zespół był kwartetem (bez Wilczkiewicza). Przez krótki okres z zespołem współpracował gitarzysta Jacek Konopka.
Rok 1969 okazał się przełomowy dla Dżambli, które zadebiutowały na kilku ważnych festiwalach muzycznych, m.in. na Studenckim Festiwalu Jazzowym Jazz nad Odrą we Wrocławiu (Nagroda specjalna dla zespołu, Nagroda indywidualna dla A. Zauchy), na IV Festiwalu Piosenki Studenckiej w Krakowie (1. nagroda dla A. Zauchy) i na II Młodzieżowym Festiwalu Muzycznym w Rybniku i Chorzowie (1 nagroda dla zespołu, 2 i 3 nagroda dla A. Zauchy). Wiosną 1969 r. zespół koncertował w Czechosłowacji i na Węgrzech, gdzie zrobił furorę.
W czerwcu 1969 roku dokonał swoich pierwszych nagrań dla Młodzieżowego Studia Rytm w Warszawie, a także dla Rozgłośni Polskiego Radia w Krakowie, wziął udział w koncercie "Popołudnie z młodością" w ramach VII Krajowego Festiwalu Piosenki Polskiej w Opolu oraz wystąpił w programie "Telewizyjny Ekran Młodych" (1969). Krakowska formacja umiejętnie łączyła brzmienie jazzu z rockiem i rhythm and bluesem, stając się czołowym przedstawicielem jazz-rockowego nurtu w Polsce. Współpracowała z czołowymi polskimi jazzmanami – takimi jak: Janusz Muniak, Tomasz Stańko, Zbigniew Seifert czy Michał Urbaniak. Zespół został uznany "Odkryciem Roku 1969" w plebiscycie miesięcznika "Jazz".
W kolejnym roku zespół występował w widowisku "Studenckie Variete" (styczeń 1970), w Sali Kongresowej przed brytyjską grupą The Marmalade (luty 1970), w Sztokholmie (marzec 1970), na Lubelskich Spotkaniach Wokalistów Jazzowych (kwiecień 1970) na VIII Krajowym Festiwalu Piosenki Polskiej w Opolu (czerwiec 1970), a także przez tydzień w Casino Jazz At Night u Zofii Komedowej w Sopocie (lato 1970), w tzw. starej Stodole w Warszawie przed Blood, Sweat and Tears (jesień 1970), na XII Jazz Jamboree (pod koniec roku 1970) oraz na „Zaduszkach Jazzowych” w Krakowie (grudzień 1970). Jednym z ważniejszych programów, jakie Dżamble zrealizowały dla Telewizji Polskiej, jest "Ekran z Bratkiem" (TVP3 Kraków, 1970), który zawiera piosenki Jerzego Kaszyckiego (autor muzyki) i Tadeusza Śliwiaka (autor tekstów) – tematycznie związane z historią Krakowa. Jesienią 1970 roku z zespołem rozstał się perkusista Benedykt Radecki, zaś jego miejsce zajął Jerzy Bezucha. 
W lutym 1971 r. Dżamble zarejestrowała swój debiutancki album pt. "Wołanie o słońce nad światem" (wyd. Polskie Nagrania „Muza”), który cieszył się w owym czasie popularnością.
Na płytę złożyło się 9 kompozycji z lat 1969–70. J. Horwath, M. Pawlik i A. Zaucha skomponowali muzykę do tekstów autorów, którzy pisali dla zespołu już wcześniej, a byli to: Leszek Aleksander Moczulski, Tadeusz Śliwiak, Jerzy Ficowski i Adam Kawa. W nagraniu krążka wzięli udział gościnnie: Marek Ałaszewski z zespołu Klan (śpiew), Marek Pawlak (śpiew) oraz muzycy jazzowi, którzy koncertowali i nagrywali z zespołem wcześniej, tj.: Janusz Muniak (m.in. solo na flecie w utworze "Naga rzeka" i partie saksofonu sopranowego w utworze "Dziewczyna w którą wierzę"), Tomasz Stańko (trąbka, cowbell w utworze "Dziewczyna w którą wierzę"), Zbigniew Seifert (saksofon altowy), Michał Urbaniak (saksofon, skrzypce elektryczne – m.in. solówki w utworach "Święto strachów" i "Muszę mieć dziewczynę") oraz dwaj perkusjonaliści: Józef Gawrych i Jerzy Bartz. 
Dzięki temu muzyka zawarta na krążku wyróżniała się bogactwem faktury brzmieniowej. "W utworze Masz przewrócone w głowie można usłyszeć potęgę sekcji dętej w osobach Urbaniak, Muniak, Seifert, Stańko" – powiedział Marian Pawlik. Dojrzałe teksty utworów, oryginalność kompozycji i łatwo rozpoznawalny styl wokalny Zauchy – stanowiły o wysokiej pozycji dzieła. Z powodu konfliktu z ówczesnym kierownikiem muzycznym Polskich Nagrań, nie doszło do realizacji drugiego longplaya. W roku 1971 zespół dokonał kilku nagrań radiowych (m.in. "Pieśń dokerów z Luandy") i zdobył kolejne laury na festiwalu Jazz nad Odrą.
W maju 1972 roku Dżamble rozpadły się po raz kolejny. A. Zaucha związał się z grupą Anawa, zaś pozostali muzycy rozpoczęli współpracę z innymi wykonawcami. Zespół odrodził się ponownie po sześciu latach, z końcem 1978 roku. Andrzejowi Zausze, Marianowi Pawlikowi i Benedyktowi Radeckiemu towarzyszyli byli muzycy zespołu Jazz Life: Ryszard Styła (gitara), Stefan Sendecki (instrumenty klawiszowe) i Ryszard Kwaśniewski (saksofon, klarnet). Wiosną 1979 roku miejsce Styły zajął Wiesław Wilczkiewicz. Jednakże w 1980 Styła wrócił na miejsce odchodzącego Wilczkiewicza, zaś basistę M. Pawlika zastąpił jego brat Andrzej Pawlik. W tych składach grupa dawała koncerty i nagrywała utwory własne, a także innych wykonawców, takich jak: Maanam (1979) czy Maryla Rodowicz (1981). Nie odzyskała jednak dawnej popularności, czego konsekwencją było ostateczne zakończenie działalności w 1981 roku.
Charakterystyka repertuaru zespołu.
Zespół wykonywał własne kompozycje oraz standardy rhythm and bluesowe i jazzowe.
Dalsze losy członków zespołu.
Andrzej Zaucha w 1980 roku rozpoczął karierę solową piosenkarską i aktorską. Zginął tragicznie 10 października 1991 r., zastrzelony przez francuskiego reżysera, który podejrzewał go o romans ze swoją żoną, Zuzanną Leśniak.
Jerzy Bezucha był aktywnym muzykiem jazzowym. Zginął w wypadku samochodowym 30 stycznia 1994 roku.
Marian Pawlik jest cenionym muzykiem jazzowym, do dzisiaj aktywnym. Ponadto wyrabia kontrabasy i gitary jazzowe we własnej pracowni artystycznej w Krakowie.
Benedykt Radecki współpracował z zespołami: Niebiesko-Czarni (listopad 1970 – listopad 1971), Extra Ball, Wały Jagiellońskie i Maanam.
Jerzy Horwath jako Jerry Horwath mieszkał w Szwecji, gdzie był aktywnym muzykiem. Występował z własnym zespołem Jerry H. Band, jak również grając w innych zespołach, m.in. BBK Band. Występował jako muzyk towarzyszący szwedzkiej śpiewaczce operowej i skrzypaczce Monie Rosell podczas występów w Szwecji i poza jej granicami. Zmarł 18 maja 2018 roku w Sztokholmie.
Jest autorem kompozycji zawartych na płycie zatytułowanej "Wbrew pozorom" (nagranie zrealizowano w 1999 roku w RockStreet Studio w Sztokholmie – był także producentem wykonawczym jako Jerry Horwath), mieszkającej od 1981 roku w Szwecji piosenkarki Teresy Tutinas.

</doc>
<doc id="530643" url="https://pl.wikipedia.org/wiki?curid=530643" title="Kanton tuzlański">
Kanton tuzlański

Kanton tuzlański – jeden z kantonów Federacji Bośni i Hercegowiny, która jest częścią Bośni i Hercegowiny. Stolica kantonu znajduje się w Tuzli.
Położenie.
Kanton tuzlański leży w północno-wschodniej części kraju.

</doc>
<doc id="530646" url="https://pl.wikipedia.org/wiki?curid=530646" title="Nadrzewnica czteroplamka">
Nadrzewnica czteroplamka

Nadrzewnica czteroplamka, czterokropek ("Dolichoderus quadripunctatus") – gatunek mrówki z podrodziny Dolichoderinae.
Morfologia.
Długość ciała robotnic 3,5–4,0 mm; tułów czerwonobrązowy, głowa i odwłok ciemnobrązowe lub czarne, na pierwszym i drugim termicie odwłoka po dwie jasnożółte charakterystyczne plamki.
Występowanie.
Gatunek eurosyberyjski, dendrofilny. W Polsce występuje w środkowej i południowej części kraju, wszędzie rzadki. Umieszczony na „Czerwonej liście zwierząt zagrożonych i ginących w Polsce” ze statusem gatunku niższego ryzyka – jako bliski zagrożenia.
Biologia.
Mrówka ta lubi zasiedlać martwe drewno często oświetlane i nagrzewane przez słońce. Może to być pniak uschniętego drzewa, suchy konar, nawet przestrzeń pomiędzy cegłami starego muru lub, na przykład stara drewniana szopa, na której można zauważyć pojedyncze mrówki wielkości około 3mm poruszające się szlakiem zapachowym. Tworzy kolonie monoginiczne z kilkuset robotnic i jednej królowej. Z obserwacji wynika, że może być też kilka królowych. Mrówki w dużym stopniu drapieżne (korzystają też ze spadzi), furażują prawie wyłącznie na drzewach. Lot godowy odbywa w lipcu. Gatunek ten zasiedla niejednokrotnie te same drzewa wraz z "Camponotus fallax", "Leptothorax sp.", "Lasius fuliginosus" czy "Lasius brunneus" - nie jest konkurencyjny dla tych gatunków i nie wdaje się w wojny. 
Podgatunki.
U nadrzewnicy czteroplamki wyodrębniono 2 podgatunki:

</doc>
<doc id="530649" url="https://pl.wikipedia.org/wiki?curid=530649" title="Strach (film 1996)">
Strach (film 1996)

Strach (ang. "Fear") – amerykański thriller z 1996 roku w reżyserii Jamesa Foleya, w którym główne role zagrali Mark Wahlberg i Reese Witherspoon.
Opis fabuły.
Główną bohaterką jest 16-letnia dziewczyna imieniem Nicole. Po śmierci matki mieszka z ojcem i jego nową żoną oraz młodszym bratem. Z macochą nie znajdują wspólnego języka. Na dyskotece poznaje przystojnego Davida, który wydaje się spokojny, uprzejmy i romantyczny. Gdy Nicole przedstawia chłopaka swojej rodzinie, ten zostaje bardzo dobrze przyjęty przez macochę, której pomógł w pracach w ogrodzie, ale jej ojciec nie jest nim zachwycony. Nazajutrz po ich pierwszym intymnym zbliżeniu Nicole opowiada o tym swojemu przyjacielowi Gary'emu i obejmuje go na pożegnanie. Nagle z podjeżdżającego pod szkołę samochodu wypada David i dotkliwie bije Gary'ego oraz uderza Nicole. Bohaterka zrywa znajomość z Davidem i opowiada o wszystkim macosze. Ojciec słysząc to zabrania jej się z nim spotykać. David wysyła kwiaty i listy z przeprosinami i ostatecznie Nicole mu wybacza. Mimo to ojciec nie ustępuje i zabrania córce spotykać się z chłopakiem. David pozoruje pobicie go przez ojca Nicole i pokazuje jej siniaki, które sam sobie nabił. Po wieczornym spotkaniu dziewczyna bojąc się wrócić do domu jedzie za Davidem i odkrywa, iż jest on członkiem gangu i mimo miłej powierzchowności w głębi skrywa agresywną naturę. Później po kilku wydarzeniach David wpada do domu Nicole z kolegami, by zabić wszystkich krewnych Nicole i uciec z nią, jednak po wielu dość brutalnych zmaganiach ojciec wyrzuca przez okno na piętrze domu Davida, co kończy się jego śmiercią i szczęśliwym zakończeniem.

</doc>
<doc id="530652" url="https://pl.wikipedia.org/wiki?curid=530652" title="Edwin Davis">
Edwin Davis

Edwin R. Davis – kat stanu Nowy Jork. 
Pierwszy, którego okrzyknięto "stanowym elektrykiem". 6 sierpnia 1890 wykonał pierwszy w historii wyrok na krześle elektrycznym. Straconym był William Kemmler. Był także pierwszym, który stracił tą metodą kobietę - Marthę Place.
Edwin Davis opatentował krzesło elektryczne własnej konstrukcji.

</doc>
<doc id="530655" url="https://pl.wikipedia.org/wiki?curid=530655" title="Kanton uńsko-sański">
Kanton uńsko-sański

Kanton uńsko-sański (boś. "Unsko-sanski kanton") – jeden z dziesięciu kantonów Federacji Bośni i Hercegowiny. Stolicą kantonu jest Bihać. 
Położenie.
Kanton leży w północno-zachodniej części kraju. Od zachodu i północy graniczy z Chorwacją.

</doc>
<doc id="530659" url="https://pl.wikipedia.org/wiki?curid=530659" title="Gran Vía">
Gran Vía

Gran Vía – jest jedną z głównych ulic Madrytu. Uznawana za najbardziej reprezentacyjną ulicę miasta, znajduje się w jej okolicy wiele sklepów, kin, teatrów, restauracji i hoteli. Jest popularnym miejscem spotkań, kulturalnym i turystycznym centrum stolicy.
Historia.
W XIX w. postanowiono połączyć jedną z głównych ulic – Calle de Alcalá z Plaza de España, planowano stworzyć arterię pomiędzy dzielnicami Salamanca a Argüelles. Wymagało to wyburzenia wielu budynków i wielkich inwestycji. Ostatecznie plany przebudowy centrum Madrytu zatwierdzono w roku 1904. Prace rozpoczęto od wyburzenia pierwszego kwartału kamienic pod koniec 1906, w latach 1907–1911 wybudowano Edificio Metrópolis, budynek stojący na początku Gran Vía, graniczący z Calle de Alcalá. Pierwszy odcinek zbiegu ulic Montera, Hortaleza i Fuencarral powstał w latach 1910-1917, zabudowa w stylu secesji świadczy o stabilnej sytuacji gospodarczej w tym okresie. Drugi odcinek, do Plaza de Callao, wybudowano na początku lat 20. XX wieku, charakteryzują go liczne kina i duże sklepy, najbardziej znanym budynkiem jest powstały w latach 1926-1930 Edificio Telefónica. Ostatnia część ulicy została zbudowana w latach 1925–1929, jest to przedłużenie Gran Vía dochodzące do Plaza de España, którego zabudowę ukończono dopiero na początku lat 50. XX wieku.
Obecnie Gran Vía wraz z otaczającą ją charakterystyczną zabudową jest architektoniczną wizytówką Madrytu.

</doc>
<doc id="530661" url="https://pl.wikipedia.org/wiki?curid=530661" title="GIODO">
GIODO



</doc>
<doc id="530662" url="https://pl.wikipedia.org/wiki?curid=530662" title="Kusz (kraina)">
Kusz (kraina)

Kusz — starożytna kraina położona na południe od II katarakty Nilu (obecnie północny Sudan). 
Podbita w XVI-XIV wieku p.n.e. przez Egipt (czasy XVIII dynastii) uległa częściowo kulturze egipskiej. Faraonowie XVIII dynastii zmuszeni byli do odpowiedniego zreorganizowania systemu administracyjnego w swym wielkim imperium. W Nubii wprowadzili scentralizowane rządy. Podzielili Nubię na dwa większe obszary. Na terytorium Wawat, które odpowiadało Nubii właściwej i na terytorium Kusz, które rozciągało się od drugiej do czwartej katarakty. Całością zarządzał urzędnik egipski o tytule: „Królewski syn z Kusz”. W Starym Testamencie Kusz jest określeniem Nubii.
W I tysiącleciu p.n.e. istniało królestwo ze stolicą w Napacie. Podbijając najpierw górny a potem także dolny Egipt, kuszyccy władcy ustanowili jego XXV dynastię, która rządziła Egiptem blisko 100 lat między 746–655 p.n.e., ulegając ostatecznie najazdowi asyryjskiemu. Wypady asyryjskie i egipskie za XXVI dynastii sięgające Napaty doprowadziły do przeniesienia się głównej siedziby władców do Meroe, znacznego ośrodka handlowego w południowej części kraju.
Wg Strabona za panowania cesarza Augusta, Kuszyci, w sile 30 000 ludzi, uderzyli na rzymski Egipt. Zajęli Elefantynę, Syene i File. Jednak ich sukcesy nie trwały długo. Prefekt Petroniusz odbił miasta i ścigał Kuszytów aż do Napaty, którą zdobył szturmem.
Schyłek Kusz nastąpił wraz z hegemonią królestwa Aksum, którego władca Ezana ostatecznie podbił Kusz.

</doc>
<doc id="530663" url="https://pl.wikipedia.org/wiki?curid=530663" title="Gran Via">
Gran Via



</doc>
<doc id="530668" url="https://pl.wikipedia.org/wiki?curid=530668" title="Pielęgniczka Nijssena">
Pielęgniczka Nijssena

Pielęgniczka Nijssena ("Apistogramma nijsseni") – słodkowodna ryba z rodziny pielęgnicowatych. Hodowana w akwariach.
Występowanie: wschodnie Peru, dorzecze Amazonki
Opis.
Długość do 8 cm. Samica mniejsza. Samiec z niebiesko-turkusowym połyskiem, samica żółta z czarnym deseniem.

</doc>
<doc id="530670" url="https://pl.wikipedia.org/wiki?curid=530670" title="Ä">
Ä

Ä, ä (a-umlaut, a z przegłosem) – litera powstała poprzez dodanie dwóch kropek nad łacińską literą A lub a. Występuje w alfabetach języków germańskich (szwedzkiego, niemieckiego), a także m.in. fińskiego, estońskiego, słowackiego, turkmeńskiego, północnofryzyjskiego i luksemburskiego. Nie występuje we współczesnym zapisie języka polskiego.

</doc>
<doc id="530671" url="https://pl.wikipedia.org/wiki?curid=530671" title="Kanton posawski">
Kanton posawski

Kanton posawski (bośn. "Posavski kanton"; chorw. "Županija Posavska"; serb. "Посавски кантон") – jeden z dziesięciu kantonów tworzących Federację Bośni i Hercegowiny.
Położony w północno-wschodniej części Bośni i Hercegowiny. Składa się z dwóch oddzielonych od siebie obszarów, niemających połączenia z resztą kantonów Federacji Bośni i Hercegowiny. Od północy graniczy z Chorwacją, natomiast od południa z Republiką Serbską oraz Dystryktem Brczko. Powierzchnia kantonu posawskiego wynosi 325 km², co czyni z niego najmniejszy z kantonów Federacji Bośni i Hercegowiny; obszar ten według spisu powszechnego z 2013 roku zamieszkany był przez 43 453 osoby; pod tym względem zajmuje 9. (przedostatnie) miejsce w federacji. Większość populacji (77.32%) stanowią Chorwaci, 18.99% ludności deklaruje narodowość boszniacką, natomiast zaledwie 1.91% serbską. Stolicą kantonu jest Orašje, natomiast największym miastem Odžak.
Kanton posawski został utworzony 12 czerwca 1996 roku na podstawie ustawy o jednostkach federalnych, będącej efektem chorwacko-boszniackiego układu pokojowego z 1994 roku. W jego skład weszły fragmenty gmin Bosanski Šamac, Odžak i Orašje, które zostały uprzednio na podstawie układu z Dayton podzielone na części chorwacko-boszniackie (włączone w skład Federacji Bośni i Hercegowiny) oraz serbskie, które stały się częścią Republiki Serbskiej.
Podział administracyjny.
&lt;br&gt;
Mapa podziału administracyjnego kantonu posawskiego:&lt;br&gt;
Demografia.
Stosunki narodowościowe.
Podział etniczny na podstawie wyników spisu ludności z 2013 roku.

</doc>
<doc id="530680" url="https://pl.wikipedia.org/wiki?curid=530680" title="Parafia św. Stanisława Biskupa i Męczennika w Żorach">
Parafia św. Stanisława Biskupa i Męczennika w Żorach

Parafia św. Stanisława Biskupa i Męczennika w Żorach należy do dekanatu żorskiego w archidiecezji katowickiej.
Istnieje od 1981 r.
Historia parafii.
26 maja 1978 r. kuria diecezjalna w Katowicach uzyskała zgodę na budowę nowego kościoła w Żorach. 14 września 1978 r. Urząd Miasta i Gminy Żory umożliwił budowę kościoła na terenie między ulicami Nowoboryńską i Staroboryńską, w centrum budujących się osiedli Pawlikowskiego i Sikorskiego. Projekt architektoniczny kościoła zlecono architektowi Janowi Głuchowi. 6 czerwca 1979 r., w Częstochowie Jan Paweł II poświęcił kamień węgielny pod budowę kościoła. Budowę kościoła rozpoczęto 8 kwietnia 1980 r. 17 listopada 1981 r. biskup Herbert Bednorz erygował parafię św. Stanisława Biskupa i Męczennika, której teren został wydzielony z parafii św. Apostołów Filipa i Jakuba w Żorach. W 1983 r. zbudowano salki katechetyczne. W czerwcu 1984 r. odszedł z parafii na inną placówkę dotychczasowy budowniczy ks. Kazimierz Kopeć, a na jego miejsce przyszedł ks. Jan Andres. Do 2018 roku proboszczem był ks. Eugeniusz Góra. Od 29.07.2018 roku proboszczem jest ks. Ryszard Skowronek
Grupy parafialne.
Apostolat Maryjny, Chór parafialny, Dzieci Maryi, Legion Maryi, Ministranci, Odnowa w Duchu Świętym, Redakcja "Dobrej Nowiny", Ruch Światło-Życie, Pokolenie Jana Pawła II, Spotkania niesakramentalnych, Stowarzyszenie MB Bolesnej Patronki Dobrej Śmierci, Terezjański Ruch Przyjaciół Misji, Zespół Charytatywny.

</doc>
<doc id="530681" url="https://pl.wikipedia.org/wiki?curid=530681" title="Ƶ">
Ƶ

Ƶƶ – litera alfabetu łacińskiego powstała poprzez dodanie poziomej kreski w środku litery Z lub z. 
Przez krótki okres używano jej w alfabecie tatarskim w pierwszej połowie XX wieku. Główne zastosowanie znalazła jedynie w piśmie odręcznym. Obecnie używana w łacińskiej pisowni języka czeczeńskiego, gdzie oznacza głoskę []. W dialekcie austriackim języka niemieckiego oznacza w niektórych przypadkach (n.p. Zoo) Z.
Niemcy i Czesi używają często w piśmie odręcznym znaku Ƶ jako litery Z, co pozwala odróżnić literę od cyfry 2. Ponadto, we Włoszech pisze się literę ƶ w wyrazach, gdzie wymawiana jest jako "dz" (dla odróżnienia od zwykłego z wymawianego jako "c"). W oficjalnej włoskiej typografii rozróżnienie to nie jest stosowane.
W krojach kaligraficznych stosowanych np. w matematyce spotyka się poziomą kreskę w literze Z (np. formula_1).
W pisowni polskiej znak Ƶ funkcjonuje jako stylizowany wariant znaku Ż, zwłaszcza w piśmie odręcznym. Jest też stosowany niekiedy w elektronicznym wyświetlaniu zapisów, np. w tablicy z wynikami „Familiady”, stosowanej od 1994 do chwili obecnej.
W logotypie piwa Żywiec jest stosowana litera Ƶ̇ będąca połączeniem obu form Ż i Ƶ. 
Konwencja ta jest stosowana co najmniej od XIX wieku.
Konstanty Wolski pisał:
Pomimo tego
Komisja Ortograficzno-Onomastyczna Rady Języka Polskiego przy Prezydium Polskiej Akademii Nauk
na pytanie pewnego urzędu, czy Ƶ mogło oznaczać Z lub Ż, odpowiedziała wymijająco
Istnieje pogląd, że Ƶ może oznaczać również Ź:
Nie są jednak znane przykłady użycia Ƶ jako Ź.
Kreska przekreślająca literę nie zawsze jest prosta, por. winietę tytułową pierwszych numerów "Życia Warszawy".
W standardzie Unicode znajdziemy ten znak odpowiednio na pozycjach: 
Analogicznie można użyć zapisu w układzie dziesiątkowym przy odwołaniach znakowych stosowanych np. w HTML:
Dwuznak Dƶ.
Litera Ƶ może również pojawić się w alternatywnej formę zapisu Dż w postaci dwuznaku "Dƶ". Ten następujący zapis budzi jednak kontrowersje i nie jest on zalecany.

</doc>
<doc id="530683" url="https://pl.wikipedia.org/wiki?curid=530683" title="Pielęgnica pawiooka">
Pielęgnica pawiooka

Pielęgnica pawiooka, ocznik ("Astronotus ocellatus") – słodkowodna ryba z rodziny pielęgnicowatych. Lokalnie poławiana jako ryba konsumpcyjna. Hodowana w akwariach.
Zasięg występowania.
Tropikalne wody Ameryki Południowej – dorzecze Amazonki na terenie Peru, Kolumbii, Brazylii i Gujany Francuskiej. Do Europy została sprowadzona w 1929 roku.
Opis.
Ciało krępe, wysokie. Duży otwór gębowy z grubymi wargami. Ubarwienie ciemne, zależne od wieku i miejsca pochodzenia. Długość do 35 cm (rekord 45,7 cm i 1,58 kg). Dojrzałość płciową osiągają ok. 1 roku życia.
Warunki w akwarium.
Ryba bardzo terytorialna i napastliwa. Przekopuje podłoże, przez co może niszczyć rośliny. Kamienne konstrukcje w wystroju akwarium powinny być solidnie umocowane, a rośliny – wyłącznie o mocnych liściach – sadzone w pojemnikach. Jest rybą stosunkowo odporną na zmiany warunków panujących w zbiorniku, ale wymaga wydajnego systemu filtrującego.
Pielęgnice te można łączyć z innymi dużymi i silnymi rybami, potrafiącymi się obronić. Samica składa od 1000–3000 jaj. Pierwszym pokarmem larw jest wydzielina skórna rodziców. Wyhodowano wiele odmian barwnych, w tym Red Oscar, Red Tiger Oscar oraz Albino Oscar. Istnieją również odmiany ze zmienionym kształtem np. Veiltail Oscar i Baloon Oscar.

</doc>
<doc id="530684" url="https://pl.wikipedia.org/wiki?curid=530684" title="Chwyty Leopolda">
Chwyty Leopolda

Chwyty Leopolda (ang. Leopold's manoeuvres) – badanie palpacyjne kobiety ciężarnej, służące do oceny ułożenia płodu w macicy. 
Cztery pierwsze, klasyczne chwyty zostały wprowadzone do położnictwa przez niemieckiego ginekologa Christiana Gerharda Leopolda w 1894 roku. Modyfikację chwytu trzeciego wprowadził austriacki położnik Karel Pawlik. Chwyt piąty wprowadził niemiecki położnik Wilhelm Zangemeister.

</doc>
<doc id="530685" url="https://pl.wikipedia.org/wiki?curid=530685" title="Osiedle Jana III Sobieskiego (Poznań)">
Osiedle Jana III Sobieskiego (Poznań)

Osiedle Jana III Sobieskiego – osiedle mieszkaniowe w Poznaniu, położone na północy Piątkowa, 
wchodzące razem z osiedlem Marysieńki w skład osiedla administracyjnego "Osiedle Jana III Sobieskiego i Marysieńki".
Położenie.
Na północy graniczy z Moraskiem i terenem kampusu Uniwersytetu im. Adama Mickiewicza. Na zachodzie sąsiaduje z osiedlem Marysieńki, na południu z Osiedlem Zygmunta Starego , a na wschodzie z pętlą tramwajową: Osiedle Sobieskiego.
Historia.
W miejscu dzisiejszego osiedla Jana III Sobieskiego już w XVIII w. funkcjonował folwark Piątkowo. Jego właścicielami przez lata była rodzina Rączkowskich. Do dnia dzisiejszego nie zachował się dwór i zabudowania folwarczne. Podczas realizacji osiedla zasypano staw i zlikwidowano stary cmentarz ewangelicki.
Komunikacja.
Na osiedlu znajduje się pętla tramwajowa Poznańskiego Szybkiego Tramwaju dla linii 12 (kierunek: Starołęka), 14 (kierunek: Górczyn), 15 (kierunek: Budziszyńska), 16 (kierunek: Franowo), 201 (kierunek: Franowo) oraz dworzec autobusowy Jana III Sobieskiego dla linii miejskich i podmiejskich dziennych: 151 (Poznań Główny), 174 (Os. Orła Białego), 185 (Rondo Śródka), 188 (Radojewo), 190 (Kazimierza Wielkiego), 191 (Os. Kopernika), 193 (Górczyn), 198 (Osiedle Różany Potok), 348 (Przebędowo Pętla) (przewoźnik: MPK Poznań), 832 (Przybroda Pętla) (przewoźnik: Rokbus Rokietnica), 901 (Złotniki Os. Grzybowe), 902 (Suchy Las Działki), 903 (Złotniki Park Nickel), 904 (Złotniki Wieś), 905 (Chludowo Szkoła) (przewoźnik: ZKP Suchy Las) oraz nocnej 235 (Poznań Główny) (przewoźnik: MPK Poznań).
Pierwsza pętla autobusowa (przy bloku nr 26) została oddana do użytku 16 marca 1984 i skierowano tutaj pojazdy linii 85 i (nowej) 94 z pętli tramwajowej Piątkowska.
Szkoły.
Na osiedlu znajduje się również Zespół Szkół z Klasami Integracyjnymi i Specjalnymi nr 68, Szkoła Podstawowa nr 15 im. Jana III Sobieskiego (obecna nazwa nadana w 1986) oraz druga szkoła nosząca kiedyś imię "X Zjazdu PZPR" - obecnie Zespół Szkół Zakonu Pijarów im. św. Józefa Kalasancjusza, w skład którego wchodzą szkoła podstawowa i liceum.
Przy szkołach funkcjonuje II Szczep Drużyn Zuchowych i Harcerskich "Dziadek" im. Jana Karola Chodkiewicza, należący do Związku Harcerstwa Polskiego. W jego ramach działają 40 Staromiejska Gromada Zuchowa "Polne Skrzaty", 174 Poznańska Drużyna Harcerska "Hetman" im. Stanisława Żółkiewskiego i 177 Poznańska Drużyna Harcerska "Baszta" im. Stefana Czarnieckiego.
Pomniki.
Na północ od kościoła, na terenie ośrodka zapaśniczego KS "Sobieski", znajduje się kamień pamiątkowy ku czci Józefa Moczyńskiego - sędziego międzynarodowego w zapasach, olimpijczyka z lat 1960 i 1972, twórcy tutejszej sekcji.
Religia.
Teren osiedla obejmuje rzymskokatolicka parafia pw. Miłosierdzia Bożego. W 2001 r. parafialny kościół usytuowany w centrum osiedla został podniesiony do rangi Archidiecezjalnego Sanktuarium Miłosierdzia Bożego. Od 2004 w kościele eksponowana jest kopia Całunu Turyńskiego.
Na północ od kościoła stoi kapliczka maryjna na betonowym postumencie, fundacji Brzozowskiej i Jarczyńskich z 1946. 
Policja.
Od 2007 r. na osiedlu mieści się Komisariat Policji Poznań – Północ. 
Handel.
Na Osiedlu znajdują się supermarkety: Biedronka i Chata Polska oraz targowisko, na którym można zakupić świeże owoce, warzywa i przetwory, m.in. od przyjezdnych rolników z podpoznańskich wsi.

</doc>
<doc id="530686" url="https://pl.wikipedia.org/wiki?curid=530686" title="Tomasz Kwiatkowski (prawnik)">
Tomasz Kwiatkowski (prawnik)

Tomasz Kwiatkowski (ur. 28 kwietnia 1948 w Pruszkowie) – polski adwokat i urzędnik państwowy, działacz opozycyjny w PRL, od 1994 do 1995 członek Krajowej Rady Radiofonii i Telewizji, w 1995 szef Kancelarii Prezydenta RP.
Życiorys.
Ukończył prawo na Uniwersytecie Warszawskim. W 1968 uczestnik strajku studenckiego. W 1970 uzyskał aplikację sędziowską i adwokacką. Współpracował z Ruchem Obrony Praw Człowieka i Obywatela. W stanie wojennym związany z podziemnym ruchem wydawniczym, m.in. wydawnictwem „Przedświt”. W latach 1989–1991 był doradcą Artura Balazsa, ministra bez teki ds. problemów wsi w Rządzie Tadeusza Mazowieckiego. W 1991 był likwidatorem firmy Igloopol oraz dyrektorem generalnym w Komitecie ds. Radia i Telewizji, a także likwidatorem Państwowej Jednostki Organizacyjnej Polskie Radio i Telewizja. Od września 1994 do kwietnia 1995 był członkiem Krajowej Rady Radiofonii i Telewizji. Od maja do sierpnia 1995 był podsekretarzem stanu i szefem Kancelarii Prezydenta RP Lecha Wałęsy. Od maja 1998 do marca 2001 był prezesem spółki zarządzającej Mazowiecką Specjalną Strefą Ekonomiczną. W 1997 bez powodzenia ubiegał się o mandat posła na Sejm w okręgu podwarszawskim z listy Bloku dla Polski.

</doc>
<doc id="530690" url="https://pl.wikipedia.org/wiki?curid=530690" title="Łopatyn">
Łopatyn

Łopatyn (ukr. Лопатин) – osiedle typu miejskiego na Ukrainie, w obwodzie lwowskim i rejonie radziechowskim. Położone jest ok. 80 km na północny wschód od Lwowa. Miasto liczy 3335 mieszkańców (2020) (w 2001 było ich 3403) i jest miastem partnerskim Otmuchowa.
Wieś starostwa szczurowskiego, położona była w XVIII wieku w powiecie buskim.
Miasto znane m.in. z cudownego obrazu Matki Boskiej Łopatyńskiej oraz grobu i pomnika generała Józefa Dwernickiego.
Historia.
W drugiej połowie XIV w. właścicielem Łopatyna był książę Władysław Opolczyk. Następnymi były rodowy szlacheckie i magnackie, w tym Górkowie, Kamienieccy, Cetnarowie i Zamoyscy.
W 1414 r. erygowano tu parafię rzymskokatolicką.
Do 1772 miasto znajdowało się w granicach Rzeczypospolitej. W latach 1772–1918 było siedzibą gminy w Królestwie Galicji i Lodomerii w Cesarstwie Austriackim. W II RP miasto gminne w powiecie radziechowskim w województwie tarnopolskim. Do 1939 r. liczyło około 3,5 tysiąca mieszkańców, w tym 1300 Polaków, 1700 Ukraińców i 500 Żydów.
W latach 1941–1944 siedziba gminy Łopatyn. Część Żydów została wymordowana na miejscu przez Niemców i policjantów ukraińskich, resztę wywieziono do getta w Radziechowie i obozów zagłady. Wobec nasilających się napadów UPA cześć Polaków wyjechała do Polski centralnej. W maju 1945 r. banderowcy zamordowali 11 Polaków i ranili ciężko kilkunastu.
Po II wojnie światowej obszar gminy został odłączony od Polski i włączony do Ukraińskiej SRR.

</doc>
<doc id="530691" url="https://pl.wikipedia.org/wiki?curid=530691" title="Śmiertelny zastrzyk">
Śmiertelny zastrzyk



</doc>
<doc id="530694" url="https://pl.wikipedia.org/wiki?curid=530694" title="Kościół Podwyższenia Krzyża Świętego w Poznaniu">
Kościół Podwyższenia Krzyża Świętego w Poznaniu

Kościół Podwyższenia Krzyża Świętego – neogotycka świątynia znajdująca się przy ul. Szamarzewskiego 3 w Poznaniu. Jest to kościół parafialny, pełniący jednocześnie rolę świątyni garnizonowej.
Historia.
Kościół wzniesiono w latach 1892–1894 według projektu Ottona Hirta. Świątynia pierwotnie nosiła wezwanie św. Łukasza Ewangelisty, a należała do jeżyckiej gminy ewangelicko-augsburskiej. W 1905 roku dobudowano wieżę. W 1945 świątynię przejęli katolicy, zmieniając go w kościół garnizonowy. Od 1982 świątynia jest kościołem parafialnym, pełniącym jednocześnie rolę świątyni garnizonowej, podlegającej zarazem Ordynariatowi Polowemu Wojska Polskiego (Dekanat Wojsk Lotniczych i Obrony Powietrznej) jak i archidiecezji poznańskiej.
Opis.
Jest to jednonawowa, halowa świątynia z prostokątnym prezbiterium przykrytym sklepieniem krzyżowo-żebrowym, oddzielonym od nawy łukiem tęczowym. We wnętrzu można podziwiać drewnianą wieszarową więźbę dachową, oraz drewniane empory. W prezbiterium, w ostrołukowej niszy znajduje się krucyfiks i rzeźba Matki Bożej. W lewym ołtarzu bocznym kopia ikony Matki Boskiej Nieustającej Pomocy podtrzymywana przez rzeźby aniołów, a ponad nią, w formie tryptyku, Matka Boska Ostrobramska z wizerunkami aniołów w skrzydłach (oddana do renowacji w 2011). W prawym ołtarzu trzy rzeźby: w części środkowej Jezus Chrystus, po jego lewej św. Józef z dzieciątkiem Jezus, a po prawej św. Tadeusz Juda.
Na ścianach droga krzyżowa z 1954 wykonana przez Józefa Żmijewskiego, natomiast w oknach witraże z lat 1962–1964 według projektu Wacława Tarnowskiego, a wykonane przez warsztat Zygmunta Kośmickiego. Cztery największe przedstawiają postacie ewangelistów.
Przy filarach wspierających środkową część empory figury: Serca Jezusowego i św. Antoniego Padewskiego. Na tylnej ścianie kościoła, pod emporą dwie tablice: z 1958 upamiętniająca księży-żołnierzy Wojska Polskiego poległych i zmarłych w latach 1939–1945. Druga, z 1972, upamiętnia poległych i pomordowanych w obozach i zmarłych żołnierzy 57. Pułku Piechoty Wielkopolskiej.
W kruchcie alabastrowa kropielnica, a nad nią figura Matki Bożej Niepokalanie Poczętej. Po bokach kolejne trzy tablice, dwie z nich z 1999 roku. Jedna upamiętnia członków Związku Inwalidów Wojennych RP, zaś druga poległych żołnierzy 27 Wołyńskiej Dywizji Piechoty Armii Krajowej oraz ludności cywilnej pomordowanej w latach 1939–1945 przez OUN i UPA. Trzecia, z 2007 roku, poświęcona jest poległym w walce i podczas szkolenia lotnikom 1. Pułku Lotnictwa Myśliwskiego "Warszawa". Mała rozeta w kruchcie zawiera witraż okazujący Zbawiciela Świata.
Przed świątynią znajduje się głaz z tablicą z 1995 upamiętniającą żołnierzy-górników zmarłych w latach 1949–1959, pomnik Augustyna Szamarzewskiego autorstwa Władysława Saletisa z 2001 roku oraz drewniany krzyż misyjny.

</doc>
<doc id="530695" url="https://pl.wikipedia.org/wiki?curid=530695" title="Zabójczy zastrzyk">
Zabójczy zastrzyk



</doc>
<doc id="530696" url="https://pl.wikipedia.org/wiki?curid=530696" title="Parafia św. Antoniego z Padwy w Orzeszu">
Parafia św. Antoniego z Padwy w Orzeszu

Parafia św. Antoniego z Padwy – rzymskokatolicka parafia znajdująca się w Orzeszu, w dzielnicy Zgoń. Parafia należy do dekanatu Łaziska i archidiecezji katowickiej. Powstała w 1957 r.
Początki.
Na obszarze parafii leżą dwie miejscowości: Zgoń i Mościska. Zanim utworzono tutaj parafię, obie miejscowości były częścią parafii pod wezwaniem świętych Apostołów Piotra i Pawła w Woszczycach. 
W okresie międzywojennym w Zgoniu mieszkańcy wybudowali kościół, który stał się filialnym w stosunku do kościoła w Woszczycach. Mieszkańcy Zgonia tuż po zakończeniu wojny skierowali prośbę, aby do tego kościoła jesienią i zimą, kiedy to dojazd do Woszczyc jest znacznie utrudniony, przyjeżdżał wikary – lokalista z Woszczyc, przynajmniej w czwartek i pozostawał do niedzieli. W 1948 r. kuria biskupia w Katowicach postanowiła, że lokalista zamieszka na stałe w Zgoniu, będzie prowadził pracę administracyjną i duszpasterską odrębnie od Woszczyc. Lokalista uzyskał także prawo do dochodów proboszczowskich ze Zgonia i Mościsk. Mniej więcej w tym samym czasie mieszkańcy Mościsk skierowali prośbę o przyłączenie ich do lokalii w Zgoniu. W 1948 r. kuria katowicka przyłączyła Mościska do lokalii w Zgoniu, przy czym na okres 5 lat pozwolono parafianom z Mościsk korzystania z posług duszpasterskich. Ze sprawozdania wizytacyjnego z 1948 r. wiemy, że lokalia w Zgoniu liczyła 1241 wiernych, kościół nosił jeszcze liczne ślady zniszczeń z okresu wojny, plebania była w trakcie budowy, a w niedziele odprawiane były dwie msze św. oraz nieszpory.
20 grudnia 1957 r. biskup Stanisław Adamski podniósł lokalię w Zgoniu do rangi parafii. Terytorialnie objęła ona obszar miejscowości Zgoń i Mościska. Pierwotnie należała do dekanatu żorskiego, ale pod koniec 1957 r. została przeniesiona do dekanatu mikołowskiego, natomiast w 1979 r. parafia znalazła się w dekanacie dębieńskim, który w 1985 r. przekształcony został w dekanat orzeski. W 2005 r. dokonano podziału dekanatów mikołowskiego i orzeskiego, w wyniku czego powstał trzeci dekanat Łaziska, do którego obecnie należy parafia św. Antoniego w Zgoniu.
Budowa kościoła.
Pierwsze głosy o konieczności rozwiązania problemu zbyt dużej odległości, jaka dzieliła miejscowość Zgoń od kościoła parafialnego w Woszczycach, pojawiły się w 1924 r., ale dopiero w 1935 r., za zgodą kurii diecezjalnej, rozpoczęto budowę kościoła filialnego w Zgoniu. Autorem projektu jest inż. Affa. Mieszkańcy Zgonia zadeklarowali pieniądze na budowę kościoła, co miało wystarczyć na mury i dach. W zamian za wynajęcie na okres 12 lat polowania na terenie gminy Zgoń, administracja księcia pszczyńskiego dostarczyła drewna. Także urząd wojewódzki w Katowicach za pośrednictwem kurii dotował budowę kościoła w sumą 1000 zł. Mieszkańcy Wyr przekazali bezpłatnie ołtarz. Brakującą kwotę 4500 zł pokryto deklaracjami pieniężnymi mieszkańców Zgonia. 13 czerwca 1937 r. ks. Andrzej Zając dokonał poświęcenia zgońskiego kościoła. W uroczystości wzięli udział wojewoda T. W. Saloni oraz starosta pszczyński T. Jarosz.
W 1955 r. kościół został odmalowany, a cztery lata później, prace malarskie rozpoczął prof. Adam Bunsch z Krakowa. Jest on autorem sześciu fresków: „Panny roztropne i nieroztropne”, „Robotnicy w winnicy Pańskiej”, „Syn Marnotrawny”, „Dobry Pasterz”, „Miłosierny Samarytanin” oraz „Siewca”, które to freski do dzisiaj zdobią ściany kościoła. W 1961 r. były już wybudowane salki parafialne oraz otynkowane kościół i plebania. W latach 2000-2006 dokonano kolejnego remontu. Odrestaurowano między innymi witraże, które zdobią okna kościoła. Gruntownie wyremontowano ołtarze w tym główny i dwa boczne.
Duszpasterstwo.
W parafii działa Bractwo Trzeźwości, Żywy Różaniec. Parafia w Zgoniu jest typową parafią wiejską, której wielu mieszkańców zajmuje się rolnictwem. Z tego powodu niezwykle ważne są coroczne uroczystości żniwne, zwane dożynkami. Na terenie parafii znajduje się kilkadziesiąt krzyży i kapliczek przydrożnych. Co roku w maju parafianie gromadzą się przy nich, aby odprawić nabożeństwa majowe. W październiku natomiast odmawiają przy nich wspólnie różaniec. Przy jednej z kapliczek w Mościskach, w niedzielę przypadającą po wspomnieniu św. Urbana, papieża, który jest patronem tej miejscowości, odprawiana jest msza święta. Jeden z krzyży, stojący w Zgoniu, upamiętnia ofiary zarazy, która nawiedziła tę miejscowość. Do parafii należy także cmentarz znajdujący się na pobliskim wzniesieniu. Znajdują się na nim m.in. groby parafian, którzy zginęli w czasie II wojny światowej. Na parafialnym cmentarzu jest też Grób Nieznanego Żołnierza, w którym pogrzebano żołnierzy, ofiary wojny.

</doc>
<doc id="530699" url="https://pl.wikipedia.org/wiki?curid=530699" title="Colin McRae Rally (gra komputerowa)">
Colin McRae Rally (gra komputerowa)

Colin McRae Rally – komputerowa gra wyścigowa wyprodukowana i wydana przez Codemasters 18 grudnia 1998 roku. Jest to pierwsza część serii rajdowych gier wyścigowych reklamowana przez szkockiego kierowcę Colina McRae. W polskiej wersji językowej jako pilot rajdowy w grze użyczył głosu kierowca rajdowy Krzysztof Hołowczyc.
Rozgrywka.
W "Colin McRae Rally" można pokierować 12 samochodami podzielonymi na trzy kategorie. Dostępna jest opcja treningu umożliwiająca ćwiczenie jazdy samochodami rajdowymi, a także tryb mistrzostw, w którym można wygrać w zawodach WRC (8 rajdów po 6 odcinków, m.in. Nowa Zelandia, Grecja, Australia, Szwecja czy też Wielka Brytania) tryb rajdu pozwalający na rozgrywanie pojedynczych rajdów. Dodatkowym trybem są próby czasowe na których gracz bije rekordy poszczególnych odcinków.
Wypadki na trasie prowadzą do uszkodzenia pojazdu zarówno wizualnie jak i mają wpływ na dalszą jazdę. Przykładowo zniszczone światła utrudniają jazdę w trakcie nocnych odcinków. Gracz ma do dyspozycji możliwość naprawiania poszczególnych części samochodu w alei serwisowej po zakończeniu danego odcinka. Gra zawiera tryb wieloosobowy w formie podzielonego ekranu.

</doc>
<doc id="530705" url="https://pl.wikipedia.org/wiki?curid=530705" title="Prędkość grupowa">
Prędkość grupowa

Prędkość grupowa – wielkość opisująca rozchodzenie się fal nieharmonicznych (innych niż sinusoidalne), w sytuacji, gdy natężenie fali nie wpływa na prędkość jej ruchu. Inaczej, prędkość grupowa to prędkość rozchodzenia się modulacji zwykle odpowiadająca prędkości przenoszenia informacji i energii przez falę.
Dla fal rozprzestrzeniających się bez zmiany kształtu impulsu falowego odpowiada prędkości rozchodzenia się impulsu i prędkości rozchodzenia się czoła fali.
Dla fal prawie harmonicznych, opisanych jako fala harmoniczna o zmieniającej się amplitudzie, prędkość rozchodzenia się grzbietów modulacji, czyli prędkość grupową określa wzór:
gdzie:
Pojęcie "prędkość grupowa" wprowadzono w celu odróżnienia od prędkości przemieszczania się grzbietów fali nazywanej prędkością fazową, która pojawia się m.in. w prawie załamania światła.
W próżni prędkość grupowa światła jest równa prędkości fazowej i jest równa prędkości światła w próżni. W ośrodkach materialnych prędkość grupowa światła jest zwykle mniejsza od prędkości światła w próżni, lecz może być większa, a nawet ujemna (dla metamateriałów o ujemnym współczynniku załamania). Większa wartość prędkości grupowej od prędkości światła w próżni nie stoi w sprzeczności ze szczególną teorią względności, gdyż prędkość grupowa w takich przypadkach nie jest szybkością rozprzestrzeniania się fali, a tym samym i przenoszenia sygnałów.
W ośrodkach dyspersyjnych prędkość grupowa jest różna od prędkości fazowej. Natomiast w ośrodkach, w których amplituda fali wpływa na szybkość jej przemieszczania się nie wprowadza się pojęcia prędkości grupowej.
Pojęcia prędkości grupowej i fazowej wprowadził William Rowan Hamilton w 1839 roku.
W mechanice kwantowej.
W mechanice kwantowej, zgodnie z hipotezą de Broglie’a, każdej cząstce odpowiada paczka fal zespolonych zwanych falami materii, dla tych fal:
gdzie:
Używając mechaniki relatywistycznej, stwierdza się że:
gdzie:
Wynik ten oznacza, że bez względu na masę cząstki, jej prędkość i inne parametry, prędkość grupowa fali materii odpowiada prędkości ruchu cząstki, co jest zgodne z oczekiwaniami.
Wzór na prędkość grupową.
Fala modulowana może być przedstawiona jako suma dwóch fal o różnych i niewiele różniących się częstościach. Przyjmując, że fazy początkowe obu fal są równe zero, różnica ich faz wynosi:
Fale wzmacniają się, gdy mają jednakowe fazy, oznacza to, że by poruszać się z prędkością rozchodzenia się wzmocnienia trzeba poruszać się z jego prędkością grupową, czyli dla takiej samej fazy. Wynika z tego, że różniczka powyższego wyrażenia jest równa zero:
Prędkość jest równa formula_14 czyli:
Związek z prędkością fazową.
Między prędkością grupową formula_2 a fazową formula_17 istnieją zależności:
lub:
Z zależności tych wynika, że fala ulega dyspersji, gdy prędkość fazowa zależy od długości fali formula_20 (liczby falowej), natomiast gdy prędkość fazowa nie zależy od długości fali, to fala nie ulega dyspersji.
Wyprowadzenie zależności.
Z definicji prędkości fazowej formula_17 wynika:
Związki dla wielkości opisujących fale: długość fali formula_23 częstotliwość formula_24
to
oraz

</doc>
<doc id="530707" url="https://pl.wikipedia.org/wiki?curid=530707" title="Kartonówka zwyczajna">
Kartonówka zwyczajna

Kartonówka zwyczajna, kartoniarka czarna ("Lasius fuliginosus") – gatunek mrówki z podrodziny Formicinae.
Kartonówki zwyczajne to leśne mrówki pospolicie występujące w Polsce. Robotnice mierzą około 4 mm, królowa natomiast około 6 mm. Buduje gniazda w starych drzewach lub pniach starych drzew. Nazwa kartonówka pochodzi od sposobu budowy gniazda, które zbudowane jest z wielu komór rozdzielonych kartonowatą cienką ścianką wytworzoną z rozdrobionego przez mrówki drewna i śliny. Kartonówkę łatwo rozpoznać ze względu na jej smoliście czarną barwę i połysk oraz nogi o lekko żółtym odcieniu.
Kolonia składa się z kilku do kilkunastu tysięcy osobników.
Królowe kartonówek zwyczajnych zakładają kolonie poprzez czasowe pasożytnictwo na innym gatunku mrówek – podziemnicy cieniolubnej ("Lasius umbratus"). Obserwując wędrujące po pniu drzewa mrówki, można zauważyć, że robotnice powracające do gniazda (w dół) mają większy odwłok. Niekiedy segmenty odwłoka są tak rozsunięte, że widać między nimi cienkie żółte paski. Kartonówka żywi się spadzią produkowaną przez mszyce, jak również pokarmem wysokobiałkowym – owadami, lub padliną. Istnieją też przypuszczenia o możliwości odżywiania się gatunkiem grzyba, który powstaje w gniazdach i jest nawożony przeżutym drewnem (stąd kartonowe komory). Tego typu konstrukcje nie powstają u innych dendrofilów, więc ich istnienie może być uwarunkowane obecnością symbiotycznego grzyba. Podobne konstrukcje zauważa się w gniazdach podziemnic, na których pasożytuje kartonówka.
Rójka odbywa się od końca maja do połowy sierpnia. 

</doc>
<doc id="530710" url="https://pl.wikipedia.org/wiki?curid=530710" title="Andrzej Kraiński">
Andrzej Kraiński

Andrzej Kraiński, pseudonim „Kobra” (ur. 3 maja 1964) – polski muzyk rockowy, kompozytor, piosenkarz, lider zespołu Kobranocka od początku istnienia grupy.
Życiorys.
Do 1981 roku współtworzył formację Fragmenty Nietoperza. Obok Kobranocki gra i śpiewa w zespole Atrakcyjny Kazimierz.
Wraz z zespołem Hey zaśpiewał utwór – „Moja i twoja nadzieja” na płycie "Fire" z 1993.
W 2007 wziął udział w projekcie "Yugopolis". Zaśpiewał tam piosenki: „W oczy patrzeć mi...” i „Łykając twoje łzy”.

</doc>
<doc id="530711" url="https://pl.wikipedia.org/wiki?curid=530711" title="Kanton zenicko-dobojski">
Kanton zenicko-dobojski

Kanton zenicko-dobojski – jeden z dziesięciu kantonów Federacji Bośni i Hercegowiny. Stolica znajduje się w Zenicy.

</doc>
<doc id="530712" url="https://pl.wikipedia.org/wiki?curid=530712" title="Andrzej Michorzewski">
Andrzej Michorzewski

Andrzej Marek Michorzewski (ur. 28 listopada 1952 we Włocławku) – polski lekarz psychiatra, poeta.
Życiorys.
Psychiatra.
Urodził się we Włocławku, ukończył studia na Wydziale Lekarskim Akademii Medycznej w Gdańsku. 1 października 1978 roku uzyskał uprawnienia do wykonywania zawodu psychiatry.
W latach 1993-2000 był dyrektorem Szpitala Psychiatrycznego w Świeciu. Zrezygnował ze stanowiska twierdząc, że wstydzi się być psychiatrą w Polsce.
1 stycznia 2006 r. zarejestrował Prywatną Praktykę Specjalistyczną pod adresem al. Chopina 52/1 we Włocławku. Podejmuje także pacjentów w Samodzielnym Publicznym Zespole Przychodni Specjalistycznych We Włocławku przy ul. Szpitalnej 6A.
Obecnie jest członkiem Kujawsko-Pomorskiej Izby Lekarskiej w Toruniu.
W 1995 r. wspólnie z Lucyną Suś napisał opracowanie pt. "Najpiękniejszy widok na Świecie". W 2005 wydał książkę "Dzień, w którym wybiło szambo, czyli nadużycia w psychiatrii". Był autorem znanego przed laty hasła „albo prawo, albo sprawiedliwość”.
Poeta i tekściarz.
Pierwszy zbiór tekstów piosenek pt. "Piosenki do piwa" wydał w 1978 roku. Ok. 1981 roku wydał zbiór pt. "Tylko my z bobem".
W latach 80. działał w Grupie Toruń oraz pisał teksty piosenek dla efemerycznych studenckich zespołów muzycznych. Wraz z Romualdem Bobkowskim, adiunktem z Instytutu Fizyki, oraz studentem Andrzejem Wilczewskim nagrał wiosną 1983 kasetę z piosenkami o stanie wojennym pod tytułem "Na wzwodzie".
W 1984 na oddział zamknięty szpitala psychiatrycznego w Toruniu, którego ordynatorem był Michorzewski, został skierowany za odmowę odbycia służby wojskowej muzyk Andrzej Kraiński. Efektem spotkania było powstanie zespołu "Latający Pisuar", który rok później zmienił nazwę na Kobranocka (nazwę zespołu stworzył sam Michorzewski). Michorzewski został głównym autorem tekstów jego piosenek, m.in. utworu „Kocham cię jak Irlandię”.
Procesy karne.
25 października 2007 roku został zatrzymany przez CBA. Lekarza przesłuchano w prokuraturze we Wrocławiu. Michorzewskiego oskarżono o wystawianie w latach 1996-2001 przestępcom fałszywych zaświadczenia o chorobach, dzięki czemu unikali więzienia lub uzyskiwali przerwy w karze. Po przesłuchaniu we Wrocławiu zwolniono go za poręczeniem majątkowym w wysokości 20 tys. złotych. Michorzewski otrzymał zakaz opuszczenia kraju.
Michorzewski był karany za porównywanie polskiej psychiatrii do nazistowskiej, za odmowę sporządzenia opinii sądowo-psychiatrycznych oraz za posądzanie sądów i prokuratury o nieprzestrzeganie prawa. Później oskarżano go o nielegalne zatrudnianie pracowników.
Życie prywatne.
Miał syna Jakuba, zmarłego w 2009 roku.

</doc>
<doc id="530713" url="https://pl.wikipedia.org/wiki?curid=530713" title="Plaza de Santa Ana">
Plaza de Santa Ana

Plaza de Santa Ana - plac w Madrycie. 
Znajduje się w jego obrębie wiele klasycznych tawern (hiszp. "Cerveceria") prowadzonych w tradycyjnym hiszpańskim stylu. Oprócz piwa i wina, można tam dostać wiele lokalnych przekąsek (hiszp. "tapas"). 
Plac wziął swoją nazwę od klasztoru Karmelitanów zbudowanego tam w XVIII w. Obecny charakter został nadany mu przez Józefa Bonaparte, który w roku 1810 nakazał usunięcie klasztoru, siedmiu innych budynków, posadzenie drzew i zbudowanie w centrum placu fontanny. 
Jeden z pubów - "Cerveceria Alemana" - piwiarnia, której wystrój z przełomu wieków pozostał niezmieniony, była ulubionym miejscem spotkań Ernesta Hemingwaya z czasów gdy przebywał w Hiszpanii. 
Obecnie Plaza de Santa Ana jest miejscem spotkań wielu mieszkańców Madrytu, szczególnie wieczorami tysiące młodych ludzi wybierają plac i najbliższe okolice jako miejsce dla spędzenia wolnego czasu.

</doc>
<doc id="530715" url="https://pl.wikipedia.org/wiki?curid=530715" title="Badanie zewnętrzne ciężarnej">
Badanie zewnętrzne ciężarnej

Badanie zewnętrzne ciężarnej obejmuje takie działania wobec ciężarnej, jak:
Badanie palpacyjne brzucha.
Służy do określania wielkości płodu oraz jego topografii w kanale rodnym, czyli położenia, ułożenia i ustawienia. Wykonuje się je za pomocą chwytów Leopolda.
Ocena wysokości dna macicy.
Służy do oszacowania wieku ciążowego. Patrz: Badanie wysokości dna macicy.
Osłuchiwanie ASP.
Osłuchiwanie czynności serca płodu wykonuje się za pomocą słuchawki położniczej lub kardiotokografu.
Pomiar obwodu brzucha.
Obwód brzucha mierzymy na wysokości pępka. U ciężarnych z prawidłową budową, przy prawidłowej ilości płynu owodniowego i prawidłowej grubości powłok w terminie porodu wynosi 100-110 cm.
Zewnętrzne badanie miednicy.
Pomiary miednicy pozwalają w przybliżeniu ocenić jej kształt i wielkość. Wykonuje się je za pomocą miednicomierza.
Ocena czynności skurczowej.
Obejmuje obserwację częstotliwości, czasu, trwania i siły skurczów. Do oceny czynności skurczowej służy kardiotokografia.

</doc>
<doc id="530716" url="https://pl.wikipedia.org/wiki?curid=530716" title="Hithlum">
Hithlum



</doc>
<doc id="530717" url="https://pl.wikipedia.org/wiki?curid=530717" title="Naproksen">
Naproksen

Naproksen – organiczny związek chemiczny, pochodna kwasu propionowego o działaniu przeciwbólowym, przeciwzapalnym i przeciwgorączkowym, zaliczana do grupy niesteroidowych leków przeciwzapalnych. Jest inhibitorem dwóch cyklooksygenaz: COX-1 (konstytutywnej) i COX-2 (indukowanej). Hamuje agregację płytek krwi (ale słabiej i krócej niż kwas acetylosalicylowy).
Szybko wchłania się z przewodu pokarmowego. Cmax osiąga 1 godzinę po podaniu, okres półtrwania wynosi 10–20 godzin (średnio 13 h). Stężenie stacjonarne osiąga po 4–5 dawkach. Prawie 95% przyjętej dawki wydalane jest z moczem w postaci niezmienionej, jako 6-demetylonaproksen lub w postaci ich metabolitów.
Zastosowanie.
Naproksen stosuje się do uśmierzania bólu o niewielkim lub umiarkowanym nasileniu (np. bolesne menstruacje, bóle głowy, bóle pleców), a także w następujących przypadkach:
Preparaty.
Naproksen stosowany jest w jako wolny kwas lub sól sodowa, w formie tabletek, czopków, żeli lub maści do użytku zewnętrznego. Preparaty dostępne w Polsce to: "Aleve, Anapran, Anapran-Neo, Apo-Napro, Apo-Naproxen, Apranax, Nalgesin, Naproxen, Natrax, Naxii, Pabi-Naproxen".

</doc>
<doc id="530718" url="https://pl.wikipedia.org/wiki?curid=530718" title="Aerofiniszer">
Aerofiniszer

Aerofiniszer (z ang. "aerofinisher") — rodzaj łapacza samolotu, urządzenia stosowanego do skracania dobiegu samolotu i jego wyhamowania wykorzystywany głównie na pokładach lotniskowców, ale także na lotniskach lądowych. Zespół aerofiniszera składa się z kilku grubych lin stalowych, zazwyczaj czterech, zamocowanych w poprzek pokładu startowego do specjalnych tłumików hydraulicznych. Liny te instaluje się na wysokości od kilkunastu, a czasem nawet powyżej 20 cm nad powierzchnią lądowiska. Zadaniem pilota lądującego samolotu jest złapanie przy pomocy specjalnego wysuwanego z części ogonowej haka za jedną z lin, co powoduje gwałtowne wyhamowanie maszyny na odcinku od kilkunastu do kilkudziesięciu metrów. Liny aerofiniszera na lotniskowcu są numerowane od 1 do 4 licząc od rufy, a idealne lądowanie polega na złapaniu liny numer 3. Siła tłumienia lin hamujących jest regulowana w zależności od typu lądującego samolotu i jego masy, dlatego też przed lądowaniem, pilot raportuje obsłudze pokładu startowego stan paliwa i uzbrojenia. Zbyt luźna lina nie zatrzyma samolotu przed końcem pokładu, natomiast zbyt mocno napięta może poważnie uszkodzić maszynę. Przeciążenie podczas lądowania z wykorzystaniem aerofiniszera dochodzi do 4 g.
Podczas lądowania na lotniskowcu istnieje ryzyko, że samolot nie złapie żadnej z lin hamujących, dlatego ze względów bezpieczeństwa podejście maszyny do lądowania odbywa się przy ciągu silników wynoszącym około 85% wartości maksymalnej, aż do momentu dotknięcia pokładu kołami podwozia głównego, gdy pilot zwiększa moc do 100%. Gdy samolot zostanie zatrzymany pilot zmniejsza moc do minimum, a następnie podnosi hak uwalniając linę aerofiniszera. Taki sposób lądowania zapewnia odpowiednią prędkość i umożliwia ponowne poderwanie maszyny w przypadku, gdy hak nie zaczepi o żadną z lin.
Liny hamujące stosuje się także na niektórych lotniskach wojskowych, w celu zwiększenia bezpieczeństwa lądowania ciężkich lub szybkich samolotów na krótkich pasach startowych. Używa się ich także jako elementu szkolenia pilotów, którzy mają pełnić służbę na lotniskowcach. Liny hamujące pełnią również rolę systemu zabezpieczającego w przypadku awarii systemu hamulcowego samolotu, systemów sterowania lub innych problemów, które mogą doprowadzić do wyjechania maszyny poza pas startowy. W celu zatrzymania samolotów, w których awarii uległ system hamulcowy, można zastosować liny hamujące przytwierdzone nie do tłumików hydraulicznych, ale do worków z piaskiem, które ciągnięte za maszyną redukują jej prędkość. 
Pierwszy raz użyto pierwowzoru aerofiniszera 18 stycznia 1911 na pokładzie krążownika pancernego USS "Pennsylvania", gdy jego wynalazca Eugene Ely dokonał udanego lądowania na pokładzie jednostki pływającej, wykorzystując ułożone poprzecznie na pokładzie liny zakończone workami z piaskiem. Pierwsze systemy aerofiniszera z linami hamującymi przytwierdzonymi do siłowników hydraulicznych przetestowano na pokładzie lotniskowca HMS "Courageous" w czerwcu 1931 roku. Mimo upływu czasu i udoskonaleń technicznych, koncepcja aerofiniszerów pozostała niezmieniona do czasów współczesnych.

</doc>
<doc id="530721" url="https://pl.wikipedia.org/wiki?curid=530721" title="Alergiczne ziarniniakowate zapalenie naczyń">
Alergiczne ziarniniakowate zapalenie naczyń



</doc>
<doc id="530724" url="https://pl.wikipedia.org/wiki?curid=530724" title="Muzeum Zabawek i Zabawy w Kielcach">
Muzeum Zabawek i Zabawy w Kielcach

Muzeum Zabawek i Zabawy w Kielcach powstało w 1979 roku jako Muzeum Zabawkarstwa. Posiada ogromną kolekcję zabawek zarówno historycznych, jak i współczesnych. Mieści się w Kielcach przy placu Wolności 2.
Historia muzeum.
W latach 70. XX wieku w Kielcach powstał Krajowy Związek Spółdzielni Zabawkarskich, który zrzeszał i koordynował działalność ponad 80% producentów zabawek w Polsce. W jego strukturze 1 grudnia 1979 roku rozpoczęło działalność Muzeum Zabawkarstwa, stanowiące zaplecze badawcze dla producentów i projektantów zabawek. W tym czasie muzeum zajmowało jedną salę budynku Muzeum Narodowego przy placu Partyzantów (obecnie Rynek).
1 czerwca 1982 muzeum otrzymało własną samodzielną siedzibę w zabytkowym spichlerzu zbożowym przy ulicy Zamkowej w Kielcach. Pomieszczenia budynku nie spełniały jednak warunków przewidzianych dla obiektów muzealnych i pod koniec 1985 roku ekspozycja została zamknięta. Od tej pory muzeum, nie dysponując własną siedzibą, organizowało jedynie czasowe wystawy swoich zbiorów w różnych polskich muzeach i instytucjach kulturalnych.
1 czerwca 1988 roku nastąpiło otwarcie stałej ekspozycji w trzech salach w budynku biurowym w kamienicy przy ulicy Kościuszki. Z powodu niewielkiej powierzchni wystawowej, większość zbiorów znajdowała się w magazynach lub była wypożyczana do innych muzeów.
W 2004 roku prezydent Kielc Wojciech Lubawski przekazał na siedzibę muzeum zabytkowy XIX-wieczny budynek dawnych hal targowych przy placu Wolności. Generalny remont budynku zakończono w listopadzie 2005 roku. 9 marca 2006 uchwałą Rady Miejskiej, Muzeum Zabawkarstwa, zmieniło nazwę na Muzeum Zabawek i Zabawy, a nowa siedziba została oddana do użytku 1 czerwca 2006. Tego dnia po raz pierwszy na wieży zegarowej muzeum pokazała się na miotle świętokrzyska Czarownica.

</doc>
<doc id="530725" url="https://pl.wikipedia.org/wiki?curid=530725" title="Przywry monogeniczne">
Przywry monogeniczne

Przywry monogeniczne, jednorodce (Monogenea), przywry monogenetyczne (Monogenoidea) – gromada płazińców (Platyhelminthes) obejmująca około 1500 pasożytniczych gatunków występujących w różnych częściach świata. W faunie Polski odnotowano 126 gatunków. Wiele z nich to gatunki zawleczone. W hodowlach ryb mogą powodować znaczne szkody. Duże zasługi w badaniach tej grupy zwierząt na terenie Polski położyła Maria Prost.
Początkowo nazywano je skrzelowcami (Pectobothridia), ponieważ znajdowano je wyłącznie na skrzelach ryb. Obecnie nazwa "skrzelowce" uważana jest za nieprawidłową, ponieważ nie obejmuje wszystkich przedstawicieli gromady Monogenea. Przywry monogeniczne pasożytują głównie na skrzelach, skórze oraz w jamie gębowej kręgowców wodnych (ryb, płazów i gadów). Jeden gatunek pasożytuje na hipopotamach (pod powieką oka), a nieliczne na bezkręgowcach. 
Przywry monogeniczne są wyposażone w dwa narządy czepne ("prohaptor" i "opisthaptor") umożliwiające im przyczepienie się do żywiciela. Ich cykl życiowy jest zwykle monokseniczny (mają jednego żywiciela). Posiadają powolny metabolizm, więc zapotrzebowanie na tlen jest zaspokajane przez wymianę gazową bezpośrednio przez powierzchnię ciała. Wszystkie są hermafrodytami, jajorodne, w rozwoju występuje larwa onkomiracydium. Gatunki z rodziny Diplozoidae łączą się na stałe przewodami płciowymi (np. "Diplozoon paradoxum"), a ich larwa to diporpa.
Na podstawie budowy "opisthaptoru" wyróżniono dwie podgromady przywr monogenetycznych:

</doc>
<doc id="530726" url="https://pl.wikipedia.org/wiki?curid=530726" title="Mrówka ćmawa">
Mrówka ćmawa

Mrówka ćmawa ("Formica polyctena") – gatunek mrówki z podrodziny Formicinae.
Mrówka ćmawa jest podobna do mrówki rudnicy, a odróżnić ją można po braku maleńkich włosków na odwłoku i łusce pomostka, które posiada mrówka rudnica. Oba gatunki mrówek budują okazałe mrowiska w postaci kopców z igliwia, ziemi i gałązek. Wysokość mrowiska może dochodzić do 2 metrów. Kopiec stanowi zewnętrzną część mrowiska, pozostała część znajduje się pod ziemią. W jednym mrowisku może żyć nawet 100 tysięcy mrówek. 
Gatunek ten występuje w Europie od Hiszpanii po Rosję, na północ sięga Finlandii, a na południe Czarnogóry, Serbii i Rumunii. W Polsce objęty jest częściową ochroną gatunkową.

</doc>
<doc id="530728" url="https://pl.wikipedia.org/wiki?curid=530728" title="Milton Palacio">
Milton Palacio

Milton Sigmund Palacio, (ur. 7 lutego 1978 w Los Angeles) – amerykański koszykarz belizyjskiego pochodzenia, występujący na pozycji rozgrywającego, obecnie (od 2013) kierownik do spraw rozwoju zawodników drużyny NCAA – Idaho Vandals.
Swoją karierę akademicką zaczynał na uczelni Midland. W drafcie został wybrany przez drużynę Vancouver Grizzlies. Następnie grał w drużynach Boston Celtics, Phoenix Suns, Cleveland Cavaliers, a także Toronto Raptors. W karierze notował średnio 4,5 punktu na mecz, a także 0,8 zbiórek.

</doc>
<doc id="530729" url="https://pl.wikipedia.org/wiki?curid=530729" title="GameBoy Color">
GameBoy Color



</doc>
<doc id="530730" url="https://pl.wikipedia.org/wiki?curid=530730" title="Gameboy Color">
Gameboy Color



</doc>
<doc id="530731" url="https://pl.wikipedia.org/wiki?curid=530731" title="Pałac Biskupów Krakowskich w Kielcach">
Pałac Biskupów Krakowskich w Kielcach

Pałac Biskupów Krakowskich – barokowy pałac w Kielcach, była rezydencja biskupów krakowskich, oddział Muzeum Narodowego w Kielcach. Najlepiej zachowana oryginalna wczesnobarokowa rezydencja pałacowa z pierwszej połowy XVII wieku w Polsce.
Historia.
Budowla powstawała w latach 1637–1641. Wzniesiono ją na Wzgórzu Katedralnym z inicjatywy i prywatnych funduszy kanclerza wielkiego koronnego i biskupa krakowskiego Jakuba Zadzika. Nie jest pewne kto był autorem projektu i przypuszcza się, że był to albo Tomasz Poncino albo Giovanni Trevano albo Constantino Tencalla. Dekorację malarską wnętrz wykonał warsztat Tomasza Dolabelli. Plafony przedstawiały między innymi sąd nad braćmi polskimi i rokowania pokojowe w okresie wojen ze Szwecją i Rosją, w których brał udział fundator. Pałac otaczał mur obronny ze strzelnicami kluczowymi i puntone. Cztery wieże pokryto blachą. W 1667 roku biskup Andrzej Trzebicki pokrył pałac dachówką w miejsce gontów. W 1. połowie XVIII wieku dobudowano do pałacu dwie oficyny, być może wg projektu Kacpra Bażanki.
W 1806 Franciszek II Habsburg cesarz Austrii przekazał pałac, będący własnością skarbu państwa, na potrzeby nowo utworzonej diecezji kieleckiej. W 1816 r. Stanisław Staszic stworzył w pałacu Szkołę Akademiczno-Górniczą. Po Powstaniu styczniowym rosyjscy zaborcy usunęli hełmy na wieżach i figury posłów moskiewskiego i szwedzkiego na frontonie. Pałac w 1 połowie XX wieku pełnił rolę sztabu legionowego Józefa Piłsudskiego, biura werbunkowego, drukarni, poczty, biura przepustek i siedziby redakcji lokalnego dziennika. W latach 20. według projektu Adolfa Szyszko-Bohusza zrekonstruowano barokowe hełmy na wieżach.
W latach międzywojennych pałac był siedzibą urzędu wojewódzkiego. W latach 1945–1971 był siedzibą Wojewódzkiej Rady Narodowej. Od 1971 r. mieści się w nim Muzeum Narodowe. Z tyłu pałacu, w 2005 roku otwarto Ogród Włoski.
Pałac wraz z otoczeniem - basztą prochową, ogrodem i spichlerzem przy ul. Zamkowej 2 - jako zespół został wpisany do rejestru zabytków nieruchomych.
Turystyka.
Koło Pałacu Biskupów Krakowskich przechodzi szlak turystyczny
Na zachód od miasta, w Podzamczu Piekoszowskim znajduje się ruina pałacu rodu Tarłów, stanowiącego kopię pałacu w Kielcach.

</doc>
<doc id="530733" url="https://pl.wikipedia.org/wiki?curid=530733" title="Pustynia Tule (Nevada)">
Pustynia Tule (Nevada)

Pustynia Tule – amerykańska pustynia w Hrabstwie Lincoln w stanie Nevada, blisko granicy z Utah. Zlokalizowana jest północno-wschodniej części Gór Mormon.

</doc>
<doc id="530734" url="https://pl.wikipedia.org/wiki?curid=530734" title="Julien Benneteau">
Julien Benneteau

Julien Benneteau (ur. 20 grudnia 1981 w Bourg-en-Bresse) – francuski tenisista, zwycięzca French Open 2014 w grze podwójnej, brązowy medalista igrzysk olimpijskich z Londynu (2012) w deblu, reprezentant Francji w Pucharze Davisa.
Kariera tenisowa.
Występując w gronie juniorów wygrał Benneteau US Open z 1999 roku w grze podwójnej wspólnie z Nicolasem Mahutem.
Karierę zawodową rozpoczął w roku 2000, a zakończył podczas US Open 2018.
Po kilku latach startów w turniejach niższej rangi ("ITF Futures" i ATP Challenger Tour) Benneteau awansował do czołowej setki rankingu światowego w 2004 roku. W roku 2008 po raz pierwszy w karierze awansował do finału turnieju ATP World Tour, w Casablance. Mecz o tytuł przegrał z rodakiem Gilles'em Simonem. W tym samym roku osiągnął również finał rozgrywek w Lyonie, jednak uległ Robinowi Söderlingowi. W roku 2009 doszedł do finału turnieju w Kitzbühel ponosząc porażkę z Guillermo Garcíą Lópezem, a na początku sezonu 2010 doszedł do finału w Marsylii, przegrywając z Michaëlem Llodrą. W sierpniu 2011 roku Benneteau osiągnął finał rozgrywek w Winston Salem, w którym nie sprostał Johnowi Isnerowi, natomiast w styczniu 2012 roku przegrał z Jarkko Nieminenem w finale turnieju w Sydney. We wrześniu 2012 roku Francuz awansował do kolejnego finału, w Kuala Lumpur, gdzie poniósł porażkę z Juanem Mónaco. Ósmy singlowy finał Francuz osiągnął w lutym 2013 roku w Rotterdamie, gdzie po drodze pokonał Rogera Federera. W pojedynku o tytuł nie sprostał Juanowi Martínowi del Potro. W tym samym sezonie dotarł Francuz, we wrześniu, do finału w Kuala Lumpur ponosząc porażkę w spotkaniu o tytuł z João Sousą. Rok później ponownie był w finale turnieju w Malezji, jednak tym razem był od niego lepszy Kei Nishikori. Najwyższą pozycję w rankingu singlistów Benneteau osiągnął w kwietniu 2012 roku – nr 26.
W grze podwójnej Benneteau wygrał dwanaście turniejów ATP World Tour oraz dziewięć razy był finalistą tych rozgrywek. W czerwcu 2014 roku został mistrzem Rolanda Garrosa, w parze z Édouardem Rogerem-Vasselinem. Finałowy pojedynek para wygrała z Marcelem Granollersem i Marcem Lópezem 6:3, 7:6(1). W 2016 roku został finalistą Wimbledonu. Najwyżej sklasyfikowany w zestawieniu deblistów Benneteau był na 5. miejscu w listopadzie 2014 roku.
W marcu 2010 roku Benneteau zadebiutował w reprezentacji Francji w Pucharze Davisa przeciwko Niemcom w pojedynku I rundy "grupy światowej". Swój deblowy pojedynek z parą Philipp Kohlschreiber-Christopher Kas wygrał partnerując Michaëlowi Llodrze, natomiast w singlu pokonał Benjamina Beckera. Do końca 2012 roku Benneteau wystąpił w trzech meczach singlowych, z których dwa wygrał oraz pięciu spotkaniach deblowych, z których w trzech triumfował.
Na przełomie lipca i sierpnia 2012 roku wspólnie z Richardem Gasquetem zdobył brązowy medal XXX Letnich Igrzysk Olimpijskich w grze podwójnej. W meczu o trzecie miejsce pokonali debel David Ferrer-Feliciano López 7:6(4), 6:2.

</doc>
<doc id="530737" url="https://pl.wikipedia.org/wiki?curid=530737" title="Graf Zeppelin (1938)">
Graf Zeppelin (1938)

Graf Zeppelin (Flugzeugträger A) – nieukończony lotniskowiec III Rzeszy z okresu II wojny światowej. Jedyny lotniskowiec w historii Niemiec.
Historia.
Prace projektowe nad niemieckimi lotniskowcami rozpoczęto na wiosnę 1934 roku. Podjęto decyzję o budowie dwóch jednostek "Flugzeugträger A" („Graf Zeppelin”) i "Flugzeugträger B" („Peter Strasser” – ku czci twórcy niemieckiego lotnictwa morskiego) o wyporności 23 430 ton. Prace nad okrętem trwały od 28 grudnia 1936. 8 grudnia 1938 w Kilonii w obecności Adolfa Hitlera i Hermanna Göringa dokonano wodowania pierwszego lotniskowca, któremu nadano imię na cześć konstruktora lotniczego Ferdinanda von Zeppelina. Prace nad obiema jednostkami trwały do wiosny 1940. Mimo znacznego zaawansowania w budowie zostały one jednak nagle przerwane na rozkaz Adolfa Hitlera. Prace pozwolono wznowić dopiero w 1941, ale tylko w odniesieniu do zwodowanego trzy lata wcześniej „Graf Zeppelina”. W tym czasie kadłub okrętu był przeholowywany najpierw do Gotenhafen (okupacyjna nazwa Gdyni), a później z powrotem do Kilonii. 2 lutego 1943 budowę ostatecznie wstrzymano, na skutek rozkazu Hitlera o wycofaniu ze służby wszystkich dużych jednostek, po bitwie na Morzu Barentsa. Ukończony w ponad 90% lotniskowiec „Graf Zeppelin” został w kwietniu odholowany do Szczecina. Tam została zdemontowana z niego większa część maszyn i uzbrojenia.
24 kwietnia 1945 w obliczu postępów wojsk radzieckich okręt został samozatopiony przez otwarcie zaworów dennych, a ładunkami wybuchowymi zniszczono jego elementy wyposażenia, w tym turbiny i windy lotnicze; został także uszkodzony przez artylerię. Po zdobyciu, latem 1945 lotniskowiec został podniesiony i 19 sierpnia 1945 formalnie wcielony do marynarki ZSRR. Nie podjęto jednak działań w kierunku jego ukończenia, a jedynie prowizorycznie zapewniono jego pływalność. Na skutek porozumienia brytyjsko-radzieckiego z grudnia 1946, przypadł on ZSRR, jednakże zaliczony do okrętów grupy C (okrętów, których przywrócenie do służby trwałoby ponad 6 miesięcy), które miały zostać zatopione lub złomowane. Władze ZSRR zdecydowały zatopić lotniskowiec na Morzu Bałtyckim, po przeprowadzeniu testów wytrzymałości na eksplozje ładunków wybuchowych, bombardowanie i ostrzał. „Graf Zeppelin” został wyholowany ze Świnoujścia 14 sierpnia 1947 i od 16 sierpnia prowadzono na nim próby wybuchów na jego pokładzie. Połączono to z bombardowaniem go przez bombowce Pe-2 jako okręt-cel, lecz z 88 bomb 50 kg trafiło 6. Ostatecznie okręt, znoszony przez wiatr na płyciznę, został dobity torpedami niszczyciela „Sławnyj” 17 sierpnia 1947. Niewykluczone jest, że został zatopiony przez marynarkę radziecką pod naciskiem armii sojuszniczych, które nie chciały dopuścić do tego, aby ZSRR miał w swoim posiadaniu lotniskowiec.
12 lipca 2006 kadłub lotniskowca odnalazła zajmująca się poszukiwaniem i wydobyciem ropy naftowej firma Petrobaltic w wodach Bałtyku 55 km na północ od Władysławowa na głębokości 87 m. Wykorzystywany przez nią statek badawczy m/v „St. Barbara” zaopatrzony w specjalistyczny sprzęt do sondowań podwodnych namierzył i zarejestrował wrak, jako pierwszy. 26 lipca 2006 okręt hydrograficzny ORP „Arctowski” przeprowadził podwodne badania zatopionej jednostki. 27 lipca 2006 polska Marynarka Wojenna oficjalnie potwierdziła, że zatopiony wrak to „Graf Zeppelin”.

</doc>
<doc id="530741" url="https://pl.wikipedia.org/wiki?curid=530741" title="Marko Milič">
Marko Milič

Marko Milič (ur. 7 maja 1977 w Kranju) – słoweński koszykarz, występujący na pozycjach niskiego lub silnego skrzydłowego.
Jego ojciec, Vladimir był mistrzem w pchnięciu kulą w byłej Jugosławii. Po wybraniu przez drużynę Philadelphia 76ers w drafcie NBA w roku 1997 z 34 pozycją, Milić przeszedł do drużyny Phoenix Suns.
Milić, który jest bardzo silnym zawodnikiem, grał na pozycji obrońcy, a czasem powierzane mu były rzuty z półdystansu. W ekipie Phoenix Suns zagrał łącznie 44 mecze. Milić wrócił do Europy, gdzie grał w ekipach KK Olimpija Lublana, Virtus Bolonia oraz Real Madryt. 3-krotny uczestnik Euro All-Star Game (1996, 1998, 1999).

</doc>
<doc id="530745" url="https://pl.wikipedia.org/wiki?curid=530745" title="Campanulaceae">
Campanulaceae



</doc>
<doc id="530746" url="https://pl.wikipedia.org/wiki?curid=530746" title="Krasnokamiensk">
Krasnokamiensk

Krasnokamiensk, Krasnokamieńsk () – miasto w Rosji położone na Dalekim Wschodzie, w Kraju Zabajkalskim. Leży ok. 5,5 tys. km na wschód od Moskwy, w pobliżu granicy z Chinami i Mongolią, u podnóży Gór Arguńskich. Założone w 1968 na ogromnych złożach uranu. Znajdują się tu największe kopalnie uranu na całej Syberii.
Miejsce odbywania kary obozu pracy przymusowej przez Michaiła Chodorkowskiego w latach 2005 i 2006.
Nauka i oświata.
W mieście znajduje się Krasnokamieńskie Technikum Politechniczne - filia Narodowego Instytutu Badań Jądrowych.

</doc>
<doc id="530747" url="https://pl.wikipedia.org/wiki?curid=530747" title="Amancio">
Amancio

Imię męskie
Nazwisko
Inne

</doc>
<doc id="530752" url="https://pl.wikipedia.org/wiki?curid=530752" title="Pałac Biskupów Krakowskich">
Pałac Biskupów Krakowskich



</doc>
<doc id="530754" url="https://pl.wikipedia.org/wiki?curid=530754" title="Wincenty Oczko">
Wincenty Oczko

Wincenty Oczko (ur. 1568, zm. 1626), kanonik gnieźnieńskiej kapituły katedralnej od 1606 roku, kanonik łowicki, pleban w Konarach, lekarz.
Pochodził z osiadłej w Krakowie rodziny Oczków (dziadek był siodlarzem), która wydała 3 lekarzy. Wojciecha - (lekarza trzech królów: Zygmunta Augusta, Zygmunta III Wazy i Stefana Batorego), Jana (lekarz - Stefana Batorego). Wincenty był bratankiem Wojciecha.
Studiował w Krakowie i Padwie. Dr filozofii i medycyny. Kanonik łowicki od 1593 r. Nadworny lekarz arcybiskupa Stanisława Karnkowskiego. W 1605 r. biskup przeznaczył dla niego dziesięciny ze wsi biskupiej Skoworoda (pow. łowicki) i powołał go na nadliczbowego kanonika metropolitalnego. Do roku 1619 był plebanem w Konarach.
Miał opinię biegłego i szczęśliwego lekarza oraz zacnego ze wszech miar kapłana. Był pobożny, skromny i miłosierny dla potrzebujących. Od roku 1617 pracował jako lekarz przy katedrze gnieźnieńskiej (leczył duchowieństwo ale także ubogich).
Pochowany w katedrze w tzw. kaplicy doktorów (obok zakrystii), którą odrestaurował z przeznaczeniem na grobowiec dla siebie i wszystkich kanoników doktorów.

</doc>
<doc id="530755" url="https://pl.wikipedia.org/wiki?curid=530755" title="Muzeum Zabawkarstwa">
Muzeum Zabawkarstwa



</doc>
<doc id="530756" url="https://pl.wikipedia.org/wiki?curid=530756" title="Tartar (pocisk)">
Tartar (pocisk)



</doc>
<doc id="530758" url="https://pl.wikipedia.org/wiki?curid=530758" title="Kościół Garnizonowy Najświętszej Marii Panny Królowej Polski w Kielcach">
Kościół Garnizonowy Najświętszej Marii Panny Królowej Polski w Kielcach

Kościół Garnizonowy pod wezwaniem Najświętszej Marii Panny Królowej Polski – dawna cerkiew prawosławna pod wezwaniem św. Mikołaja znajdująca się blisko centrum Kielc między ulicami Karczówkowską i Chęcińską. Została wzniesiona w latach 1902-1904 z inicjatywy ówczesnych władz guberni kieleckiej jako reakcja na rozpoczęcie przez kielczan w 1901 roku budowy kościoła pod wezwaniem Świętego Krzyża. Cerkiew, będąca już drugim takim obiektem na terenie miasta, przeznaczona była dla żołnierzy z 6 Pułku Strzelców Imperium Rosyjskiego, który stacjonował w pobliskich koszarach pochodzących z 70. lat XIX wieku.
Architektura.
Budynek cerkwi wybudowano według projektu Stanisława Szpakowskiego w stylu bizantyjskim. Cerkiew postawiono na planie równoramiennego krzyża greckiego mającego jednoprzęsłowe ramiona. Od strony zachodniej do głównego budynku przylega dzwonnica, w której znajduje się przedsionek prowadzący do wnętrza kościoła. Na środku głównej bryły znajduje się okazała kopuła, natomiast każde z ramion przykryte jest półkopułą, przylegającą do centralnej części budowli. Długość cerkwi wynosiła 15, szerokość 10, a wysokość 11 sążni (16 licząc do krzyża na kopule głównej). Budynek mógł pomieścić 900 osób i posiadał ogrzewanie parowe.
Dzięki 80 otworom okiennym wnętrze świątyni było dobrze oświetlone. Podłogę wyłożono terakotowymi płytkami. W dwupoziomowym, pozłacanym ikonostasie umieszczono kopie ikon z włodzimierskiego soboru w Kijowie. W prawym skrzydle, w niszy znalazło się przedstawienie Golgoty, napisane przez strzelca 6. pułku Kryłowa. Spod jego ręki wyszły także malowidła ścienne w kopule i nad głównym ołtarzem świętego Mikołaja Cudotwórcy. Drugi ołtarz – boczny – poświęcono Ikonie Matki Bożej „Znak” objawionej w Nowogrodzie. Budowa świątyni kosztowała 65 000 rubli. Obok postawiono plebanię.
Historia.
14 maja 1904 roku wyświęcono główny ołtarz cerkwi. Podczas I wojny światowej okupacyjne władze austriackie urządziły w budynku obóz jeniecki. Po zakończeniu wojny cerkiew wykorzystywano jako magazyn.
W 1925 roku świątynia została przekazana Garnizonowi Kieleckiemu Wojska Polskiego i zaraz po tym rozpoczęto jej remont, podczas którego jej wnętrze zostało przebudowane w celu umożliwienia prowadzenia liturgii rzymskokatolickiej. Po zakończeniu remontu w dniu 8 grudnia 1926 roku dokonano poświęcenia obiektu i przemianowano na Kościół Garnizonowy pod wezwaniem Najświętszej Marii Panny Królowej Polski. Na wyposażeniu kościoła znalazły się między innymi wejściowe drzwi, kamienna balustrada w prezbiterium oraz dzwon, które pochodziły z nieistniejącej już pierwszej wybudowanej cerkwi – soboru Wniebowstąpienia Pańskiego mieszczącej się obok katedry w miejscu obecnego skweru Stefana Żeromskiego. Dwa lata później, w 1928 roku zostały zamontowane organy. W latach 1953-1955 świątynia ponownie przeszła remont, podczas którego dokonano odnowy wnętrza kościoła oraz naprawiono więźbę i pokrycie dachu, a w 1992 roku na całym dachu i kopułach położono miedzianą blachę.
Na terenie kościoła znajdują się tablice pamiątkowe umieszczone ku czci żołnierzy i partyzantów, którzy zginęli broniąc Ojczyzny.
Koło kościoła przebiega czerwony szlak miejski prowadzący przez zabytkowe i ciekawe turystycznie miejsca miasta Kielce.

</doc>
<doc id="530764" url="https://pl.wikipedia.org/wiki?curid=530764" title="Lobo (postać)">
Lobo (postać)

Lobo – fikcyjna postać (antybohater) z komiksów wydawnictwa DC Comics. Stworzony przez scenarzystę Rogera Slifera i rysownika Keitha Giffena, pojawia się po raz pierwszy w czasopiśmie "Omega Men vol.1 #3" (czerwiec 1983). W zamyśle twórców Lobo jest brutalną parodią Wolverine'a z komiksów Marvel Comics.
Lobo to kosmita, międzygalaktyczny łowca głów i płatny morderca. Popularność wśród czytelników zdobył dopiero w latach 90. XX wieku, gdy został ponownie ukazany we własnej serii wydawniczej. Przedstawiany jest tam jako antybohaterski motocyklista.
Opis postaci.
Pochodzi z planety Czarnia i należy do rasy Czarnian. Jego imię w dialekcie Khund oznacza „tego kto pożera wnętrzności i to mu sprawia przyjemność”. Aby być tym jedynym wyjątkowym zabił wszystkich pozostałych (z wyjątkiem swojej nauczycielki).
Moce i umiejętności.
Niezwykła zdolność regeneracji, może przeżyć bezpośredni strzał w głowę, nalot rakietowy a nawet przepołowienie. O ile wysoka zdolność regeneracji jest wrodzona u Czarnian, to faktyczna nieśmiertelność Lobo spowodowana jest faktem, że gdy Lobo zginął rozpętał piekło w zaświatach, przez co uznano jednogłośnie, iż należy uczynić go nieśmiertelnym, aby nigdy więcej nie doszło do tego typu wypadku. Posiada także niezwykle wyczulony zmysł tropienia – jeśli już raz kogoś spotkał może wyśledzić go zawsze i wszędzie. Posiada również znacznie podwyższony poziom siły i zręczności.
Wyposażenie.
Broń: hak na łańcuchu umocowany do ramienia, i każda inna broń jaka wpadnie w jego ręce.
Pojazd: Spazzfragg 666 (Kosmożyleta 666) – motocykl dostosowany do podróży kosmicznych, wyposażony w sprzęt grający dużej mocy i wszelkiego rodzaju oręż.
Komiks.
Lobo pojawiał się w różnych komiksach od roku 1983 do roku 2006. Najnowszymi komiksami w Polsce z serii "Lobo" są:
"Lobo: Wyzwolony" #1-6
Opowiada kolejną historię Lobo, którego widzimy w pogoni za ,połową melona" (kredytek). Cała seria skupia się na chęci odzyskania dawnego szacunku. Lobo jest sfrustrowany, postanawia pokazać światu, że cały czas jest ,Ważniakiem". W tym celu udaje się na planetę Jaba Daba Du, otrzymawszy zlecenie na tamtejszego Nababa. Sam nie wie w jaką intrygę się wplątuje, a za wszystkim stoi inny łowca nagród, kobieta: Bling Bling. Seria mająca swoją premierę w 2005 roku, składająca się z sześciu części.
"Hitman/Lobo: Ten Głupi Wał"
Komiks ten opowiada o potyczce między dwoma największymi łowcami nagród: Hitmanem a Lobo. Cała historia zaczyna się w barze przyjaciela Hitmana ,Noonan's". Lobo udaje się na Ziemię w poszukiwaniu Taffa Spaffa, szmuglera za którego matka wyznaczyła nagrodę 10 000 kredytek. Wchodząc do Noonansa Lobo nie zwraca uwagi na siedzącego Hitmana (którego właśnie po raz kolejny rzuciła dziewczyna). Jak to Lobo ma w zwyczaju, od razu zaczyna się przechwalać. Hitman nie zwraca na to uwagi. Do czasu, kiedy Lobo atakuje (dla zabawy) starego kumpla Hitmana 6paca (Sześciopaka). Sześciopak jest zwykłym pijakiem przebranym w kostium superbohatera, jednak uważa się za niego w 100%. Hitman przestrzeliwuje oczy Lobo, co zrównuje szanse. Zaczyna się pościg ulicami Gotham. Opublikowany w 2005 roku.
Historie nie wchodzące w chronologię świata wydane w Polsce.
Lista historii o Lobo wydanych w Polsce, które zostały przez wydawnictwo DC określone jako "Non-continuity appearances", czyli niewchodzące w ciągłość świata.
Alternatywne wersje.
W polskim komiksie 48 stron pojawia się parodia Lobo. Jest to Bolo – Ostatni Czerniakowianin, który zmuszony jest udać się po swój ukochany napój alkoholowy do supermarketu "Killa". Postać ta pojawia się również w krótkim komiksie "Gołota vs Predator" jako jeden z przeciwników Predatora. Predator pokonuje go oferując mu łapówkę.
W amerykańskim wydawnictwie "Amalgam Comics" pojawia się połączenie Lobo z bohaterem świata Marvela – Kaczorem Howardem. Efektem tego jest Lobo the Duck.
Inne media.
Film.
Scott Leberecht wyreżyserował filmową adaptację komiksu "The Lobo Paramilitary Christmas Special" w ramach studiów na uczelni "American Film Institute". Andrew Bryniarski grał rolę Lobo. Budżet wyniósł 2400 dolarów. Premiera odbyła się w maju 2002 roku.
Serial.
Emmett J. Scanlan zagrał rolę Lobo w drugim sezonie serialu Krypton. Planowany jest także serial o Lobo (spin-off Kryptona).
Muzyka.
Wielu artystów nawiązywało w swoich utworach do postaci Lobo, między innymi polski raper Eldo w występie, który miał miejsce w programie MTV Squad, wyemitowany w 2002 roku. Lobo został wówczas wykorzystany jako synonim gotowości do walki.
Gry komputerowe.
Gra Lobo była ogłoszona jako dwuwymiarowa bijatyka na platformę Super Nintendo oraz Sega Genesis. Najprawdopodobniej prace nad grą zostały zatrzymane, chociaż istnieją przesłanki, iż sprzedano grę w niewielkich numerowanych egzemplarzach. Dodatkowego zamieszania wprowadził magazyn "Nintendo Power" publikując artykuł o grze, z kompletną listą autorów i bohaterów.
Firma Kemco zapowiedziała grę z Lobo na platformy PlayStation 2 oraz Xbox. Premiera miała się odbyć w 2004 roku, jednak nigdy się nie ukazała i prace zostały zamknięte w 2005.
Pojawia się w grze w 2013 roku
Animacja.
Postać ostatniego Czarniana pojawiła się gościnnie w serialu "Superman" ("Superman: The Animated Series") w dwuczęściowym odcinku "Main Man". Lobo zostaje tam wynajęty przez kolekcjonera rzadkich gatunków w celu schwytania ostatniego Kryptoniana czyli Supermana. Lobo dokonuje tego karkołomnego czynu, lecz kolekcjoner postanawia go dołączyć do swojej kolekcji jako jedynego ocalałego z planety Czarnia. Łącząc swe siły z Supermanem, Lobo pokonuje kolekcjonera. Czarnian pojawia się również pod koniec odcinka "Warrior Queen" jako kandydat na męża dla Lady Maximy.
Kolejny występ gościnny miał miejsce w serialu animowanym Liga Sprawiedliwych w składającym się z dwóch części odcinku "Później" ("Hereafter"). Po pogrzebie Supermana wszyscy członkowie Ligi pogrążeni są w żałobie. Wówczas przybywa Lobo, który wbrew woli superbohaterów przyłącza się do Ligi i bierze udział w walce przeciw superprzestępcom niszczącym Metropolis. Gdy okazuje się, że Superman jednak żyje Lobo zostaje wyrzucony z Ligi.
W oryginalnej wersji językowej głos pod tę postać podkładał Brad Garrett.

</doc>
<doc id="530765" url="https://pl.wikipedia.org/wiki?curid=530765" title="Ikarus 417">
Ikarus 417

Ikarus 417 – węgierski autobus z fabryki Ikarusa. Ma obniżoną podłogę na całej długości. Jest przegubową wersją Ikarusa 411. Wyprodukowano tylko 33 sztuk. Trafiły one do Niemiec, Czech, Polski oraz na Węgry. W 2013r. w Polsce eksploatowane są jedynie przez MPK Wrocław.

</doc>
<doc id="530766" url="https://pl.wikipedia.org/wiki?curid=530766" title="Andrzej &quot;Kobra&quot; Kraiński">
Andrzej &quot;Kobra&quot; Kraiński



</doc>
<doc id="530771" url="https://pl.wikipedia.org/wiki?curid=530771" title="Ikarus 435">
Ikarus 435

Ikarus 435 – węgierski autobus średniopodłogowy. Autobus w 1998 r. przeszedł modernizację jak i modele 415 i 417.
W 1987 roku gdy wyprodukowano już pierwszą partię Ikarusów 415 przystąpiono do budowy wersji przegubowej. Zbudowano cztery prototypy różniące się wyposażeniem, które następnie testowano w wielu przedsiębiorstwach komunikacyjnych. Autobus, mimo że posiadał cztery pary dwuskrzydłowych drzwi, nowocześnie wykończone wnętrze i zabierał 183 pasażerów, nie został entuzjastycznie przyjęty, bowiem był dużo bardziej zaawansowany technologicznie niż poprzednik – Ikarus 280, a tym samym droższy. Nie budziło też zaufania umieszczenie silnika – wzorem konstrukcji zachodnich – w tylnej sekcji, umożliwiające obniżenie podłogi o 20 cm.
Zamówienia na autobus spływały nie tylko z polskich miast – głównie z Budapesztu, do którego trafiło 171 sztuk. Łącznie do 2000 roku wyprodukowano ok. 690 egzemplarzy, z czego blisko połowę skompletowano w Moskwie.
Eksploatacja w Polsce.
Pierwsze seryjnie wyprodukowane Ikarusy 435.05 trafiły do Polski w latach 90.:
W lutym 2009 roku zakończono użytkowanie ostatniego warszawskiego egzemplarza Ikarusa 435, o numerze #7272. W lipcu tego samego roku autobus opuścił teren zajezdni celem kasacji.
W lutym 2013 roku poznańskie MPK wycofało z eksploatacji swój egzemplarz Ikarusa 435. Jest on obecnie pojazdem zabytkowym warszawskiego Klubu Miłośników Komunikacji Miejskiej (KMKM).
W styczniu 2016 r. MPK Częstochowa wycofało z ruchu liniowego ostatniego jeżdżącego Ikarusa 435 o numerze #360, w celu zachowania jako egzemplarz zabytkowy.
Pokrewne.
W 2002 roku moskiewskie Zakłady Budowy Maszyn Tuszino zaprezentowały prototypowy model autobusu Moskowit-6222, będący niemal identyczną kopią Ikarusa 435 – od oryginału różni się drobnymi szczegółami. W latach 2003 – 2004 wyprodukowano 31 sztuk.

</doc>
<doc id="530773" url="https://pl.wikipedia.org/wiki?curid=530773" title="Sebastião José de Carvalho e Melo">
Sebastião José de Carvalho e Melo

Sebastião José de Carvalho e Melo, znany szerzej jako Markiz de Pombal (port. Marquês de Pombal – , ur. 13 maja 1699 w Lizbonie, zm. 8 maja 1782 w Pombalu) − portugalski polityk, w latach 1750–1777 premier i pierwszy doradca króla Portugalii Józefa I.
Życiorys.
Początki.
Pombal urodził się w bogatej szlacheckiej rodzinie, jako syn Manuela de Carvalho e Ataíde i jego żony, Teresy Luizy de Mendonça e Melo. Rodzina ta posiadała dość znaczne majątki ziemskie w rejonie Leirii w środkowej Portugalii, a leżące tam miasto Pombal, z którego się wywodziła, tłumaczy skrócone imię przyszłego markiza.
Studiował na uniwersytecie w Coimbrze i odbył pełną służbę w wojsku. Po powrocie do Lizbony poślubił Teresę de Mendonça e Almada (1689–1737), przy czym ślub odbył się wbrew woli rodziny panny młodej. W tym czasie de Melo przez siedem lat mieszkał w rodzinnej posiadłości na wsi w pobliżu Pombal. Prawdopodobnie przyczyną, dla której opuścił Lizbonę, była kłótnia rodzinna, której szczegóły nie są znane. 
Kariera polityczna.
W 1739 roku Sebastião de Melo został ambasadorem Portugalii w Londynie i pełnił tę funkcję przez cztery lata. W latach 1745-1749 był ambasadorem w Wiedniu. Dostrzegła go wówczas portugalska królowa Maria Anna Austriaczka, wywodząca się z dynastii Habsburgów, która po śmierci pierwszej żony Pombala zaaranżowała jego kolejne małżeństwo z Marią Eleonorą von Daun, córką Leopolda, feldmarszałka Austrii. Ówczesny król Portugalii, Jan V Wielkoduszny, nie był jednak zadowolony z postępującej kariery ambasadora i nakazał mu powrót do Lizbony. 
Król Jan umarł w 1750 roku, niedługo po powrocie dyplomaty do Portugalii, a na tron wstąpił przychylny Pombalowi Józef I i powierzył mu stanowisko ministra spraw zagranicznych i wojny. Wraz ze wzrastającym zaufaniem władcy e Melo skupiał w swoim ręku coraz więcej władzy.
W 1750 roku Pombal został mianowany premierem Portugalii. Zainspirowany sukcesem ekonomicznym Wielkiej Brytanii, jaki obserwował podczas swojego pobytu w Londynie, z powodzeniem realizował analogiczne do brytyjskich reformy w swoim kraju. Jego dokonania stanowią między innymi zniesienie niewolnictwa w Portugalii (ale nie w jej koloniach), reforma uniwersytetu w Coimbrze i stworzenie państwowego systemu oświaty oraz restrukturyzacja armii. Pombal zakończył także dyskryminację protestanckiej szlachty, złożonej głównie z angielskich kupców osiadłych w Porto i Vila Nova de Gaia.
Portugalia w XVIII wieku.
W okresie wielkich przemian społeczno-ekonomicznych oświecenia, jakie postępowały w XVIII-wiecznej Europie, Portugalia była powszechnie uważana za jeden z najbardziej zacofanych krajów kontynentu i stanowiła częsty obiekt kpin ze strony myślicieli i pisarzy epoki. Jedną z przyczyn tego stanu rzeczy była wielka rola kleru w Portugalii - w 1750 roku szacowano, że w liczącym około 3 miliony mieszkańców królestwie było aż 200 tysięcy duchownych. Większość kleru stanowili zakonnicy i zakonnice, w 1780 r. żyjący w 538 klasztorach na terenie całego kraju. Voltaire pisał w swoim, opublikowanym w 1759 roku, "Kandydzie":
Najpotężniejszym zakonem w Portugalii byli jezuici, którzy posiadali "de facto" monopol na kształcenie elit intelektualnych. W kraju były tylko dwa uniwersytety, z czego jeden, w mieście Evora, był prowadzony przez jezuitów. Natomiast aby studiować prawo, medycynę lub teologię na uniwersytecie w Coimbrze, należało ukończyć obowiązkową szkołę przygotowawczą, w której kluczowe przedmioty wykładali jezuici. Pombal w trakcie swojego pobytu w Anglii i Austrii zetknął się z wieloma osobami krytycznie nastawionymi do wpływu, jaki wywierał kler na społeczeństwo, naukę i niektórych ówczesnych władców. Należy wymienić tu głównie Gerarda van Swietena, jednego z prekursorów tendencji w polityce nazwanej później józefinizmem.
Wczesne reformy Pombala.
Jako premier e Melo rozpoczął otwartą polemikę z jezuitami, wysuwając wobec zakonu zarzuty mające często niewiele wspólnego z prawdą. Spór był uważnie obserwowany przez ówczesne środowiska intelektualne Europy i sprowokował międzynarodową debatę na temat problemu jezuitów. Wkrótce potem Pombal oskarżył zakon i arystokratyczną rodzinę Távora o spisek przeciwko królowi, co w czasach dominacji ustroju monarchii absolutnej było najwyższym możliwym wykroczeniem. Pod tym pretekstem skłonił Józefa I do zamknięcia placówek jezuickich i wydalenia zakonu z Portugalii, co nastąpiło ostatecznie 17 grudnia 1759 roku. Decyzja ta odbiła się szerokim echem na całym świecie, a kulminacją procesów przez nią zapoczątkowanych było rozwiązanie Towarzystwa Jezusowego przez papieża Klemensa XIV w roku 1773. 
Nie mniej znaczące osiągnięcia przypisywane są Pombalowi w dziedzinie szkolnictwa; po rozwiązaniu problemu jezuitów określił podstawy publicznej edukacji, zakładając zintegrowaną sieć szkół podstawowych i średnich. Na uniwersytecie w Coimbrze założono wydziały matematyki i nauk przyrodniczych. Wszystkie te przedsięwzięcia finansowała monarchia, znacznie bogacąca się wówczas na eksploatacji ogromnych złóż srebra, odkrytych na początku XVIII wieku w Brazylii.
Pombal słynął z twardej i bezkompromisowej polityki. Skonstruowany przez niego system podatkowy spowodował falę krytyki ze strony wyżej usytuowanej szlachty, która w dużej mierze ponosiła koszty przemian. Pogardzany wśród arystokracji, często nazywany był karierowiczem i parweniuszem.
Trzęsienie ziemi w Lizbonie.
Trzęsienie ziemi o przypuszczalnej sile około 9 stopni w skali Richtera nastąpiło w dzień Wszystkich Świętych 1755 roku, około 9.45, w czasie, gdy większość mieszkańców Lizbony uczestniczyła w porannej mszy. W ciągu 10 minut nastąpiły trzy najdotkliwsze wstrząsy, a wywołana przez wstrząs fala typu tsunami zalała wybrzeże, gdzie schroniło się wielu lizbończyków. Przez całe miasto przetoczyła się następnie fala pożarów, dopalając doszczętnie pozostałe rejony miasta - zniszczeniu uległo między 80 a 90% zabudowy. Ocalała jedynie stara, arabska dzielnica Alfama. 
Spośród ówczesnych mieszkańców zginęło od 10 tys. do 40 tys., przy czym obecnie uczeni szacują najbardziej prawdopodobną liczbę ofiar na ok. 15 tysięcy. Katastrofa wstrząsnęła Europą. We wspomnianym wcześniej "Kandydzie" autor dosyć często nawiązuje do tego wydarzenia – właśnie od lizbońskiego trzęsienia ziemi Voltaire rozpoczął polemikę z Rousseau na temat Opatrzności. Dla Portugalii i jej stolicy, wcześniej jednego z najpotężniejszych portów Europy, 1755 rok stanowi jedną z najważniejszych dat w historii.
Pombal szczęśliwie przeżył kataklizm, przebywając w tym czasie poza Lizboną. W przeciwieństwie do króla, który przeżył głęboki szok i do końca życia nie odzyskał pełnej równowagi psychicznej, Pombal był w stanie działać. Według niepotwierdzonej relacji, gdy król zapytał go co należy zrobić, Pombal miał odpowiedzieć: "I co teraz? Pogrzebiemy umarłych i nakarmimy żywych" (port. "E agora? Enterram-se os mortos e alimentam-se os vivos"). Natychmiast po przybyciu do stolicy zarządził prace nad odgruzowaniem miasta, nakazał zabezpieczyć budynki przed grabieżą i pogrzebać w morzu ciała zabitych, aby uniknąć epidemii. Zorganizował również tymczasowe schronienia dla ludności, która utraciła domy, a ceny żywności na jego polecenie uregulowano na poziomie sprzed trzęsienia ziemi. 
Odbudowa miasta.
Niedługo później pod kierownictwem Pombala rozpoczęto kompleksową odbudowę Lizbony według założeń architektury klasycyzmu. Powstała w tym okresie dzielnica "Baixa" (dosł. "Dolna", z uwagi na położenie w przylegającej do Tagu kotlinie) stanowi prawdopodobnie pierwszy w historii przykład zastosowania rozwiązań architektonicznych odpornych na trzęsienia ziemi. Wszystkie nowo wybudowane kamienice były (najpierw w formie modeli z drewna) poddawane testom maszerującego dookoła nich wojska. Klasycystyczny rozmach przedsięwzięcia, szerokie prostopadłe ulice wykładane mozaikami budziły w zrujnowanym kraju podziw i uznanie. Jednocześnie tradycyjnym, obfitującym w detale płytkom azulejos przeciwstawiono proste, geometryczne flizy określane później jako "pombalińskie", a ulicom nadano nazwy poszczególnych cechów. W owym czasie ktoś spytał e Melo: „Na co komu tak szerokie ulice?”. W odpowiedzi usłyszał: „Pewnego dnia okażą się za wąskie” ("Um dia elas serão pequenas").
Pombal uważany jest za jednego z pionierów sejsmologii dzięki wydaniu w 1756 roku zarządzenia, w którym zobowiązał gubernatorów każdej prowincji do opracowywania corocznego raportu opisującego stan zabezpieczeń przed trzęsieniami ziemi. Premier przeprowadził także we wszystkich parafiach Portugalii ankietę, dotyczącą trzęsienia ziemi i jego skutków. Do podstawowych pytań należały następujące:
Odpowiedzi zostały zdeponowane w archiwum Torre do Tombo, gdzie znajdują się do dziś. Dzięki uzyskanym odpowiedziom współcześni naukowcy posiadają wiarygodne źródło informacji o przebiegu trzęsienia ziemi w Lizbonie. Ankieta sporządzona przez Pombala pozostaje pierwszą znaną próbą opisu zjawisk sejsmicznych na świecie. W przeciągu niecałego roku większość zniszczeń wywołanych przez kataklizm została odbudowana, a e Melo za swoje zachowanie zyskał ogromną aprobatę ze strony społeczeństwa. Jego imieniem nazwano jeden z głównych placów Lizbony.
Rządy Pombala po trzęsieniu ziemi.
Od czasu trzęsienia ziemi w 1755 r. aż do śmierci króla Józefa w 1777 r. Pombal sprawował de facto pełnię władzy w Portugalii. Już wcześniej król coraz bardziej podupadał na zdrowiu, stopniowo przekazując premierowi więcej władzy. Po trzęsieniu ziemi Józef I zaczął również zdradzać objawy ciężkiej odmiany klaustrofobii, która przerodziła się w przewlekłą chorobę, trapiącą władcę do jego ostatnich dni. Jako że król nie mógł znieść przebywania w murowanych budynkach, przeniósł dwór do wystawionego na wzgórzach Ajuda miasteczka namiotowego. Dyktatura Pombala, pomimo jego ogromnego wkładu w odbudowę kraju, budziła narastający sprzeciw. 
Istotną, ale kontrowersyjną reformą wprowadzoną przez premiera było określenie regionu produkcji wina Porto i utworzenie w 1756 roku specjalnej kompanii handlowej (Kompania Górnego Duoro). Zajmowała się ona regulacją, jakości i sprzedaży tego niezwykle dochodowego trunku, który stanowił główny towar eksportowy do Anglii. Celem kompanii była ochrona interesów wielkich właścicieli winnic, których pozycja na rynku była zagrożona przez dynamicznie wzrastającą liczbę niewielkich producentów. Był to więc pewien rodzaj oligopolu. Działalność ustanowionej przez Pombala organizacji budziła wrogość dużej części ludności w okolicach Porto ze względu na jej ingerencje w swobodę produkcji i handlu - np. statut kompanii ograniczał liczbę tawern w mieście o około 90%. W 1757 roku w Porto doszło na tym tle do zamieszek, w trakcie których kilkutysięczny tłum zaatakował i zdemolował budynki przedsiębiorstwa. W odpowiedzi Pombal wprowadził w mieście stan wyjątkowy, rozmieszczając w nim ponad 2 tysiące dodatkowych żołnierzy, a do osądzenia uczestników rozruchów powołał specjalny trybunał. W procesie skazano na różne kary 442 osoby, z czego 14 stracono. 
W 1758 roku król został ranny w wyniku nieudanej próby zamachu. W krótkim, pokazowym procesie Pombal oskarżył głównych przedstawicieli rodziny Távora i księcia Aveiro o zorganizowanie ataku. Na śmierć skazano jedenastu ludzi, w tym wspomnianych arystokratów, a kilkadziesiąt innych osób osadzono w więzieniu. Główni oskarżeni zostali straceni przez łamanie kołem, co wywołało w Europie powszechne oburzenie. Jego przyczyną nie była brutalność egzekucji, ale fakt zastosowania tak okrutnej kary wobec osób wysoko urodzonych. O współudział w spisku oskarżono też jezuitów, co stało się pretekstem do wygnania ich zakonu z Portugalii i jej kolonii w 1759 roku. W uznaniu za szybką reakcję na zamach Józef I nadał w 1759 roku swojemu premierowi ziemie hrabstwa Oeiras. Prestiżowy tytuł markiza e Melo otrzymał w 1770 roku. 
W reakcji na wygnanie jezuitów drastycznie ochłodziły się stosunki Portugalii z papiestwem. W 1760 roku, gdy papież nie udzielił dyspensy na ślub księżniczki Marii z jej stryjem, Pombal polecił nuncjuszowi papieskiemu opuścić królestwo. Przez następne dziewięć lat Portugalia nie utrzymywała stosunków dyplomatycznych ze Stolicą Apostolską. Premier wykorzystał tę okoliczność, aby podporządkować Kościół kontroli państwa. Reformy kościelne lat 60. XVIII wieku obejmowały między innymi znaczne zmniejszenie kompetencji Inkwizycji, poddanie biskupów władzy świeckiej i rozszerzenie ich autonomii w stosunku do papiestwa, a także ograniczenie liczebności kleru zakonnego. W toku reform na polecenie Pombala uwięziono biskupa Coimbry, który sprzeciwiał się nowej polityce - został on przy tym pozbawiony stanowiska. 
W 1762 roku doszło do inspirowanej przez Francuzów inwazji hiszpańskiej na Portugalię. W trakcie trwającej wówczas wojny siedmioletniej Francja walczyła przeciwko Wielkiej Brytanii, a atak hiszpańskich sprzymierzeńców Francji na Portugalię miał uderzyć w brytyjską gospodarkę, jako że Portugalia była ważnym partnerem handlowym dla Brytyjczyków. Celem inwazji było zmuszenie rządu Pombala do zaniechania wymiany gospodarczej z Anglią. Portugalii udało się jednak obronić, również dzięki pomocy brytyjskiego korpusu ekspedycyjnego, i jeszcze w 1762 roku oba kraje Półwyspu Iberyjskiego zawarły pokój. W wyniku wojny Pombal przedsięwziął reformy armii. 
W latach 70. Pombal energicznie wspierał rozwój manufaktur w Portugalii - szereg przedsiębiorstw uzyskało wtedy od państwa preferencyjne warunki podatkowe i pożyczki. Premier nadawał znaczącym inwestorom tytuły szlacheckie, tworząc w ten sposób nową, oligarchiczną elitę kraju. 
Ostatnie lata.
Kres władzy premiera nastąpił dopiero w momencie, gdy rok później na tron wstąpiła córka Józefa I, Maria I Pobożna. Przyczyną wzajemnej niechęci monarchini i Pombala był sposób, w jakim premier postępował z opozycją, szczególnie z przyjazną Marii rodziną Távora. Nowa władczyni i jej pierwszy minister różnili się także zasadniczo w kwestiach światopoglądowych. Królowa wydała osobliwy dekret, zabraniający markizowi zbliżać się do dworu na odległość mniejszą niż 20 mil. Jeśli w trakcie podróży zdarzyło się, że przebywa w pobliżu Pombala, musiał on natychmiast oddalić się na wskazany dystans.
Świeżo nadany tytuł hrabiego pozwolił De Melo wybudować w Oeiras własny pałac, otoczony stylizowanym, francuskim ogrodem i pokryty charakterystycznymi portugalskimi płytkami ściennymi azulejos. Po zwolnieniu z funkcji premiera w 1777 roku spędził tam w spokoju ostatnie lata swojego życia. Zmarł 8 maja 1782 roku, pozostawiając kraj w dużo lepszej kondycji, niż na początku swoich rządów. W dobie monarchii absolutnych pozostawał jedynym premierem, mającym tak duży wpływ na władzę.
Dokonania.
Przeszedł do historii jako zdecydowany i pewny siebie polityk, który przytomnie zareagował na dotkliwe trzęsienie ziemi z 1755 roku, osobiście nadzorując odbudowę Lizbony. Uważany jest za jednego z prekursorów sejsmologii. Odwaga i stanowczość podejmowanych przez niego decyzji przysporzyła mu wielu wrogów, jednak poparcie, jakim cieszył się ze strony uległego mu władcy, pozwoliło Pombalowi wytrwać na stanowisku do początków panowania Marii I Pobożnej. Na tle pogrążonej w stagnacji XVIII-wiecznej Portugalii jawi się jako jeden z bardziej wyrazistych przedstawicieli myśli oświeceniowej.

</doc>
<doc id="530777" url="https://pl.wikipedia.org/wiki?curid=530777" title="Muriel Humphrey">
Muriel Humphrey

Muriel Fay Buck Humphrey Brown (ur. 20 lutego 1912, zm. 20 września 1998) – amerykańska polityk, druga dama USA w latach 1965-1969 jako żona wiceprezydenta Huberta Horatio Humphreya, senator z Minnesoty w 1978.
Życiorys.
Urodziła się w miejscowości Huron w hrabstwie Beadle w Dakocie Południowej, gdzie ukończyła szkoły publiczne i tzw. "Huron College". W roku 1936 poślubiła Huberta, który wówczas pracował jako farmaceuta. Mieli czwórkę dzieci, córkę i trzech synów:
W latach 1945-1948 Hubert pełnił funkcję burmistrza największego miasta Minnesoty (gdzie mieszkała rodzina) Minneapolis jako członek Partii Demokratycznej (a ściślej Minnesota Democratic-Farmer-Labor Party, która powstała z jego inicjatywy jako "de facto" stanowa organizacja demokratów). W roku 1949 rozpoczął karierę senatora i zasiadał w izbie wyższej Kongresu do roku 1964, kiedy został wybrany, u boku Lyndona B. Johnsona, na urząd wiceprezydenta (zajmował je w latach 1965-1969). Tak więc przez cztery lata Muriel była drugą damą Stanów Zjednoczonych, co nałożyło na nią wiele nowych obowiązków.
Druga dama USA.
Podczas wyborów roku 1968 Hubert ubiegał się o stanowisko prezydenta z ramienia Partii Demokratycznej, ale przegrał nieznacznie z republikaninem Richardem Nixonem (próby zdobycia przezeń nominacji w latach 1956, 1960 i 1972 nie powiodły się). Choć Muriel nie została pierwszą damą USA, wrócili do Waszyngtonu w roku 1970, kiedy Hubert odzyskał stanowisko w Senacie (1971-1978).
Senat Stanów Zjednoczonych.
Po jego śmierci na raka 13 stycznia 1978 ówczesny gubernator Minnesoty i kolega partyjny byłego wiceprezydenta Rudy Perpich mianował Muriel na jego miejsce do czasu wyłonienia następcy w przedterminowych wyborach. Kadencja wdowy trwała od 25 stycznia do 7 listopada 1978. Nie ubiegała się, jak np. Rose McConnell Long, o wybór na dokończenie pełnej kadencji, tylko wycofała się z życia publicznego. Jej następcą został liberalny republikanin David Durenberger.
Jakiś czas potem ponownie wyszła za mąż, przyjmując nazwisko Muriel Humphrey Brown. Kiedy zmarła pochowano ją na "Lakewood Cemetery" w Minneapolis obok pierwszego męża. Do śmierci mieszkała w Plymouth, także w Minnesocie.

</doc>
<doc id="530779" url="https://pl.wikipedia.org/wiki?curid=530779" title="Markiz Pombal">
Markiz Pombal



</doc>
<doc id="530780" url="https://pl.wikipedia.org/wiki?curid=530780" title="Markiz de Pombal">
Markiz de Pombal



</doc>
<doc id="530781" url="https://pl.wikipedia.org/wiki?curid=530781" title="Ken Kaneko">
Ken Kaneko

 – japoński aktor filmowy i telewizyjny.
W 1996 r. partnerował Masanobu Andō w filmie "Kids Return" Takeshiego Kitano.

</doc>
<doc id="530783" url="https://pl.wikipedia.org/wiki?curid=530783" title="Parowóz Pm36">
Parowóz Pm36



</doc>
<doc id="530784" url="https://pl.wikipedia.org/wiki?curid=530784" title="Torbiel Bakera">
Torbiel Bakera

Torbiel Bakera (zwana także cystą Bakera lub torbielą dołu podkolanowego, pot. "woda w kolanie") – nagromadzenie płynu w dole podkolanowym wskutek obrzęku i nagromadzenia się płynu w kaletce mięśnia półbłoniastego lub też wskutek przedostania się ku tyłowi płynu stawowego ze stawu kolanowego wskutek uszkodzenia torebki stawowej stawu kolanowego. Nazwana od chirurga Williama Morranta Bakera.
Jest zwykle łatwo wyczuwalna w badaniu palpacyjnym, dla potwierdzenia diagnozy wykonuje się USG lub rezonans magnetyczny. Leczenie torbieli Bakera zależy od stopnia nasilenia objawów i może obejmować leczenie zachowawcze, takie jak ćwiczenia fizyczne i fizykoterapia, lub leczenie operacyjne., w którym usuwa się torbiel poprzez nacięcie skóry i usunięcie nagromadzonego płynu.

</doc>
<doc id="530788" url="https://pl.wikipedia.org/wiki?curid=530788" title="Cysta Bakera">
Cysta Bakera



</doc>
<doc id="530789" url="https://pl.wikipedia.org/wiki?curid=530789" title="Torbiel dołu podkolanowego">
Torbiel dołu podkolanowego



</doc>
<doc id="530791" url="https://pl.wikipedia.org/wiki?curid=530791" title="Cysta dołu podkolanowego">
Cysta dołu podkolanowego



</doc>
<doc id="530795" url="https://pl.wikipedia.org/wiki?curid=530795" title="Tsubasa">
Tsubasa

 – imię japońskie noszone zarówno przez mężczyzn, jak i przez kobiety.
Możliwa pisownia.
Tsubasa można zapisać, używając wielu różnych znaków kanji i może znaczyć m.in.:

</doc>
<doc id="530798" url="https://pl.wikipedia.org/wiki?curid=530798" title="Kawasaki Ki-45">
Kawasaki Ki-45

Kawasaki Ki-45 Toryu (jap. "pogromca smoków"), aliancka nazwa kodowa "Nick" – japoński samolot z okresu II wojny światowej, zaprojektowany w 1937 roku jako ciężki dwusilnikowy myśliwiec przystosowany do niszczenia celów naziemnych i okrętów. Prototyp oblatano w roku 1939, jednak w związku z problemami i opóźnieniami w produkcji, maszyna weszła do służby dopiero w roku 1942.
Wersje i odmiany.
Produkowano wiele wersji i odmian samolotów, w tym wersje doświadczalne i eksperymentalne, do najliczniej produkowanych należą wersje:
Łącznie wyprodukowano 1701 sztuk tego samolotu.
Uzbrojenie.
Uzbrojenie podstawowych wersji samolotu:

</doc>
<doc id="530800" url="https://pl.wikipedia.org/wiki?curid=530800" title="Iwona Szewczyk">
Iwona Szewczyk

Iwona Szewczyk imię zakonne Felicyta (ur. 14 lutego 1970 w Kamiennej Górze) – polska malarka, zakonnica ze Zgromadzenia Sióstr św. Elżbiety.
Wykształcenie.
Iwona Szewczyk w 1985 wstąpiła do Zgromadzenia Sióstr św. Elżbiety we Wrocławiu i rozpoczęła naukę w tamtejszym Państwowym Liceum Sztuk Plastycznych w klasie o profilu wystawienniczym. W 1990 obroniła pracę dyplomową, którą był projekt wolno stojącego elementu reklamującego Międzynarodowy Festiwal Chopinowski w Dusznikach-Zdroju. W latach 1994-1999 odbyła studia na Akademii Sztuk Pięknych we Wrocławiu, na wydziale malarstwa. W maju 1999 złożyła egzamin magisterski i dyplomowy z malarstwa pod kierunkiem prof. Andrzeja Klimczaka-Dobrzanieckiego. Towarzyszyła temu wystawa w zabytkowych salach wrocławskiego Muzeum Archidiecezjalnego, zatytułowana „Zmartwychwstanie – Tajemnica Wiary”. W latach Iwona Szewczyk 2001-2006 odbyła studia na Uniwersytecie Mikołaja Kopernika w Toruniu na Wydziale Sztuk Pięknych na kierunku konserwacja i restauracja dzieł sztuki.
Jeszcze w czasie studiów i już po ich zakończeniu pracowała nad malarstwem ściennym w kaplicach we Wrocławiu, Krzeszowie, Lesznie, Śremie i Kownie. Namalowała obraz beatyfikacyjny Marii Merkert.
Aktualnie Iwona Szewczyk zajmuje się malarstwem sztalugowym i ściennym oraz konserwacją zabytków.
Nagrody.
Iwona Szewczyk brała także udział w międzynarodowym konkursie zorganizowanym przez angielską firmę Winsor &amp; Newton, pt. „Nasz Świat w roku 2000” („Our World in 2000”), gdzie otrzymała główną nagrodę w polskiej edycji konkursu. Zaowocowało to wystawami pokonkursowymi w Londynie, Sztokholmie, Brukseli i Nowym Jorku. W listopadzie 2000 otrzymała drugą nagrodę na ogólnopolskim konkursie „Sacrum dzisiaj”, który odbył się w Kielcach.
Technika.
Obok malarstwa sztalugowego, ściennego i monotypii, Iwona Szewczyk zajmuje się także ilustracją książkową i projektowaniem znaków graficznych.

</doc>
<doc id="530803" url="https://pl.wikipedia.org/wiki?curid=530803" title="Felicyta Szewczyk">
Felicyta Szewczyk



</doc>
<doc id="530804" url="https://pl.wikipedia.org/wiki?curid=530804" title="Martine Carol">
Martine Carol

Martine Carol (właśc. Marie-Louise Jeanne Nicolle Mourer; ur. 16 maja 1920 w Saint-Mandé, zm. 6 lutego 1967 w Monte Carlo) – francuska aktorka filmowa.
Uczyła się aktorstwa u René Simon (1898 - 1966), debiutowała na deskach teatru w 1940, a w filmie w 1941. Z powodu urody obsadzano ją zazwyczaj w rolach uwodzicielskich blondynek. Pod koniec lat 40. i na początku lat 50. była symbolem seksu i gwiazdą francuskiego kina.
Pomimo sławy i majątku jej życie osobiste było nieudane. W chwilach załamania uciekała do tabletek i alkoholu, co o mało nie zakończyło się śmiercią. Miała czterech mężów. Zmarła przedwcześnie w wieku 47 lat na atak serca w hotelowym pokoju w Monte Carlo i została pochowana na cmentarzu Grand Jas w Cannes.

</doc>
<doc id="530805" url="https://pl.wikipedia.org/wiki?curid=530805" title="Niwelacja podłużna">
Niwelacja podłużna

Niwelacja podłużna – niwelacja wzdłuż określonego profilu. 
Niwelację podłużną stosuje się przy wykonywaniu niwelacji wąskich i długich odcinków terenu (np. drogi, szlaki kolejowe itp.), określając w wyniku pomiarów wzrosty i spadki wysokości na określonych przekrojach poprzecznych. Niwelację tę można wykonywać za pomocą niwelacji w przód i niwelacji ze środka.

</doc>
<doc id="530806" url="https://pl.wikipedia.org/wiki?curid=530806" title="Makdaszu">
Makdaszu



</doc>
<doc id="530809" url="https://pl.wikipedia.org/wiki?curid=530809" title="Romantic Warriors">
Romantic Warriors

Romantic Warriors jest piątym albumem niemieckiego zespołu Modern Talking wydanym w 1987 roku przez zachodnioniemiecką wytwórnię Hansa International. Album zawiera jeden międzynarodowy przebój: "Jet Airliner".
Lista utworów.
LP (Hansa 208 400) rok 1987

</doc>
<doc id="530815" url="https://pl.wikipedia.org/wiki?curid=530815" title="Pustynia Amargosa">
Pustynia Amargosa

Pustynia Amargosa – pustynia na wschodzie hrabstwa Nye w Nevadzie w pobliżu granicy z Kalifornią. W administracyjnych kompetencjach społeczności Amargosa Valley. Znajduje się pomiędzy Funeral Mountains na zachodzie a Górami Yucca. Na zachód od niej znajduje się Strefa Sił Powietrznych Nellis. Na terenie pustyni znajduje się stacja badawcza Amargosa Desert Research Site zajmująca się badaniami terenowymi wodnych, gazowych i chemicznym w środowisku pustynnym w pobliżu terenów skażonych radioaktywnie. 

</doc>
<doc id="530818" url="https://pl.wikipedia.org/wiki?curid=530818" title="Własność Baire’a">
Własność Baire’a

Własność Baire’a – własność zbioru wskazująca na pewnego rodzaju jego regularność: można go uważać za zbiór "prawie otwarty". Nazwa nadana dla uhonorowania René-Louisa Baire’a.
Zbiór formula_1 przestrzeni topologicznej formula_2 ma "własność Baire’a", jeżeli można go przedstawić w postaci różnicy symetrycznej formula_3 zbioru otwartego formula_4 i mizernego formula_5 równoważnie: różnica symetryczna formula_6 zbioru formula_1 i zbioru otwartego formula_4 jest mizerna.
Mierzalność.
Własność Baire jest najczęściej rozważana dla podzbiorów przestrzeni polskich czy wręcz podzbiorów prostej rzeczywistej. W tym kontekście jest ona często porównywana do mierzalności w sense Lebesgue’a. Matematycy pracujący w teorii mnogości, topologii, czy też teorii miary są często zainteresowani odkrywaniem podobieństw, jak i przeciwieństw między tymi własnościami.
Powyższe twierdzenie jest uważane za topologiczny odpowiednik twierdzenia Fubiniego dla miary.
Ten wynik jest często podawany jako topologiczny odpowiednik miary zewnętrznej.
Ten wynik Shelaha był jednym z pierwszych istotnych przykładów asymetrii pomiędzy własnością Baire’a a mierzalnością w sensie Lebesgue’a.

</doc>
<doc id="530823" url="https://pl.wikipedia.org/wiki?curid=530823" title="In the Garden of Venus">
In the Garden of Venus

In the Garden of Venus – szósty album niemieckiego zespołu Modern Talking wydany w 1987 roku przez zachodnioniemiecką wytwórnię Hansa International. Ten album nie był tak udany jak poprzednie, ponieważ nie został promowany, co było spowodowane zawieszeniem działalności zespołu na 11 lat. Album ten był uznawany za ostatni album zespołu przed rozstaniem Thomasa Andersa i Dietera Bohlena aż do 1998 roku, kiedy wydali album "Back for Good". Album "Back for Good" zawiera piosenkę "In 100 Years" w zremixowanej wersji z 1998 roku.
Lista utworów.
LP (Hansa 208 770) (BMG) rok 1987

</doc>
<doc id="530839" url="https://pl.wikipedia.org/wiki?curid=530839" title="Hurtnica pospolita">
Hurtnica pospolita

Hurtnica pospolita, hurtnica zwyczajna, hurtnica czarna (łac. "Lasius niger") – gatunek błonkówki z rodziny mrówkowatych. Pierwotnie palearktyczny, ale zawleczony do Nearktyki. W Europie często spotykany. Należy do myrmekofauny miast.
Królowa osiąga długość do 9 mm. Robotnice długości około od 3,5 do 5 mm. Loty godowe odbywają się od czerwca do sierpnia. Podczas pierwszej rójki można zauważyć na ścieżkach wiele królowych bez skrzydeł, które zostały odrzucone po locie godowym, szukających miejsca do założenia kolonii. Hurtnica zwyczajna zakłada gniazdo w sposób klasztorny, składając jaja i wychowując pierwsze mrówki bez konieczności pożywiania się poza gniazdem.
Występowanie.
"L. niger" jest jednym z najpospolitszych palearktycznych gatunków mrówek. Naturalnym miejscem jego występowania są północne tereny Europy i Azji, łącznie z Zabajkalem (wschodnią Syberią) i Mongolią. Gatunek został introdukowany na teren północnej Afryki i na północno-zachodnią część USA. W Ameryce zasiedla południową Alaskę, południową Kanadę i północne stany USA z rozszerzeniem na południe w Appalachach, Sierra Nevada i Górach Skalistych.
Występuje w północnej Afryce (m.in. w Algierii), gdzie jest jednak rzadkim gatunkiem. Najbardziej na wschód wysuniętymi miejscami występowania jest rejon rzeki Bodoncz gol w zachodniej Mongolii i region południowego Bajkału. W Polsce "L. niger" występuje na obszarze całego kraju.
Dokładne granice jego rozmieszczenia są trudne do określenia z racji wyodrębnienia w 1992 przez Seiferta gatunku bliźniaczego – "Lasius platythorax" – którego przedstawiciele zaliczani byli do tej pory do gatunku "Lasius niger". Poznanie tych granic wymaga zaktualizowania dotychczasowych informacji.
Budowa.
Długość ciała robotnic wynosi od 3,5 do 5 mm, królowych do 9 mm, a samców między 4 a 6 mm. Robotnice mrówek gatunku "Lasius niger," podobnie jak pokrewnych gatunków "L. alienus", "L. platythorax", "L. brunneus", "L. pallitarsus" i "L. neoniger," są stosunkowo niewielkie i monomorficzne. Ubarwienie robotnic waha się od żółtawobrązowego po szaroczarne, królowych od brązowego do brązowoczarnego, a samców od brązowego do czarnego. Samice (robotnice i królowe) mają sercowatą głowę z 12-członowymi czułkami, a po grzbietowej stronie trzonków czułków dość krótkie, odstające włoski; rozmiary najdłuższych z nich nie przekraczają połowy szerokości odsiebnej części trzonka. Odstające włoski znajdują się również na zewnętrznej krawędzi goleni tylnej pary odnóży. Długość głaszczków szczękowych większa niż spodu głowy. Tworzące gęste omszenie nadustka włoski rozlokowane są w odległościach od 3,5 do 4 razy mniejszych niż ich długość. Wgłębienie na zapleczu samic dość strome i głębokie, a wierzch pozatułowia wypukły i zaokrąglony. Ponadto królowe tego gatunku można odróżnić od królowych bliźniaczego "L. platythorax" po wskaźniku mezosomalnym wynoszącym mniej niż 1,7. Samce, podobnie jak u innych gatunków z rodzaju, mają trójkątną w obrysie głowę, wydłużone żuwaczki, 13-członowe czułki i mały, trójkątny w obrysie odwłok.
Ekologia.
Na swoje siedziby preferuje miejsca o piaszczystym podłożu i niskiej roślinności, jednak radzi sobie także z budową kopców w wilgotnej ziemi. Potrafi również budować gniazda we wnętrzu próchniejących pni czy konarów, korzystając z podwyższonej temperatury otoczenia dzięki procesom gnilnym. W miejscach, gdzie roślinność jest bujniejsza, kopce "L. niger" są wyższe i sięgają powyżej rosnącej wokół trawy.
W miejscach, gdzie kopce mogłyby zostać rozmyte przez ulewę lub rozdeptane (np. na chodnikach), kolonia nie buduje ich, a wejście można poznać tylko po wchodzących do środka robotnicach i małych otworach w ziemi. Na terenach zabudowanych mrówki te preferują budowanie gniazd pod płaskimi kamieniami: tarasami, płytami chodnikowymi czy krawężnikami.
Gniazda hurtnic składają się z sieci pionowych i poziomych korytarzy zajmujących nieraz kilka metrów kwadratowych powierzchni. W niektórych przypadkach gniazda różnych kolonii mogą być ze sobą połączone, jednak mrówki z poszczególnych kolonii korzystają z osobnych tuneli.
Mrówki wykorzystują mszyce i inne pluskwiaki jako źródło spadzi – słodkiej cieczy, będącej odchodami mszyc. Mszyce żywią się sokami roślin, z których przyswajają głównie białka i tłuszcze, natomiast cukry proste wydalają. Chcąc zapewnić sobie dostawy spadzi, hurtnice ochraniają mszyce przed ich wrogami, umożliwiając powstawanie większych i bardziej stabilnych populacji. Mrówki przechowują w swoich koloniach przez zimę jaja mszyc, a wiosną zanoszą młode osobniki w pobliże korzeni traw, kukurydzy, bawełny czy pszenicy. Niekiedy prowadzi to do znacznego osłabienia roślin, a nawet ich zamierania. Dzięki opiece mrówek mszyce pozostają również dłużej w pobliżu młodych pędów roślin, co wpływa na przyspieszenie ich rozmnażania w porównaniu z mszycami nieobjętymi mrówczą kuratelą.
Biologia.
Rójka hurtnic następuje najczęściej późnym latem lub wczesną jesienią. W okresie pomiędzy opuszczeniem poczwarki a lotem godowym przyszła królowa przybiera na wadze z początkowych 4 mg do 15,5 mg, głównie dzięki akumulacji tłuszczów. Jednocześnie samce pozostają w zasadzie niezmienne i ważą przez cały czas ok. 0,9 mg. Ostatecznie mniejsze (ok. 4 mm długości) samce opuszczają gniazdo, a w kilka godzin po nich z gniazda wylatują dwukrotnie dłuższe od nich samice.
Do kopulacji królowa wybiera najczęściej jednego samca, choć zdarzają się sytuacje, w których dopuszcza dwóch, trzech, a nawet czterech. Liczba samców uczestniczących w zaplemnieniu królowej ma związek z jej fenotypem i masą w chwili rójki, wpływa także na ilość początkowego potomstwa, jednak nie ma wpływu na dalsze powodzenie całej kolonii. W sporadycznych przypadkach samiec hurtnicy pospolitej może także przekazań nasienie królowej pokrewnego gatunku "Lasius alienus", co prowadzi do powstania kolonii hybryd między oboma gatunkami.
Następnie zaplemniona królowa hurtnicy pospolitej szuka dogodnego miejsca na założenie gniazda: skrawka wilgotnej ziemi, płaskiego kamienia, kawałka kory bądź sypkiego piasku. Unika także miejsc uczęszczanych przez robotnice z już istniejących kolonii. Gdy odnajdzie właściwe miejsce, zatrzymuje się i zaczyna kopać tunel zakończony małą komorą. Kiedy zbuduje ją na tyle dużą, by się odwrócić w środku, zaczyna zakopywać od wewnątrz tunel i na końcu zamyka wejście do komory. Ziemię do zakopania tunelu bierze z rozbudowywania swojej komnaty. Składa następnie kilka jaj.
Po kilku dniach z jaj wylęgają się larwy, które po przezimowaniu dokańczają rozwój wiosną. W okresach pomiędzy kolejnymi linieniami larwy () żywią się głównie znalezionymi w gnieździe jajami, zarówno zapłodnionymi, jak i troficznymi (tzw. zjawisko oofagii).
Królowa, nie opuszczając swojej komory, karmi je zapasami zgromadzonymi w jej ciele białkowo-tłuszczowym oraz w mięśniach skrzydeł, które intensywnie metabolizuje. Po ok. 14 dniach w stadium jaja, 12 w stadium larwy i 15 w stadium poczwarki pojawiają się pierwsze młode robotnice – początkowo ok. 6, ale po tygodniu jest ich już prawie 15. W międzyczasie królowa zaczyna składać kolejne jaja, tak więc kolonia ma wiele jaj, larw, kilka poczwarek i ok. 10-15 robotnic. Robotnice otwierają drogę ku powierzchni i przynoszą pierwszy w życiu kolonii pokarm z zewnątrz. Mrówki gustują w produkowanej przez pluskwiaki spadzi, ale także w żywych i martwych owadach, a w środowisku zamieszkałym przez człowieka przyciągają je produkty bogate w cukry (marmolady, dżemy, soki owocowe czy miód). W czasie rozwoju kolonii robotnice przyciągają także pokarmy bogate w białka, jak mięso czy sery.
Pomocą w nawigacji po okolicy służą im ścieżki wyznaczane przez trop z feromonów, sięgające często nawet 30 metrów od gniazda. Mrówki pełniące rolę zwiadowców, gdy odnajdą kroplę spadzi bądź inne źródło pokarmu bogatego w związki, jakich potrzebuje dana kolonia, zaczynają jeść. Jeśli pokarmu starczy, by nasyciły się powyżej pewnego poziomu, wracają do gniazda, zostawiając za sobą chemiczny ślad, po którym następnie wędrują robotnice. Obecność chemicznych śladów ułatwia mrówkom szybsze dotarcie do celu, zwiększa rekrutację robotnic idących w konkretne miejsce, pomaga także w orientacji w terenie. W podobny sposób zwiadowcy oznaczają także granice wokół kolonii, których mrówki bronią przed intruzami, a także granice obszaru uznawanego przez nie za bezpieczną przestrzeń do poszukiwania pożywienia, którego jednak nie bronią jako własnego terytorium. Od składu chemicznego ścieżek wyznaczonych przez zwiadowców zależy także zachowanie robotnic, na przykład w obliczu zagrożenia.
Podobnie jak w przypadku wielu innych gatunków mrówek, u hurtnic pospolitych królowa w praktyce ma niemal monopol na rozmnażanie. Specjalny feromon otacza zarówno samą królową, jak i złożone przez nią jaja. Wpływa on zarówno na zmniejszenie płodności wśród robotnic, jak i na zmniejszenie poziomu agresji wobec oznaczonych nim jaj. Królowa wytwarza feromon dając innym mrówkom sygnał, że jest zdrowa i może przejąć na siebie reprodukcję; chora lub osłabiona królowa wytwarza go mniej, co wpływa na zwiększenie rozrodu wśród innych członków kolonii. Choć pod względem genetycznym nie różni się od robotnic, dzięki różnicom w ekspresji genów wykształca nie tylko zdolność sterowania płodnością pozostałych mrówek, ale także umiejętność skuteczniejszej regeneracji komórek, dzięki czemu żyje od nich wielokrotnie dłużej. Faktycznie królowe tego gatunku są jednymi z najbardziej długowiecznych mrówek, a ich wiek może przekraczać 20 lat.
Gdy kolonia osiąga dojrzałość i liczebność wystarczającą, by wychować dużo królowych i samców, przystępuje do rójki i cały cykl się powtarza. Maksymalne liczebności kolonii tego gatunku sięgają kilku tysięcy robotnic w drugim roku, ok. 15–20 tys. robotnic z jedną królową w trzecim. Po dziesięciu latach kolonia może składać się nawet ze 100 tysięcy robotnic.
W ok. 18 procentach przypadków zdarza się, że kolonię zakładają naraz dwie lub więcej królowych (tzw. zjawisko pleometrozy). Takie rozwiązanie ułatwia założenie kolonii, bowiem w krótkim czasie broni jej więcej robotnic, niż w wypadku gniazda zakładanego przez jedną tylko królową. Jednak gdy na świat przyjdą pierwsze robotnice, królowe zaczynają walkę ze sobą, która trwa, aż tylko jedna zostanie przy życiu. Gdy robotnice zaczną poszukiwania pokarmu, zwykle karmią królową prezentującą się najzdrowiej, co przyspiesza wyłonienie najsilniejszej i śmierć pozostałych. Ostatecznie więc nawet populacje pierwotnie poligyniczne wracają do stanu monogynicznego.
Znaczenie gospodarcze.
Hurtnica zwyczajna uważana jest za gatunek szkodliwy z punktu widzenia człowieka, gdyż mrówki te przeszkadzają innym owadom zapylać kwiaty w sadach i powodują rozmnażanie się pluskwiaków równoskrzydłych. Nieraz też dostają się do mieszkań, gdzie czynią szkody w ludzkich spiżarniach, oraz do uli, skąd wybierają miód. Gniazda budowane przez hurtnice pod płytami chodnikowymi czy tarasami mogą być z czasem podmywane i powodować ich osiadanie.

</doc>
<doc id="530848" url="https://pl.wikipedia.org/wiki?curid=530848" title="Rijksmuseum">
Rijksmuseum

Rijksmuseum (hol. "Muzeum Państwowe") – holenderskie muzeum narodowe w Amsterdamie na Museumplein; jedna z głównych atrakcji turystycznych tego miasta.
Wśród zbiorów Rijksmuseum znajdują się nie tylko cenne dzieła malarskie, lecz także grafiki, rzeźba, sztuka użytkowa i rękodzieło. Kolekcja malarstwa to ponad 5 tysięcy obrazów reprezentujących malarstwo holenderskie i światowe XV-XIX wieku. Kolekcja malarstwa zawiera dzieła takich malarzy jak: Jacob van Ruisdael, Frans Hals, Johannes Vermeer, Rembrandt i uczniów Rembrandta. Ważna jest także kolekcja sztuki azjatyckiej.
Muzeum, pod nazwą Nationale Kunst-Gallerij, powstało w 1800 w Hadze, a w 1808 zostało przeniesione do Amsterdamu. Dokonał tego król Ludwik Napoleon, brat Napoleona Bonapartego. Obrazy takie jak np. "Wymarsz strzelców" Rembrandta, które były własnością miasta, weszły w skład kolekcji muzeum (obraz ten znajduje się w osobnej sali od roku 1906).
W 1885 muzeum przeniesiono do obecnej siedziby, wybudowanej przez holenderskiego architekta Pierre'a Cuypersa, która łączyła elementy architektury gotyckiej i renesansowej. Muzeum zajmuje główne miejsce na Museumplein w pobliżu Muzeum Vincenta van Gogha i Stedelijk Museum.

</doc>
<doc id="530853" url="https://pl.wikipedia.org/wiki?curid=530853" title="Prawo karne wykonawcze">
Prawo karne wykonawcze

Prawo karne wykonawcze – zespół norm prawnych regulujących zasady wykonywania kar i innych środków reakcji karnej.
W prawie polskim.
W Polsce prawo karne wykonawcze reguluje zasady wykonywania kar, środków karnych oraz kompensacyjnych, przepadku i środków zabezpieczających, a także innych rozstrzygnięć podejmowanych w postępowaniu karnym lub wykroczeniowym, przewidzianych w prawie karnym, karnym skarbowym i wykroczeń.
W obrębie prawa karnego wykonawczego wyróżnia się nadto prawo penitencjarne, które dotyczy wyłącznie wykonywania kary pozbawienia wolności i tymczasowego aresztowania.
Podstawowymi aktami prawnymi z zakresu prawa karnego wykonawczego są:

</doc>
<doc id="530863" url="https://pl.wikipedia.org/wiki?curid=530863" title="Pierwomrówka łagodna">
Pierwomrówka łagodna

Pierwomrówka łagodna ("Formica fusca") – gatunek mrówki z podrodziny Formicinae o zasięgu palearktycznym, pospolicie występujący w Europie.
Występowanie.
Zasięg występowania obejmuje obszar Palearktyki, od Portugalii na zachodzie, do Japonii na wschodzie i od Włoch na południu, do Półwyspu Fennoskandzkiego na północy. Pierwomrówka łagodna gniazduje z reguły w próchniejących pniach, pod kamieniami na obszarach zrębu, oraz wzdłuż granic lasów i żywopłotów. 
Pierwomrówki łagodne żywią się małymi owadami, spadzią mszyc i nektarem roślin. Uskrzydlone formy wykluwają się na przełomie czerwca i lipca, a rójka odbywa się na przełomie lipca i sierpnia.
U robotnic odkryto bardzo wysoką odporność na niektóre patogeny i uważa się, że może to być spowodowane wykorzystywaniem antybakteryjnych własności kwasu mrówkowego "F.fusca", oprócz używania przez nie gruczołu metapleuralnego.
W ostatnich badaniach zaobserwowano oznaki nepotyzmu u "F. fusca" co kontrastuje z wcześniejszymi badaniami z innymi gatunkami mrówek; ta konkluzja została jednakże podważona – zaobserwowana zależność mogła wynikać z różnic między żywotnością jaj.
Podgatunki.
U Pierwomrówki łagodnej wyodrębniono 6 podgatunków:

</doc>
<doc id="530866" url="https://pl.wikipedia.org/wiki?curid=530866" title="Truckee Meadows">
Truckee Meadows

Truckee Meadows – dolina w północnej Nevadzie w Stanach Zjednoczonych. Na jej terenie znajdują się miasta Sparks i Reno. Zajmuje ok. 10 mil kwadratowych. Na południe od niej leży Dolina Washoe. W północnej części znajdują się serie mniejszych dolin nazywanych „North Valleys”.
Nazwa pochodzi od rzeki Truckee, która przecina dolinę z zachodu na wschód.

</doc>
<doc id="530874" url="https://pl.wikipedia.org/wiki?curid=530874" title="Wołanie o słońce nad światem">
Wołanie o słońce nad światem

Wołanie o słońce nad światem – jedyna płyta długogrająca polskiego zespołu jazz-rockowego Dżamble, wydana w 1971 nakładem Polskich Nagrań. Składają się na nią piosenki nagrane przez grupę w latach 1969-70. Gościnnie w nagraniach wzięło udział kilku czołowych przedstawicieli polskiej sceny rozrywkowej. Teksty utworów zostały napisane przez znanych krakowskich poetów tamtego okresu, z kolei muzykę skomponowali sami członkowie zespołu.
Album został wznowiony na płycie winylowej w 1987 roku w ramach serii "Z Archiwum Polskiego Beatu". Na CD po raz pierwszy ukazał się w 1993 roku nakładem wytwórni Intersonus (jako "Dżamble i Andrzej Zaucha", z trzema nagraniami bonusowymi), a 9 lat później wydany przez Universal Music Polska (seria "Niepokonani", bez bonusów). Obydwa wydania miały zmienioną okładkę. Wreszcie we wrześniu 2013 roku wytwórnia Polskie Nagrania dokonała wznowienia płyty w ramach serii "Kultowe winyle na cd". Wydanie zawierało oryginalną szatę graficzną autorstwa Rafała Olbińskiego, będącą odwzorowaniem płyty gramofonowej, a także 3 nagrania bonusowe (2 inne niż w wydaniu Intersonus).
Mimo że płyta odniosła sukces, okazała się jedynym longplayem w karierze zespołu, który popadł w konflikt z wydawcą i wkrótce zawiesił działalność.
Lista utworów.
Wydanie 1971:
Bonusy w wydaniu 2013:

</doc>
<doc id="530876" url="https://pl.wikipedia.org/wiki?curid=530876" title="Tkanka łączna siateczkowa">
Tkanka łączna siateczkowa

Tkanka łączna siateczkowa () – tkanka łączna składająca się z gwiaździstych komórek, głównie fibroblastów, które łączą się między sobą wypustkami cytoplazmatycznymi, tworząc przestrzenną sieć (stąd nazwa). Zawiera włókna siateczkowe, zbudowane z kolagenu typu III.
Część komórek tej tkanki zachowuje zdolność do przekształcania się w inne komórki tkanki łącznej. W ten sposób powstają fagocyty. Tkanka łączna siateczkowa tworzy zrąb narządów limfatycznych, szpiku kostnego, z niej zbudowana jest również błona śluzowa właściwa jelita cienkiego i grubego oraz część czynna błony śluzowej macicy. 

</doc>
<doc id="530877" url="https://pl.wikipedia.org/wiki?curid=530877" title="Odchyłka kątowa w ciągu poligonowym">
Odchyłka kątowa w ciągu poligonowym

Odchyłka kątowa formula_1 – różnica pomiędzy sumą kątów w ciągu poligonowym teoretyczną formula_2 i sumą kątów praktyczną formula_3
Mierząc kąty w ciągu poligonowym zawsze popełnimy jakieś błędy, zatem otrzymana suma kątów nie będzie zgadzała się z tą, która powinna wyjść w teorii. Odchyłka kątowa pozwala wyrównać obserwacje tak, aby ich suma zgadzała się z sumą teoretyczną i aby można było dokonywać dalszych obliczeń nie powiększając błędów.
Praktyczna suma kątów jest sumą poszczególnych kątów (wewnętrznych) ciągu poligonowego, natomiast teoretyczna suma kątów (wewnętrznych) jest obliczana z odpowiednich wzorów:
Odchyłkę kątową obliczamy więc ze wzoru:formula_9
Znak odchyłki kątowej ustalamy z oparciu o nierówność:
Po obliczeniu wartości odchyłki kątowej, należy ją rozrzucić, to znaczy dodać ją (lub odjąć) do każdego z pomierzonych kątów. Odchyłkę powinno się rozrzucać proporcjonalne do wielkości kątów, tzn. kąt większy, powinien zostać powiększony (lub pomniejszony) o proporcjonalnie większą część odchyłki niż kąt mniejszy. Można dokonać tego ze wzoru na miarę kąta wyrównanego:formula_12 gdzie formula_13 to pomierzona miara każdego z kątów ciągu poligonowego.

</doc>
<doc id="530881" url="https://pl.wikipedia.org/wiki?curid=530881" title="Pierwomrówka krasnolica">
Pierwomrówka krasnolica

Pierwomrówka krasnolica ("Formica rufibarbis") – gatunek mrówki z podrodziny Formicinae.
Pierwomrówka krasnolica jest terytorialnym gatunkiem o ubarwieniu podobnym do mrówki rudnicy: odwłok ciemny, tułów czerwony. Robotnice mają wielkość od 5 do 8 mm. Królowa 8–10 mm. 
Jest mrówką termofilną budującą gniazda w miejscach dobrze nasłonecznionych wykopanych w ziemi lub pod kamieniem. W gnieździe może znajdować się kilkaset robotnic i jedna królowa. 
Loty godowe odbywa pod koniec czerwca i w lipcu.
Gatunek eurosyberyjski, w Polsce lokalny.
Podgatunki.
U pierwomrówki krasnolicej wyodrębniono 4 podgatunki:

</doc>
<doc id="530883" url="https://pl.wikipedia.org/wiki?curid=530883" title="Silas Warner">
Silas Warner



</doc>
<doc id="530884" url="https://pl.wikipedia.org/wiki?curid=530884" title="Szpilka geodezyjna">
Szpilka geodezyjna

Szpilka geodezyjna to podłużny kawałek drutu stalowego o okrągłym przekroju o średnicy 4–6 mm, długości około 30 cm lub 50 cm. Jeden koniec jest zaostrzony, drugi zakończony uszkiem ułatwiającym wbicie szpilki w grunt i zawieszanie na kółku. Komplet szpilek składa się z 11 sztuk i dwóch kółek do ich nawlekania.
Szpilki geodezyjne są używane między innymi przy pomiarach odległości taśmą geodezyjną w przypadku, gdy mierzona odległość jest większa niż długość taśmy. Służą one wówczas do zaznaczania miejsc, gdzie zaczyna się kolejne odłożenie taśmy oraz ułatwiają obliczenie całkowitej długości mierzonego odcinka. Wykorzystywane są też do oznaczania np. trasy przebiegu przewodów, podczas ich lokalizacji wykrywaczem metalu.

</doc>
<doc id="530888" url="https://pl.wikipedia.org/wiki?curid=530888" title="Złoty Puchar CONCACAF 1991">
Złoty Puchar CONCACAF 1991

Pierwsza oficjalna edycja międzynarodowych rozgrywek w piłce nożnej Złoty Puchar CONCACAF rozegrana w 1991 roku w USA (mecze rozgrywano w Los Angeles i Pasadenie).
W turnieju wzięło udział osiem ekip:

</doc>
<doc id="530890" url="https://pl.wikipedia.org/wiki?curid=530890" title="Małolat">
Małolat

Małolat, właściwie Michał Tadeusz Kapliński (ur. 7 lutego 1984 w Warszawie) – polski raper. Młodszy brat Pawła Kaplińskiego, rapera występującego pod pseudonimem Pezet.
W 1998 wygrał konkurs Super MC, w którym główną nagrodą był występ na składance "Hiphopowy raport z osiedla w najlepszym wykonaniu". Na płycie ukazał się utwór Małolata pt. „Miłość braterska”, nagrany wspólnie z grupą Płomień 81. Później Małolat występował na dwóch pierwszych płytach Płomień 81, a także na obu częściach "Kompilacji" O$ki. W 2000 roku razem z Pezetem, Dizkretem (Stare Miasto) i Ciechem (Szybki Szmal) założył zespół L’ekipa. W 2001 po rozpadzie L’ekipy Małolat z Ciechem założyli zespół Żądło, który rozpoczął prace nad płytą, do której wydania jednak nie doszło. W 2004 Małolat rozpoczął nagrywanie wspólnej płyty z Ajronem. Płyta ukazała się na początku 2005 roku i nosiła tytuł "W pogoni za lepszej jakości życiem".
Wystąpił gościnnie w utworze „Kochać Życie” na płycie WWO – "Witam was w rzeczywistości" oraz w utworze „W klub idziemy” wspólnie z bratem – Pezetem, Mesem, oraz z raperem Ero. W 2010 roku ukazała się nowa płyta Małolata i Pezeta "Dziś w moim mieście".
W 2005 roku odbył karę pozbawienia wolności za handel środkami odurzającymi.
W 2012 roku znalazł się na 19. miejscu listy najlepszych polskich raperów opublikowanej przez serwis Porcys.

</doc>
<doc id="530892" url="https://pl.wikipedia.org/wiki?curid=530892" title="Ď">
Ď

Ďď – litera alfabetu łacińskiego występująca w języku czeskim i w języku słowackim. Oznacza spółgłoskę dźwięczną //.
Podobnie jak litera ť ma inny rodzaj znaku diakrytycznego w wersji wielkiej, a inny w wersji małej. Wielka litera Ď ma znak diakrytyczny "obvyklý háček" (przypominający małą literę v), mała litera ď ma znak diakrytyczny "malý háček" nazywany także "klička" (przypominający przecinek). W piśmie ręcznym najczęstszym znakiem diakrytycznym jest "obvyklý háček" zarówno przy literze małej, jak i wielkiej. Nie jest poprawne zapisywanie małej litery ď jako zwykłego d z apostrofem.
Litera nie stanowi odrębnego znaku przy sortowaniu alfabetycznym wyrazów – traktowana jest jak d.

</doc>
<doc id="530895" url="https://pl.wikipedia.org/wiki?curid=530895" title="Astrowe">
Astrowe

Astrowe – grupa roślin, która w zależności od ujęcia systematycznego stanowi takson określonej rangi systematycznej lub klad spokrewnionych (pochodzących od wspólnego przodka) roślin w kladogramie taksonomii filogenetycznej, bez określonej rangi systematycznej. W pierwszym wypadku grupa ta umieszczana była w randze podklasy ("Asteridae" Takht.) m.in. w systemie Cronquista (1981), Takhtajana (1997) i Reveala (1999 i 2007). W systemie APG I (1998) mianem różowych ("rosids") określony został klad, który w miarę poznawania powiązań filogenetycznych był później precyzowany przez system APG II (2003), APG III (2009) i APG IV (2016) oraz na Angiosperm Phylogeny Website. Współcześnie za astrowe uważa się rośliny mające wspólnego przodka, którego najbliższymi krewnymi (kladem siostrzanym) są goździkowce ("Caryophyllales").
Systematyka.
Kladogram na podstawie APweb (aktualizowany system APG IV z 2016).

</doc>
<doc id="530896" url="https://pl.wikipedia.org/wiki?curid=530896" title="Herb Myszkowa">
Herb Myszkowa

Herb Myszkowa – jeden z symboli miasta Myszków w postaci herbu zatwierdzony w 1969 r. przez Miejską Radę Narodową.
Wygląd i symbolika.
Herb przedstawia na niebieskiej tarczy cztery kominy fabryczne w kolorze czarnym, z dwóch środkowych unosi się srebrny dym. Pod kominami, centralnie, umieszczono uproszczoną formę godła państwowego, między dwoma kłosami pszenicy koloru złotego. Poniżej, na czerwonym tle błękitna wstęga.
Błękitna wstęga symbolizuje rzekę Wartę.
Kontrowersje.
Herb zawiera, między innymi, wizerunek orła bez korony, a komin i kłosy nawiązują do socrealistycznej idei sojuszu robotniczo-chłopskiego.

</doc>
<doc id="530899" url="https://pl.wikipedia.org/wiki?curid=530899" title="Murawka darniowiec">
Murawka darniowiec

Murawka darniowiec ("Tetramorium caespitum") – gatunek mrówki z podrodziny Myrmicinae.
Rozmieszczenie i środowisko.
Gatunek południowopalearktyczny, ciepło- i sucholubny, zasiedla środowiska otwarte, porośnięte rzadką roślinnością zielną oraz mocno prześwietlone lasy. W siedliskach stosunkowo wilgotnych gniazduje w miejscach wyniesionych (suchych), choć z reguły unika wilgotnych łąk i lasów. Często pojawia się na obszarach zurbanizowanych. Pospolity w całej Polsce, ale nie występuje w wyższych partiach gór.
Charakterystyka.
Długość ciała robotnic 3,0–4,0 mm; ciało czarnobrunatne lub brunatne. Stylik dwuczłonowy. Czułki 12-segmentowe. Królowa wielkości około 8 mm. Mrówki drapieżne i padlinożerne, korzystają też ze spadzi mszyc, głównie korzeniowych, a ich dietę uzupełniają nasiona, zwłaszcza roślin zielnych. Mrówki sąsiadujących ze sobą gniazd często toczą bitwy terytorialne. Robotnice nie oddalają się daleko od gniazda. Liczebność kolonii może osiągnąć 50 tys. osobników. W gnieździe może być więcej niż jedna królowa, ale najczęściej tworzy kolonie monoginiczne. Robotnica może żyć aż do 5 lat, a królowa znacznie dłużej. Loty godowe odbywają się od czerwca do początków sierpnia.
Gniazda.
Gniazduje przeważnie w piaszczystej glebie (gniazda często z ziemnymi kopczykami), pod kamieniami, ale także w próchniejących pniach. Podobnie jak hurtnicę zwyczajną można ją spotkać w mieście na chodnikach. Budowa gniazda pod kamieniami i płytami chodnikowymi związana jest z wykorzystaniem przez termofilne mrówki ciepła, dzięki któremu kolonie szybciej się rozwijają.
Podgatunki.
U murawki darniowiec wyodrębniono 11 podgatunków:

</doc>
<doc id="530901" url="https://pl.wikipedia.org/wiki?curid=530901" title="Asteridae">
Asteridae



</doc>
<doc id="530905" url="https://pl.wikipedia.org/wiki?curid=530905" title="Flaga Pabianic">
Flaga Pabianic



</doc>
<doc id="530906" url="https://pl.wikipedia.org/wiki?curid=530906" title="Axel Thue">
Axel Thue

Axel Thue (ur. 19 lutego 1863 w Tönsbergu w Norwegii, zm. 7 marca 1922 w Oslo) – norweski matematyk, znany z prac z zakresu aproksymacji diofantycznej i kombinatoryki.
W 1914 sformułował tak zwany "problem słowa" lub "problem Thuego", związany blisko z problemem stopu.

</doc>
<doc id="530909" url="https://pl.wikipedia.org/wiki?curid=530909" title="Hana-bi (album)">
Hana-bi (album)

Hana-bi – album ze ścieżką dźwiękową ilustrującą film pod tym samym tytułem (reż. Takeshi Kitano), autorstwa japońskiego kompozytora, Joe Hisaishiego. Album zawiera spokojną, nastrojową muzykę orkiestrową, z charakterystycznym, zapadającym w pamięć motywem przewodnim.

</doc>
<doc id="530914" url="https://pl.wikipedia.org/wiki?curid=530914" title="Hana-bi (ujednoznacznienie)">
Hana-bi (ujednoznacznienie)



</doc>
<doc id="530915" url="https://pl.wikipedia.org/wiki?curid=530915" title="Iban Mayo">
Iban Mayo

Iban Mayo Diez (ur. 19 sierpnia 1977 w Igorre) - były hiszpański kolarz szosowy. Zwycięzca Dauphiné Libéré z 2004 roku, szósty zawodnik Tour de France 2003. Na jego zwycięstwa cieniem kładzie się afera dopingowa i dyskwalifikacja w 2008 roku.
Jego najmocniejszą stroną była jazda w górach. Dobrze radził sobie także podczas jazdy indywidualnej na czas.
Doping.
Po zakończeniu Tour de France 2007, UCI ogłosiła, że w organizmie Hiszpana wykryto niedozwoloną substancję - EPO. Próbka B nie potwierdziła tego zarzutu, wobec czego hiszpańska federacja oczyściła Mayo z zarzutów. Jednak decyzją UCI, próbka została ponownie przebadana, dając 19 grudnia 2007 roku wynik pozytywny. W 2008 roku CAS nałożył na Mayo dwuletnia dyskwalifikację, która upłynęła 31 lipca 2009 roku. Hiszpan nie wrócił do ścigania.

</doc>
<doc id="530916" url="https://pl.wikipedia.org/wiki?curid=530916" title="Ka-31">
Ka-31

Ka-31 (oznaczenie NATO Helix) – rosyjski wojskowy śmigłowiec pokładowy wczesnego ostrzegania, zaprojektowany w biurze Nikołaja Kamowa; wariant śmigłowca Ka-27. 
Historia.
Istotnym komponentem lotnictwa pokładowego są statki powietrzne wczesnego ostrzegania, pozwalające na "wyniesienie" radaru dozoru powietrznego i nawodnego na dużą wysokość i odległość od okrętu, a przez to znaczne zwiększenie odległości wykrycia przeciwnika. Samoloty tego rodzaju były rozwijane po II wojnie światowej na zachodzie, natomiast ZSRR nie posiadał okrętów lotniczych, z których mogłyby startować. 
Mimo posiadania okrętów przystosowanych do bazowania śmigłowców od lat 60., dopiero w 1985 roku przystąpiono w ZSRR do projektowania śmigłowca z radarem wczesnego ostrzegania, głównie dla nowych lotniskowców projektu 11435. Konstrukcja śmigłowca bazowała na śmigłowcu pokładowym Ka-27 (początkowo oznaczonym Ka-252), a dokładniej na kadłubie jego transportowo-bojowej wersji Ka-29. Początkowo śmigłowiec wczesnego ostrzegania nosił oznaczenie Ka-252RŁD lub Ka-27RŁD ("radiołokacionnogo dozora" – dozoru radiolokacyjnego). 
Pierwszy prototyp Ka-252RŁD jeszcze bez wyposażenia elektronicznego został oblatany 25 listopada 1986 (numer 208). Kolejne dwa wyposażone już prototypy nr 031 i 032 powstały w latach 1990-1991. W 1991 roku prowadzono ich próby na lotniskowcu, ale główne problemy sprawiało dopracowanie radaru Oko. W ramach eksploatacji próbnej oba prototypy bazowały przez pewien czas od 1992 roku na pokładzie lotniskowca „Admirał Kuzniecow”. W roku 1996 śmigłowiec zakończył próby państwowe i został przyjęty na uzbrojenie marynarki wojennej Rosji pod oznaczeniem Ka-31, ale produkcji seryjnej dla Rosji przez dłuższy czas nie podjęto z uwagi na trudności budżetowe. 
Pierwszym użytkownikiem Ka-31 stały się Indie – w 1999 roku zamówiły dziewięć, a następnie w 2001 kolejne pięć śmigłowców dla lotniskowca „Viraat” i trzech fregat projektu 11356. Pierwszy seryjny Ka-31 został oblatany 16 maja 2001. W latach 2003–2004 dostarczono zamówione śmigłowce. Zamówienie Ka-31 rozważają też Chiny. Ka-31 produkowane są w zakładach KumAPO w Kumiertau w Baszkirii.
Dopiero w 2008 roku Rosja zamówiła dwa śmigłowce w wersji Ka-31R, dostarczone przez producenta do 859. Centrum Przygotowania Bojowego i Przekwalifikowania Personelu w Jejsku dopiero w 2012 roku. Nosiły numery burtowe: czerwony 90 i 91. W 2016 roku na pokładzie lotniskowca „Admirał Kuzniecow” trafiły na Morze Śródziemne.
Wersją śmigłowca Ka-31 jest śmigłowiec rozpoznania radiolokacyjnego Ka-31SW (znany też jako Ka-35 lub Ka-252SW lub wyrób 23D2). Prototyp powstał na bazie prototypu Ka-31 nr niebieski 031 (nowy numer: 231) i jego próby prowadzono od 2004 roku, a następnie zbudowano drugi prototyp nr 232. Śmigłowiec wyposażony jest w radiotechniczny system rozpoznania celów naziemnych Ł381, w składzie kompleksu 1K130. Został przyjęty do uzbrojenia lotnictwa Rosji po zakończeniu prób w 2015 roku, lecz produkcji nie podjęto (jak na 2016 rok). Prototyp nr 232 został użyty podczas interwencji rosyjskiej w konflikcie w Syrii pod koniec 2016 roku.
Opis.
Śmigłowiec Ka-31 oparty jest na konstrukcji kadłuba i napędu Ka-27 (Ka-29). Wykorzystuje charakterystyczny dla Kamowa układ dwóch przeciwbieżnych wirników głównych. W stosunku do Ka-29 zmodyfikowano kadłub w celu pomieszczenia aparatury specjalistycznej. Zastosowano też wciągane podwozie czterogoleniowe w celu umożliwienia obrotu anteny radaru. Zastosowano ponadto pomocniczy zespół napędowy TA-8-Ka do dostarczania energii dla aparatury i (na śmigłowcach dla Indii) mocniejsze silniki (moc nominalna 1900 KM, startowa 2200 KM).
Ka-31 wykorzystuje system radiolokacyjny E801M Oko, opracowany w NIIRT w Niżnym Nowgorodzie (w wersji eksportowej E801E). Antena radaru umieszczona jest obrotowo pod kadłubem śmigłowca, jest płaska (ze skanowaniem fazowym w pionie) o kształcie prostokąta o wymiarach 6 × 1 metr i ma masę 200 kilogramów. W położeniu przelotowym oraz do startu i lądowania jest składana i płasko przyciągana do spodu kadłuba. W razie konieczności awaryjnej antena może być podciągnięta ręcznie lub odstrzelona. 
Zastosowany radar E801M jest radarem impulsowo-dopplerowskim, pracuje w zakresie L (decymetrowym). Antena obraca się z prędkością 6 obr/min. Radar może śledzić cele nawodne, powietrzne lub oba rodzaje; jednocześnie do 40 celów. Wykrywa samoloty wielkości myśliwca z odległości 100–150 kilometrów, ale tylko w zakresie wysokości 5–3500 metrów (poniżej śmigłowca). Okręty wykrywane są z odległości do 250 kilometrów. Informacje przekazywane są do centrum dowodzenia na okręcie, gdzie następuje ich obróbka. Ka-31 może także służyć do patrolowania granic, zwalczania przemytu i działań poszukiwawczo-ratowniczych.

</doc>
<doc id="530917" url="https://pl.wikipedia.org/wiki?curid=530917" title="Ferrero">
Ferrero

Ferrero S.p.A. – włoskie przedsiębiorstwo o światowym zasięgu produkujące słodycze (głównie na bazie czekolady), przekąski i napoje. Siedziba firmy znajduje się w miejscowości Alba, w Piemoncie, we Włoszech. Na całym świecie firma posiada 31 fabryk zatrudniając około 33 tys. osób i produkuje rocznie około 365 tys. ton Nutelli.
Historia.
Historia tej firmy rodzinnej rozpoczęła się w 1946 zaraz po wojnie, gdy słodycze oraz cukierki były praktycznie niedostępne i kupowano je tylko na specjalne okazje. Było to w północno-zachodniej części Włoch, w miasteczku Alba. Mistrz cukierniczy, Pietro Ferrero rozwinął masowy system produkcji słodyczy.
Pierwszym produktem firmy Ferrero była Pasta Gianduja, czekolada orzechowa do smarowania, która była pierwowzorem produktu Nutella. Po pierwszym sukcesie firma ta wprowadziła na rynek wiele znanych produktów.
Chociaż Pietro Ferrero i jego brat Giovanni stworzyli fundamenty marki Ferrero, to największa ekspansja firmy na rynku nastąpiła za rządów jego syna, Michele Ferrero. To właśnie w latach 50. Ferrero weszło ze swoimi produktami na rynki europejskie i pozaeuropejskie.
W latach 60. i 70. firma otworzyła swoje biura w takich krajach jak Stany Zjednoczone, Kanada, Australia, Ekwador czy Portoryko. Na początku lat 90. Ferrero otworzyło swój oddział w Warszawie, a następnie w 1996 zakład produkcyjny w Belsku Dużym k. Grójca.
W 2007 roku firma zaczęła rozbudowę filii w Belsku Dużym, która jest jedną z największych w Europie.
Produkty.
Ferrero produkuje kilka linii wyrobów cukierniczych pod różnymi nazwami handlowymi. Jednym z najpopularniejszych jest krem z dodatkiem kakao i orzechów laskowych, Nutella, produkowana od 1964 roku. Produkcja Nutelli wykorzystuje jedną czwartą światowej produkcji orzechów laskowych.
Oprócz Nutelli firma produkuje m.in. Ferrero Rocher, Pocket Coffee, Mon Chéri, Giotto, Raffaello, Tic Tac. Linia Kinder to takie produkty jak Kinder Niespodzianka, Kinder Joy, Kinder Schoko-Bons, Kinder Bueno, Kinder Delice, Kinder Mleczna Kanapka, Kinder Yogurt Slice, Kinder Pingui, Kinder Country, Kinder Maxi King, Duplo, Kinder Chocolate, Kinder Choco Fresh, Hanuta Ferrero.
Ferrero produkuje również produkty Thorntons po przejęciu tej firmy w 2015.

</doc>
<doc id="530918" url="https://pl.wikipedia.org/wiki?curid=530918" title="Herb Murowanej Gośliny">
Herb Murowanej Gośliny

Herb Murowanej Gośliny – jeden z symboli miasta Murowana Goślina i gminy Murowana Goślina w postaci herbu.
Wygląd i symbolika.
Herb przedstawia w błękitnym polu tarczy srebrny (biały) pas skośnie w lewo, a na nim trzy róże koloru czerwonego. 
Miasto posiada również herb wielki, którego tarcza trzymana jest przez anioła w szacie czerwonej, szarfie, kryzie, aureoli złotej i włosach takowyż.
Herb nawiązuje do rodowego herbu niegdysiejszych właścicieli miasta, rodziny Rozdrażewskich – Doliwa.

</doc>
<doc id="530924" url="https://pl.wikipedia.org/wiki?curid=530924" title="Guacamole">
Guacamole

Guacamole – meksykański sos ("salsa") przyrządzany na bazie awokado.
Guacamole swoje początki miał już w czasach azteckich. Oprócz awokado dodaje się także limonkę i sól. Poszczególne rodzaje guacamole mogą zawierać pomidory, paprykę chili, cebulę, kolendrę, czosnek i inne przyprawy. Spożywa się go zazwyczaj z plackami tortilla, chociaż Meksykanie dodają go do niemal każdej przystawki. Nazwa "guacamole" pochodzi z języka nahuatl, "āhuacamolli" (w języku nahuatl "āhuacatl" - awokado, "molli" - sos), w języku hiszp. wymawia się je jako "guakamole".
"Guacamole" stało się popularną przekąską w wielu krajach, w tym w USA (kuchnia tex-mex).
Przyrządzanie.
Istnieje bardzo wiele przepisów na przygotowanie tego sosu, które zależą zarówno od dostępności składników, jak i od osobistych upodobań. Najczęściej podstawą potrawy jest roztarte awokado, szczypta soli i odrobina soku z limonki lub cytryny. Tam gdzie awokado jest drogie, jako dodatkowego wypełniacza używa się kwaśnej śmietany lub majonezu, co niektórzy uważają za niepożądane ze względu na zagłuszenie smaku awokado. W kuchni meksykańskiej składników tych nie używa się do sporządzania guacamole (natomiast są one popularne w amerykańskich wersjach tego sosu). Awokado należy najpierw pozbawić pestki, a następnie włożyć do miski (w Meksyku używa się w tym celu specjalnego naczynia tzw. "molcajete" - które ma kształt kamiennego moździerza) i rozetrzeć nożem lub widelcem, dodany później sok z limonki zapobiega zmianie koloru startego owocu. Inne składniki sieka się albo kroi i miesza z wcześniej przygotowanym awokado.

</doc>
<doc id="530926" url="https://pl.wikipedia.org/wiki?curid=530926" title="Środek karny">
Środek karny

Środek karny – dodatkowa dolegliwość wymierzana sprawcy przestępstwa lub wykroczenia obok lub niekiedy zamiast kary.
Niektóre spośród środków karnych mają swoje odpowiedniki w postaci środków zapobiegawczych. Czas stosowania środka zapobiegawczego zalicza się na poczet odpowiedniego środka karnego.
Środkami karnymi nie są zakazy zajmowania określonych stanowisk w spółkach handlowych występujące na gruncie prawa handlowego.
Naruszenie zakazu orzeczonego przez sąd tytułem środka karnego stanowi z mocy art. 244 Kodeksu karnego przestępstwo zagrożone karą pozbawienia wolności od 3 miesięcy do lat 5.
Cele i funkcje.
Środek karny realizuje cele uboczne postępowania karnego, które nie mogą być w sposób dostateczny uwzględnione przez sąd w razie poprzestania na wymierzeniu samej kary. Chodzi tu przede wszystkim o względy prewencji ogólnej i szczególnej oraz cele kompensacyjne w postaci wynagrodzenia pokrzywdzonemu szkody wyrządzonej czynem zabronionym.
Wyjątkowo środek karny pełni funkcję kary, w sytuacjach gdy nawet najniższy możliwy jej wymiar byłby zbyt surowy, a przez to niesprawiedliwy. Cechą odróżniającą od kary jest również fakt, że niektóre spośród środków karnych mogą być orzeczone tytułem środka zabezpieczającego. Dzięki środkom karnym istnieje możliwość dodatkowego usankcjonowania czynu bez łamania zasady, że za jeden czyn można orzec tylko jedną karę. Środki karne w odwrotności od kar mają za zadanie ograniczyć przyznane jednostce prawa albo zobowiązać ją do określonego działania.
Środki karne w polskim prawie karnym.
Środkami karnymi wymienionymi w Kodeksie karnym są:
Przepadek i środki kompensacyjne.
W wyniku nowelizacji Kodeksu karnego z dnia 20 lutego 2015 r. () przepadek, nawiązka, obowiązek naprawienia szkody lub zadośćuczynienia za doznaną krzywdę przestały być środkami karnymi, a stały się odpowiednio: przepadkiem sui generis i samoistnymi środkami kompensacyjnymi. Środki kompensacyjne służą naprawieniu szkody wyrządzonej przestępstwem.
Czas obowiązywania środków karnych określonych w Kodeksie karnym.
Jeżeli ustawa nie stanowi inaczej, pozbawienie praw publicznych oraz zakaz i nakaz wymienione w art. 39 pkt 2d i 2e kk orzeka się w latach, od roku do lat 10, zakazy wymienione w art. 39 pkt 2-2b i 3 kk orzeka się w latach, od roku do lat 15, a zakaz wymieniony w art. 39 pkt 2c kk orzeka się w latach, od lat 2 do 6. Obowiązek, o którym mowa w art. 41a § 1 zdanie drugie i § 2 zdanie drugie (tj. zakaz przebywania w określonych środowiskach lub miejscach, kontaktowania się z określonymi osobami, zbliżania się do określonych osób lub opuszczania określonego miejsca pobytu bez zgody sądu, jak również nakaz okresowego opuszczenia lokalu zajmowanego wspólnie z pokrzywdzonym), orzeka się w miesiącach, najkrócej na 3 miesiące, najdłużej na 12 miesięcy.
Pozbawienie praw publicznych, zakazy i nakaz obowiązują od uprawomocnienia się orzeczenia. Okres, na który orzeczono zakazy, nie biegnie w czasie odbywania kary pozbawienia wolności, chociażby orzeczonej za inne przestępstwo. Okres, na który orzeczono pozbawienie praw publicznych za dane przestępstwo, nie biegnie w czasie odbywania kary pozbawienia wolności za to przestępstwo.
Sąd może po upływie połowy okresu, na który orzeczono środki karne, uznać je za wykonane, jeżeli skazany przestrzegał porządku prawnego, a środek karny był w stosunku do niego wykonywany przynajmniej przez rok. Jeżeli środek karny orzeczony został dożywotnio, sąd może uznać go za wykonany, jeżeli skazany przestrzegał porządku prawnego i nie zachodzi obawa ponownego popełnienia przestępstwa podobnego do tego, za które orzeczono środek karny, a środek karny był w stosunku do skazanego wykonywany przynajmniej przez 15 lat.
Środki karne w polskim prawie karnym skarbowym.
Środkami karnymi wymienionymi w Kodeksie karnym skarbowym są:
Środki karne w prawie wykroczeń.
Środkami karnymi wymienionymi w Kodeksie wykroczeń są:
Inne środki karne.
Przewiduje się także inne środki karne wymienione w ustawach szczególnych, np. zakaz posiadania wszelkich zwierząt albo określonej kategorii zwierząt. Może on trwać od roku do 15 lat. Od 19 kwietnia 2018 r. naruszenie tego zakazu jest przestępstwem.

</doc>
<doc id="530929" url="https://pl.wikipedia.org/wiki?curid=530929" title="Protestantyzm na Śląsku Cieszyńskim">
Protestantyzm na Śląsku Cieszyńskim

Protestantyzm na Śląsku Cieszyńskim – przejawia się wyraźną obecnością Kościoła ewangelicko-augsburskiego, a także, w znacznie mniejszym stopniu, innych wyznań protestanckich na Śląsku Cieszyńskim, stanowi do dziś jeden z głównych czynników, wyróżniających ten region od innych, w większości katolickich regionów Polski i Czech. Protestanci stanowią znaczny procent ludności (od 10 do 50%) w takich miejscowościach Śląska Cieszyńskiego, jak Cieszyn, Skoczów, Ustroń, Goleszów i Hażlach. W Wiśle wszystkie denominacje protestanckie stanowiły w 2007 roku około 2/3 mieszkańców (spadek z poziomu 94,4% w 1900), co jest w Polsce zjawiskiem wyjątkowym, analogicznie w Czechach z większością ateistyczną. Procentowy udział ludności ewangelickiej ma jednak tendencję spadkową.
W Bielsku-Białej, na tzw. Bielskim Syjonie, znajduje się jedyny w Polsce pomnik Marcina Lutra.
Początki Reformacji.
Możliwe, że nauki Marcina Lutra dotarły na Śląsk Cieszyński już w latach 20. XVI wieku wraz z najbardziej jego mobilnymi mieszkańcami, kupcami. Jednakowoż za rządów Kazimierza II (do 1528) oraz regencji Anny Hohenzollern (1528–1539) i Jana z Pernsteinu (1528–1544) dominował w Księstwie Cieszyńskim katolicyzm. Po objęciu samodzielnej władzy przez księcia Wacława III Adama około 1545 rozpoczęła się akcja reformacyjna w jego włościach. Tu luterański program „taniego i dostępnego dla wszystkich” Kościoła (czyli zwolnienie z wielu obowiązkowych podatków i świadczeń) został życzliwie przyjęty przez miejscową szlachtę, mieszczan i chłopów. Dawniej oceniano, że za jego panowania nawet 90% miejscowej ludności była ewangelikami (jak również prawie wszystkie kościoły), choć najnowsze badania wykazują, że reformacja nie odniosła tu aż tak dużego sukcesu. Wydany w 1568 "Porządek kościelny" ustalał zasady wiary i kultu ewangelickiego w księstwie. Ten porządek został poszerzony o artykuły dotyczące spraw organizacyjnych kościoła i spraw szkolnych i ponownie wydany w 1584 przez księżnę Sydonię Katarzynę.
W 1596 roku książę Adam Wacław, syn i następca Wacława III Adama, wydał dyplom (dokument) dla Jabłonkowa, w którym zobowiązał siebie i swoich następców, że nie będą w mieście wprowadzali innej religii, jak tylko ewangelicko-augsburską, ani nie będą ustanawiali w mieście duchowieństwa innego wyznania, lecz zachowają jego obywateli przy wierze luterańskiej. Analogiczny dyplom otrzymało od księcia w 1598 miasto Cieszyn. Podobne zobowiązania przyjęli na siebie panowie stanowi wobec miast Frysztat (w 1588 Mikołaj Cygan) i Bielsko (w 1587 Adam Schaffgotsch).
Kontrreformacja.
Rosnąca presja ze strony Habsburgów spowodowała, że syn księcia – Adam Wacław w 1610 powrócił do rzymskiego katolicyzmu. Nastała epoka rekatolicyzacji państwa, przerwana w czasie wojny trzydziestoletniej, kiedy Księstwo wielokrotnie było zajmowane przez wojska protestanckie. Po klęsce protestantów czeskich w bitwie na Białej Górze sytuacja protestantów na Śląsku stała się dramatyczna; w 1629 księżna cieszyńska Elżbieta Lukrecja pozbawiła innowierców w mieście Cieszynie wszelkich praw, jednak to rozporządzenie nie było przestrzegane. Tym niemniej, zaczęto usuwać pastorów (m.in. Jerzy Trzanowski musiał wyjechać z Bielska). W 1652 w rękach katolików znajdowały się kościoły w miastach książęcych w Cieszynie, Jabłonkowie, Skoczowie i Strumieniu, ponadto właśnie odebrano kościoły protestantom w Bielsku i Frysztacie. Pośród kościołów wiejskich do katolików należały świątynie miejscowościach książęcych: Puńcowie, Bielowicku, Lipowcu, Grodźcu, Orłowej, kaplica w Pierśćcu; a z miejscowości szlacheckich w Czechowicach i Piotrowicach. Katolicy dominowali i posiadali kościoły we frydeckim państwie stanowym: Frydku, Dobrej, Skalicy, Bruzowicach i Siedliszczu. W rękach protestantów pozostawały niemal wszystkie pozostałe świątynie we wsiach szlacheckich.
Pod rządami Habsburgów.
Po śmierci księżnej Elżbiety w 1653, władzę nad księstwem przejęli Habsburgowie. Wzmożona akcja kontrreformacyjna rozpoczęła się w 1654, kiedy to 20 marca do Cieszyna przybyli dwaj komisarze cesarscy i jeden biskupi, tworząc specjalną komisję, która odebrała pozostałe w rękach ewangelików 49 kościołów i 1 kaplicę (przy czym nie wszystkie wymienione w 1652 jako będące w rękach ewangelików zostały w sprawozdaniu komisji wymienione). Odtąd posiadanie jakichkolwiek pism „heretyckich” stało się przestępstwem. Wobec innowierców Austriacy stosowali przemoc, konfiskaty i inne formy dyskryminacji. Wiele rodzin ewangelickich uciekło z Księstwa, pozostali praktykowali swoje wyznanie potajemnie, chowając w skrytkach Biblie i inne pisma religijne, a nabożeństwa odprawiając w tzw. leśnych kościołach, czyli odludnych i trudno dostępnych miejscach na stokach górskich (zachowało się kilka z nich, m.in. najbardziej znany na Równicy koło Ustronia, gdzie w dniu katolickiego święta Bożego Ciała odbywa się doroczne nabożeństwo i na Szymkowie k. Wisły).
Łaska cesarska.
Po zakończeniu wojny północnej luterański król szwedzki Karol XII w 1707 w Altranstädt upomniał się o swobody wyznaniowe dla śląskich protestantów. Cesarz Józef I, w wyniku dodatkowych negocjacji we Wrocławiu, wydał „reces egzekucyjny”, w którym zezwolił na wybudowanie 6 protestanckich tzw. „kościołów łaski” w pobliżu miast: Milicz, Kożuchów, Żagań, Kamienna Góra, Jelenia Góra i Cieszyn.
„Kościół Łaski” w Cieszynie.
24 maja 1709 wysłannik cesarza hrabia Jerzy Zinzendorf na terenie budowy przyszłej świątyni w Cieszynie, zatknął godło cesarskie, jako znak udzielonej łaski. Już 2 czerwca pierwsze publiczne nabożeństwo po okresie prześladowań odprawił w tym miejscu przybyły z Wołczyna pastor Jan Muthmann, który stał się organizatorem nowej parafii. Budowa kościoła, zwanego „Jezusowym” trwała kilkanaście lat (w miarę pozyskiwania środków ze zbiórek i darów z zagranicy), a w 1750, po uzyskaniu specjalnego zezwolenia, dobudowano wieżę. Był to jedyny kościół protestancki na Śląsku Cieszyńskim i w okolicach; z tego powodu jego ogromne wnętrze z piętrowymi emporami mogło pomieścić aż 6000 osób.
Po zakończeniu kontrreformacji.
Okres kontrreformacji zakończył się wydaniem "Patentu Tolerancyjnego" (1781, na Śląsku ogłoszony dopiero w 1782 w zmodyfikowanej formie) cesarza Józefa II. W miejscowościach zamieszkałych przez znaczny odsetek ewangelików zezwolono budować domy modlitwy (bez wieży) i mieć szkoły wyznaniowe. Miejscowi ewangelicy włączeni zostali do struktury organizacyjnej ewangelickich kościołów w Austrii, stając się częścią senioratu śląskiego i superintendentury (diecezji) morawsko-śląskiej. Dzięki wydaniu tego patentu do cieszyńskiego kościoła-matki dołączyły nowe zbory w regionie: Bielsko (gdzie powstał tzw. Bielski Syjon), Jaworze, Błędowice, Ligotka Kameralna, Wisła, Bystrzyca, Ustroń, Goleszów, Nawsie, Drogomyśl, Stare Bielsko.
W 1790 na Śląsku Cieszyńskim mieszkało 35 334 protestantów (29,02%).
Równouprawnienie.
Równouprawnienie katolików i ewangelików nastąpiło w wyniku Wiosny Ludów w 1849, kiedy zagwarantowano innowiercom pełne prawa obywatelskie i wolność wyznania.
"Patent Protestancki" z 1861 zagwarantował ewangelickim kościołom prawo do samorządu. Ewangelicy Śląska Cieszyńskiego – stanowiący wówczas ok. 25% mieszkańców regionu, w ok. 80% polskojęzycznych – przystąpili do energicznego organizowania życia kulturalnego i zakładania nowych zborów. Jako pierwszy w regionie po wydaniu Patentu Protestanckiego zorganizował się zbór w Orłowej, gdzie wybudowano własny kościół poświęcony w 1862. W 1875 odłączył się od niego mający charakter czeski zbór filialny w Morawskiej Ostrawie. W 1888 jako zbór filialny zorganizował się Bogumin, gdzie 2/3 stanowili Niemcy a 1/3 Polacy. W 1865 przy nowym kościele zorganizował się zbór w Skoczowie, w 1866 zbór w Międzyrzeczu, w 1869 powstał zbór filialny Ligotki Kameralnej w Starych Hamrach, a w 1888 stacja kaznodziejska w Lipinach przy Frydku (jako filia od 1896). W 1902 powstał zbór w Trzyńcu. W 1909 funkcjonowało na Śląsku Cieszyńskim 18 samodzielnych zborów luterańskich, dodatkowo część śląskich miejscowości obejmował zbór w Morawskiej Ostrawie.
Bezpośrednio po Wiośnie Ludów ludność ewangelicka pozostawała w zasadzie poza zasięgiem rodzącego się polskiego ruchu narodowego, pomimo że jego czołowym działaczem był ewangelik Paweł Stalmach. Wiązało się to z postawą większości pastorów idącej za stwierdzeniem "„Wiara ewangelicka jest niemiecka, dlatego musi iść z Niemcami”". W odpowiedzi na Tygodnik Cieszyński, Karol Kotschy, pastor w Ustroniu, wraz z Andrzejem Źlikiem, profesorem gimnazjum ewangelickiego w Cieszynie, zaczął wydawać tygodnik Nowiny dla ludu wiejskiego. Sytuacja zaczęła się nieco zmieniać pod koniec lat 60. XIX wieku. W 1865 Jerzy Heczko z Ligotki Kameralnej wydał kancjonał w języku polskim, który zastąpił dotąd stosowany dialekt morawski – początkowo z wyjątkiem Wisły i Nawsia. Zbór w Nawsiu był jeszcze pod opieką (do 1874) pochodzącego ze Vsetína popularnego czeskiego pastora, Jana Winklera, który już na początku lat 40. XIX wieku wyrażał nadzieję, że w przyszłości miejscowi polskojęzyczni ewangelicy poczują przynależność do narodu czeskiego. W 1866 do Cieszyna z Warszawy przybył ksiądz Leopold Otto, który zaangażował się w polską działalność narodową, skupiając wokół siebie grupkę przyszłych polskich ewangelickich działaczy narodowych, jak Jan Śliwka. Byli oni zwalczani przez superintendenta Theodora Haasego, który wydawał gazetę „Nowy Czas. Tygodnik polityczny”. Po jego śmierci w 1909 rolę tę przejęła wówczas ukonstytuowana Śląska Partia Ludowa. Jej zwolennicy nazywani byli "ślązakowcami", od gazety „Ślązak”, lub "kożdoniowcami", od jego przywódcy Józefa Kożdonia. W opozycji do nich stał obóz narodowo-polski, tzw. michejdowcy (część skupiona wówczas wokół Jana Michejdy). Sami ślązakowcy oceniali, że ich zwolennikami jest 3/4 ewangelików, w tym w największym odsetku w większościowo ewangelickich gminach wiejskich w okolicy Skoczowa.
Na początku XX wieku wśród miejscowych ewangelików powstał ruch społecznościowy, z którego wyłonił się ruch religijny o charakterze zielonoświątkowym; w 1910 ten ruch zielonoświątkowy został zarejestrowany przez władze Monarchii Austro-Węgierskiej pod nazwą Związek Stanowczych Chrześcijan.
Liczba ewangelików na Śląsku Cieszyńskim rosła, ale jej procentowy udział wykazywał tendencję spadkową: 77 077 (25,7%) w 1890, 83 492 (22,6%) w 1900, 93 566 (21,5%) w 1910. W roku 1912 w senioracie śląskim w 25 zborach żyło 106 713 ewangelików, co stanowiło 17,96% wszystkich ewangelików Austrii.
Kościół ewangelicki zrzeszał pod koniec I wojny światowej w 18 zborach około 96 tysięcy wyznawców, z czego 20 000 Niemców, 69 000 Polaków (według kryterium językowego) i 7 tysięcy Czechów.
Po zakończeniu wojny przedstawiciele Polaków zrzeszonych w miejscowym Kościele ewangelicko-augsburskim opowiedzieli się za przyłączeniem całości obszaru Księstwa Cieszyńskiego do Polski i wystąpili o przyłączenie do Konsystorza w Warszawie. Uroczysty akt połączenia podpisano 20 grudnia 1918 w Kościele Jezusowym w Cieszynie. Z kolei Związek Ewangelików Śląskich, związany z ruchem ślązakowskim, 23 marca 1919 roku wystosowali do Ententy referat z prośbą o włączenie do Czechosłowacji jako "kraju kultury zachodniej"; twierdził on, że w znacznej większości zborów powiatu bielskiego przewagę mieli przeciwnicy Polski, a deklaracja propolska była nielegalna i nieuzgadniana z władzami konkretnych prezbiterstw.
Konflikt polsko-czechosłowacki w 1919 i późniejsze spory terytorialne, rozstrzygnięte uchwałą Rady Ambasadorów w Paryżu (podział Śląska Cieszyńskiego między Polskę i Czechosłowację w 1920), spowodował podział także parafii ewangelickich, 10 znalazło się po stronie polskiej i 8 po czechosłowackiej. Te, które znalazły się na tzw. Zaolziu (6 zborów) utworzyły odrębny Kościół Ewangelicki Augsburskiego Wyznania na Śląsku Wschodnim w Czechosłowacji.
W Polsce.
Według spisu ludności w 1921 w polskiej części Śląska Cieszyńskiego ewangelików było 41 888 (prawie 30%), z czego 28 523 narodowości polskiej a 13 312 narodowości niemieckiej
Kościół ewangelicko-augsburski (tak jak wszystkie inne wyznania niekatolickie) nie miał pełni praw w II Rzeczypospolitej. Ludność katolicka napłynęła do takich ośrodków turystycznych jak Wisła, która po wybudowaniu tam rezydencji prezydenta (tzw. Zameczek Prezydencki), stała się najmodniejszym kurortem obok Zakopanego. W 1925 liczba ewangelików w polskiej części regionu wynosiła 43 723, a w 1937 47 260.
II wojna światowa miała dla ewangelików Śląska Cieszyńskiego tragiczne następstwa: Niemcy zamordowali wielu pastorów i innych pracowników parafii. Po wojnie region opuściła kilkunastotysięczna społeczność niemieckich ewangelików, głównie z Bielska i okolic.
W PRL-u miejscowi ewangelicy byli zaledwie tolerowani; ograniczono działalność parafialną i wydawniczą do minimum, uniemożliwiono prowadzenie placówek oświatowych, a w latach 60. zlikwidowano cmentarz ewangelicki obok Kościoła Jezusowego i zburzono zabytkowe nagrobki.
W latach 1968–1972 znaczna grupa miejscowych chrześcijan związanych z ruchem zielonoświątkowym (Stanowczych Chrześcijan) przesiedliła się w Beskid Niski i zamieszkała w trzech opuszczonych wsiach (Wola Piotrowa, Puławy i Wisłoczek), tworząc w każdej z nich zbór. Dało to początek Ewangelicznej Wspólnocie Zielonoświątkowej.
Po 1989 ożywiła się działalność parafii ewangelickich: w 1993 otwarto Liceum Ogólnokształcące Towarzystwa Ewangelickiego w Cieszynie, działają chóry, 8 Kół Młodzieżowych; w Dzięgielowie działa Diakonat Eben-Ezer, Dom Opieki „Emaus” i Centrum Misji i Ewangelizacji. Od 1992 zaczęto wydawać w Cieszynie „Informator Parafialny”, przekształcony w 1997 w „Gazetę Ewangelicką” o zasięgu krajowym.
Inne liczniejsze wyznania protestanckie w tym regionie to: Kościół Zielonoświątkowy, Zbór Stanowczych Chrześcijan w RP (w Wiśle-Malince) i Chrześcijański Kościół „Maranatha” w Wiśle oraz Adwentyści Dnia Siódmego, Kościół Chrześcijan Wiary Ewangelicznej, Kościół Wolnych Chrześcijan i baptyści.
W Czechosłowacji i Czechach.
Po 1920 sześć polskojęzycznych zborów luterańskich, które zostały włączone do Czechosłowacji (Błędowice, Bystrzyca, Ligotka Kameralna, Nawsie, Orłowa i Trzyniec) utworzyło odrębny Kościół Ewangelicki Augsburskiego Wyznania na Śląsku Wschodnim w Czechosłowacji, który został oficjalnie uznany w dniu 24 maja 1923. Miał wówczas charakter zdecydowanie polski, jako że dominującą liczebnie grupą byli w nim Polacy, którzy według danych ze spisu powszechnego z 1930 roku stanowili 64,5% jego członków, stanowiąc jednocześnie ok. 33% polskiej mniejszości w regionie. Niektórzy duchowni byli zaangażowani do działalności dywersyjnej we współpracy z Polską. Z kolei zbory luterańskie w Boguminie i Frydku przyłączyły się do Niemieckiego Kościoła Ewangelickiego w Czechach, na Morawach i na Śląsku. Wkrótce dołączył do nich zbór w Czeskim Cieszynie, od którego z kolei odłączył się polski zbór. Ewangelicki Kościół Czeskobraterski w czeskiej części regionu obejmował cztery zbiory (Stare Hamry, Frydek, Czeski Cieszyn i Morawska Ostrawa). Głównym ośrodkiem Związku Stanowczych Chrześcijan stała się willa w Gródku. W okresie międzywojennym na Zaolziu rozwijał się również ruch Wolnych Chrześcijan i adwentystyczny. W 1926 w Morawskiej Ostrawie powstał zbór metodystyczny, który objął cały czeski Śląsk Cieszyński, ze stacjami kaznodziejskimi w Bystrzycy i Ropicy. Nieco protestanckiego charakteru nabierał również Kościół Czechosłowacki, do którego w 1921 przynależność zgłosiło 23 231 osób, rosnąc do poziomu 30 269 w 1930.
W 1938 Zaolzie zostało włączone do Polski, a miejscowy Kościół luterański połączył się z polskim Kościołem ewangelicko-augsburskim. Już rok później, po włączeniu całego Śląska Cieszyńskiego do III Rzeszy ten Kościół został podporządkowany niemieckiemu konsystorzowi we Wrocławiu. Większość polskich duchownych została pozbawiona parafii, a nabożeństwa mogły odbywać się wyłącznie w języku niemieckim.
Po upadku III Rzeszy Zaolzie znowu włączono do Czechosłowacji. Podobnie jak po stronie polskiej region musiała opuścić licząca tu kilka tysięcy osób niemiecka społeczność ewangelicka. Władze odmawiały uznania Śląskiego Kościoła Ewangelickiego (w ramach planu zacierania polskiego charakteru Zaolzia), a Ewangelicki Kościół Czeskobraterski przy poparciu władz podjął starania o włączenie tego Kościoła do swoich struktur. Dzięki zdecydowanemu sprzeciwowi ŚKE plan ten nie udał się, ale Kościół został uznany przez państwo komunistyczne dopiero w 1948.
W 1950 Kościół pod naciskiem władz komunistycznych zmienił polską nazwę na dwujęzyczną: Śląski Kościół Ewangelicki Augsburskiego Wyznania / Slezská církev evangelická a. v. Powstały nowe zbory i utworzono dwa senioraty. W 1956 ŚKEWA został członkiem Światowej Rady Kościołów i Światowego Związku Luterańskiego.
W odróżnieniu od Czech, które pod władzą komunistów w szybkim tempie sekularyzowały się, na Zaolziu, dzięki aktywnej i nielegalnej działalności misyjnej i oświatowej ŚKEWA (pod kierownictwem pastora Władysława Santariusa) powstawały religijne kółka samokształceniowe, a nawet organizowano zjazdy i obozy młodzieżowe oraz wydawano nielegalną prasę religijną.
Po upadku rządów komunistów w Czechosłowacji, 16 marca 1991 synod ŚKEWA w Trzanowicach odwołał biskupa i jego zastępcę. Ci nie uznali decyzji synodu i 19 stycznia 1995 doprowadzili do utworzenia nowego Kościoła pod nazwą Luterański Ewangelicki Kościół Augsburskiego Wyznania w Republice Czeskiej.
ŚKEWA nadal prowadzi aktywną działalność religijną, wydawniczą i oświatową oraz zyskuje wyznawców. W 1998 utworzono pięć senioratów.
Obok ŚKEWA i LEKWA na czeskim Śląsku Cieszyńskim działają: Ewangelicki Kościół Czeskobraterski (zbory w Czeskim Cieszynie, Frydku-Mistku, Orłowej, Szonowie), Kościół Braterski (zbory w Czeskim Cieszynie, Suchej Górnej, Gródku, Trzyńcu-Lesznej i Trzyńcu-Łyżbicach), Czeski Kościół Apostolski (zielonoświątkowy) (te dwa ostatnie Kościoły są spadkobiercami ruchu Stanowczych Chrześcijan), a także Zbory Chrześcijańskie (Wolni Chrześcijanie) i inne mniej znane i liczne ugrupowania protestanckie.

</doc>
<doc id="530933" url="https://pl.wikipedia.org/wiki?curid=530933" title="Benny Benassi">
Benny Benassi

Benny Benassi (właściwie Marco Benassi Geneser) (ur. 13 lipca 1967 w Mediolanie) – włoski DJ i producent muzyczny tworzący muzykę elektroniczną z gatunku electro house i electroclash. Na stałe zamieszkuje w Reggio Emilii. Jest pochodzenia włosko-duńskiego (duńskie pochodzenie wiąże się z rodziną "Geneser", z której pochodzi).
Kariera.
Początki.
Benassi rozpoczął pracę jako DJ w mediolańskich klubach w późnych latach 80. minionego wieku. Od początku współpracował ze swym kuzynem Alle Benassim. W połowie lat 90. dołączył do kolektywu producenckiego Off Limits kierowanego przez Larry’ego Pignagnoliego. Uczestniczył wówczas w wielu projektach muzycznych, m.in. współpracował z Whigfield, J.K. i Ally &amp; Jo. Pierwszym hitem Benassiego był utwór "I Feel So Fine", zrealizowany przez projekt muzyczny o nazwie KMC, w skład którego wchodzili: Benny Benassi, Larry Pignagnoli oraz Davide Riva. Wokalu w utworze użyczyła Dhany. Utwór ten szybko stał się hitem we Włoszech, a później także w Wielkiej Brytanii (N°1 "UK Club Charts" w 2001 r.).
Satisfaction.
Na dobre zaistniał na międzynarodowej scenie house'owej w 2003 roku za sprawą wielkiego hitu Satisfaction (wyprodukowanego w 2002 r.), który przyniósł mu największą sławę i obecnie zaliczany jest do kanonu muzyki house i electro house. Utwór ten, zrealizowany wspólnie z grupą The Biz (jako "Benny Benassi Pres. The Biz"), swego czasu był najpopularniejszym house'owym przebojem granym w wielu dyskotekach świata. Znajdował się na czele największych angielskich i francuskich list przebojów (m.in. N°2 "UK Singles Chart"). Pochlebnie na temat singla wypowiadały się takie sławy jak: Carl Cox, Darren Emerson czy Roger Sanchez. Do utworu nakręcono charakterystyczny i słynny teledysk, w którym skąpo ubrane dziewczyny obsługują różnego rodzaju narzędzia. Włoch cieszył się szybko rosnącą popularnością wśród fanów muzyki house oraz organizatorów wielkich imprez muzyki house, na których rokrocznie był i jest do dzisiaj zapraszany.
Albumy.
Wkrótce po wydaniu pierwszego singla Benassi wraz z The Biz nagrał swój pierwszy album – "Hypnotica", będący mieszanką electro i house'u z charakterystyczną linią basową i domieszką muzyki minimalistycznej. Krążek ten, wydany we wrześniu 2003 r., również odniósł ogromny sukces, co stało się faktem również dzięki wykreowaniu nowych przebojów takich jak: "Able To Love", "Love Is Gonna Save Us" czy "No Matter What You Do".
Po osiągnięciu ogromnego sukcesu solowego (wraz z grupą The Biz) Benny Benassi rozpoczął ściślejszą współpracę ze swoim kuzynem Alle i w ten sposób doszło do powstania grupy Benassi Bros. W roku 2004 wydano pierwszy album grupy – "Pumphonia" z hitami takimi jak "Illusion" (wokal Sandy) i "Hit My Heart" (wokal Dhany). Na krążku, w niektórych utworach głosu ponownie użyczyli Paul French i Violeta z The Biz. Album osiągnął we Francji status złotej płyty.
W międzyczasie Benassi zmiksował kompilację "Subliminal Sessions VI" (dla wytwórni Subliminal) oraz wspólnie z Alle Benassim w 2004 r. wyprodukował utwór pt. "I Want You To Come" (pod pseudonimem Bat67). Z kolei na początku 2005 roku odbyła się premiera drugiego krążka zatytułowanego ...Phobia. Album ten promowały single: "Every Single Day" oraz "Make Me Feel". Krążek ten, podobnie jak pierwszy album grupy, zyskał we Francji status złotej płyty. 15 lipca 2016 roku, ukazał się siódmy studyjny album pt: "Danceacholic".
Pump-kin.
Rok 2006 to powstanie pierwszej wytwórni płytowej Benassiego – Pump-kin Music, dla której zmiksował dwie kompilacje: ' oraz '. Wytwórnia stawia na promowanie nowych i jeszcze mało znanych artystów – przede wszystkim nowych talentów DJ-skich z całego świata. W tym samym roku Benassi wydał swój solowy singel zatytułowany "Who’s Your Daddy?" Przez cały okres działalności Benassi obok działalności produkcyjno-wydawniczej także remiksuje. In-Grid, Tomcraft, Felix da Housecat, Moby, David Guetta, Faithless, czy Public Enemy – to tylko niektórzy artyści, których utwory zostały zremiksowane przez włoskiego DJ-a. Utwór tej ostatniej amerykańskiej grupy hip-hopowej z 1987 r. – "Bring the Noise" Benassi zremiksował w 2007 r. Za ten remix dostał Nagrodę Grammy w kategorii "Best Remixed Recording" – nagrody zostały wręczone 10 lutego 2008 r.

</doc>
<doc id="530941" url="https://pl.wikipedia.org/wiki?curid=530941" title="Zespół Behra">
Zespół Behra

Zespół Behra (ang. Behr syndrome) – choroba genetyczna o typie dziedziczenia autosomalnym recesywnym, pojawiająca się we wczesnym dzieciństwie, z jednakową częstością u obu płci.
Objawy chorobowe związane są z postępującą atrofią nerwów wzrokowych powodujących zaburzenia widzenia (mogące doprowadzić do ślepoty), a także szeregu zaburzeń neurologicznych, doprowadzających do zaburzeń koordynacji ruchowej:
Chorobę jako pierwszy opisał Carl Behr w 1909 roku . Genetyczne podłoże choroby jest podobne jak w zespole Costeffa.

</doc>
<doc id="530942" url="https://pl.wikipedia.org/wiki?curid=530942" title="Roy Jenkins">
Roy Jenkins

Roy Harris Jenkins, baron Jenkins of Hillhead (ur. 11 listopada 1920 w Abersychan w Monmouthshire, zm. 5 stycznia 2003 w Oxfordshire) – brytyjski polityk, członek Partii Pracy, Partii Socjaldemokratycznej i Liberalnych Demokratów, przewodniczący Komisji Europejskiej w latach 1977–1981, minister w rządach Harolda Wilsona i Jamesa Callaghana.
Życiorys.
Był synem Arthura Jenkinsa, działacza Narodowego Związku Górników i późniejszego deputowanego, oraz Harriet Haris. Wykształcenie odebrał w Abersychan County School, w University College w Cardiff oraz w Balliol College na Uniwersytecie Oksfordzkim, gdzie uzyskał dyplom z filozofii, politologii i ekonomii. Dwukrotnie kandydował na przewodniczącego Oxford Union, dwukrotnie bez powodzenia. Podczas II wojny światowej walczył w szeregach Królewskiej Artylerii. Następnie służył w Bletchley Park. Dosłużył się rangi kapitana. 20 stycznia 1945 poślubił Jennifer Morris.
W 1945 podjął nieudaną próbę dostania się do Izby Gmin z okręgu Solihull. W 1948 zasiadł w ławach parlamentu, wygrywając wybory uzupełniające w okręgu Southwark Central. Został jednocześnie najmłodszym deputowanym w Izbie ("Baby of the House"). Po zmianie granic okręgów wyborczych w 1950, reprezentował Birmingham Stechford. Jenkins należał do stronników Hugh Gaitskella. Po jego śmierci w 1963 i wyborze Harolda Wilsona na lidera laburzystów został odsunięty na boczny tor.
Po wygranych przez laburzystów wyborach z 1964 Jenkins został ministrem lotnictwa. 22 grudnia 1965 został członkiem gabinetu jako minister spraw wewnętrznych. Na tym stanowisku przeprowadził liberalizację prawa dotyczącego rozwodów, zlikwidował cenzurę widowisk teatralnych oraz udzielił rządowego poparcia inicjatywom deputowanych Davida Steela (legalizacja aborcji) i Leo Abse'ego (depenalizacja kontaktów homoseksualnych). W 1967 został Kanclerzem Skarbu. Pozostawał na tym stanowisku do porażki Partii Pracy w wyborach z 1970. W lipcu 1970 został wybrany wiceprzewodniczącym partii. Z tego stanowiska zrezygnował w 1972. Po powrocie laburzystów do władzy w 1974 ponownie został ministrem spraw wewnętrznych. Na tym stanowisku odpowiadał za uchwalenie Prevention of Terrorism Act, który wydłużał czas przez który podejrzani o terroryzm mogli być przetrzymywani w aresztach.
Jenkins był jednym z kandydatów na lidera Partii Pracy po rezygnacji Wilsona w 1976. W wyborach zajął jednak trzecie miejsce, za późniejszym zwycięzcą Jamesem Callaghanem i Michaelem Footem. We wrześniu 1976 przestał być ministrem spraw wewnętrznych. Rok później został przewodniczącym Komisji Europejskiej. Za jego kadencji utworzono w 1979 Europejski System Monetarny (do którego przystąpiły wszystkie kraje EWG oprócz Wielkiej Brytanii). Jenkins był pierwszym przewodniczącym KE, który reprezentował Wspólnoty Europejskie na szczytach państw grupy G8. Na czele Komisji Jenkins stał do 1981.
Po powrocie do Wielkiej Brytanii w styczniu 1981 założył Partię Socjaldemokratyczną, w skład której weszli przedstawiciele prawego skrzydła Partii Pracy, na czele z Davidem Owenem, Billem Rodgersem i Shirley Williams. Jenkins już w 1981 podjął próbę powrotu do Izby Gmin, ale przegrał z laburzystami wybory uzupełniające w okręgu Warrington. Dopiero w 1982 wygrał inne wybory uzupełniające w okręgu Glasgow Hillhead. Kampanię wyborczą 1983 roku prowadził jako kandydat na premiera porozumienia socjaldemokratów i liberałów. Od 1982 stał na czele SDP, jednak po wyborach z 1983 zastąpił go David Owen. Jenkins zasiadał w Izbie Gmin do 1987, kiedy przegrał wybory z kandydatem Partii Pracy George’em Gallowayem.
W 1987 Jenkins został kreowany parem dożywotnim jako baron Jenkins of Hillhead i zasiadł w Izbie Lordów. W tym samym roku został kanclerzem Uniwersytetu Oksfordzkiego. W 1993 został odznaczony Orderem Zasługi. W latach 1988-1997 stał na czele Liberalnych Demokratów w Izbie Lordów. W grudniu 1997 stanął na czele tzw. „Komisji Jenkinsa”, która miała za zadanie rozważyć alternatywne systemy ustalania wyników wyborów w Wielkiej Brytanii. W 2000 Jenkins dostał zawału serca. Następny zawał miał miejsce w 2001. 5 stycznia 2003 o godzinie 9.00 doznał kolejnego zawału serca, który zakończył się śmiercią.
Jenkins był autorem 19 książek, w tym biografii byłych premierów: Gladstone’a, Balfoura, Asquitha, Baldwina i Churchilla. Za biografię Gladstone’a dostał w 1995 nagrodę Whitbreada.

</doc>
<doc id="530944" url="https://pl.wikipedia.org/wiki?curid=530944" title="Narve Bonna">
Narve Bonna

Narve Nilsen Bonna (ur. 16 stycznia 1901 w Lommedalen, zm. 2 marca 1976 tamże) – norweski skoczek narciarski, srebrny medalista olimpijski.
Przebieg kariery.
Był jednym z prekursorów nowego (wówczas) stylu w locie – wysuniętego do przodu ciała i załamanych bioder. W 1924 wystartował na igrzyskach olimpijskich w Chamonix, zdobywając srebrny medal. Uległ jedynie swemu rodakowi Jacobowi Tullinowi Thamsowi, a trzecie miejsce zajął Anders Haugen. Był to jedyny start Bonny na igrzyskach i zarazem największy sukces w jego karierze.
Na arenie krajowej startował w konkursach kombinacji norweskiej, ponieważ osobnego konkursu skoków jeszcze wtedy nie rozgrywano. Jego największym osiągnięciem w tym zakresie było wygranie skoków do kombinacji w 1922. Był jednak przeciętnym biegaczem narciarskim, wobec czego nie zmieścił się w czołowej dwudziestce. Także w 1922 skoczył 43,5 metra na skoczni Holmenkollbakken, ustanawiając tym samym nowy rekord tego obiektu.

</doc>
<doc id="530945" url="https://pl.wikipedia.org/wiki?curid=530945" title="Tetowo">
Tetowo

Tetowo (maced. Тетово, alb. "Tetovë", tur. "Kalkandelen") – miasto w północno-zachodniej Macedonii Północnej, w kotlinie Połog, u południowego podnóża gór Szar Płanina, nad rzeką Pena (dopływem Wardaru). Ośrodek administracyjny gminy Tetowo. Liczba mieszkańców – 52 915 osób (54,6% Albańczyków, 35% Macedończyków, 4,5% Cyganów, 3,5% Turków, dane z 2002), wysokość – 455 m n.p.m.
Tetowo jest ośrodkiem przemysłu, głównie drzewnego, metalowego i chemicznego, oraz handlu. Dzięki ciepłemu klimatowi (przeciętna roczna temperatura 11,6 °C) w okolicy kwitnie rolnictwo, dotknięte jednak brakiem wody (średnia roczna ilość opadów 460–500 mm). Przez Tetowo przebiegają droga i linia kolejowa łączące Skopje z Gostiwarem, stanowiące część międzynarodowego szlaku Durrës – Sofia – Stambuł. W mieście działają dwa uniwersytety: Państwowy Uniwersytet w Tetowie (od 1994) i międzynarodowy Uniwersytet Europy Południowo-Wschodniej (od 2001).
Historia.
Osadnictwo w okolicach Tetowa rozpoczęło się w epoce brązu, jednak samo Tetowo powstało w XIV wieku jako małe osiedle otaczające prawosławną cerkiew pw. Matki Boskiej. Pod rządami osmańskimi Tetowo rozwijało się jako ośrodek handlu i rzemiosła oraz jako twierdza. W XV wieku powstawały liczne meczety, łaźnie i bazary. Tetowo nabrało charakteru muzułmańskiego i przemianowano je na Kalkandelen. Dzięki korzystnemu położeniu miasto rosło, ściągając ludność z okolicznych wsi i w XIX wieku liczyło 4,5 tys. mieszkańców. Po wojnach bałkańskich Tetowo przypadło Serbii. W 1921 miasto liczyło 15,1 tys. mieszkańców, w tym 7,1 tys. Macedończyków, 6,4 tys. Turków i 1,3 tys. Albańczyków. Podczas II wojny światowej miasto włączono do włoskiej Wielkiej Albanii. 19 marca 1943 założono w Tetowie Komunistyczną Partię Macedonii. .
Zabytki i atrakcje.
Najciekawszym zabytkiem Tetowa jest meczet Aladża zwany „kolorowym” lub „malowanym” (Шарена џамија), zbudowany w 1459. W okolicy znajduje się "tekke" (miejsce zgromadzeń) muzułmańskiego odłamu bektaszytów, za komunistycznych czasów obrócone w kompleks rozrywkowy i w 1995 częściowo zwrócone wiernym. 8 km od Tetowa, we wsi Leszok przy drodze do Brezna, leży monaster św. Atanazego z dwiema cerkwiami z 1924 wysadzony przez islamskich fundamentalistów w 2001, po zakończeniu konfliktu odbudowany, oraz pw. Matki Bożej z 1326, z zabytkowymi freskami i marmurowymi kolumnami. W monasterze odbywają się spotkania tłumaczy literatury pięknej, poświęcone pamięci Cyryla Pejczinowicza, macedońskiego pisarza i działacza odrodzenia narodowego, oraz Festiwal Chórów Macedonii. W samym mieście znajdują się zabytkowe cerkwie św. Mikołaja, św. Petki oraz śś. Cyryla i Metodego. W górach nad miastem leży ośrodek turystyki górskiej i sportów zimowych Popowa Szapka (Попова Шапка).

</doc>
<doc id="530949" url="https://pl.wikipedia.org/wiki?curid=530949" title="Infosms">
Infosms

Infosms – spersonalizowane serwisy tematyczne lub infoserwisy. Popularna usługa oferowana przez telefonie komórkowe, polegająca na wysyłaniu przez usługodawcę wiadomości według wcześniej ustalonych przez abonenta kryteriów.

</doc>
<doc id="530952" url="https://pl.wikipedia.org/wiki?curid=530952" title="Pustynia Smoke Creek">
Pustynia Smoke Creek

Pustynia Smoke Creek – pustynia w północno-zachodniej Nevadzie w Stanach Zjednoczonych na północ od jeziora Pyramid i na zachód od Strefy Fox. Południowy kraniec znajduje się w Rezerwacie Indian Jezioro Pyramid.
Smoke Creek łączy się z Pustynią Black Rock na północnym wschodzie, pomiędzy Strefą Granite a Strefą Fox.

</doc>
<doc id="530956" url="https://pl.wikipedia.org/wiki?curid=530956" title="Zespół niebieskich pieluszek">
Zespół niebieskich pieluszek

Zespół niebieskich pieluszek () – rzadka choroba genetyczna o typie dziedziczenia autosomalnym recesywnym. Obecnie wiąże się chorobę z mutacją genów "LAT2" lub "TAT1", powodującymi zaburzenia metaboliczne polegające na zaburzeniu wchłaniania tryptofanu. Aminokwas ten ulega degradacji pod wpływem bakterii w świetle jelita do barwników indolowych, które następnie zostają wydalane przez nerki i wreszcie po zetknięciu z powietrzem ulegają utlenianiu, zmieniając kolor moczu na niebieski.
Choroba objawia się także zaburzeniami ze strony przewodu pokarmowego, gorączką i zaburzeniami widzenia.
Chorobę opisano w 1964 roku.

</doc>
<doc id="530961" url="https://pl.wikipedia.org/wiki?curid=530961" title="Marek Pijarowski">
Marek Pijarowski

Marek Michał Pijarowski (ur. 25 kwietnia 1951 we Wrocławiu) – polski dyrygent, pedagog, multiinstrumentalista.
Wykształcenie.
Jego uzdolnienia muzyczne ujawniły się w liceum muzycznym, gdzie opanował grę na kilku instrumentach (fortepian – jako główny, skrzypce, obój, organy). Jest absolwentem Państwowej Szkoły Muzycznej I i II st. im Karola Szymanowskiego we Wrocławiu w klasie fortepianu. Studiował we wrocławskiej Akademii Muzycznej, którą ukończył w klasie dyrygentury Tadeusza Strugały. Otrzymał dyplom z wyróżnieniem. Naukę kontynuował na Międzynarodowych Kursach Muzycznych w Weimarze u Arvida Jansonsa.
W 1974, jako najmłodszy uczestnik, zdobył I miejsce na konkursie dyrygenckim im. Grzegorza Fitelberga w Katowicach, a w 1977 był finalistą Konkursu im. H. von Karajana w Berlinie. W owym roku otrzymał stypendium rządu austriackiego i przez dziewięć miesięcy doskonalił umiejętności pod okiem prof. Carla Osterreichera. Podczas pobytu na stypendium w Wiedniu zetknął się bezpośrednio ze sztuką dyrygencką Herberta von Karajana, Leonarda Bernsteina, Georga Soltiego, Claudia Abbado.
W 1997 otrzymał tytuł profesora sztuk muzycznych.
Osiągnięcia i działalność.
Marek Pijarowski debiutował we Wrocławiu w 1973, gdzie rok później został asystentem dyrygenta Filharmonii Wrocławskiej. W 1975 roku został drugim dyrygentem filharmonii. Pięć lat później objął stanowisko dyrektora naczelnego i artystycznego Filharmonii Wrocławskiej oraz Polskiego Festiwalu Muzyki Współczesnej Musica Polonica Nova. Obie te funkcje pełnił aż do 2001 roku. W latach 2002-2005 był dyrektorem artystycznym Filharmonii Łódzkiej. Od roku 2007 pełni funkcję szefa-dyrygenta Orkiestry Filharmonii Poznańskiej.
Marek Pijarowski jest profesorem zwyczajnym. Od wielu lat prowadzi klasę dyrygentury w Akademii Muzycznej im. Karola Lipińskiego we Wrocławiu, gdzie jest kierownikiem Katedry Dyrygentury. W 2006 roku objął również klasę dyrygentury na Uniwersytecie Muzycznym Fryderyka Chopina. Ponadto w latach 1995-1996 pełnił funkcję prorektora wrocławskiej uczelni muzycznej.
Zasiada w jury konkursów dyrygenckich np: Międzynarodowego Konkursu Dyrygentów im. G. Fitelberga w Katowicach oraz - jako przewodniczący - w Międzynarodowego Przeglądu Młodych Dyrygentów im. W. Lutosławskiego w Białymstoku.
Jako dyrygent regularnie występuje w kraju oraz poza jego granicami. Osiągnął m.in. status „stałego gościnnego dyrygenta Filharmonii Pomorskiej” w Bydgoszczy. Dużo koncertował w Polsce i na świecie. Filharmonią Narodową dyrygował w Niemczech, Narodową Orkiestrą Symfoniczną Polskiego Radia – w Hiszpanii i Francji, „Sinfonią Varsovia – w Hiszpanii, Filharmonią Krakowską we Francji.
Pracował z wieloma orkiestrami europejskimi, a także zespołami spoza starego kontynentu m.in. w: Turcji, Egipcie, Izraelu, Meksyku, Korei Południowej, Chinach, Kanadzie, USA i na Kubie.

</doc>
<doc id="530962" url="https://pl.wikipedia.org/wiki?curid=530962" title="Sea Sparrow">
Sea Sparrow



</doc>
<doc id="530964" url="https://pl.wikipedia.org/wiki?curid=530964" title="Burj al-Arab">
Burj al-Arab



</doc>
<doc id="530965" url="https://pl.wikipedia.org/wiki?curid=530965" title="Campos (Brazylia)">
Campos (Brazylia)



</doc>
<doc id="530966" url="https://pl.wikipedia.org/wiki?curid=530966" title="Władcy Szwabii">
Władcy Szwabii



</doc>
<doc id="530969" url="https://pl.wikipedia.org/wiki?curid=530969" title="Quảng Ngãi">
Quảng Ngãi

Quảng Ngãi – miasto w Wietnamie, stolica prowincji Quảng Ngãi. W 2009 roku liczyło 95 537 mieszkańców.

</doc>
<doc id="530971" url="https://pl.wikipedia.org/wiki?curid=530971" title="Omar Bravo">
Omar Bravo

Omar Bravo Tordecillas (ur. 4 marca 1980 w Los Mochis) – meksykański piłkarz występujący na pozycji napastnika, reprezentant Meksyku.
Jest jedną z największych legend i najlepszym strzelcem w historii klubu Chivas de Guadalajara.
Kariera klubowa.
Bravo jest wychowankiem klubu Chivas de Guadalajara, w którym zaczynał od drużyn juniorskich. We wczesnej młodości trenował boks amatorski. Później zajął się wyłącznie profesjonalną piłką nożną. W pierwszym zespole zadebiutował 17 lutego 2001 w meczu przeciwko Tigres UANL. Do pierwszego składu przebił się w sezonie otwarcia 2002, w którym zdobył 6 goli w 15 meczach. Od tego okresu jest ważnym graczem swojej drużyny, dla której rozegrał 134 mecze i zdobył 41 goli.
W 2008 roku na zasadzie wolnego transferu przeszedł do Deportivo La Coruña, z którym podpisał trzyletni kontrakt, a w 2009 roku powrócił do Guadalajary. Latem 2010 zasilił amerykański zespół Sporting Kansas City. W nowej drużynie zadebiutował 20 marca 2011 w wygranym 3:2 ligowym meczu z Chivas USA, zdobywając dla swojej drużyny dwie bramki. W grudniu 2011 za nieujawnioną kwotę został zakupiony przez meksykański Cruz Azul.
Kariera reprezentacyjna.
Omar Bravo występy z reprezentacją Meksyku rozpoczynał od drużyn juniorskich. Wystąpił m.in. na Olimpiadzie w Atenach w 2004, na której zdobył 2 gole. Miejsce w pierwszej reprezentacji seniorów zdobył po kontuzji Jesúsa Arellano. Ricardo La Volpe powołał Bravo na Mistrzostwa Świata 2006. W pierwszym meczu turnieju, przeciwko Iranowi (3:1) Omar Bravo zdobył dwie bramki.

</doc>
<doc id="530973" url="https://pl.wikipedia.org/wiki?curid=530973" title="Muro (Francja)">
Muro (Francja)

Muro (kors. "Muru") – miejscowość i gmina we Francji, w regionie Korsyka, w departamencie Górna Korsyka.
Według danych na rok 1990 gminę zamieszkiwało 276 osób, a gęstość zaludnienia wynosiła 35 osób/km².

</doc>
<doc id="530976" url="https://pl.wikipedia.org/wiki?curid=530976" title="Petra (Jordania)">
Petra (Jordania)

Petra (z gr. πέτρα, "pétra", „skała”; arab. البتراء, "al-Batrāʾ") – ruiny miasta Nabatejczyków, którego rozkwit miał miejsce w czasach antycznych, III w. p.n.e. do I w. n.e. Petra była wtedy stolicą królestwa Nabatejczyków. Znajduje się w południowo-zachodniej Jordanii. Położona jest w skalnej dolinie, do której prowadzi jedna wąska droga wśród skał – wąwóz As-Sik. Petra słynie z licznych budowli wykutych w skałach. Sami Nabatejczycy zwali Petrę "Rqm" (Rakmu), co oznacza „wielobarwna”.
Położenie.
Petra leży w południowo-zachodniej części obecnej Jordanii. Położona jest na terenie wyżynnym, półpustynnym, wśród skał ciągnących się na odległość ok. 1,6 km ze wschodu na zachód i z północy na południe, będących zachodnią częścią masywu Dżabal asz-Szara. Dolinę Petry przecina koryto rzeki okresowej – Wadi Musa, której dopływy okalają płaskowyże, na których rozrosło się antyczne miasto Nabatejczyków. Okoliczne całoroczne strumienie wody zapewniały przeżycie tylko niewielkiemu osiedlu. Znaczny przyrost mieszkańców w czasie największego rozkwitu Petry spowodował, że Nabatejczycy musieli rozbudować system wodociągów i cystern skalnych, by magazynować wodę dla wciąż rosnącej populacji.
Dzieje.
Zanim w Petrze osiedlili się Nabatejczycy, miejsce to już od wczesnego paleolitu zamieszkiwały różne grupy myśliwych, zbieraczy i później koczowników. Ślady archeologiczne wskazują także na bardziej stałe osiedla w tym miejscu z okresu neolitycznego (ok. 9000 p.n.e.). Aż do podboju arabskiego dolina Petry regularnie zasiedlana była przez różne grupy nomadów.
Pierwsze znane wzmianki o zamieszkujących Petrę Nabatejczykach pochodzą z IV w. p.n.e., ale z pewnością byli oni tam już wcześniej – najprawdopodobniej od VI w. p.n.e., kiedy to wyparli stamtąd Edomitów. Od III w. p.n.e. rola miasta znacznie wzrosła, gdyż dzięki lokalizacji na skrzyżowaniu szlaków handlowych – z Indii do Egiptu oraz z południowej Arabii do Syrii – stało się ważnym węzłem komunikacyjnym i handlowym w tym regionie. Nabatejczycy z Petry czerpali zyski zarówno z zaopatrywania karawan w wodę i inne niezbędne środki w trakcie podróży, jak również z nakładanych na kupców różnych opłat i handlu towarami (np. srebrem, kadzidłem, mirrą, żelazem, miedzią, złotem, kością słoniową). Bezpieczne położenie miasta wśród skał to kolejny czynnik, który wpłynął na wzrost znaczenia Nabatejczyków i rozkwit Petry.
W okresie hellenistycznym, który dla Petry rozpoczął się odparciem wojsk Antygona Jednookiego w 321 r. p.n.e., Nabatejczycy zamieszkujący Petrę wiedli dość spokojne życie, skutecznie odpierając zakusy Ptolemeuszy i Seleucydów na swoją niezależność. Niewiele wiemy o tym okresie rozwoju skalnego miasta, jednakże to właśnie wtedy Petra stopniowo stawała się stałym osiedlem o charakterze miejskim. Coraz większa słabość imperiów hellenistycznych, sprzyjała rozwojowi Petry, która stała się ośrodkiem prężnej monarchii Nabatejczyków, stale rozszerzającej swe władanie kosztem upadających mocarstw – głównie seleucydzkiego.
Nie wiadomo czy Aleksander Janneusz, który w r. 90 p.n.e. zajął Edom i Moab, przejął kontrolę nad Petrą, być może tak, ale tylko nominalną, gdyż samo miasto było bardzo trudno podporządkować. Gdy w 64 p.n.e. na Bliskim Wschodzie zjawił się rzymski wódz Pompejusz Wielki, zaprowadzając nowe porządki polityczne w tym regionie, nie udało mu się narzucić panowania Nabatejczykom, nie mówiąc już o zdobyciu Petry. W 62 p.n.e. przeciwko Petrze wyprawił się kwestor Pompejusza Marek Emiliusz Skaurus, lecz wycofał się podobno po otrzymaniu łapówki 300 talentów. Nie udało się zdobyć Petry później ani królowi Judei, Herodowi Wielkiemu, próbującemu zdobyć Petrę razem z egipską królową Kleopatrą, ani też cesarzowi Oktawianowi Augustowi. Niemniej, chociaż militarnie nie zdobyta, ani niebędąca tworem rzymskim, Petra czuła respekt przed Rzymem i swoimi siłami wspierała imperium (np. podczas tzw. wojny aleksandryjskiej w 47 r. p.n.e.). Dawało to władcom skalnego państwa status państwa klienckiego, cieszącego się jako sojusznik imperium znaczną dozą niezależności. Właśnie na ten okres przypada apogeum znaczenia i rozkwitu miasta, szczególnie za czasów panowania króla Aretasa IV (9 p.n.e. – 40 r. n.e.). Szacuje się, że liczba mieszkańców miasta wahała się wówczas w granicach 30-40 tys.
Stan formalnego sojuszu i względnej niezależności Petry, trwał aż do czasów cesarza Trajana, który zajął miasto w 106 r., w rok po śmierci ostatniego jej władcy Rabela II i ustanowił w nim stolicę nowej prowincji rzymskiej – Arabii. W zasadzie aneksja Petry przez Rzym przeszła bez komplikacji i oporu ze strony miejscowej ludności. Był to jednak kres niezależnego królestwa Nabatejczyków. W dalszym ciągu jednak Petra była ważnym centrum handlowym w regionie, a podniesienie przez Trajana jej statusu z grodu – osiedla tubylczego do rangi miasta rzymskiego, w dużym stopniu przyczyniło się do jej rozwoju. W roku 130 zawitał tam cesarz Hadrian w ramach inspekcji wschodnich prowincji państwa, a także w celach turystycznych. Cesarz ten, lubiący odwiedzać ciekawe miejsca i skądinąd znany jako architekt z zamiłowania, przyczynił się do pewnej rozbudowy centrum miasta. W ramach "Pax Romana" Petra za czasów Antoninów i Sewerów przeżywała swój ekonomiczny i kulturowy renesans. Po soborze nicejskim w 325 r. w mieście zaczęło dominować chrześcijaństwo i tak było aż do najazdu arabskiego w VII w. W średniowieczu, w okresie wypraw krzyżowych, Petra była zajęta przez krzyżowców, którzy zbudowali tutaj dwie cytadele. Miasto zdobyte następnie przez Saladyna, zostało w znacznym stopniu zniszczone i popadło w ruinę, z której się już nie podniosło. W upadku Petry miały też swój udział klęski żywiołowe, a konkretnie trzęsienia ziemi z lat 110, 303, 363, 505 i 551. Szczególnie trzęsienie z 363 r. spowodowało wiele zniszczeń i przyczyniło się do znacznego wyludnienia miasta.
Od 1965 roku prowadzone są w mieście intensywne prace archeologiczne.
7 lipca 2007 obiekt został ogłoszony jednym z siedmiu nowych cudów świata.
Architektura.
Petra nie od razu była miastem wykutym w skale. Pierwsi Nabatejczycy, którzy przybyli do tego miejsca mieszkali zazwyczaj w namiotach, które tworzyły dość luźne obozowisko wśród skał, oraz w naturalnych jaskiniach, których w dolinie Petry nigdy nie brakowało. Stopniowo, wraz ze zmianą trybu życia nowych mieszkańców z koczowniczego na osiadły, zaczęły wyłaniać się płaskie, białe budynki, jakich i dziś można wiele zobaczyć na terenie Jordanii. W okresie największego rozkwitu miasto przecinała jedna główna ulica ("cardo maximus"), wyłożona białym kamieniem, i wiele jej bocznych odnóg. Na tarasach umiejscowione były trzy duże rynki otoczone sklepami i wreszcie, co jest najbardziej charakterystyczne w tym mieście, liczne budowle wykute w skałach – począwszy od świątyń i pałaców, a skończywszy na okazałych grobowcach. Nie brakło w Petrze również dużego teatru – jednej z najbardziej spektakularnych budowli tego miasta, świadczącej o rozwoju kulturalnym miasta.
Petra w dużym stopniu była osiedlem wykutym w skale, co już jest cechą oryginalną w stosunku do innych miast, ale jednocześnie pod wieloma względami przypominała inne miasta swojej epoki, takie jak np. Efez czy Cezarea Nadmorska. Sami Nabatejczycy, będąc do niedawna ludem koczowniczym, nie mieli tradycji budowniczych, co wymuszało na nich sięgnięcie po wzorce innych kultur. Dlatego charakterystyczną cechą architektury Petry jest skrzyżowanie stylów architektonicznych egipskich, syryjskich, greckich (przede wszystkim hellenistycznych) i rzymskich, a do tego należałoby dodać rozwiązania rodzime, zwłaszcza w zakresie zdobnictwa, co w efekcie doprowadziło do wypracowania przez Nabatejczyków ich własnego, oryginalnego stylu.
Zasadniczo w rozwoju architektury Petry wyróżnia się trzy okresy:
Znacznej rozbudowy miasta dokonał, wspomniany już, Aretas IV w pierwszej poł. I w. n.e., nawiązując stylem głównie do architektury rzymskiej. Czasy panowania tego władcy w Petrze określa się mianem złotego wieku budownictwa monumentalnego. Wzniesiono wtedy świątynię – tzw. Kasr Bint Firaun (Pałac Córki Faraona), teatr, rozbudowano istniejący system wodociągów.
W budownictwie monumentalnym dominują wpływy grecko-rzymskie, głównie z tego powodu, że powstały w okresie rzymskiej dominacji politycznej i greckiej przewagi w kulturze i sztuce, narzuconej przecież również Rzymowi. Jednakże architektura Petry nie jest tylko ślepym naśladownictwem klasycznych wzorów. Jej wyróżniającą się cechą jest stosowanie licznych pilastrów z ciężkimi, bogato zdobionymi kapitelami (mającymi nawet swoją odrębną nazwę: kapitele nabatejskie), różniącymi się od ich gładkich hellenistycznych odpowiedników. Różnica tkwiła zresztą nie tylko w zdobieniu, ale także w wyraźnym ignorowaniu tzw. proporcji złotego podziału pomiędzy poszczególnymi elementami budowli, która była ściśle zachowywana w architekturze grecko-rzymskiej.
Groby, w swej najpospolitszej formie, były wykuwane w skałach jako jaskinie grobowe z bogato zdobionymi wejściami w kształcie trójkąta. Spotkać można je także w kształcie piramid – tzw. nefesz – co wskazuje na silne wpływy egipskie.
Oto niektóre z bardziej znanych budowli Petry:
Petra w Piśmie Świętym.
Na kartach Pisma Świętego Starego Testamentu miejsce to występuje pod nazwą „Sela”, (wyrażenie pochodzące od nieużywanego „być wyniosłym”, oznaczające skałę) w Sdz 1:36; 2Krl 14:7 oraz Iz 16:1. Być może użyta w innych miejscach Biblii nazwa „Bosra”, odnosi się także do Petry (szczegóły patrz link Bosra).
Petra w kulturze.
Wykuta w skale piętrowa budowla Al-Chazna – zwana „Skarbcem Faraona” – posłużyła w filmie "Indiana Jones i ostatnia krucjata" jako świątynia chroniąca Świętego Graala.
To właśnie m.in. ruiny starożytnej Petry stanowią tło wydarzeń w jednym z kryminałów Agathy Christie, "Rendez-vous ze śmiercią".
O mieście powstała także piosenka zatytułowana "Nosa’at Le-Petra", którą zaśpiewała Dana International. Utwór powstał w związku z podpisaniem w październiku 1994 roku traktatu pokojowego pomiędzy Izraelem a Jordanią.

</doc>
<doc id="530978" url="https://pl.wikipedia.org/wiki?curid=530978" title="Liga MX">
Liga MX

Liga MX (ze względów sponsorskich Liga BBVA MX) – najwyższa klasa rozgrywkowa piłki nożnej mężczyzn w Meksyku. Występuje w niej osiemnaście klubów, z których najlepszy zostaje mistrzem Meksyku.
Rozgrywki są toczone systemem ligowo-pucharowym; po zakończeniu regularnego sezonu dwanaście najlepszych klubów kwalifikuje się do fazy play-off (tzw. Liguilli) – cztery najlepsze do ćwierćfinałów, a osiem kolejnych do baraży o ćwierćfinały. Zwycięzca Liguilli zdobywa tytuł mistrzowski. W ciągu roku rozgrywane są dwa niezależne półroczne sezony – jesienią Apertura, natomiast wiosną Clausura. Do 2026 roku są zawieszone spadki z ligi oraz awanse do ligi. Najlepsze meksykańskie kluby kwalifikują się do rozgrywek Ligi Mistrzów CONCACAF, natomiast każdego lata wszystkie zespoły rywalizują z klubami Major League Soccer w turnieju Leagues Cup.
Dwoma najpopularniejszymi i najbardziej utytułowanymi klubami w Meksyku są stołeczny Club América i Chivas Guadalajara, posiadające odpowiednio trzynaście i dwanaście tytułów mistrzowskich i jako jedyne nieprzerwanie występujące w lidze od początku jej istnienia. Spotkania między tymi drużynami są traktowane jako narodowe derby i określane mianem Clásico Nacional. Oprócz wspomnianych wyżej zespołów grono tradycyjnej „wielkiej czwórki” meksykańskiego futbolu uzupełniają inne kluby ze stolicy – Cruz Azul i Pumas UNAM, mające na koncie odpowiednio dziewięć i siedem mistrzostw.
Liga MX plasuje się na czwartym miejscu na świecie pod względem średniej liczby widzów na trybunach (25 582 na mecz), ustępując jedynie niemieckiej Bundeslidze (43 302), angielskiej Premier League (36 675) oraz hiszpańskiej La Liga (27 381).
Historia.
1890–1901: brytyjskie początki futbolu w Meksyku.
Futbol przybył do Meksyku w ostatniej dekadzie XIX wieku za sprawą brytyjskich górników z Kornwalii, którzy przenieśli się do stanu Hidalgo, aby pracować w tamtejszych kopalniach surowców mineralnych. Było to możliwe dzięki działalności ówczesnego prezydenta kraju Porfirio Díaza, który udzielił różnym przedsiębiorstwom z Wielkiej Brytanii koncesji na wydobycie między innymi ołowiu, cynku i żelaza. Za pionierów meksykańskiej piłki nożnej uważa się Percy’ego C. Clifforda oraz Roberta J. Blackmore'a, którzy przywieźli do kraju zasady tej dyscypliny oraz spełniającą przyjęte wymagania piłkę do gry w futbol, a później byli głównymi inicjatorami powstania pierwszych rozgrywek amatorskich. Pierwsze spotkania piłkarskie w Meksyku były rozgrywane około 1899 roku na dziedzińcu siedziby kopalni Mina Delores w miejscowości Real del Monte, oddalonej o dziesięć minut drogi od miasta Pachuca, stolicy stanu Hidalgo. Wydarzenie to upamiętniono umieszczoną w tamtym miejscu pamiątkową tablicą o treści: "El lugar donde se jugó el primer partido de futbol en México" ("Miejsce, w którym rozegrano pierwszy mecz piłkarski w Meksyku").
Jednym z pierwszych wielosekcyjnych klubów sportowych w Meksyku był Orizaba Athletic Club, założony w 1898 roku w mieście Orizaba w stanie Veracruz z inicjatywy osiadłego w tej miejscowości dwa lata wcześniej szkockiego robotnika Duncana Macomisha, pracującego w przędzalni juty Santa Gertrudis Jute Mill Company. Klub posiadał wsparcie lokalnych władz, które ufundowały dla niego kilka skórzanych piłek. Koncentrował się jednak głównie na popularyzowaniu krykieta i nie posiadał sekcji piłkarskiej, która powstała dopiero trzy lata później, w 1901 roku. Wówczas także został założony pierwszy w kraju samodzielnie działający klub piłkarski – Pachuca Athletic Club, założony w Pachuce przez brytyjskich pracowników kopalni Compañía Minera Real del Monte. Ze względu na równoległy rozwój futbolu w Orizabie i Pachuce obydwa te miasta uznaje się współcześnie za kolebkę meksykańskiego futbolu, choć można znaleźć opinie faworyzujące pod tym względem jedną z tych miejscowości kosztem drugiej.
Nieco później sekcje piłki nożnej powstały w dwóch kolejnych drużynach sportowych w Meksyku. Zdarzenie to miało miejsce w założonym w 1894 roku przez Brytyjczyków zespole Reforma Athletic Club ze stołecznego miasta Meksyk, uznawanym za pierwszy klub sportowy o sformalizowanej strukturze, lecz dotychczas skupiającym głównie graczy rugby, tenisa i lekkoatletów. Futbol pojawił się również w powstałym już w 1827 roku México Cricket Club (najstarszym klubie sportowym w Meksyku), również z siedzibą w stolicy kraju, jako druga sekcja (po krykiecie). W 1901 roku powstała piąta ekipa piłkarska w kraju – British Club, założona przez Percy’ego C. Clifforda, byłego zawodnika Reforma AC. Przez początkowe kilkanaście lat obecności futbolu na meksykańskiej ziemi dyscyplinę tę uprawiali niemal wyłącznie brytyjscy robotnicy oraz w zdecydowanej mniejszości nieliczni zamożni obywatele Meksyku.
1901–1910: powstanie ligi amatorskiej.
Pomysł zorganizowania pierwszej ligi piłkarskiej w Meksyku zrodził się w 1901 roku wśród trzech brytyjskich imigrantów; Percy’ego C. Clifforda, Roberta J. Blackmore'a i Raymonda N. Penny’ego. Pierwszym krokiem w stronę zrealizowania tego celu było zorganizowane w lipcu 1902 spotkania członków pięciu istniejących wówczas drużyn piłkarskich w Meksyku – Orizaba AC (Orizaba), Pachuca AC (Pachuca), Reforma AC, México CC i British Club (wszystkie trzy z miasta Meksyk). Podczas zebrania uchwalono powstanie najstarszej ligi piłki nożnej w kraju, o nazwie Liga Mexicana de Football Association Amateur (podczas kolejnych lat znanej głównie pod hiszpańskojęzyczną nazwą Primera Fuerza), posiadającej charakter amatorski i założonej oficjalnie we wrześniu 1902. Prezesem rozgrywek został Percy C. Clifford, zaś funkcję sekretarza objął Robert J. Blackmore, który przetłumaczył zasady dyscypliny z języka angielskiego na hiszpański.
Pierwsze mecze w ramach inauguracyjnego sezonu 1902/1903 nowo powstałej, liczącej pięć zespołów i rozgrywanej corocznie ligi odbyły się 19 października 1902 na boisku przy ulicy Paseo de la Reforma w centrum miasta Meksyk. W obecności zamieszkałych w stolicy obywateli brytyjskich oraz ambasadora Wielkiej Brytanii w Meksyku George’a Greville’a rozegrano wówczas dwa spotkania pierwszej kolejki – British Club wygrał 5:1 z México CC, zaś właściciel boiska Reforma AC zremisował 2:2 z Orizaba AC. O całym zdarzeniu poinformował anglojęzyczny dziennik wydawany w stolicy – The Mexican Herald. Sezon ligowy trwał krótko; każdy zespół rozegrał zaledwie cztery mecze, a następne kolejki rozgrywano w około comiesięcznych odstępach – 19 października 1902, 22 listopada 1902, 20 grudnia 1902 i 2 lutego 1903, głównie w popołudniowych godzinach niedzielnych. Daty spotkań zostały zaplanowane tak, aby nie kolidowały z meczami popularniejszego wówczas w Meksyku krykieta. Każda z pięciu drużyn rozgrywała domowe mecze w swoim mieście, a składy zespołów stanowili z nielicznymi wyjątkami sami Brytyjczycy. Tytuł pierwszego zwycięzcy ligi wywalczył prowadzony przez Duncana Macomisha zespół Orizaba AC, który zakończył rozgrywki z bilansem trzech zwycięstw i remisu, zdobywając siedem punktów. Królem strzelców został natomiast angielski zawodnik John Hogg z pięcioma golami na koncie.
W ciągu kilku kolejnych lat popularność futbolu nieznacznie wykroczyła poza stolicę i stany Hidalgo oraz Veracruz. Około 1906 roku zaczęto rozgrywać pierwsze mecze piłkarskie w stanie Jalisco, wówczas także z inicjatywy belgijskiego sklepikarza Edgara Everaerta powstał w Guadalajarze zespół Club Unión (obecnie CD Guadalajara). W 1907 roku Sir Reginald Tower, ambasador Wielkiej Brytanii w Meksyku, ufundował trofeum nowo założonych rozgrywek pucharowych, na jego cześć nazwanych Copa Tower. Miały one początkowo pełnić rolę turnieju skupiającego drużyny zarówno te z Primera Fuerza, jak i pochodzące spoza miasta Meksyk i jego okolic, a więc będącego pierwowzorem mistrzostw kraju. Pomysł ten ostatecznie zarzucono ze względu na wysokie koszty podróży poszczególnych zespołów i w Copa Tower uczestniczyły głównie kluby z Primera Fuerza równolegle do sezonu ligowego. W 1908 roku powstała druga najstarsza liga amatorska w kraju – Liga Occidental de Jalisco, skupiająca kluby z Guadalajary, która pierwsza wprowadziła system spadków i awansów. Najważniejszą rolę odgrywała jednak wciąż stołeczna Primera Fuerza i z tego względu jej zwycięzców określa się dzisiaj mianem amatorskich mistrzów Meksyku. Czołowym graczem rozgrywek był w tamtych latach angielski zawodnik Alfred C. Crowle, działający również w strukturach organizacyjnych ligi, który obok Clifforda i Blackmore'a jest uznawany za głównego propagatora piłki nożnej w Meksyku w początkowych latach jej istnienia.
1910–1930: wzrost popularności futbolu.
Wraz z końcem pierwszej dekady XX wieku futbol w Meksyku zaczął wydostawać się spod wpływów brytyjskich, a wskutek tego stał się bardziej otwarty dla meksykańskich obywateli, znacznie zyskując na popularności. Wpływ na to miała głównie sytuacja polityczna – wybuch obejmującej cały kraj rewolucji meksykańskiej i niedługo potem I wojny światowej skłoniła wielu Brytyjczyków do powrotu w rodzinne strony. W 1910 roku w stolicy powstał Club de Fútbol México – pierwszy klub piłkarski złożony z Meksykanów, a futbol został najpopularniejszym sportem uprawianym w prywatnych szkołach. W 1915 roku powstały rozgrywki Liga Amateur de Veracruz, skupiające drużyny ze stanu Veracruz, później zakładano również regionalne ligi amatorskie w stanach Guanajuato i Nuevo León. Mimo powstawania coraz większej liczby zespołów zakładanych przez meksykańskich obywateli (Club América, Club Atlas, Atlante FC czy CD Irapuato) oraz mało znaczących ekip imigrantów z Francji (Amicale Française) czy Niemiec (Germania FV) czołową rolę w rozgrywkach ligowych odgrywała stołeczna drużyna Club España. Klub ten, założony w 1912 roku przez imigrantów z Hiszpanii i złożony głównie z graczy narodowości hiszpańskiej, zdominował rozgrywki piłkarskie w kraju – w latach 1912–1920 pięć razy triumfował w Primera Fuerza oraz trzykrotnie w Copa Tower, zatrzymując to trofeum na własność. Club España, uznawany dziś za pierwszy wielki meksykański zespół, w 1918 roku został uhonorowany przez hiszpańskiego króla Alfonsa XIII tytułem królewskim, nosząc od tamtego czasu nazwę Real Club España.
W 1919 roku w rozgrywkach Primera Fuerza nastąpił rozłam w wyniku różnicy zdań pomiędzy zrzeszonymi w strukturach ligowych zwolennikami monarchii a republikanami i hiszpańskimi imigrantami. Ci ostatni, podważający przestrzeganie ich praw i gwarancji, utworzyli nowe rozgrywki o nazwie Liga Nacional, do których dołączył hegemon Real Club España, zaś pozostałe drużyny rywalizowały w mniej prestiżowych rozgrywkach Liga Mexicana. Sytuacja ta utrzymywała się jednak tylko przez dwa sezony, gdyż w 1921 roku, za sprawą ministra edukacji narodowej José Vasconcelosa, zdecydowano się zorganizować pierwsze w historii Meksyku piłkarskie mistrzostwa kraju, uświetniające stuletnią rocznicę uzyskania niepodległości. W tym wyjątkowym sezonie, noszącym nazwę Campeonato del Centenario (Mistrzostwa Stulecia), wzięło udział piętnaście zespołów – dziewięć ze stolicy, trzy ze stanu Veracruz, dwa ze stanu Jalisco oraz jeden ze stanu Hidalgo. Triumfatorem okazał się Real Club España, pokonując w finale inną stołeczną drużynę; złożony z imigrantów z Asturii klub Asturias FC.
W 1922 roku istniejące równolegle rozgrywki Liga Nacional i Liga Mexicana połączyły się na powrót, tym razem tworząc stołeczną ligę o nazwie Liga Mayor, będącą kontynuatorem tradycji Primera Fuerza. Wówczas także powstała organizacja Federación Central de Fútbol, pierwowzór krajowej federacji piłkarskiej. W 1923 roku swoje spotkania zaczęła rozgrywać nowo powstała piłkarska reprezentacja Meksyku, złożona głównie z graczy Club América – najlepszej wówczas drużyny w kraju i będącej jedynym w pełni meksykańskim zespołem w stolicy. W 1925 roku Enrique Gavaldá, pochodzący z Katalonii były zawodnik klubów hiszpańskich, założył pierwsze w Meksyku kolegium sędziów piłkarskich o nazwie Colegio Nacional de Árbitros. W 1927 roku został założony Meksykański Związek Piłki Nożnej, przyjęty do struktur FIFA już dwa lata po swoim powstaniu.
1930–1943: lata 30. i hiszpańscy imigranci.
Lata 30. XX wieku były okresem, podczas którego piłka nożna stała się jedną z najpopularniejszych dyscyplin sportu w kraju. W tamtej dekadzie zmalały hiszpańskie wpływy w lidze, a wielką popularność zyskały złożone z meksykańskich piłkarzy zespoły ze stolicy, występujące w Liga Mayor. Największym klubem tamtej dekady był sponsorowany przez przedsiębiorstwo elektryczne Luz y Fuerza ligowy hegemon Club Necaxa, którego drużynę, złożoną wówczas z graczy takich jak Luis Pérez, Hilario López czy Horacio Casarín, określano wówczas mianem „Once Hermanos” („Jedenastu Braci”). Wielkie emocje wzbudzały mecze Necaxy z głównym rywalem tej ekipy, również cieszącym się dużym rozgłosem proletariackim klubem Atlante FC na czele z napastnikiem Juanem Carreño, które potrafiły przyciągnąć na stołeczny stadion Parque Asturias po kilkanaście tysięcy widzów. Wielu kibiców posiadały także inne zespoły z miasta Meksyk, takie jak Asturias FC, CD Marte, Real Club España czy Club América. Wielką popularność i powszechną sławę wśród meksykańskiej społeczności zdobył najlepszy piłkarz w kraju w tamtych latach, reprezentujący barwy Necaxy napastnik Horacio Casarín, uznawany za pierwszą legendę meksykańskiego futbolu i jednego z najwybitniejszych graczy w historii Meksyku. 
Około 1937 roku Meksyk stał się głównym celem emigracji hiszpańskich piłkarzy, opuszczających swój kraj z powodu trwającej w nim wojny domowej. W lidze meksykańskiej pojawiła się wówczas fala utalentowanych graczy z Asturii, Katalonii czy Kraju Basków, którzy skupieni w drużynach takich jak Real Club España czy Asturias FC nadawali ton ligowym rozgrywkom. W sezonie 1938/1939 w Liga Mayor wystąpiła nawet reprezentacja Kraju Basków, grająca pod nazwą CD Euzkadi, zajmując drugie miejsce w tabeli. Od tamtego czasu Liga Mayor przestała być organizowana przez Meksykański Związek Piłki Nożnej, gdyż FIFA nie uznawała występów hiszpańskich uchodźców w tych rozgrywkach. Wielu z tych graczy zdecydowało się osiedlić na stałe w Meksyku, później z sukcesami pracując w roli trenerów czy działaczy. To właśnie napływ profesjonalnych piłkarzy z Hiszpanii stał się bezpośrednią przyczyną założenia w Meksyku profesjonalnej i ogólnokrajowej ligi piłki nożnej.
1943–1950: powstanie ligi profesjonalnej.
W 1943 roku, czterdzieści jeden lat po powstaniu pierwszych amatorskich rozgrywek w Meksyku, zdecydowano się założyć profesjonalną ligę piłkarską, która w przeciwieństwie do istniejących dotychczas lig regionalnych skupiałaby kluby z całego kraju. Modyfikacji, nadzorowanej przez Meksykański Związek Piłki Nożnej, nie przeprowadzono poprzez fuzję lig regionalnych, lecz de facto przez dołączenie do Liga Mayor dwóch klubów z Jalisco i trzech z Veracruz. Grono klubów założycielskich ligi profesjonalnej składa się z dziesięciu drużyn, które wzięły udział w jej pierwszym sezonie (1943/1944):
Nazwa nowych rozgrywek – Liga Mayor – pozostała identyczna jak poprzedniej ligi amatorskiej. W porównaniu z wcześniejszym sezonem (1942/1943), będącym zarazem ostatnim w erze amatorskiej, z rozgrywek wycofały się dwa zespoły; zmagający się z problemami ekonomicznymi Club Necaxa oraz reprezentacja stanu Jalisco (Selección Jalisco), która została rozwiązana, a jej gracze zasilili szeregi Atlasu i Guadalajary. Ze względu na nieproporcjonalnie dużą liczbę obcokrajowców występujących w klubach (z wyjątkiem złożonego z samych meksykańskich zawodników zespołu Guadalajary), w listopadzie 1943 Meksykański Związek Piłki Nożnej ustanowił przepis, na mocy którego w każdej z drużyn mogło występować tylko czterech graczy zza granicy. Od tamtego czasu wielu graczy spoza Meksyku zaczęło omijać tę zasadę poprzez przyjmowanie obywatelstwa meksykańskiego; zapobiegł temu dopiero ustanowiony w 1945 roku dekret prezydenta Manuela Ávili Camacho, nakazujący każdemu ligowemu klubowi posiadanie przynajmniej sześciu urodzonych w Meksyku piłkarzy.
Dwoma pierwszymi profesjonalnymi mistrzami Meksyku zostawały zespoły złożone z imigrantów, odnoszące sukcesy jeszcze w erze amatorskiej, czyli Asturias FC i Real Club España, których gwiazdami byli zagraniczni napastnicy – Hiszpan Isidro Lángara (España) oraz Argentyńczyk Roberto Aballay (Asturias), którzy zostawali królami strzelców rozgrywek. Siła i prestiż tych drużyn znacznie spadły po wejściu w życie wspomnianych wcześniej przepisów o obcokrajowcach, wskutek czego sukcesy zaczęły odnosić kluby złożone z Meksykanów – w 1946 roku mistrzem został CD Veracruz (pierwszy mistrz Meksyku spoza stolicy), w 1947 roku Atlante FC, a w 1948 i 1949 roku Club León (pierwszy zespół, który obronił tytuł mistrzowski). Początkowo trenerami byli niemal wyłącznie obcokrajowcy, z krajów takich jak Hiszpania, Argentyna czy z Europy Środkowej (głównie z Węgier). W ciągu siedmiu lat od powstania rozgrywek do ligi dołączały kolejne drużyny zapraszane przez Meksykański Związek Piłki Nożnej (nie istniał jeszcze system awansów i spadków) – Club León, CD Oro, Puebla FC, CF Monterrey, Tampico FC i San Sebastián de León. W 1948 roku Meksykański Związek Piłki Nożnej ponownie stał się formalnym organizatorem rozgrywek ligowych.
1950–1970: meksykanizacja ligi i wprowadzenie awansów.
W 1950 roku w rozgrywkach ligowych nastąpił szereg poważnych zmian. Mało znaczące w ostatnich latach wskutek reform dotyczących obcokrajowców zasłużone zespoły Real Club España i Asturias FC, niegdysiejsi hegemoni lig amatorskich, wycofały się z rozgrywek. Doprowadziło to niespotykanej wcześniej na taką skalę meksykanizację ligi, w której wciąż dużą rolę odgrywali zagraniczni piłkarze, jednak stanowili oni zdecydowaną mniejszość. Jeszcze ważniejsza zmiana miała miejsce w organizacji struktury ligowej – założono wówczas drugą ligę meksykańską Segunda División, wskutek czego Liga Mayor zmieniła nazwę na Primera División. Podobnie jak w europejskich krajach wprowadzono spadki i awanse, dzięki czemu rozgrywki przestały mieć charakter zamknięty – do ligi mogły awansować czołowe zespoły z zaplecza najwyższej klasy rozgrywkowej. Liczbę klubów grających w Primera División ustabilizowano – najpierw na poziomie dwunastu, później czternastu i szesnastu. 
Pierwszym klubem w erze profesjonalnej, który potrafił utrzymać supremację w lidze dłużej niż dwa sezony, był Chivas de Guadalajara. Drużyna ta, na przełomie lat 50. i 60. niemająca sobie równych w całym kraju i określana mianem „Campeonisímo” (od „campeón” – mistrz), w latach 1956–1965 aż siedem razy (na dziewięć sezonów) zdobywała mistrzostwo Meksyku, zyskując ogromną popularność wśród piłkarskich kibiców. Nastał czas nowych gwiazd meksykańskiego futbolu – miejsce wcześniejszych idoli, takich jak Horacio Casarín, Luis „Pirata” de la Fuente czy Adalberto „Dumbo” López zajęła plejada uzdolnionych zawodników, której przedstawicielami byli między innymi Salvador „Chava” Reyes, Jaime „Tubo” Gómez, Juan „Bigotón” Jasso, Héctor Hernández, Guillermo „Tigre” Sepúlveda, Antonio „Tota” Carbajal, Alfonso „Pescado” Portugal, Raúl Cárdenas i Brazylijczyk Zague oraz wybitni trenerzy Ignacio Trelles czy Javier de la Torre.
W tamtym czasie do ligi awansowały również po raz pierwszy kluby, które w następnych dziesięcioleciach (wliczając w to obecne czasy) nadawały ton rozgrywkom; Deportivo Toluca (1952/1953), Pumas UNAM (1961/1962) czy Cruz Azul (1963/1964). W latach 60. ogromny wkład w rozwój meksykańskiego futbolu miał ówczesny prezydent Meksykańskiego Związku Piłki Nożnej – Guillermo Cañedo de la Bárcena. Za jego kadencji wprowadzono wiele reform ligowych, powstała północnoamerykańska federacja CONCACAF, zaś Meksykowi przydzielono organizację piłkarskich Mistrzostw Świata 1970. W tamtym czasie założono rozgrywki Pucharu Mistrzów CONCACAF, od początku zdominowane przez kluby meksykańskie.
1970–1996: mistrzostwa świata i wprowadzenie Liguilli.
W 1970 roku w Meksyku odbyły się Mistrzostwa Świata w Piłce Nożnej, co stanowiło kolejny fundamentalny bodziec do rozwoju ligi. Rozbudowano istniejące już stadiony i wzniesiono nowe obiekty, na czele z jednym z największych i najsłynniejszych stadionów piłkarskich świata – stołecznym Estadio Azteca, a także Estadio Jalisco, Estadio Cuauhtémoc, Estadio Nou Camp czy Estadio Nemesio Díez. Mundialowe występy gwiazd światowych boisk, takich jak Pelé, Franz Beckenbauer, Bobby Charlton, Teófilo Cubillas, Luigi Riva i Ladislao Mazurkiewicz, spowodowały zainteresowanie futbolem kolejnych setek tysięcy Meksykanów.
Bezpośrednio przez mistrzostwami rozegrano krótki, półroczny sezon o nazwie México '70, w którym po raz pierwszy zastosowano fazę play-off, znaną potocznie pod nazwą Liguilla, dzięki czemu Primera División stała się rozgrywkami o charakterze ligowo–pucharowym. Tym samym od 1970 roku aż do dnia dzisiejszego mistrzem Meksyku nie zostaje drużyna z największą liczbą punktów, lecz zwycięzca dwumeczu finałowego ligowej fazy play-off, do której kwalifikują się najlepsze kluby regularnego sezonu. Spowodowało to znaczne wyrównanie poziomu ligi – mało której drużynie udało się zdominować rozgrywki na więcej niż sezon, choć zdarzały się wyjątki, takie jak Cruz Azul w latach 1970–1974 (cztery mistrzostwa), Club América w latach 1983–1989 (pięć mistrzostw) albo Club Necaxa w latach 1994–1996 (dwa mistrzostwa i wicemistrzostwo).
Począwszy od lat 80. poziom ligi meksykańskiej zaczął systematycznie wzrastać – dzięki zainwestowaniu dużych pieniędzy w ligowe zespoły przez zamożne przedsiębiorstwa stało się możliwe sprowadzanie do rozgrywek wysokiej jakości obcokrajowców z lig południowoamerykańskich, głównie z Argentyny, ale także z Urugwaju, Chile, Paragwaju czy Kolumbii. Równocześnie postawiono na szkolenie własnej młodzieży, co zaowocowało poprawą wyników reprezentacji Meksyku, która począwszy od 1986 roku regularnie wychodziła z grupy na mistrzostwach świata. W 1991 roku dokonano kolejnej reformy Primera División – do drugiej ligi nie spadał już ostatni klub w tabeli regularnego sezonu, lecz drużyna, która uzbierała najmniejszą średnią punktów na mecz w ciągu ostatnich trzech lat. System ten jest określany jako Porcentaje. Meksykańskie zespoły, oprócz dominacji w Pucharze Mistrzów CONCACAF, trzykrotnie wygrały w tamtym okresie prestiżowe trofeum Copa Interamericana, przyznawane za zwycięstwo z triumfatorem południowoamerykańskiego Copa Libertadores – dwa razy uczynił to Club América, zaś raz Pumas UNAM. Ponadto w 1986 roku Meksyk ponownie zorganizował Mistrzostwa Świata w Piłce Nożnej.
1996–2012: wprowadzenie półrocznych sezonów.
W 1996 roku miała miejsce kolejna fundamentalna reforma ligi na wzór argentyńskiej Primera División – od tego czasu zamiast rocznych sezonów są rozgrywane krótkie, półroczne sezony – jesienny i wiosenny. W latach 1996–2002 jesienne sezony nosiły nazwę Invierno, a wiosenne Verano, zaś od 2002 roku wyróżniamy jesienny sezon Apertura i wiosenny Clausura. Pierwszym klubem, który zdołał w takim formacie rozgrywek obronić tytuł mistrzowski, był Pumas UNAM, który w 2004 roku został mistrzem Meksyku zarówno w sezonie Clausura, jak i Apertura. Przez ostatnie szesnaście lat istnienia ligi pod nazwą Primera División mocną pozycję wywalczyły sobie zwłaszcza dwa kluby, nie odnoszące do tej pory tylu sukcesów – Deportivo Toluca (w latach 1996–2012 siedem tytułów mistrzowskich i trzy wicemistrzowskie) oraz CF Pachuca (w tym samym okresie pięć mistrzostw i dwa wicemistrzostwa). Czołowymi klubami meksykańskimi stały się także mające swoją siedzibę na północy kraju Santos Laguna (cztery mistrzostwa, cztery wicemistrzostwa), CF Monterrey (trzy mistrzostwa, trzy wicemistrzostwa) i Tigres UANL (mistrzostwo, dwa wicemistrzostwa).
Od 1998 roku meksykańskie kluby zostały dopuszczone do udziału w najbardziej prestiżowych rozgrywkach południowoamerykańskiego kontynentu – Copa Libertadores, zaś w latach 2005–2008 także w Copa Sudamericana. Od 2006 roku niemal co roku biorą także udział w Klubowych Mistrzostwach Świata poprzez regularne zwycięstwa w rozgrywkach Ligi Mistrzów CONCACAF. W latach 2002 i 2006–2008 meksykańska Primera División znajdowała się według IFFHS w pierwszej dziesiątce najlepszych lig świata.
od 2012: rebranding rozgrywek, powstanie Liga MX.
W czerwcu 2012 przeprowadzono rebranding ligi meksykańskiej – format rozgrywek pozostał taki sam, zmieniając jednocześnie nazwę ligi z Primera División na Liga MX (równocześnie druga liga zmieniła nazwę z Liga de Ascenso na Ascenso MX i wznowiono rozgrywki o puchar Meksyku pod nazwą Copa MX). Równocześnie Meksykański Związek Piłki Nożnej przestał być formalnym organizatorem rozgrywek. Rok później ogłoszono natomiast podpisanie umowy z największą w kraju instytucją finansową BBVA Bancomer, opiewającej na 25 milionów dolarów, na mocy której liga zmieniła oficjalną nazwę na Liga Bancomer MX.
W kolejnych latach wykrystalizowała się nowa „wielka trójka” meksykańskiej piłki, którą stworzyły Club América, Tigres UANL oraz CF Monterrey. Te trzy kluby zdominowały ligę pod względem budżetu, jakości ściąganych zawodników i liczby zdobywanych trofeów. Trzej giganci pozostają potentatami nie tylko na arenie krajowej, ale również zaliczają się do ścisłej czołówki całego kontynentu amerykańskiego.
W 2016 roku Liga MX ogłosiła, że jej kluby nie będą już brały udziału w Copa Libertadores, ze względu na zmianę formatu tego turnieju. Trzy meksykańskie kluby dotarły do finału tych rozgrywek – Cruz Azul (2001), Guadalajara (2010) i Tigres UANL (2015).
W 2020 roku Liga MX zadecydowała, że przez najbliższe 6 lat nie będzie spadków z ligi ani awansów do ligi. Od tej pory ostatni klub w tabeli sumarycznej zamiast relegacji wyłącznie płaci karę finansową

</doc>
<doc id="530981" url="https://pl.wikipedia.org/wiki?curid=530981" title="Herb Ełku">
Herb Ełku

Herb Ełku – jeden z symboli miasta Ełk w postaci herbu.
Wygląd i symbolika.
Herb przedstawia na niebieskiej tarczy białego jelenia, którego kopyta, poroże oraz język są koloru czerwonego, skaczącego w heraldycznie lewą stronę, obok drzewostanu koloru złotego. W lewym górnym polu tarczy infuła koloru czerwonego na tle dwóch skrzyżowanych złotych pastorałów.
Pastorały nawiązują do siedziby biskupów Diecezji Ełckiej. Barwa niebieska symbolizuje czyste powietrze i jeziora. Herb widnieje również na fladze Ełku.
Historia.
W 1669 roku, dziesięć lat po tragicznym w skutkach najeździe Tatarów na Ełk, książę Fryderyk Wilhelm nadając miastu powtórnie prawa miejskie wprowadził również obowiązek posługiwania się pieczęcią z wyobrażeniem Janusa, rzymskiego boga o dwóch twarzach. Nie są znane powody wprowadzenia nowego znaku być może miało to związek z imieniem ówczesnego burmistrza o tym imieniu, lub z próbą wkupienia się w łaski bożka, który wedle pogańskich wierzeń strzegł bezpieczeństwa bram i drzwi. Wyobrażenie Janusa funkcjonowało jako herb miasta przez okres trzech stuleci. Stary herb przedstawiający jelenia, który skacze zza drzew, z czasów króla Zygmunta Starego nie był już potrzebny, postanowiono go zatem sprzedać. Swój herb od Ełku zakupiło Szczytno.
W 1999 roku herb Ełku został zmieniony w związku z wizytą w mieście papieża Jana Pawła II. Zmianie uległa kolorystyka herbu, dodano też insygnia papieskie. W porównaniu z poprzednim herbem, całość została staranniej opracowana, pojawiło się więcej szczegółów, na przykład szczegóły anatomiczne jelenia. Usunięto zieloną murawę oraz pień ściętego drzewa. Drzewa zmieniły kolor z zielonego na żółty.

</doc>
<doc id="530983" url="https://pl.wikipedia.org/wiki?curid=530983" title="Nakajima G8N Renzan">
Nakajima G8N Renzan

Nakajima G8N Renzan (連山, "Renzan") – japoński ciężki czterosilnikowy samolot bombowo-torpedowy z końcowego okresu II wojny światowej, wytwórni Nakajima, który pozostał w stadium prototypu. Przeznaczony był dla lotnictwa marynarki wojennej. Zbudowano cztery egzemplarze w latach 1944–1945, produkcji seryjnej nie podjęto z uwagi na klęskę Japonii w wojnie. W długim systemie nosił pełne oznaczenie: samolot bombowo-torpedowy bazowania lądowego Typ 18 (一八試陸上攻撃機, "18-shi rikujō kōgekiki", w skrócie "18-shi rikkō"). W nomenklaturze amerykańskiej oznaczony kodem Rita.
Historia.
Projektowanie.
W końcu 1942 roku, gdy losy wojny na Pacyfiku zaczęły przybierać niepomyślny dla Japończyków obrót, główne biuro lotnictwa Cesarskiej Japońskiej Marynarki Wojennej ("Kaigun Kōkū Honbu") postanowiło o rozpoczęciu prac nad planowanym już wcześniej samolotem bombowym bardzo dalekiego zasięgu, który operując z baz lądowych mógłby wspierać działania floty i wykonywać loty z głęboką penetracją terytorium opanowanego przez przeciwnika oraz bombardowanie jego baz i składów. Nowy samolot powinien był mieć większy zasięg od podstawowych ówczesnych bombowców marynarki Mitsubishi G4M, umożliwiający sięganie aż do Australii lub na Nowe Hebrydy, względnie umożliwiający operowanie z dalej położonych baz, niezagrożonych przez aliantów, w odróżnieniu od głównej wysuniętej bazy w Rabaulu na Nowej Brytanii. W tym czasie sztab marynarki wojennej analizował przedstawione mu projektowe osiągi bombowców Mitsubishi G7M i Kawanishi K-100. Oba projekty przewidywały skonstruowanie samolotów dwusilnikowych, mających zastąpić bombowce G4M, lecz ostatecznie nie zostały one zbudowane.
W tym okresie Amerykanie używali na Pacyfiku dwóch typów bombowców dalekiego zasięgu: Boeing B-17 Flying Fortress i Consolidated B-24 Liberator. Obydwa były czterosilnikowe, co nie pozostało bez wpływu na decyzję sztabu Japońskiej Marynarki Wojennej, który odrzucił projekty dwusilnikowych samolotów. Konieczność zabierania dużego zapasu paliwa wymusiła większe gabaryty i układ czterosilnikowy. W grudniu 1942 roku lotnictwo marynarki wojennej zwróciło się z propozycją opracowania „wielkiego bombowca torpedowego” ("ōgata rikujō kōgekkiki") do wytwórni Nakajima, która już zebrała pewne doświadczenie na tym polu, projektując nieudany czterosilnikowy bombowiec G5N. Podjęto tam od razu prace nad samolotem o kryptonimie N-40, którymi kierował inż. Ken’ichi Matsumura. Wśród jego założeń było wykorzystanie maksymalnej liczby już istniejących podzespołów, rygorystyczne utrzymanie założonej masy konstrukcji i staranne opracowanie projektu jeszcze przed budową prototypu. 5 marca 1943 roku przedstawiciele marynarki przedyskutowali z konstruktorami założenia projektowe, 12 maja została oceniona drewniana makieta przedniej części, a w czerwcu całego samolotu. Przez kolejne pół roku wprowadzano zmiany w projekcie.
Dopiero 14 września 1943 roku oficjalnie zlecono wytwórni Nakajima budowę samolotu i wydano specyfikację na samolot bombowo-torpedowy bazowania lądowego Typ 18 ("18-shi rikujō kōgekkiki", w skrócie "18-shi rikkō"), która określała osiągi, jakie miał spełniać. Wymagano, aby nowa maszyna była zdolna osiągać prędkość 590 km/h i wznosić się na wysokość 8000 metrów w czasie 20 minut, zasięg z pełnym ładunkiem 4000 kg bomb miał być nie mniejszy niż 3700 km, a zasięg maksymalny 7408 km. Uzbrojenie strzeleckie miało zapewnić ochronę przed atakami myśliwców ze wszystkich kierunków bez martwych pól ostrzału. Układ stanowisk strzeleckich został wzorowany na przebadanej amerykańskiej zdobycznej „latającej fortecy” B-17E.
Prototypy.
Prace nad bombowcem były prowadzone w ścisłej tajemnicy w należących do firmy zakładach w Koizumi. Samolot otrzymał oficjalne oznaczenie w krótkim systemie oznaczeń G8N1, a w połowie 1944 roku nadano mu nazwę Renzan (z jap. „pasmo górskie”).
Pierwszy prototyp samolotu G8N1 wystartował do lotu 23 października 1944 roku i został przekazany lotnictwu Marynarki 25 grudnia tego roku. Samolot był podczas prób stateczny i dobrze reagował na stery. Kolejne trzy prototypy ukończono 29 grudnia 1944 roku oraz w marcu i czerwcu 1945 roku. Planowano, że produkcja seryjna rozpocznie się w kwietniu 1945 roku, a do końca września tego roku gotowa będzie seria 32 samolotów, oprócz 6 prototypów i 10 samolotów próbnych. Miały one tworzyć jedną grupę powietrzną ("kōkūtai"), która gotowość miała uzyskać na przełomie 1945/1946 roku. 12 kwietnia 1945 roku oblatany został drugi prototyp, a w czerwcu trzeci. Program prób przebiegał dość gładko, nie licząc problemów z turbosprężarkami oraz bombardowań prowadzonych przez Amerykanów. Podczas nalotów lotniczych zniszczeniu uległ trzeci prototyp Renzana zbombardowany w Koizumi przez samoloty amerykańskie, a dwa pierwsze prototypy zostały w sierpniu uszkodzone w bazie Misawa. Braki surowców strategicznych, głównie aluminium, w końcowej fazie wojny uniemożliwiły uruchomienie produkcji seryjnej maszyny, zwłaszcza że jej planowane wykorzystanie utraciło sens, i 22 czerwca 1945 roku program anulowano. W tym czasie w budowie były cztery dalsze prototypy. Jeszcze przed podjęciem decyzji o zaniechaniu produkcji opracowano projekt wykorzystania samolotu jako nosiciela bomby latającej pilotowanej przez kamikaze – Yokosuka MXY7, w związku z czym powstał projekt wersji G8N2 Renzan kai napędzanej 4 silnikami Mitsubishi MK9A o mocy 2200 KM. Nie podjęto jednak jej budowy. Projektowano następnie wersję G8N3 Renzan kai z takimi silnikami i elementami konstrukcji z mniej deficytowej stali, lecz prac projektowych nie ukończono przed anulowaniem programu.
Ocalały czwarty prototyp Renzan został zdobyty przez Amerykanów, doprowadzony do sprawności przy użyciu części z dwóch pierwszych prototypów, i 7 grudnia 1945 roku przetransportowany lotem z Koizumi do Oppama, co stanowiło zarazem jego pierwszy lot. Został następnie przetransportowany na pokładzie lotniskowca eskortowego USS „Bogue” do Stanów Zjednoczonych. Odbył tam 23 czerwca 1946 roku lot z Newark do bazy Patterson Field koło Dayton i jeszcze jeden lot próbny, z amerykańskimi znakami, po czym został odstawiony w bazie Patterson Field. Planowano zachowanie go w organizowanym tam muzeum, lecz podczas wojny koreańskiej został złomowany, żeby zwolnić miejsce w bazie.
Na podstawie niepełnych testów, przy braku możliwości osiągnięcia pełnej mocy trzech silników, uznano, że G8N1 jest ogólnie porównywalny z amerykańskimi bombowcami ciężkimi B-17 i B-24, lecz ustępuje pod względem osiągów, udźwigu bomb i zaawansowania technicznego B-29 Superfortress. Należy zauważyć, że od dwóch pierwszych bombowców G8N1 miał jednak znacznie większą prędkość maksymalną. G8N1 nie miał być bombowcem strategicznym według alianckiej doktryny (służącym do ataków na ośrodki przemysłowe i administracyjne na zapleczu przeciwnika), a bombowcem morskim, do atakowania celów lądowych i nawodnych, także przy użyciu torped. Zastosowanie czterech silników i wielkość samolotu były pochodnymi wymagań taktyczno-technicznych, dotyczących udźwigu i zasięgu.
Konstrukcja.
Całkowicie metalowy średniopłat o konstrukcji półskorupowej. Pokrycie metalowe z wyjątkiem powierzchni sterowych pokrytych płótnem. Kadłub miał przekrój okrągły, o szerokości do 2500 mm. W przedniej części mieściło się stanowisko strzeleckie w nosie, kabina załogi i górna wieżyczka, w środkowej części komora bombowa o długości 4500 mm, a dalej dolna wieżyczka i boczne stanowiska strzeleckie. Komora bombowa umieszczona była pod dźwigarami skrzydeł, a nad nimi było wąskie przejście do tyłu kadłuba. W tylnej części kadłuba przymocowane było usterzenie i na końcu kadłuba znajdowała się wieżyczka ogonowa. Załoga składała się z 7 osób: dowódcy, dwóch pilotów, radiotelegrafisty i mechanika (siedzących w głównej kabinie), obserwatora/bombardiera/nawigatora siedzącego w nocie kadłuba oraz tylnego strzelca w wieżyczce ogonowej. W razie odpierania ataków lotnictwa wszyscy członkowie załogi oprócz pilotów obsługiwali uzbrojenie. Kabiny nie były ciśnieniowe, oszklenie było ze szkła hartowanego.
Dla uzyskania wysokiej prędkości przy dużym zasięgu skrzydła miały stosunkowo niewielką powierzchnię 112 m² i duże wydłużenie 9,45, powodujące wysokie obciążenie powierzchni, a także profil laminarny, o maksymalnej grubości w 36% cięciwy. Były one dwudźwigarowe, proste, o wzniosie 4°, o dużym i trapezowym obrysie, z zaokrąglonymi końcówkami. U nasady cięciwa wynosiła 5409 mm (grubość względna 16,08), na końcówkach 1518 mm (grubość względna 10,6%). Skrzydła były wyposażone w lotki i skuteczne dwusegmentowe klapy szczelinowe, rozdzielone gondolami wewnętrznej pary silników. Podwozie trójpodporowe z kołem przednim chowanym do kadłuba (rozmiar 850 × 340 mm) i kołami głównymi chowanymi do gondol wewnętrznych silników (rozmiar 1450 × 500 mm).
Zespół napędowy tworzyły cztery 18-cylindrowe silniki w układzie potrójnej gwiazdy Nakajima Homare 24 NK9K-L o mocy startowej każdej jednostki wynoszącej po 2000 KM i 1850 KM na wysokości 8000 metrów. Silniki napędzały czterołopatowe śmigła o regulowanym skoku i średnicy 4 m oraz wentylatory chłodzące. Silniki były wyposażone w jednostopniowe dwubiegowe sprężarki mechaniczne oraz turbosprężarki Hitachi typ 92 zwiększające sprawność silników i umożliwiające loty na dużej wysokości. Silniki był też wyposażone w instalację wtrysku metanolu dla krótkotrwałego zwiększenia mocy. Zbiorniki paliwa o pojemności 13 400 l posiadały okładzinę samouszczelniającą i mieściły się w kadłubie nad komorą bombową (cztery) i w skrzydłach (sześć). W komorze bombowej można było umieścić dodatkowe zbiorniki paliwa o pojemności 700 l (dla misji bombowych ze zmniejszonym ładunkiem) lub 3000 l (dla misji rozpoznawczych). Zasięg wynosił 3704 km z pełnym ładunkiem 4000 kg bomb, 6482 km z dodatkowymi zbiornikami i ładunkiem 1000 kg bomb oraz 7464 km dla misji rozpoznawczych.
Zestaw uzbrojenia obronnego obejmował trzy wieżyczki strzeleckie na ogonie, pod kadłubem i na grzbiecie, każda wyposażona w dwa działka Typ 99 Wzór 2 kalibru 20 mm, oraz dziobowe stanowisko strzeleckie z dwoma karabinami maszynowymi Typ 2 Model 1 kalibru 13 mm. Po bokach kadłuba za skrzydłami znajdowały się dwa dodatkowe stanowiska strzeleckie z pojedynczymi karabinami Typ 2 Model 1 kalibru 13 mm obsługiwanymi ręcznie. Zapas amunicji wynosił po 300 nabojów na lufę w wieżyczce grzbietowej i ogonowej i stanowiskach bocznych i po 200 w wieżyczce dolnej i stanowisku nosowym. Ładunek bombowy w misjach dalekiego zasięgu wynosił 1000 kg (4 bomby po 250 kg), maksymalny ładunek wynosił do 4000 kg bomb (np. 8 bomb po 250 kg, 3 bomby po 800 kg, 2 bomby po 1500 kg lub 2000 kg). Uzbrojenie mogły stanowić również dwie torpedy lotnicze kalibru 450 mm Typ 91 lub Typ 4 Wzór 1.
Zobacz też.
Podobne lub porównywalne samoloty:

</doc>
<doc id="530984" url="https://pl.wikipedia.org/wiki?curid=530984" title="Osiedle Jana III Sobieskiego">
Osiedle Jana III Sobieskiego

Zobacz też:

</doc>
<doc id="530989" url="https://pl.wikipedia.org/wiki?curid=530989" title="Robert Hoffman">
Robert Hoffman

Robert James Hoffman III (ur. 21 września 1980 w Gainesville) – amerykański aktor i tancerz.
Życiorys.
Urodził się w Gainesville na Florydzie jako syn Charlotte i Roberta Hoffmana. Ma jednego młodszego brata Chrisa i dwie młodsze siostry Ashley i Lauren. Mając 7 lat przeniósł się z rodziną do Madison w Alabamie. Uczył się w Bob Jones High School i Alabama School of Fine Arts. 
W 2003 zadebiutował epizodyczną rolą w telewizyjnej serii "American Dreams". Zagrał również kilka mało ważnych ról tanecznych w filmach takich jak : "Justin i Kelly", "Dirty Dancing 2", "Trener" i "Rewanż". Za ten ostatni film dostał nagrodę American Choreographer Award.
Jako tancerz Hoffman pracował z gwiazdami takimi jak: Christina Aguilera, Usher, Mya, Marylin Manson, Ricky Martin i Svetlana. Oprócz tego napisał, wyreżyserował i wystąpił w krótkim skeczu The Urban Ninja, gdzie przebrany w strój czarnego Ninji przemierzał całe miasto i walczył z bandytami. Filmik ten miał być parodią gry Ninja Gaiden. Zagrał również w teledysku Enrique Iglesiasa „Push” (2008) i T-Pain „Church” (2008).
Wygrał show Quintuplets i został obsadzony w dramacie "Vanished" emitowanym w telewizji FOX. Pierwszą większą rolę w filmie Hoffman dostał w 2006 przy okazji kręcenia filmu "Ona to on", gdzie występował u boku Amandy Bynes i Channinga Tatuma.
Występuje w telewizyjnym show "Wild n’ Out", który prowadzi Nick Cannon. W 2008 dostał swoją pierwszą pierwszoplanową rolę w filmie "Step Up 2", gdzie gra Chase Collinsa, tancerza szkoły Maryland School of The Arts.
Wystąpi także w filmie "They Came From Upstairs", oraz "Aliens in the Attic".

</doc>
<doc id="530993" url="https://pl.wikipedia.org/wiki?curid=530993" title="Nahuatl">
Nahuatl



</doc>
<doc id="530996" url="https://pl.wikipedia.org/wiki?curid=530996" title="Insygnia">
Insygnia

Insygnia (łac. "insignia" l.mn. od "insigne" "oznaka urzędowa" z "insignis" "odznaczony, wyróżniony" od "signum" "znak") – przedmioty symbolizujące władzę świecką (królewską, książęcą) lub religijną.
Insygnia władzy świeckiej.
Do insygniów władzy świeckiej zalicza się m.in.:
Insygnia władzy kościelnej.
Do insygniów władzy kościelnej można zaliczyć:

</doc>
<doc id="530997" url="https://pl.wikipedia.org/wiki?curid=530997" title="Aquapark">
Aquapark

Aquapark, akwapark, park wodny, wodny park rozrywki (od łac. "aqua" – woda) – obiekt sportowo-rekreacyjny rodzaj parku rozrywki, którego główną częścią są baseny kąpielowe.
W skład infrastruktury "aquaparku" wchodzą baseny kąpielowe o różnych głębokościach, wielkościach i ze zróżnicowaną temperaturą wody, często również ze sztucznymi falami oraz miejscami do surfowania. Dodatkowe atrakcje to m.in. zjeżdżalnie, sztuczne rzeki z rwącym nurtem, fontanny, bicze wodne oraz gejzery wodne. W ofercie parków wodnych są również zabiegi hydroterapeutyczne, sauny, solaria, czasem także kąpiele solankowe. Często buduje się parki wodne w miejscach występowania wód termalnych, umożliwiających całoroczne wykorzystywanie obiektów, także tych znajdujących się na powietrzu.
Położenie aquaparków.
Pierwszy kryty aquapark, jaki kiedykolwiek powstał, został zbudowany w Edmonton w Kanadzie w 1985 r. w centrum handlowym West Edmonton Mall jako część wartego 1,2 miliona dolarów projektu. Został nazwany "World Waterpark" i jest wielkości 20 230 m². Jest również wyposażony w największy basen ze sztucznymi falami oraz zjeżdżalniami.
Ze względu na warunki klimatyczne w strefie umiarkowanej w Polsce aquaparki są najczęściej kryte (wewnątrz budynków), natomiast w cieplejszych strefach klimatycznych znajdują się także na wolnym powietrzu oraz na plażach.
Obecnie w Polsce największy park wodny znajduje się we Wręczy. Suntago Wodny Świat będący częścią parku rozrywki Park of Poland oddano do użytku 20 lutego 2020 r., kompleks ten o kubaturze m³ (powierzchnia basenów  m²) jest największym aquaparkiem w Europie najliczniej odwiedzanym aquaparkiem w Polsce jest park wodny we Wrocławiu – w ciągu roku odwiedza go ponad milion osób.

</doc>
<doc id="531000" url="https://pl.wikipedia.org/wiki?curid=531000" title="Robert James Hoffman III">
Robert James Hoffman III



</doc>
<doc id="531005" url="https://pl.wikipedia.org/wiki?curid=531005" title="Deschner">
Deschner



</doc>
<doc id="531006" url="https://pl.wikipedia.org/wiki?curid=531006" title="Dekompilator">
Dekompilator

Dekompilator – program przekształcający język maszynowy lub kod bajtowy do postaci języka wyższego poziomu. Proces tłumaczenia kodu nazywa się dekompilacją. Dekompilacja nie odtwarza kodu źródłowego programu sprzed jego kompilacji, a jedynie postać źródłową w pewnym języku wyższego rzędu (zależnym od dekompilatora) i mającą identyczne działanie jak dekompilowany kod.
Przykładami dekompilatorów są projekt Ghidra oraz IDA.

</doc>
<doc id="531025" url="https://pl.wikipedia.org/wiki?curid=531025" title="Reprezentacja Seszeli w piłce nożnej mężczyzn">
Reprezentacja Seszeli w piłce nożnej mężczyzn

Reprezentacja Seszeli jest aktualnie (18 maja 2011) najsłabszą drużyną narodową Afryki. Zajmuje ostatnie – 52 – miejsce na czarnym kontynencie. Związek piłkarski został założony w 1979. Członkiem CAF i FIFA została w roku 1986.
Obecnym selekcjonerem kadry Seszeli jest Ralph Jean-Louis.

</doc>
<doc id="531034" url="https://pl.wikipedia.org/wiki?curid=531034" title="Kazimierz Porębski">
Kazimierz Porębski

Kazimierz Porębski (ur. 15 listopada 1872 w Wilnie, zm. 20 stycznia 1933 w Warszawie) – polski wojskowy, wiceadmirał i morski oficer pokładowy okrętów nawodnych, dowódca Marynarki Wojennej w latach 1919-1925. Służąc w Imperatorskiej Marynarce Wojennej Rosji uzyskał stopień kontradmirała, był dowódcą m.in. pancerników „Rostisław”, „Impieratrica Marija” i brygady krążowników Floty Czarnomorskiej. Brał udział w wojnie rosyjsko-japońskiej, I wojnie światowej i wojnie polsko-bolszewickiej.
Po utworzeniu Marynarki Wojennej był jej dowódcą na stanowisku szefa Kierownictwa Marynarki Wojennej, zdymisjonowany po wybuchu afery minowej i zastąpiony w tej funkcji przez kmdr. Jerzego Świrskiego w roku 1925.
Rosyjska Marynarka Wojenna.
Kazimierz Włodzimierz Porębski urodził się 15 listopada 1872 w Wilnie. Był synem Adolfa i Marii z Krejbichów. W 1889 ukończył gimnazjum w Wilnie i wstąpił do Morskiego Korpusu Kadetów w Sankt Petersburgu. Po zakończeniu nauki w 1892 został oficerem rosyjskiej Marynarki Wojennej. W latach 1895-1896 był słuchaczem Oficerskiej Szkoły Min i Torped w Kronsztadzie.
Po ukończeniu szkoły oficerskiej pływał na okrętach różnych klas, głównie na Oceanie Arktycznym, Morzu Ochockim i Morzu Japońskim. Od 1895 do 1897 służył na krążowniku „Dmitrij Donskoj”. W 1900 został przydzielony na krążownik „Pamiat´ Azowa”. Od czerwca 1900 służył na krążowniku torpedowym „Lejtienant Iljin” Floty Bałtyckiej, po czym po wyokrętowaniu w październiku 1900 został skierowany do stoczniowej komisji nadzoru budowy krążownika „Nowik” w Stoczni Schichaua w Gdańsku. Po wejściu okrętu do służby, od maja 1901 był na nim oficerem torpedowo-minowym, a od 29 listopada 1903 do stycznia 1904 i ponownie od 17 kwietnia 1904 – starszym oficerem.
We wrześniu 1902 wypłynął z „Nowikiem” na Daleki Wschód i brał na nim udział w wojnie rosyjsko-japońskiej, walczył pod Port Arturem w 1904. Odznaczył się w bitwie na Morzu Żółtym, zdecydowanie opowiadając się za samotnym przedzieraniem się okrętu do Władywostoku. Po samozatopieniu okrętu koło Korsakowa na Sachalinie 7 sierpnia 1904, Porębski z załogą dotarł 10 października 1904 do Władywostoku. Za działania podczas wojny został odznaczony orderami: św. Anny III klasy, św. Stanisława II klasy i św. Jerzego IV klasy oraz złotą szablą za dzielność (ros. „za chrabrost”). Od maja 1905 do stycznia 1906 był dowódcą niszczyciela „Triewożnyj”, podczas budowy tego okrętu we Władywostoku. W tym czasie na krótko służył także jako starszy oficer torpedowo-minowy na krążownikach pancernych „Rossija”, następnie „Gromoboj”, na którym w maju 1906 powrócił na Bałtyk.
We Flocie Bałtyckiej służył początkowo na wyższych stanowiskach sztabowych i w szkolnictwie morskim. W latach 1906–1909 pływał m.in. na pancerniku „Cesariewicz”. Podczas rejsu szkolnego na Morze Śródziemne, w grudniu 1908 roku brał udział w akcji ratowania ofiar trzęsienia ziemi w Mesynie, za co później otrzymał odznaczenia włoskie. W styczniu 1909 Porębski objął pierwsze dowództwo okrętu w linii – krążownika „Admirał Makarow”, którym dowodził do maja 1909. Od kwietnia 1909 do lutego 1913 był dowódcą stawiacza min „Jenisej”, którym pływał na Morzu Bałtyckim i Morzu Północnym. W marcu 1913 został przeniesiony do Sewastopola nad Morze Czarne, gdzie został na krótko (do października) szefem sztabu w dowództwie portu, po czym wyznaczono go dowódcą nowo budowanego pancernika – drednota „Impieratrica Marija”.
Po wybuchu I wojny światowej, Porębski objął 5 sierpnia 1914 dowództwo starego pancernika „Rostisław”, na którym brał udział w ostrzeliwaniu pozycji tureckich i potyczkach z okrętami niemieckimi koło przylądka Sarycz i pod Bosforem. W połowie 1915, po wejściu do czynnej służby pancernika „Impieratrica Marija”, Porębski dalej nim dowodził do marca 1916 roku, kiedy został dowódcą brygady krążowników Floty Czarnomorskiej. Stanowisko to zajmował do października, po czym, po pobycie w rezerwie, 15 marca 1917 został naczelnikiem Ufortyfikowanego Rejonu „Kotka” w Zatoce Fińskiej, dowódcą obrony Zatoki. Następnie 10 kwietnia 1918 został szefem Wydziału Morskiego w sztabie Rady Frontu Północno-Zachodniego. Po rewolucji 1917 działał w polskich organizacjach wojskowych w Petersburgu. 23 sierpnia 1918 został zwolniony ze służby w rosyjskiej Marynarce Wojennej jako obywatel polski. Podczas służby we flocie rosyjskiej spędził na okrętach przynajmniej 6530 dni (ponad 18 lat), nie licząc nieewidencjonowanego czasu na okrętach po rewolucji lutowej.
Polska Marynarka Wojenna.
Od listopada 1918 przebywał w Warszawie, gdzie założył Stowarzyszenie Pracowników na Polu Rozwoju Żeglugi „Bandera Polska”. Przejmował od Niemców urządzenia techniczne na Wiśle. Na początku 1919 został powołany w skład Rady Wojskowej oraz wyznaczony szefem Sekcji Marynarki (od połowy 1919 Departament dla Spraw Morskich) w Ministerstwie Spraw Wojskowych. W 1920 towarzyszył gen. bryg. Józefowi Hallerowi podczas Zaślubin Polski z morzem. W czasie wojny polsko-bolszewickiej dowodził odcinkiem „Zegrze-Dębe” oraz kierował żeglugą wojenną na Wiśle. Na początku 1922 został wyznaczony na stanowisko szefa Kierownictwa Marynarki Wojennej, utworzonego w miejsce Departamentu dla Spraw Morskich. 3 maja 1922 został zweryfikowany w stopniu wiceadmirała ze starszeństwem z dniem 1 czerwca 1919.
W 1920 zainicjował utworzenie polskiej Marynarki Handlowej oraz Szkoły Morskiej. Był autorem programu rozbudowy floty wojennej, wspierał budowę portu w Gdyni oraz spowodował utworzenie Oficerskiej Szkoły Marynarki Wojennej i lotnictwa morskiego w Tczewie. W 1921 pełnił funkcję przewodniczącego Komisji ds. Żeglugi Morskiej. Był prezesem Ligi Morskiej i Rzecznej oraz współzałożycielem Yacht Klubu Polskiego.
Był awansowany kolejno na stopnie oficerskie:
19 maja 1925 Prezydent RP, Stanisław Wojciechowski zwolnił go ze stanowiska szefa Kierownictwa Marynarki Wojennej, a Minister Spraw Wojskowych, gen. dyw. Władysław Sikorski przeniósł w stan nieczynny. Powodem zwolnienia admirała z zajmowanego stanowiska była tzw. „afera minowa”. W 1926 wszczęto przeciwko niemu postępowanie karne. Z dniem 30 kwietnia 1927 został przeniesiony w stan spoczynku. W 1928 Wojskowy Sąd Okręgowy nr 1 umorzył postępowanie wszczęte w 1926 przez Prokuraturę Wojskową. Zmarł po długiej chorobie 20 stycznia 1933 w Warszawie. Został pochowany na cmentarzu Powązkowskim (kwatera 46-4-12).
Upamiętnienie.
W 1993 w Gdyni odsłonięto jego pomnik, a od 1994 imieniem „Wiceadmirała Kazimierza Porębskiego” wyróżniona jest 8 Flotylla Obrony Wybrzeża. Imię to nosi również Zespół Szkół nr 11 w Gdyni, Szkoła Podstawowa nr 43 w Bydgoszczy, a także jedna z ulic w Gdyni i Gdańsku. 
Poczta Polska wyemitowała 21 lipca 1980 r. znaczek pocztowy przedstawiający s/s Jan Turlejski o nominale 6,5 złotego. Autorem projektu znaczka był Stefan Małecki. Obok statku na znaczku widniał portret wiceadmirała Kazimierza Porębskiego. Znaczek pozostawał w obiegu do 31 grudnia 1994 r..

</doc>
<doc id="531036" url="https://pl.wikipedia.org/wiki?curid=531036" title="Władcy Frankonii">
Władcy Frankonii



</doc>
<doc id="531039" url="https://pl.wikipedia.org/wiki?curid=531039" title="Książęta Frankonii">
Książęta Frankonii



</doc>
<doc id="531041" url="https://pl.wikipedia.org/wiki?curid=531041" title="Rzepnik (potok)">
Rzepnik (potok)

Rzepnik – potok, prawobrzeżny dopływ Skawinki o długości 10,15 km.
Źródła potoku znajdują się w północno-zachodniej części Mogilan, w lesie „Dębina”, w rejonie rezerwatu „Cieszynianka”. Przepływa przez Chorowice, Brzyczynę i Skawinę. Wpada do Skawinki tuż przed jej ujściem do Wisły. Potok meandruje przez łąki i zarośla, podczas dużych opadów groźnie wylewa, zwłaszcza tuż przed swym ujściem do Skawinki, w wyniku cofki Wisły.

</doc>
<doc id="531045" url="https://pl.wikipedia.org/wiki?curid=531045" title="Park Źródliska w Łodzi">
Park Źródliska w Łodzi

Park Źródliska – park w Łodzi, położony w obrębie ulic Przędzalnianej, Fabrycznej, Targowej i Piłsudskiego. Powierzchnia całkowita 17,2 ha.
Historia parku.
Park Źródliska I oraz Park Źródliska II są najstarszymi łódzkimi parkami. Tworzyły one niegdyś jeden park zwany "Ogrodem Spacerowym", a także "Ogrodem angielskim", który został założony w 1840 roku i był do roku 1875 jedynym parkiem miejskim. Wtedy to w granice Łodzi włączono część lasu rządowego leśnictwa Łaznów. „Nowa Dzielnica” została podzielona na działki budowlane, wyznaczono teren pod targowisko zwane Wodnym Rynkiem (obecnie Plac Zwycięstwa), pozostawiono także fragment na urządzenie ogrodu. Wówczas park miał charakter leśny, porastały go olsze, graby, dęby, lipy oraz świerki, tylko boki obsadzone były drzewami owocowymi, teren obfitował w źródła, a jego podłoże było błotniste. Wytyczono na jego obszarze dwie główne aleje spacerowe biegnące po przekątnych, przecinające się w centralnym miejscu parku. Pod koniec lat 40. XIX wieku postawiono w parku kilkanaście ławek, wykonano kilka mostków oraz 2 altany, zatrudniono także ogrodnika do stałej opieki nad parkiem.
W końcu lat 50. XIX wieku ogród został podzielony, a jego zachodnią część (czyli zachodnie tereny – obecnego parku Źródliska II i zabudowań oddzielających parki) sprzedano fabrykantowi Karolowi Scheiblerowi. W latach 60., ze względu na brak funduszy na pielęgnację parku w kasie miasta, pozostała część parku (tj. obecny park Źródliska I, zwany wówczas "parkiem Kwela" od niem. Quell – źródło) została wydzierżawiona prywatnemu przedsiębiorcy, jednak park nie stał się dzięki temu bardziej zadbany. W latach 70. XIX wieku część północną parku (od strony obecnej Alei Piłsudskiego) dzierżawiło Bractwo Kurkowe, które wybudowało tu strzelnicę czynną do 1905 roku. Bractwo Kurkowe to nieformalna nazwa Towarzystwa Strzelniczego, które powstało w Łodzi w 1813 roku, a jego nazwa wiąże się z figurką ptaka, potocznie zwaną kurem, wykorzystywaną jako cel podczas zawodów strzeleckich. Corocznie w okresie Zielonych Świątek Bractwo Kurkowe organizowało tu zawody, występy i wybory „króla kurkowego”, tj. najlepszego strzelca. Każdy przystępujący do konkursu członek Bractwa wpłacał pewną kwotę pieniędzy, która potem była przeznaczona jako nagroda dla zwycięzcy. Zwycięzca – „król kurkowy” po uroczystym przemarszu ulicami miasta, zapraszał wszystkich na przyjęcie.
Pod koniec lat 80. XIX wieku dzierżawcą zaniedbanego parku stał się Karol Scheibler. W tym okresie przeprowadzono pierwszą inwentaryzację drzew w parku, w dalszym ciągu bardziej przypominającym swym wyglądem las niż park, wybudowano estradę (stojącą w centralnej części), na której grywała w świąteczne dni orkiestra fabryczna. W 1892 roku zorganizowana została pierwsza wystawa ogrodnicza, wybudowano wówczas 20 pawilonów ekspozycyjnych, poszerzono alejki, usunięto część drzew i krzewów. Park znajdował się pod opieką Scheiblera do roku 1906, gdy wygasł jego kontrakt na dzierżawę. Władze miejskie zadecydowały o ponownym ogrodzeniu parku, wybudowano dom dla pracowników parku, uporządkowano teren po dawnej strzelnicy. Tak jak i wcześniej park był miejscem odpoczynku i zabaw dla robotników okolicznych fabryk.
Na początku lat 20. XX wieku park całkowicie zmienił swój wygląd, został przebudowany według koncepcji Edwarda Ciszkiewicza. Z tego okresu pochodzi zachowany do dziś układ alejek, staw, ogródek botaniczny, plac zabaw, wybudowano nowy ażurowy parkan. Kolejne zmiany wprowadził Stefan Rogowicz w latach 30. Jego dziełem są m.in. partery kwiatowe i ich otoczenie w północnej części parku. W czasie wojny drzewostan został znacznie uszczuplony, park był zaniedbany, Niemcy zlikwidowali ogrodzenie. W roku 1956 udostępniono do zwiedzania Palmiarnię.
Park Źródliska uznany został za pomnik przyrody, a także wpisany do rejestru zabytków. W 2015 roku park został pomnikiem historii.
Park Źródliska I.
Park Źródliska I usytuowany jest pomiędzy ulicą Fabryczną, Przędzalnianą i Al. Piłsudskiego. Posiada ciekawy pejzażowy układ. Główna aleja przebiega koliście wokół parku, a od niej odchodzą aleje boczne. W południowo-wschodniej części znajdują się trzy stawy, z których największy posiada wyspę. W północnej części znajduje się obszerny plac obsadzony dookoła głogami pełnokwiatowymi. Na placu znajduje się estrada w kształcie altany, domek ogrodnika oraz palmiarnia. Wnętrze placu zajmuje rozległy kwietnik założony na planie prostokąta z różami i 4 cisami posadzonymi w rogach. Na środku kwietnika stoi rzeźba przedstawiająca kilka kobiecych postaci. W rogu placu znajdują się stoły do gry w szachy. Zwyczaj grania w tym miejscu jest już bardzo długi, wcześniej grywano także w karty, warcaby. Prawdopodobnie wcześniejszym miejscem spotkań miłośników gier było mieszczące się (i rozebrane w latach 30. XX wieku) przy Wodnym Rynku kino Oświatowe. Park porasta wiele wiekowych dębów, będących pomnikami przyrody. Ich wiek szacuje się na ok. 300 lat. Są one najcenniejszymi zabytkami na terenie parku i należą do najcenniejszych na obszarze Łodzi.
Park Źródliska II.
Park Źródliska II – pod koniec lat 50. XIX wieku ogród został podzielony. Zachodnią część w 1853 roku oddano do użytku Karolowi Scheiblerowi. W ciągu dwóch lat wybudowano tam przędzalnię, dom mieszkalny, wozownię i budynki gospodarcze, a w późniejszych latach tkalnię i wykańczalnię. Dom Scheiblera początkowo parterowy i skromny, dopiero po kolejnych rozbudowach upodobnił się rozmiarem i wyglądem do innych siedzib fabrykantów. Pałac miał charakter mieszkalno-reprezentacyjny, posiadał także palmiarnię w stylu mauretańskim. Pałac zachował się właściwie w niezmienionym stanie i od 1986 roku siedzibę w nim ma Muzeum Kinematografii.
Za domem rozciągał się ogród założony na zlecenie Scheiblera przez berlińską firmę ogrodniczą L. Spätha. Na lesistym terenie wysadzono wiele oryginalnych gatunków drzew, ustawiono m.in. donice z drzewami pomarańczowymi, trawniki udekorowano licznymi porcelanowymi i gipsowymi figurkami zwierząt oraz gnomów. Wybudowano fontanny, altankę, pawilon z pnączami. Na grocie (znajduje się ona na terenie parku do dziś) zorganizowano taras widokowy, na który prowadziły schody. Przy wejściu do parku od ulicy Targowej stał do 1945 roku domek, w którym mieściła się kwiaciarnia oraz mieszkanie ogrodnika, obok rozciągał się sad owocowy i szklarnie. Po wojnie przeprowadzono prace porządkowe, zlikwidowano sad, rozebrano budynki, usunięto część drzew, wytyczono nowe alejki. Park został otwarty dla mieszkańców miasta w 1947 roku. Na jego terenie, podobnie jak w parku Źródliska I, rosną najcenniejsze gatunki dębów w Łodzi.
Wyróżnienia.
W grudniu 2007 roku, w konkursie organizowanym przez firmę ogrodniczą Briggs&amp;Stratton, Źródliska zostały ogłoszone najpiękniejszym parkiem w Polsce i piątym pod względem urody w Europie.

</doc>
<doc id="531050" url="https://pl.wikipedia.org/wiki?curid=531050" title="Renzan">
Renzan



</doc>
<doc id="531052" url="https://pl.wikipedia.org/wiki?curid=531052" title="January Jones">
January Jones

January Jones (ur. 5 stycznia 1978 w Sioux Falls, Dakota Południowa, USA) – amerykańska aktorka, która grała m.in. w filmach: "Trzy pogrzeby Melquiadesa Estrady", "" i serialu "Mad Men".

</doc>
<doc id="531068" url="https://pl.wikipedia.org/wiki?curid=531068" title="Scouting">
Scouting



</doc>
<doc id="531069" url="https://pl.wikipedia.org/wiki?curid=531069" title="Takamaka">
Takamaka

Takamaka – jeden z 25 dystryktów Seszeli znajdujący się w południowej części wyspy Mahé. Jego stolicą jest Takamaka.
Jak we wszystkich dystryktach znajduje się tu szkoła podstawowa, ośrodek zdrowia, komenda policji i biuro administracyjne, zgrupowane w pobliżu rzymskokatolickiego kościoła pod wezwaniem św. Marii Magdaleny.

</doc>
<doc id="531075" url="https://pl.wikipedia.org/wiki?curid=531075" title="Chimborazo">
Chimborazo

Chimborazo – szczyt pochodzenia wulkanicznego (wygasły stratowulkan) w Andach (Kordyliera Zachodnia – "Cordillera Occidental"). Najwyższy szczyt Ekwadoru, położony w centralnej jego części na północny wschód od Guayaquil, o wysokości 6263,47 m n.p.m. Góra jest objęta parkiem narodowym Sangay. Mimo iż Chimborazo leży prawie na równiku, jego szczyt pokryty jest lodowcami (granica wiecznego śniegu przebiega tu na wysokości 4800 m). Zdobyty po raz pierwszy 4 stycznia 1880 przez angielskiego podróżnika i andynistę Edwarda Whympera.
Chimborazo uznawany jest za szczyt najbardziej odległy od środka Ziemi. Warunkuje to znaczna wysokość i bliskość równika. Tereny położone na równiku są najdalej położone od środka Ziemi, odległość ta spada wraz ze zwiększaniem się szerokości geograficznej i najmniejsza jest na biegunach. Zmiany te wynikają z ruchu obrotowego Ziemi, który powoduje jej spłaszczenie biegunowe, do kształtu bliskiego elipsoidzie obrotowej.
W języku keczua, Chimborazo oznacza "wielką śnieżną górę".

</doc>
<doc id="531076" url="https://pl.wikipedia.org/wiki?curid=531076" title="Budweiser">
Budweiser

Budweiser – marka piwa produkowanego przez kilka odrębnych browarów

</doc>
<doc id="531077" url="https://pl.wikipedia.org/wiki?curid=531077" title="Bronisław Wilkoszewski">
Bronisław Wilkoszewski

Saryusz Bronisław Paweł Wilkoszewski (ur. 1847 w Szczekocinach, w rodzinie szlacheckiej Leona i Marianny z Sobockich, zm. 11 czerwca 1901 w Łodzi) – fotograf zwany „łódzkim Canaletto”, działacz społeczny.
Życiorys.
W latach 1878–1888 wspólnie z Józefem Grodzickim prowadził zakład fotograficzny w Kielcach. Po dwóch latach usamodzielnił się. Jako właściciel zakładu fotograficznego pojął za żonę Mariannę Jankiewicz (w późniejszych latach znana łódzka aktorka i śpiewaczka).
19 lutego 1888 roku, w wynajętym we wrześniu 1887 r. od Ludwika Meyera lokalu w pasażu Meyera 5 – w willi „Trianon”, otworzył zakład fotograficzny. W roku 1903 jego żona, która usiłowała po jego śmierci dalej prowadzić firmę, przeniosła pracownię do lokalu przy ulicy Dzielnej 13.
Bronisław Wilkoszewski należał do łódzkiej inteligencji i bohemy – współtworzył Towarzystwo Śpiewacze „Lutnia”, należał do Towarzystwa Cyklistów. Jego atelier było miejscem wystaw artystycznych, przedstawień i koncertów.
W roku 1894 był oddany pod nadzór policji, a w 1896 prowadzono przeciwko niemu śledztwo w związku z rozpowszechnianiem rycin z napisem „Polonia. Konstytucja 3 Maja”.
Zmarł nagle, na atak serca, w lokalu „Resursy” w pomieszczeniach Grand Hotelu podczas gry w wista. Został pochowany w części katolickiej Starego Cmentarza w Łodzi.
Fotografie.
Według doniesień prasowych w „Lodzer Zeitung” i „Dzienniku Łódzkim” od 1892 roku rozpoczął „zdejmowanie najważniejszych budynków w Łodzi…” Dzięki jego fotografiom ocalony został od zapomnienia obraz dawnej wielkoprzemysłowej Łodzi. Te właśnie prace stały się podstawą albumów z fotografiami Bronisława Wilkoszewskiego m.in. „Widoki m. Łodzi”.

</doc>
<doc id="531078" url="https://pl.wikipedia.org/wiki?curid=531078" title="Ajuga">
Ajuga



</doc>
<doc id="531079" url="https://pl.wikipedia.org/wiki?curid=531079" title="Leonurus">
Leonurus



</doc>
<doc id="531080" url="https://pl.wikipedia.org/wiki?curid=531080" title="Kazimierz Stronczyński">
Kazimierz Stronczyński

Kazimierz Jakub Stronczyński (ur. 24 lipca 1809 w Piotrkowie Trybunalskim, zm. 10 listopada 1896 tamże, nazwisko pisane niekiedy również jako "Strączyński" z uwagi na różnice transliteracji z cyrylicy) – sfragistyk, paleograf, numizmatyk, badacz architektury, kolekcjoner, historyk, senator Królestwa Polskiego. Członek Akademii Umiejętności w Krakowie. Stworzył podstawy polskiej numizmatyki średniowiecza.
Życiorys.
Kształcił się w Kolegium Pijarskim w Piotrkowie i na Uniwersytecie Warszawskim, był uczestnikiem powstania listopadowego. Był nauczycielem szkoły wojewódzkiej w Warszawie, a następnie urzędnikiem Banku Polskiego. Później był sekretarzem Heroldii Królestwa Polskiego (od jej powstania w 1836). Od 1842 referendarz stanu. W latach 1844–1855 stał na czele komisji rządowej, biorąc aktywny udział w pracach, również terenowych, przeprowadzającej inwentaryzację zabytków w Królestwie Polskim ("Delegacja do opisywania zabytków starożytności w Królestwie Polskim"). Efektem tych prac było dzieło "Opisy i widoki zabytków w Królestwie Polskim". Tzw. "Albumy Stronczyńskiego" składają się 5 tomów tekstu, opisujących zabytki z podziałem na ówczesne gubernie i powiaty, oraz towarzyszących im 7 albumów z 417 akwarelami i gwaszami różnych rysowników m.in. Adama Lerue. Są one nieocenionym źródłem do historii architektury i zabytków polskich.
Od 1861 r. był dyrektorem komisji wyznań i oświaty oraz referendarzem w Radzie Stanu Królestwa Polskiego aż do jej likwidacji w 1867 r. Był również dyrektorem (od 1862) kancelarii Komisji Rządowej Spraw Wewnętrznych i Duchownych, od 1864 był członkiem Senatu. Popierał Aleksandra Wielkopolskiego, będąc jak on zwolennikiem współpracy z Rosją i uzyskania na tej drodze autonomii.
Jednocześnie z karierą urzędową zajmował się badaniem polskich starożytności stając się prekursorem kilku nauk pomocniczych historii w Polsce.
Pochowany na Starym Cmentarzu Rzymskokatolickim w Piotrkowie Trybunalskim: kwatera 47, grób nr 127.
Działalność wydawnicza.
Jako emeryt przebywał w swoim majątku .
W zakresie paleografii wydał:
W zakresie sfragistyki:
Szczególne zasługi położył dla rozwoju średniowiecznej numizmatyki polskiej, wydając fundamentalne w tym zakresie dzieła:

</doc>
<doc id="531082" url="https://pl.wikipedia.org/wiki?curid=531082" title="Mentha">
Mentha



</doc>
<doc id="531084" url="https://pl.wikipedia.org/wiki?curid=531084" title="Nepeta">
Nepeta



</doc>
<doc id="531085" url="https://pl.wikipedia.org/wiki?curid=531085" title="Rosmarinus">
Rosmarinus



</doc>
<doc id="531086" url="https://pl.wikipedia.org/wiki?curid=531086" title="Ocimum">
Ocimum



</doc>
<doc id="531087" url="https://pl.wikipedia.org/wiki?curid=531087" title="Glechoma">
Glechoma



</doc>
<doc id="531088" url="https://pl.wikipedia.org/wiki?curid=531088" title="Lavandula">
Lavandula



</doc>
<doc id="531089" url="https://pl.wikipedia.org/wiki?curid=531089" title="Stachys">
Stachys



</doc>
<doc id="531090" url="https://pl.wikipedia.org/wiki?curid=531090" title="Galeobdolon">
Galeobdolon



</doc>
<doc id="531095" url="https://pl.wikipedia.org/wiki?curid=531095" title="Raoul Hausmann">
Raoul Hausmann

Raul Hausmann (ur. 12 lipca 1886, Wiedeń, zm. 1 lutego 1971, Limoges) – austriacki dadaista związany ze środowiskiem berlińskim. 
Autor m.in. pracy "Mechaniczna głowa" a. "Duch naszych czasów", z 1919 roku, znajdującej się w Musée National d'Art Moderne, w Centre Georges Pompidou w Paryżu.

</doc>
<doc id="531096" url="https://pl.wikipedia.org/wiki?curid=531096" title="Polski Związek Katolicko-Społeczny">
Polski Związek Katolicko-Społeczny

Polski Związek Katolicko-Społeczny (PZKS) – stowarzyszenie powstałe w 1981, od 2004 organizacja pożytku publicznego.
Zrzesza ok. 12 000 członków, działających w oddziałach w 13 województwach. Siedzibą jest m.st. Warszawa. Władze naczelne stanowi Zarząd Krajowy z prezesem, posiadający 5-osobowe Prezydium. Pierwszym prezesem był Janusz Zabłocki z Warszawy. Od 2017 prezesem PZKS jest Zbigniew Toczek z Gdańska.
PZKS założony został w 1981 wskutek odwilży spowodowanej powstaniem „NSZZ Solidarność”. Był pierwszym ogólnopolskim stowarzyszeniem katolików zarejestrowanym w ówczesnym okresie. W latach 1981–1991 miał w Sejmie 5-osobowe (w niektórych okresach 4-osobowe) Koło Poselskie PZKS, powołane przez kilku jego założycieli, którzy byli bezpartyjnymi posłami. Koło PZKS zastąpiło w Sejmie PRL funkcjonujące w latach 1957–1981 koło „Znak”. Posłowie PZKS nie głosowali za usankcjonowaniem stanu wojennego wprowadzonego w grudniu 1981.
W następnych latach po odsunięciu od władzy Janusza Zabłockiego władzę przejęli powiązani z aparatem bezpieczeństwa ludzie o poglądach narodowych skupieni wokół Jana Matłachowskiego.
PZKS był inicjatorem pierwszego poselskiego projektu ustawy o prawnej ochronie dziecka poczętego. Ugrupowanie broniło podstawowych praw człowieka i wielokrotnie włączało do prac Sejmu elementy humanizmu chrześcijańskiego. Koło Poselskie PZKS było pierwszą bezpartyjną strukturą sejmową zaproszoną do złożenia oficjalnej wizyty w Parlamencie Europejskim w Strasburgu. W swych działaniach współpracował z lokalnymi oddziałami KIK-u, ze środowiskiem „Więzi” i „Tygodnika Powszechnego”. W lutym 1989 wprowadził uroczyście obraz Matki Bożej Jasnogórskiej do gmachu Sejmu.
W 1991 działacze PZKS wspólnie z działaczami (m.in. posłami) Stowarzyszenia „Pax” powołali partię Polskie Forum Chrześcijańsko-Demokratyczne (od 1993 działające pod nazwą Stronnictwo Demokracji Polskiej), istniała ona do 1999.
Przedstawiciele PZKS utrzymywali kontakty z zagranicznymi środowiskami chrześcijańskimi. Organizacja rokrocznie organizuje wyjazdy dla dzieci i młodzieży na kolonie oraz obozy do krajów zachodnich. Ponadto jest promotorem i inicjatorem działań o charakterze formacyjno-oświatowym i wychowawczym, akcji charytatywnych, szkoleń, sympozjów, konferencji; wspiera akcje mające na celu zwalczanie uzależnień od narkotyków i alkoholu, współpracuje z Kościołem katolickim oraz z innymi Kościołami i wyznaniami, utrzymuje kontakty z zagranicznymi ruchami i organizacjami pozarządowymi.
Od 2007 organizuje wyjazdy młodzieży z całej Polski (m.in. z Rzeszowa, Lublina, Krakowa, Opola, Gdańska i Warszawy) do zamku w Hambach an der Weinstraße k. Karlsruhe, w ramach spotkań między przedstawicielami Francji, Niemiec i Polski. Ze strony niemieckiej głównym koordynatorem jest prof. R. D. Ruppert, adwokat z Karlsruhe.
Posłowie.
Posłowie na Sejm PRL VIII kadencji (1981–1985).
Wszyscy posłowie PZKS na Sejm VIII kadencji zostali wybrani jako kandydaci „Znaku”.

</doc>
<doc id="531099" url="https://pl.wikipedia.org/wiki?curid=531099" title="4004">
4004



</doc>
<doc id="531102" url="https://pl.wikipedia.org/wiki?curid=531102" title="Eimeria ninakohlyakimovae">
Eimeria ninakohlyakimovae

Eimeria ninakohlyakimovae należy do królestwa protista, rodziny Eimeriidae, rodzaj "Eimeria". Wywołuje u owiec i kóz chorobę pasożytniczą - kokcydiozę. Pasożytuje w jelicie cienkim, jelicie ślepym oraz okrężnicy.

</doc>
<doc id="531104" url="https://pl.wikipedia.org/wiki?curid=531104" title="Podziemnica zwyczajna">
Podziemnica zwyczajna

Podziemnica zwyczajna ("Lasius flavus") – gatunek mrówek z podrodziny Formicinae. Występuje pospolicie w Europie i Ameryce Północnej. Buduje ziemne kopce w częściowo nasłonecznionym miejscu na łąkach lub na skraju lasu, niewielkie kopce porośnięte są trawą przez co trudne do wypatrzenia. Niekiedy gniazda budowane są pod kamieniami w miejscach wilgotnych. Mrówki te prowadzą podziemny tryb życia żywiąc się spadzią hodowanych przez nie mszyc korzeniowych. W gniazdach podziemnic żyją skorupiaki Platyarthrus hoffmannseggii, odżywiające się odpadkami i resztkami spadzi.
W mrowisku zazwyczaj jest jedna królowa. Zdarza się jednak, że nowe gniazdo zakładane jest przez kilka królowych. Jednak gdy kolonia rozwinie się w mrowisku pozostaje jedna dominująca królowa, a pozostałe zostają usunięte. Podziemnica zwyczajna porusza się powoli w porównaniu z innymi mrówkami.
Robotnice koloru żółtego lub żółtobrunatnego mają długość od 3 do 4 mm, natomiast królowa wielkości 7–9 mm i jest ciemniejsza od robotnic. Samiec wielkości 3–4 mm czarny. Wielkość kolonii dochodzi do kilkunastu tysięcy. Rójka późnym popołudniem ciepłego dnia pod koniec ciepłego lipca lub w sierpniu.
Podziemnica zwyczajna jest mrówką łatwą w hodowli ze względu na klasztorny sposób zakładania mrowiska. Rójkowa królowa umieszczona w odpowiednio skonstruowanym formikarium składa jaja, z których wylęgają się małe mrówki. Do karmienia podajemy miód oraz owady.

</doc>
<doc id="531106" url="https://pl.wikipedia.org/wiki?curid=531106" title="Eimeria parva">
Eimeria parva

Eimeria parva należy do królestwa protista, rodziny Eimeriidae, rodzaj "Eimeria". Wywołuje u owiec i kóz chorobę pasożytniczą - kokcydiozę. Pasożytuje w jelicie cienkim, jelicie ślepym oraz okrężnicy.

</doc>
<doc id="531107" url="https://pl.wikipedia.org/wiki?curid=531107" title="Katarzyna Ricci">
Katarzyna Ricci



</doc>
<doc id="531108" url="https://pl.wikipedia.org/wiki?curid=531108" title="Formikarium">
Formikarium

Formikarium (łac. "formica" – mrówka) – rodzaj insektarium, sztuczne mrowisko przeznaczone do hodowli mrówek i obserwacji żyjących w nim mrówek. Dziedzina zoologii zajmująca się badaniem mrówek to myrmekologia.
W zależności od zastosowanego materiału wyróżnia się formikaria:
Formikarium składa się części gniazdowej oraz wybiegu zwanego areną. W części gniazdowej żyje królowa składająca jaja oraz robotnice opiekujące się jajami i larwami. Wybieg pełni rolę miejsca, w którym mrówki zdobywają pożywienie oraz wynoszą nieczystości z gniazda.

</doc>
<doc id="531111" url="https://pl.wikipedia.org/wiki?curid=531111" title="Tatiana Romanowa">
Tatiana Romanowa

Tatiana Mikołajewna Romanowa (ur. roku w Peterhofie, zm. 17 lipca 1918 w Jekaterynburgu) – wielka księżna rosyjska, druga córka cara Mikołaja II i carycy Aleksandry Fiodorowny, święta prawosławna.
Życiorys.
Dzieciństwo i dorastanie.
Tatiana Mikołajewna Romanowa urodziła się 10 czerwca (29 maja według starego stylu) w pałacu carskim w Peterhofie. Była drugim dzieckiem i drugą córką Mikołaja II i Aleksandry Fiodorowny, młodszą o dwa lata od swojej siostry Olgi. Będąc w ciąży, caryca miała nadzieję na urodzenie syna, który mógłby – zgodnie z panującym prawem sukcesyjnym – zostać następcą tronu. Również narodziny dziewczynki były jednak dla rodziców powodem do szczęścia – w swoim pamiętniku Mikołaj II nazwał dzień narodzin Tatiany drugim – po dniu przyjścia na świat Olgi – "szczęśliwym dniem w naszym życiu rodzinnym".
Aleksandra Fiodorowna zdecydowała, by jej córki – zarówno najstarsze Olga i Tatiana, jak i urodzone później Maria i Anastazja – były przez całe dzieciństwo traktowane z możliwie największą prostotą. Służba otrzymała polecenie, by zwracać się do nich, posługując się imieniem i "otczestwem" zamiast pełnego przysługującego im tytułu. Tatiana była tak przyzwyczajona do bezpośredniego zwracania się do siebie, że oczekiwała od dworzan, by również publicznie rezygnowali z nazywania jej zgodnie z wymogami pełnej etykiety. Wszystkie siostry były ze sobą silnie związane emocjonalnie, większość czasu spędzały razem. Jak wspominał urzędnik carski Mossołow, dziewczęta były izolowane od świata w celu zapewnienia im bezpieczeństwa (zwłaszcza po 1905) i nie miały innych przyjaciół bliskich im wiekowo. Wielkie księżne zawsze podpisywały listy i prezenty wspólnym monogramem OTMA, złożonym z pierwszych liter ich imion. Tatiana była jednak najsilniej związana ze starszą siostrą, Olgą, z którą dzieliła pokój. Rodzice i służba określały je jako „Wielką Parę”, w odróżnieniu od „Małej Pary” tworzonej przez Marię i Anastazję. W kontaktach między sobą wielkie księżne używały języka angielskiego lub języka rosyjskiego, ze swoim bratem Aleksym i ojcem rozmawiały po rosyjsku, zaś z matką – po angielsku. Ponadto uczyły się francuskiego. Ich pierwszą nauczycielką angielskiego była guwernantka Margaret Eager, co sprawiło, że posługiwały się tym językiem z wyraźnym akcentem irlandzkim.
Zgodnie z tradycją wielkie księżne uczyły się jedynie w domu; ich matka żywo interesowała się ich edukacją. Ponadto dziewczęta od najmłodszych lat były wdrażane do regularnego uczestnictwa w nabożeństwach prawosławnych i lektury literatury religijnej. Tatiana najczęściej ze wszystkich sióstr czytała książki teologiczne, co dla niektórych dworzan było dowodem jej głębokiej wiary. Inni byli zdania, że dziewczyna starała się w ten sposób jedynie spełnić oczekiwania głęboko religijnej matki.
Mossołow w swoich wspomnieniach twierdzi, że wszystkie cztery siostry były bardzo uzdolnione i gdyby chodziły do szkoły publicznej, z pewnością należałyby do najlepszych uczennic. Oprócz języków obcych Tatiana uczyła się również gry w tenisa, gry na fortepianie i rysunku, jednak nie przejawiała szczególnego zainteresowania żadnym z tych zajęć. Interesowała się natomiast modą i dbała o własny elegancki wygląd, chętnie sama szyła i haftowała. Zgodnie z życzeniem matki prowadziła pamiętniki, z których większość spaliła po wyjeździe do Tobolska, podobnie jak Olga. Tatiana – najbardziej z sióstr – przypominała charakterem swoją matkę, najlepiej ją rozumiała i najchętniej spędzała z nią czas. Anna Wyrubowa w swoich wspomnieniach nazwała ją „niemal doskonałym nowym wcieleniem matki”. Według wspomnień pokojowej Elżbiety Ersberg właśnie ona, obok najmłodszej Anastazji, była najbardziej posłuszna w stosunku do rodziców. Z kolei guwerner Aleksego Romanowa Pierre Gilliard opisywał Tatianę jako ładniejszą od swojej starszej siostry, ale mniej otwartą i spontaniczną. Z kolei Anna Wyrubowa wspomina, iż właśnie Tatiana najbardziej pragnęła mieć wielu przyjaciół i obracać się w towarzystwie. Cieszyła się również szacunkiem młodszego rodzeństwa, które nazywało ją „gubernatorową”.
W odróżnieniu od Olgi, sceptycznie, a następnie nieprzychylnie nastawionej do obecności Rasputina na dworze carskim, Tatiana pozostawała w dobrych relacjach z domniemanym cudotwórcą. Zachowały się listy, jakie pisała do niego jako jedenastoletnia dziewczynka; wyraża w nich wiarę w dobroć i wszechmoc Rasputina. Podobnie jak jej matka i siostry, a także Anna Wyrubowa, Tatiana była obiektem plotek związanych z jej rzekomym uczestnictwem w orgiach, których organizatorem miał być Rasputin. Pojawiały się również informacje, jakoby Rasputin, mający prawo wolnego wstępu do sypialni wielkich księżnych, miał usiłować zgwałcić Tatianę. Wielka księżna jednak nie wspominała nigdy o takim wydarzeniu, a po zamordowaniu Rasputina była głęboko poruszona.
Ze względu na niepewność czasów, w jakich żyła, Tatiana – mimo chęci – nader rzadko pojawiała się w eleganckim towarzystwie i na oficjalnych spotkaniach. Nigdy też – mimo osiągnięcia odpowiedniego wieku 16 lat – nie została oficjalnie wprowadzona na rosyjskie salony. Jedną z jej nielicznych rozrywek związanych z opuszczaniem pałacu były regularne wyjścia z ojcem i Olgą do teatru. W czasie jednego z takich wyjść Tatiana była świadkiem zabójstwa premiera Piotra Stołypina. Uczestniczyła natomiast w pracach działających przy dworze organizacji charytatywnych.
I wojna światowa i uwięzienie.
Po wybuchu I wojny światowej Tatiana podjęła – razem z matką i Olgą – pracę pielęgniarki w lazarecie. Ukończyła w tym celu kurs przygotowawczy. Wszystkie asystowały przy operacjach. Wielka Księżna Tatiana przekazywała też przez okres wojny wielokrotnie środki na rzecz poszkodowanych przez wojnę w Polsce. Jeszcze na kilka dni przed abdykacją ojca, przekazała ks. Zdzisławowi Lubomirskiemu kwotę 400 000 rubli. 8 marca 1917, już po podpisaniu przez Mikołaja II aktu abdykacji, na polecenie Rządu Tymczasowego była rodzina carska została oddana pod straż. Romanowom odebrano dawną eskortę i pozwolono swobodnie poruszać się jedynie po wyznaczonym im na mieszkanie Pałacu Aleksandryjskim w Carskim Siole. Tatiana była wówczas podobnie jak reszta rodzeństwa chora na odrę. O zmianie położenia rodziny poinformowała ją matka; wielka księżna ciężko przeżyła tę wiadomość. 31 lipca 1917, chcąc oddalić Romanowów od coraz bardziej skomplikowanej sytuacji politycznej w Piotrogrodzie, a także utrudnić jej ewentualną ucieczkę, Rząd Tymczasowy zdecydował się o wywiezieniu byłego cara, jego żony i dzieci do Tobolska. Tatiana razem z rodziną została przewieziona chronionym pociągiem, oflagowanym symbolami Czerwonego Krzyża, zaś termin podróży rodziny do ostatniej chwili utrzymywano w tajemnicy, także przed wywożonymi. Według oficjalnej wersji przedstawionej przez rząd 6 sierpnia, po dotarciu Romanowów na przeznaczone miejsce, dzieci byłej pary carskiej dobrowolnie udały się do Tobolska razem z rodzicami. Rodzina zamieszkała w specjalnie urządzonej dawnej rezydencji gubernatorskiej, nazwanej po rewolucji lutowej Domem Wolności. Mimo ściśle kontrolowanego i skromnego życia Romanowowie starali się kultywować niektóre tradycje dworskie, np. zwracając się do siebie, używając zlikwidowanych już tytułów monarszych. Ważną rolę w życiu uwięzionych odgrywał także regularny udział w nabożeństwach, codzienna wspólna modlitwa oraz lektura książek religijnych i Pisma Świętego. Tatiana stała się w tym okresie szczególnie religijna, co było kolejną cechą upodabniającą ją do matki.
25 kwietnia 1918 była para carska została przewieziona do Jekaterynburga. Aleksandra Fiodorowna mogła zabrać ze sobą tylko jedną córkę; wybrała Marię. Chciała bowiem, by Tatiana – jako najsolidniejsza i będąca w najlepszym zdrowiu – prowadziła tymczasowo gospodarstwo i zajmowała się Aleksym. Razem z pozostałym rodzeństwem i służbą dotarła do rodziców w maju tego samego roku na statku "Ruś". Rodzina została rozlokowana w domu Ipatiewa, w którym mieszkała pod strażą aż do egzekucji. Tatiana dzieliła pokój z trzema siostrami. Według ostatnich notatek z zachowanego dziennika Aleksandry Fiodorowny w ostatnich miesiącach życia religijność jej drugiej córki jeszcze się pogłębiła. Tatiana regularnie czytała Pismo Święte; w ostatnim dniu życia razem z matką czytały Księgę Amosa i Księgę Abdiasza.
Śmierć.
Tatiana Romanowa została rozstrzelana w Jekaterynburgu w nocy z 16 na 17 lipca 1918 razem z całą rodziną. W momencie śmierci miała 21 lat. Decyzja o śmierci Romanowów miała zapaść na najwyższym szczeblu bolszewickich władz państwowych już w kwietniu 1918. Wcześniej Rada Komisarzy Ludowych rozważała zorganizowanie pokazowego procesu obalonego cara, na wzór procesu Ludwika XVI w czasie rewolucji francuskiej w 1792. Ostatecznie jednak, w obawie przed uwolnieniem zdetronizowanego cara przez Białe Armie w Moskwie zapadła decyzja o egzekucji Romanowów. Śmierć wszystkich członków rodziny miała uniemożliwić wykorzystanie któregokolwiek z nich jako politycznego symbolu przez przeciwników rewolucji.
W nocy z 16 na 17 lipca Romanowowie zostali poproszeni o ubranie się i zejście do piwnicy, rzekomo w celu przygotowania do wyjazdu, przez nadzorującego straż nad nimi Jakowa Jurowskiego. Na prośbę cara w pomieszczeniu, do którego ich zaprowadzono, zostały ustawione krzesła dla Mikołaja i Aleksandry, córki stanęły za matką. Jurowski oznajmił, że z powodu prób odbicia Romanowów z rąk bolszewików muszą oni zostać zabici. Zszokowany car przerwał w tym momencie lekturę wyroku, na co Jurowski natychmiast wyjął rewolwer i strzelił najpierw do niego, a następnie do carewicza Aleksego, którego ojciec trzymał na rękach. Według relacji jednego z członków plutonu egzekucyjnego, Andrieja Striekotina, Aleksandra Fiodorowna i Olga przeżegnały się, widząc broń w rękach pozostałych strażników. Według zeznań czekisty Miedwiediewa pierwsze strzały zostały wymierzone do cara i carycy, do ich dzieci strzelano w drugiej kolejności. Tatiana, podobnie jak pozostałe córki Mikołaja II, przeżyła pierwszą salwę, gdyż w jej gorsecie zaszyta była część należących do niej drogich kamieni. Została zabita strzałem w głowę z bliska.
Po egzekucji ciała ofiar zostały obdarte z biżuterii i wywiezione razem z innymi do lasu w okolicy wsi Koptiaki. W celu uniemożliwienia identyfikacji zwłok wszystkie ciała zostały poćwiartowane i spalone, zaś twarze dodatkowo zdeformowane kwasem. Jakow Jurowski w szyfrowanej depeszy poinformował Swierdłowa o egzekucji. 25 lipca 1918 "Izwestia" informowały o straceniu byłego cara, zapewniając jednak równocześnie, że jego rodzina znajduje się w bezpiecznym miejscu. O wiadomości o losie byłej carycy i jej dzieci wielokrotnie zabiegała ambasada niemiecka, otrzymując uspokajające zapewnienia o przetrzymywaniu ich w Permie. Osobne śledztwo w sprawie Romanowów prowadzili Biali po wejściu do Jekaterynburga i odkryciu śladów egzekucji w piwnicy domu. Przesłuchiwani przez nich chłopi z Koptiaków wskazali jako miejsce ukrycia szczątków uroczysko „Czterech Braci”, na którym 17 lipca zostali zatrzymani przez zbrojnych czerwonoarmistów i zmuszeni do wyjścia z lasu. Na uroczysku nie znaleziono szczątków Tatiany. O tym, że w miejscu tym pochowano Romanowów, mogły świadczyć jedynie odnalezione pojedyncze przedmioty należące do ofiar (np. medalion Olgi z wizerunkiem św. Mikołaja). Szczątki zamordowanych (oprócz ciał Aleksego i Marii) zostały odnalezione dopiero w czerwcu 1991 i pochowane 17 czerwca 1998 w soborze Świętych Piotra i Pawła w Petersburgu.
Samozwańcy.
Według Michaela Occleshawa, autora książki „Spisek na życie Romanowów: Romanowowie i dom Windsor”, Tatiana miała być uratowana i ewakuowana do Anglii, gdzie poślubiając żołnierza, żyła pod imieniem Larissa Tudor(zm. 1926). Natomiast w końcu lat 30. za cudownie uratowaną Tatianę podawała się kobieta nazwiskiem Maddess Aiort.
Kanonizacja i rehabilitacja.
15 sierpnia 2000 Synod Biskupów Rosyjskiego Kościoła Prawosławnego uznał Mikołaja II i jego rodzinę za cierpiących za wiarę i dokonał ich kanonizacji. Podstawą do uznania rodziny carskiej za świętych była ich postawa w czasie uwięzienia i głęboka wiara wszystkich członków rodziny. Romanowowie nie uzyskali tytułu „męczenników”, a jedynie „cierpiących za wiarę” (ros. страстотéрпец), gdyż fakt wyznawania prawosławia nie był bezpośrednim powodem ich rozstrzelania. Mimo nienadania Romanowom kanonicznych tytułów męczenników funkcjonują oni w ten sposób w prawosławnej opinii publicznej, jak również w oficjalnych publikacjach i na ikonach. Wcześniej, w 1981, rodzina carska została kanonizowana przez niekanoniczny ówcześnie Rosyjski Kościół Prawosławny poza granicami Rosji. Wszyscy członkowie rodziny zostali uznani za nowomęczenników. Część duchownych tego Kościoła głosiła pogląd, iż Romanowowie padli ofiarą mordu rytualnego, czego miały dowodzić znaki i napisy pozostawione na ścianach domu Ipatiewa napisy. Pogląd ten został jednak odrzucony przy ich kanonizacji przez Rosyjski Kościół Prawosławny.

</doc>
<doc id="531115" url="https://pl.wikipedia.org/wiki?curid=531115" title="Maria Romanowa (1899–1918)">
Maria Romanowa (1899–1918)

Maria Mikołajewna Romanowa (ur. w Peterhofie, w Petersburgu; zm. 17 lipca 1918 w Jekaterynburgu) – wielka księżna rosyjska, trzecia córka ostatniego cara rosyjskiego Mikołaja II i carycy Aleksandry Fiodorowny. Święta prawosławna.
Życiorys.
Wielka Księżna Maria Mikołajewna Romanowa urodziła się jako trzecia córka cara Mikołaja II i carycy Aleksandry Fiodorowny 26 czerwca 1899 w pałacu carskim w Peterhofie. W momencie jej przyjścia na świat para carska miała już dwie córki – Olgę i Tatianę, toteż caryca miała nadzieję na urodzenie syna, który mógłby odziedziczyć po ojcu tron. Podobnie jak w wypadku jej starszych sióstr, matka postanowiła wychować Marię z największą możliwą prostotą. Oficjalna tytulatura dziewczynki była używana jedynie w czasie oficjalnych uroczystości, służba i rodzice zwracali się do niej używając imienia i "otczestwa" lub zdrobnienia "Masza". Maria była od najmłodszych lat silnie związana z pozostałymi siostrami, jako że nie miała poza nimi – zwłaszcza po 1905 – żadnego towarzystwa. Po narodzinach najmłodszej córki cara Anastazji zaczęła dzielić z nią pokój, rodzice określali je jako „Małą Parę” (w odróżnieniu od „Wielkiej Pary” – Olgi i Tatiany).
Maria, podobnie jak siostry, uczyła się tylko w domu. Aleksandra Fiodorowna żywo interesowała się postępami córek w nauce, starała się również wpoić im głębokie przywiązanie do wiary prawosławnej. Zachęcała również wszystkie dziewczęta do prowadzenia pamiętników. Maria posiadała dziennik, który częściowo spaliła po wyjeździe do Tobolska.
W kontaktach między sobą wielkie księżne używały języka angielskiego lub języka rosyjskiego, ze swoim bratem Aleksym i ojcem rozmawiały po rosyjsku, zaś z matką – po angielsku. Ponadto uczyły się francuskiego. Ich pierwszą nauczycielką angielskiego była guwernantka Margaret Eager, co sprawiło, że posługiwały się tym językiem z wyraźnym akcentem irlandzkim. Nauczyciel carskich dzieci Pierre Gilliard wspominał ją jako dziewczynkę wysoką jak na swój wiek, wyjątkowo zdrową, o prostych upodobaniach.
Charakter i obycie.
Marię nazywano "Masza", "Maszka", a także francuską odmianą jej imienia – "Marie". Generalnie jednak i oficjalnie rodzina i przyjaciele nazywali ją jej imieniem i patronimem – "Maria Nikołajewna".
Marię często określano "Aniołek Botticellego". Wielki Książę Rosji Władimir Aleksandrowicz nazwał ją "przyjaznym dzieckiem" ze względu na jej łagodną naturę. Pierre Gilliard, nauczyciel francuskiego Marii oraz jej rodzeństwa określał swoją uczennicę tak: "„Miłe dziewczę, wysoka jak na swój wiek, jej obraz to samo zdrowie”".
Maria była bardzo związana z Anastazją, ale ich osobowości były skrajnie odmienne. Maria zawsze grzeczna, Anastazja – wręcz przeciwnie. Maria: poważna, wyglądała na więcej lat niż rzeczywiście miała; Nastka wyglądała na mniej, co carycę Aleksandrę niezbyt zadowalało. Jednak obydwie – co łączyło zarówno je jak i inne dziewczynki – uwielbiały okazje, przy których mogłyby się pięknie wystroić – jak przystało na księżniczki.
Maszka uwielbiała rozmawiać o małżeństwie i dzieciach – ktoś kiedyś powiedział, że byłaby wzorem na cudowną żonę. Sama Maria stwierdziła w rozmowie z rodziną, że chciałaby mieć męża żołnierza i dwadzieścioro dzieci. Lubiła malować, ale nie znosiła robić sobie makijażu. Poza tym nie miała wielkiego zacięcia do nauki; bywała leniwa i kapryśna.
Maria zawsze zachowywała się grzecznie, toteż jej ojciec żartował, że pewnego dnia wyrosną jej „anielskie skrzydła”. Kiedy ukradła matce herbatniki, postanowiono nie wyciągać konsekwencji - car ucieszył się, że jego córka ma w sobie choć trochę ze zwykłego dziecka.
Wygląd.
Uchodziła za piękną i lubiącą flirtować dziewczynę, choć z wyraźnymi skłonnościami do tycia. Była pulchna, mocno zbudowana, miała 170 centymetrów wzrostu - przewyższała więc swoją starszą siostrę Olgę. Jej niebieskie oczy były tak wielkie, że nazywano je spodkami. Jako dziecko nosiła rozpuszczone włosy. Po ukończeniu szesnastego roku życia, zgodnie z panującym zwyczajem, spinała je w kok.
Relacje z Rasputinem.
Maria i jej rodzina Aleksego nazywali „Baby”. Gdy carewicz dostał ataku hemofilii, caryca Aleksandra zwróciła się o pomoc do Grigorija Rasputina. Ku radości rodziny cesarskiej, rzekomy mnich uratował życie choremu Aleksemu, czym zapewnił sobie sympatię cara i jego rodziny. „Święty pan”, jak carskie dzieci nazywały Rasputina, wykorzystywał każdą okazję do spotkania z Aleksym, ale innym powodem dla jego wizyt była chęć posiadania wpływów i nieoficjalnej władzy w Imperium Rosyjskim. Rasputin był też nazywany przez Marię i jej rodzeństwo „Nasz Przyjaciel”, co doskonale obrazowało pozycję faworyta na dworze carskim.
Rasputin, aby pozyskać przychylność pary cesarskiej, zaprzyjaźnił się z królewskimi dziećmi (oprócz Aleksego): Olgą, Tatianą, Marią i Anastazją. Pierwszy telegram, jaki napisał w 1908 r. do 9-letniej Marii, brzmiał: "„Przypuszczam, Wasz prosty mnich, że My będziemy się widzieć wkrótce! Wielki pocałunek!”". Drugi telegram, jaki Rasputin napisał do Marii, brzmiał: "„Moja mała M! Moja mała przyjaciółko! Może inni pomogą Wam nieść Wasz Krzyż i radość w Chrystusowym Świecie. Patrzę, już wieczór. Tak więc żegnam się dziś z kłopotami tego świata”".
Relacje z rodziną.
Jako środkowa córka czuła się odtrącona, mniej doceniana niż Olga i Tatiana. Kilkuletnia Maria była bardzo naiwna, nie zawsze włączana była do zabaw starszego rodzeństwa; choć sympatyczna i dobroduszna, to jednak pozbawiona takiej inicjatywy i zdolności przywódczych, jakie miała Wielka Para. Szukała kontaktu z kuzynami.
Ogromną miłością Maria darzyła ojca, cara Mikołaja II, którego nazywała „Papa” (choć podczas oficjalnych wystąpień i parad zwracała się, podobnie jak rodzeństwo, do niego per „carze”). Gdy car był chory na tyfus, Maria co noc całowała miniaturkę zdjęcia swego ojca na znak oddania i miłości do niego, ale także aby szybciej powrócił do zdrowia.
Relacje z rodzeństwem poprawiły się w wieku nastoletnim. Księżniczki ubierano w podobne sukienki, często różniące się tylko kolorem. Spędzały też ze sobą bardzo dużo czasu, gdyż nie miały wielu przyjaciół, mieszkających poza pałacem. W trakcie I wojny światowej Maria była zbyt młoda, by pracować jako pielęgniarka; czarująca piętnastolatka spędzała czas z rannymi żołnierzami, grając w karty i domino. Chętnie opowiadała o carskiej rodzinie, pytała też chorych o ich bliskich.
Po obaleniu caratu skłóciła się z rodziną. Obawiająca się o swe bezpieczeństwo Olga jeszcze w Tobolsku nosiła przy sobie rewolwer, który zgodziła się oddać tuż przed zamieszkaniem w Domu Ipatiewa - tam jeden ze strażników zakochał się w trzeciej córce zdetronizowanego monarchy. Dwudziestojedenletni żołnierz oświadczył, że zamierza poślubić jedną z wielkich księżnych, a jeśli jej rodzice odmówią, uratuje ją z więzienia. Matka często napominała naiwną Marię, co nie przynosiło większych efektów. Zmiana nastąpiła dopiero wtedy, gdy ktoś z zauroczonych Marią strażników przemycił tort z okazji jej dziewiętnastych urodzin. Dowódcy przeprowadzili niespodziewaną inspekcję - odkryli księżną i Iwana Skoroczodowa w kompromitującej sytuacji. Skoroczodow został natychmiast zwolniony, a warunki egzystencji carskiej rodziny jeszcze trudniejsze.
Śmierć i kanonizacja.
Przez lata przyjmowano, że została zamordowana przez bolszewików w Jekaterynburgu w nocy z 16 na 17 lipca 1918 roku. Natomiast kiedy odnaleziono mogiłę członków rodziny carskiej, wśród znalezionych szczątków nie odkryto ciała chłopca, brakowało również ciała jednej z dziewcząt – Marii lub Anastazji. Nie przeszkodziło to w 2000 w kanonizacji jej przez Rosyjski Kościół Prawosławny.
Nieliczne pozostałości ich szkieletów odnaleziono dopiero w sierpniu 2007 roku, niedaleko od wspominanej mogiły . Szczątki zbadali najpierw specjaliści rosyjscy, a następnie amerykańscy (the University of Massachusetts Medical School). Testy te ostatecznie potwierdziły, że odnalezione fragmenty kośćca należały do dwojga zaginionych dzieci Mikołaja II – Marii i Aleksego, rozwiewając wieloletnie wątpliwości związane z kaźnią Romanowów .

</doc>
<doc id="531117" url="https://pl.wikipedia.org/wiki?curid=531117" title="Azydki">
Azydki

Azydki – sole lub związki organiczne zawierające grupę N3. Wiele z nich ma właściwości wybuchowe oraz silnie toksyczne, porównywalnie z cyjankami.
Azydki nieorganiczne.
Azydki nieorganiczne to sole kwasu azotowodorowego. Azydki metali ciężkich mają silne własności wybuchowe (Cu, Pb, Ag, Hg). Są one stosowane jako środki inicjujące wybuch, gdyż są one czułe na bodźce mechaniczne. Azydek ołowiu i azydek rtęci są stosowane w spłonkach do nabojów oraz detonatorach. Pozostałe azydki metali ciężkich (np. azydek miedzi) są tak reaktywne i skłonne do wybuchu, że nie można ich bezpiecznie przechowywać, zużywa się je niemal natychmiast po przygotowaniu.
Azydki metali alkalicznych (I, II grupa układu okresowego) są względnie stabilne, rozpuszczalne w wodzie, pod wpływem temperatury ich rozkład następuje bez detonacji. Można ich detonację wywołać jednak impulsem elektrycznym. Azydek sodu stanowi podstawowy składnik detonujący samochodowe poduszki powietrzne.
Azydki organiczne.
Azydki organiczne, są związkami reaktywnymi ale względnie stabilnymi. Tendencje do wybuchu mają związki o wysokiej zawartości azotu, typowo jeśli stosunek liczby atomów N/(C + O) &gt; 3. Są one przydatnymi reagentami w wielu syntezach organicznych. W trakcie niektórych reakcji grupa azydkowa rozkłada się z wydzieleniem gazowego azotu (N2) i powstaniem układu −N=C, co jest wykorzystywane w syntezie organicznej m.in. przy otrzymywaniu γ-imino-β-enamino estrów.

</doc>
<doc id="531118" url="https://pl.wikipedia.org/wiki?curid=531118" title="Tajemniczy pan Quin">
Tajemniczy pan Quin

Tajemniczy pan Quin (ang. "The Mysterious Mr Quin") - zbiór dwunastu opowiadań Agathy Christie, opublikowany w 1930 r. Bohaterem wszystkich jest zagadkowy Harley Quin ("opiekun zakochanych" i "adwokat umarłych"). Agatha Christie zaczerpnęła pomysł na postać Quinna z komedii "dell`arte". W wyjaśnianiu tajemnic towarzyszy Quinnowi pan Satterthwaite, znajomy Poirota z powieści "Tragedia w trzech aktach" i opowiadania "Lustro nieboszczyka" (ang. "Dead Man's Mirror") ze zbioru "Morderstwo w zaułku".
Lista opowiadań.
Wszystkie utwory (wyjątek stanowi „Ptak ze złamanym skrzydłem”) po raz pierwszy ukazały się w latach 1924-29 na łamach brytyjskich i amerykańskich czasopism.

</doc>
<doc id="531120" url="https://pl.wikipedia.org/wiki?curid=531120" title="Pułapka na myszy">
Pułapka na myszy

Pułapka na myszy (inaczej łapka na myszy) – urządzenie służące do łapania lub zabijania małych gryzoni, w szczególności myszy. Większe urządzania tego typu są także stosowane do łapania szczurów. Pierwsza sprężynowa pułapka na myszy została opatentowana w Stanach Zjednoczonych w roku 1897 przez Williama Hookera.
Tradycyjna konstrukcja.
Najbardziej znaną konstrukcją pułapki na myszy jest prosty mechanizm sprężynowy umieszczony na deseczce lub metalowej płytce. Do znajdującej się na środku deseczki osi przymocowana jest metalowa, prostokątna ramka. Na oś nałożona jest też sprężyna, która wymusza ruch ramki na jedną stronę pułapki. Po tej stronie znajduje się zapadka wykonana z drutu bądź kawałka blaszki, umieszczona na małej ośce. Po przeciwległej stronie znajduje się jeszcze jeden element w postaci pręta umocowanego jednym końcem do ośki. Nastawienie takiej pułapki polega na odciągnięciu ramki na przeciwległą stronę, założeniu pręta na nią i zablokowaniu go zapadką. Naciśnięcie na zapadkę powoduje odblokowanie pręta, a uwolniona ramka szybko wraca na drugą stronę, uderzając z dużą siłą. Na zapadce umieszcza się małą porcję pokarmu, np. ser, chleb albo masło orzechowe jako przynętę. Gdy gryzoń, przywabiony jedzeniem, naciśnie zapadkę, ramka uderza w niego. Pułapka jest tak zaprojektowana, by zabić mysz, przez uszkodzenie rdzenia kręgowego, zmiażdżenie jej głowy bądź klatki piersiowej. Często jednak zwierzę nie zdycha od razu. Mniejsze urządzenia tego typu są stosowane na myszy, do likwidacji szczurów stosuje się większe konstrukcje.
Elektryczna pułapka.
Takie urządzenie, wynalezione później, zabija gryzonie przez porażenie prądem elektrycznym. Zwierzę wchodząc w pułapkę zwiera dwie ukryte elektrody, zamykając obwód, co powoduje śmiertelne porażenie.
Pułapki łapiące żywe zwierzęta.
Dostępne są także urządzenia, które chwytają gryzonie, ale nie robią im krzywdy. Są zbudowane w formie pojemnika, bądź klatki z otworem wejściowym. Gdy zwierzę wejdzie do środka, przywabione jakimś pokarmem umieszczonym wewnątrz pułapki, uruchamia mechanizm zamykający otwór. Taką pułapkę należy regularnie kontrolować, gdyż gryzonie mogą umrzeć z powodu odwodnienia. Złapaną mysz zabija się następnie z dala od miejsca schwytania lub wypuszcza na wolność w odległym miejscu.
Pułapka klejowa na myszy.
Nazywana też lepem na myszy. Jest to arkusz pokryty klejem. Gryzoń zostaje uwięziony, gdy wejdzie na taki arkusz. Można go uwolnić przy pomocy oleju. Takie pułapki są bardzo skuteczne. Używane są wszędzie tam gdzie stosowanie trucizn i sprężyn jest zabronione i niepożądane. Pułapki klejowe są bardzo skuteczną metodą monitorowania oraz zwalczania szkodników i insektów.

</doc>
<doc id="531121" url="https://pl.wikipedia.org/wiki?curid=531121" title="Anioł Stróż (czasopismo)">
Anioł Stróż (czasopismo)

Anioł Stróż – katolicki miesięcznik kierowany do dzieci w wieku szkolnym (8–13 lat). Czasopismo założył w 1911 roku bł. ks. Ignacy Kłopotowski. Motywem założenia było przybliżenie dzieciom Boga, dziejów świętych i przodków oraz piękna stworzenia. W okresie międzywojennym i powojennym tytuł ten został zawieszony, a wznowiony przez Siostry Loretanki w maju 2000 roku.
Tematyka.
Tematem przewodnim pisma są Aniołowie Stróżowie obecni w różnych rolach i wizjach jako bliscy, mądrzy, przyjacielscy, zbliżający do Boga. Celem pisma jest też przybliżenie dzieciom nauki Kościoła katolickiego o Aniołach i umocnienie wiary w ich obecność. Kontynuując myśl założyciela, pismo podejmuje tematy związane z tekstami Ewangelii, opowieści o świętych, historię Polski, a także inne opowiadania, ciekawostki przyrodnicze i fizyczne, fotoreportaże, zabawy, rebusy, krzyżówki, konkursy z nagrodami. Do pisma dodawana jest co miesiąc płyta CD z audycjami.

</doc>
<doc id="531122" url="https://pl.wikipedia.org/wiki?curid=531122" title="Azydek miedzi(II)">
Azydek miedzi(II)

Azydek miedzi(II) – nieorganiczny związek chemiczny z grupy azydków metali ciężkich, sól azotowodoru i miedzi. Otrzymywany w reakcji soli miedzi(II) z bardziej stabilnymi azydkami (azydek sodu, azydek ołowiu).
Wyjątkowo wrażliwy na tarcie i uderzenia, prędkość rozchodzenia fali detonacyjnej 5–5,5 km/s.
Posiada silne właściwości inicjujące: 0,4 mg azydku miedzi może zainicjować wybuch pentrytu, podczas gdy na ten sam efekt należy zużyć 10 mg azydku ołowiu (a więc 25-krotnie więcej).

</doc>
<doc id="531123" url="https://pl.wikipedia.org/wiki?curid=531123" title="Kostroma (rzeka)">
Kostroma (rzeka)

Kostroma (ros. "Кострома") – rzeka w Rosji przeduralskiej, lewy dopływ Wołgi w zlewisku Morza Kaspijskiego. Długość - 354 km. 
Większe miasta: Soligalicz, Buj, Kostroma (to trzecie u zbiegu rzeki Kostromy z Wołgą). 

</doc>
<doc id="531124" url="https://pl.wikipedia.org/wiki?curid=531124" title="Pułapka na myszy (dramat)">
Pułapka na myszy (dramat)

Pułapka na myszy (ang. "The Mousetrap") – sztuka autorstwa Agathy Christie z 1952 roku. Jest najdłużej wystawianą bez przerwy sztuką w dziejach teatru. Londyńska premiera w Ambassadors Theatre na londyńskim West Endzie miała miejsce 25 listopada 1952 roku, a przedstawione grane jest do dziś (od 1974 r.) w sąsiednim St Martin's Theatre. W Polsce była wystawiana m.in. w Teatrze Nowym w Zabrzu.

</doc>
<doc id="531125" url="https://pl.wikipedia.org/wiki?curid=531125" title="Mousetrap">
Mousetrap



</doc>
<doc id="531135" url="https://pl.wikipedia.org/wiki?curid=531135" title="Azydek sodu">
Azydek sodu

Azydek sodu, – nieorganiczny związek chemiczny z grupy azydków, sól azotowodoru i sodu.
Występuje w postaci białego proszku lub kryształów o gęstości 1,8 g/cm³. Rozpuszczalny w wodzie, gdzie powoli hydrolizuje do toksycznego azotowodoru (także podczas reakcji z silnymi kwasami). Jest toksyczny.
Azydek sodu można otrzymać w dwuetapowej reakcji:
Stosowany jest w syntezie organicznej, np. do otrzymywania azydków alkilowych w reakcji z halogenkami alkilowymi, w produkcji materiałów wybuchowych, a także jako czynnik generujący gaz w poduszkach powietrznych.
Ze względu na bardzo dużą toksyczność wobec mikroorganizmów, w praktyce laboratoryjnej azydek sodu (w stężeniu rzędu 0,1%) wykorzystywany jest do zabezpieczania roztworów buforowych i in. przed rozwojem pleśni i bakterii.

</doc>
<doc id="531136" url="https://pl.wikipedia.org/wiki?curid=531136" title="Klauzula wykonalności">
Klauzula wykonalności

Klauzula wykonalności – urzędowy akt sądu stwierdzający na wniosek wierzyciela lub z urzędu, że dany dokument jest tytułem wykonawczym, wskutek czego wszelkie urzędy lub osoby, których może dotyczyć, obowiązane są podporządkować mu się i udzielić pomocy przy jego realizacji. 
Istotą klauzuli wykonalności jest autorytatywne stwierdzenie, że dany tytuł egzekucyjny nadaje się do wykonania w drodze przymusu (zazwyczaj w trybie egzekucji sądowej). Tytuł egzekucyjny opatrzony klauzulą wykonalności staje się tytułem wykonawczym. Nadanie klauzuli wykonalności, stanowi przyzwolenie sądu, na wszczęcie postępowania egzekucyjnego przez organ do tego uprawniony np. komornika sądowego, o egzekucję należności pieniężnych bądź niepieniężnych, przy czym klauzula wykonalności, może zostać nadana tytułowi egzekucyjnemu, który nie jest orzeczeniem pochodzącym od sądu. 
Klauzula wykonalności jako czynność techniczna, polega na umieszczeniu treści wskazującej kto, komu i ile, tj. w jakim zakresie dłużnik odpowiada względem wierzyciela. Treść klauzuli wykonalności jest ściśle określona przez rozporządzenie ministra sprawiedliwości, 
W przypadku tytułów egzekucyjnych wydawanych w postaci orzeczeń sądowych, aby uzyskać klauzulę wykonalności, czyli żeby dane orzeczenie stało się tytułem wykonawczym - uprawniającym do jego wykonania w drodze egzekucji komorniczej - musi ono najpierw uzyskać przymiot prawomocności, bądź spełniać przesłanki orzeczenia, które będzie oznaczone jako natychmiast wykonalne. 
Uzyskanie klauzuli wykonalności otwiera drogę do wszczęcia postępowania egzekucyjnego przez komornika sądowego. Klauzulę wykonalności Sąd wydaje tylko raz, tylko w wyjątkowych sytuacjach wydaje się jej odpis.
Postępowanie klauzulowe.
Postępowanie o nadanie klauzuli wykonalności tytułowi egzekucyjnemu uregulowano w art. 776-795 (dział II tytułu I części trzeciej) Kodeksu postępowania cywilnego, a szczegóły techniczne zawarto w §§ 221-223 i 226 regulaminu sądowego. 
Tryb postępowania.
Zasadą jest wszczynanie postępowania na wniosek wierzyciela, niekiedy tylko sąd nadaje klauzulę wykonalności z urzędu. O nadaniu klauzuli wykonalności sąd orzeka postanowieniem na posiedzeniu niejawnym bez udziału stron. Sąd doręcza postanowienie wierzycielowi. W przedmiocie doręczania postanowienia klauzulowego dłużnikowi, zachodzi zjawisko tzw. regionalizacji prawa, tzn. w różnych okręgach sądowych występuje różna praktyka. W niektórych okręgach to sąd z urzędu doręcza dłużnikowi postanowienie klauzulowe, w innych - dłużnik otrzymuje postanowienie dopiero wraz z zawiadomieniem komornika o wszczęciu egzekucji. Rozbieżności te wynikają z odmiennej interpretacji art. 795 § 2 Kodeks postępowania cywilnego. Stanowi on, że dla wierzyciela siedmiodniowy termin do zaskarżenia postanowienia biegnie od dnia doręczenia mu postanowienia przez sąd, a dla dłużnika - od dnia doręczenia mu zawiadomienia o wszczęciu egzekucji.
Również postanowieniem sąd oddala wniosek o nadanie klauzuli wykonalności, gdy brak podstaw do jej nadania.
Właściwość miejscowa sądu jest określona przepisami Kodeksy postępowania cywilnego (art. 781) i jest właściwością wyłączną, tj. nie podlega zmianie przez odmienny wybór wierzyciela.
Zakres kognicji sądu.
Zakres badania sprawy przez sąd w tym postępowaniu jest ograniczony i sprowadza się do stwierdzenia, czy dokument, który ma być opatrzony klauzulą wykonalności, stanowi tytuł egzekucyjny w rozumieniu art. 777 Kodeksu postępowania cywilnego. W niektórych przypadkach (np. bankowego tytułu egzekucyjnego, aktu notarialnego zawierającego oświadczenie o poddaniu się egzekucji, lub orzeczenia określającego warunki jego wykonalności) sąd bada także, czy wierzyciel spełnił warunki określone w tytule egzekucyjnym lub oświadczeniu o poddaniu się egzekucji. W przypadku bankowego tytułu egzekucyjnego sąd bada także, czy dłużnik poddał się egzekucji oraz czy roszczenie objęte tytułem wynika z czynności bankowej dokonanej bezpośrednio z bankiem lub z zabezpieczenia wierzytelności banku wynikającej z tej czynności.
Choć nie wynika to wprost z ustawy, tytułem egzekucyjnym może być tylko taki dokument, który w swojej treści wskazuje i dostatecznie wyraźnie określa obowiązek nadający się do przymusowego wykonania oraz osobę, która powinna ten obowiązek spełnić. To również bada sąd w postępowaniu klauzulowym. Jeżeli jest to potrzebne, w treści klauzuli należy oznaczyć zakres, w którym uprawnia ona do egzekucji (np. jeśli wykonalność odnosi się tylko do niektórych osób wymienionych w tytule). 
W żadnym wypadku sąd nie bada istnienia lub zasadności roszczenia objętego tytułem egzekucyjnym. Kwestie te nie podlegają rozpoznaniu nawet po wniesieniu zażalenia lub skargi przez dłużnika. 
Forma orzeczenia.
Zgodnie z przepisem § 194 klauzula wykonalności jest umieszczana na wypisie orzeczenia (w myśl § 182 regulaminu sądowego z 2007 r. sąd nie wydawał oddzielnego postanowienia nadając klauzulę wykonalności orzeczeniu sądu albo ugodzie zawartej przed sądem). Nieobowiązujący przepis należało rozumieć w ten sposób, że nie sporządza się wtedy oddzielnego dokumentu postanowienia z uzasadnieniem. Przepis ten został uznany za niezgodny z Konstytucją, jednakże ze względu na rozbieżną interpretację sentencji wyroku Trybunału Konstytucyjnego, w niektórych okręgach sądowych sądy nadawały klauzulę wykonalności poprzez samo tylko naniesienie pieczęci lub nadruku na odpis orzeczenia lub ugody, w innych zaś wydawały w tej sprawie odrębne postanowienia z uzasadnieniem.
Klauzula wykonalności prosta i rozszerzona.
Co do zasady klauzulę wykonalności nadaje się przeciwko osobie wskazanej w treści tytułu egzekucyjnego jako zobowiązany (dłużnik) i na rzecz osoby wskazanej jako uprawniony (wierzyciel). Jeśli przepisy prawa to dopuszczają, można tytułowi egzekucyjnemu nadać klauzulę wykonalności przeciwko lub na rzecz innych osób niż wymienione w tytule. Jest to tzw. klauzula rozszerzona lub konstytutywna. Ogólnie rzecz biorąc jest to dopuszczalne przy przejściu praw lub obowiązków określonych w tym tytule i ma na celu uniknięcie konieczności wytaczania kolejnego procesu. Przepisy przewidują także wyjątkowo dopuszczalność prowadzenia egzekucji przeciwko innym osobom bez potrzeby uzyskiwania klauzuli rozszerzonej na te osoby (np. z wynagrodzenia za pracę wchodzącego do majątku wspólnego dłużnika i jego małżonka).
Zaskarżalność.
Na nadanie klauzuli wykonalności lub jego odmowę przysługuje w terminie tygodniowym zażalenie - jeśli klauzulę nadał sąd, lub skarga - jeśli nadał ją referendarz sądowy. Termin ten biegnie dla wierzyciela od dnia doręczenia mu postanowienia przez sąd, a dla dłużnika - od dnia doręczenia mu zawiadomienia o wszczęciu egzekucji. Przyjmuje się, że dłużnikowi nie służy środek zaskarżenia na postanowienie odmowne, ponieważ nie narusza ono jego praw.
W zażaleniu lub skardze można skutecznie podnosić tylko zarzuty związane z przesłankami nadania klauzuli wykonalności (np. że orzeczenie sądowe jest nieprawomocne, ani nie posiada rygoru natychmiastowej wykonalności). Bezskuteczne są natomiast zarzuty dotyczące zasadności roszczenia objętego tytułem wykonawczym. Środkiem obrony dłużnika w egzekucji o charakterze merytorycznym jest powództwo przeciwegzekucyjne.
Podsumowanie.
Postępowanie o nadanie klauzuli wykonalności tytułowi egzekucyjnemu nie ma jasno określonego charakteru. Z całą pewnością nie jest postępowaniem rozpoznawczym, ponieważ nie rozstrzyga się w nim o zasadności roszczeń stron. Nie ma również charakteru postępowania egzekucyjnego, bo nie zmierza bezpośrednio do realizacji obowiązku określonego w tytule egzekucyjnym. Ze względu na usytuowanie go w części kpc obejmującej postępowanie egzekucyjne uważa się jednak najczęściej, że należy do postępowania egzekucyjnego jako jego wstępny, specyficzny etap.
Brzmienie klauzuli wykonalności.
Klauzula wykonalności przybiera postać wzmianki umieszczonej na tytule egzekucyjnym poprzez odciśnięcie pieczęci lub nadruk. Treść tej wzmianki jest określona rozporządzeniem Ministra Sprawiedliwości z 6 sierpnia 2014 roku. Brzmi ona obecnie: 
Jeżeli klauzulę wykonalności umieszcza się na wyroku, opuszcza się wyrazy: „W imieniu Rzeczypospolitej Polskiej”. Jeżeli klauzulę wykonalności umieszcza się na orzeczeniu, w treści klauzuli należy zaznaczyć, czy orzeczenie podlega wykonaniu jako prawomocne, czy jako natychmiast wykonalne. Jeżeli orzeczenie podlega wykonaniu jako prawomocne, w treści klauzuli wykonalności wskazuje się datę, z jaką orzeczenie się uprawomocniło
Jeżeli sąd, nadając klauzulę wykonalności tytułowi egzekucyjnemu opiewającemu na świadczenie pieniężne w walucie obcej, zobowiązuje komornika do przeliczenia tego świadczenia na walutę polską, klauzula wykonalności powinna zawierać ponadto następującą treść: 

</doc>
<doc id="531137" url="https://pl.wikipedia.org/wiki?curid=531137" title="Dynamic HTML">
Dynamic HTML



</doc>
<doc id="531140" url="https://pl.wikipedia.org/wiki?curid=531140" title="Buj">
Buj

Buj (ros. Буй) - miasto w obwodzie kostromskim (Rosja), położone na lewym brzegu rzeki Kostroma, około 450 km od Moskwy, 103 km od Kostromy.
Miasto ma 27 392 mieszkańców (2002).
Założone w 1536, z rozkazu Heleny Glińskiej, matki Iwana Groźnego. Prawa miejskie uzyskało w 1776.
Przez miasto przebiega Kolej Transsyberyjska.

</doc>
<doc id="531141" url="https://pl.wikipedia.org/wiki?curid=531141" title="Ututo">
Ututo

Ututo – argentyńska dystrybucja GNU/Linuksa. Wyróżnia się tym, iż zawiera jedynie wolne oprogramowanie. Jest jedną z niewielu dystrybucji zalecanych przez Free Software Foundation. Nazwa nawiązuje do małej jaszczurki znanej w Argentynie. Dokumentacja Ututo oraz strona internetowa są w całości po hiszpańsku.
Cel projektu.
Simusol - pierwotnym zastosowaniem Ututo było dystrybuowanie projektu Simusol, który służy do symulacji projektów związanych z energią fotowoltaiczną. Z czasem, Ututo przestało mieć ten cel w priorytetach, lecz powróciło to jako główne zastosowanie dystrybucji w roku 2017.
Historia.
Pierwsza wersja została wydana w październiku 2000 roku w Argentynie przez Diego Saravia w National University of Salta. Była bardzo prosta w użytkowaniu i mogła być uruchamiana bezpośrednio z płyty CD, bez potrzeby instalacji. Była to jedna z pierwszych dystrybucji LiveCD.
W 2002 zostało wydane Ututo-R, które oferowało funkcjonalność programowego routera. Ta wersja została stworzona przez Marksa Zapatę i została zainstalowana między innymi w rządowych szkołach w Buenos Aires.
W 2004 rozpoczęty został przez Daniela Oliverę projekt Ututo-e, który stał się później jednym z najważniejszych odgałęzień Ututo. Ututo-e ma zawierać jedynie wolne oprogramowanie i obsługiwać sprzęt dostępny w Argentynie.
Ututo bazował na Gentoo Linux, zatem jako menedżer pakietów używał portage, okrojonego jednak z programów, które nie są w pełni wolne. W roku 2017 projekt został przywrócony do życia, lecz od tamtej pory bazuje na Ubuntu. Mimo to, wciąż jest pozbawiony niewolnego oprogramowania.
Ututo XS - bieżące stabilne, lecz przestarzałe wydanie. Z powodu braku nowego wydania od roku 2012, uznawane jest za wstrzymane w rozwoju. Wraz z powstaniem serii XS, Ututo zyskał oryginalny menadżer pakietów, Ututo-Get wzorowany na debianowym Apcie; mimo to, ponieważ cała seria XS jest wzorowana na Gentoo, to wciąż pozostaje kompatybilna z Portage i oferuje instalację pakietów ze źródeł. Jest to jednak opcjonalne, ponieważ za czasów świetności Ututo oraz Ututo XS posiadały repozytorium z binarnymi paczkami optymalizowanymi pod niewielki zestaw specyficznych procesorów firm Intel i AMD:
Ututo UL - Ututo Ubuntu-Libre powstał w 2017 jako reaktywacja całego projektu i ponownie służy do stawiania Simusola na dystrybucji pozbawionej niewolnego oprogramowania. To wydanie jest oparte na Ubuntu.

</doc>
<doc id="531149" url="https://pl.wikipedia.org/wiki?curid=531149" title="Robe">
Robe

Robe - miejscowość położona w Australii Południowej leżąca nad zatoką Guichenaw regionie Limestone Coast. Miasto zostało nazwane na cześć czwartego Gubernatora Australii Południowej majora Fredericka Robe'a. Miasto i port pełniło ważną rolę w latach 50. XIX wieku, ale po wybudowaniu połączenia kolejowego pomiędzy Adelaide i Melbourne, które ominęło Robe jego znaczenia znacznie spadło.
Obecnie Robe jest popularną miejscowością wczasową.

</doc>
<doc id="531152" url="https://pl.wikipedia.org/wiki?curid=531152" title="Choroba Addisona">
Choroba Addisona

Choroba Addisona, pierwotna niedoczynność kory nadnerczy, dawna nazwa "cisawica" (łac. "morbus Addisoni, insufficientia corticis glandularum suprarenalium chronica primaria"; ang. "adrenal hypofunction, adrenal insufficiency, Addison's disease, Addison's melanoderma") – schorzenie układu dokrewnego, zespół objawów spowodowanych przewlekłym niedoborem hormonów produkowanych przez korę nadnerczy.
Historia.
Po raz pierwszy schorzenie zostało opisane przez brytyjskiego chirurga Thomasa Addisona w 1855 w pracy pt: "„On the Constitutional and Local Effects of Disease of the Suprarenal Capsules”". Dopiero w 1949 roku Edward Calvin Kendall zsyntetyzował kortyzon, umożliwiając w ten sposób skuteczne leczenie substytucyjne.
Epidemiologia.
Częstość występowania wynosi 4-11 przypadków na 100 000 osób. Choroba Addisona może dotyczyć ludzi w każdym wieku, o różnej płci czy rasie, ale zwykle chorują dorośli w 3.-4. dekadzie życia. Choroba znacznie częściej dotyczy kobiet. Badania nie wykazały zależności pomiędzy częstością występowania choroby a rasą.
Etiopatogeneza.
Najczęstszą przyczyną występowania choroby Addisona jest autoimmunologiczne zapalenie kory nadnerczy (70-90% przypadków). Choroba ma związek z antygenami HLA-DR3, a autoantygenami są enzymy uczestniczące w syntezie hormonów kory nadnerczy: 21-hydroksylaza, 17-hydroksylaza, 20,22-liaza. Niekiedy mogą współistnieć inne schorzenia o podłożu autoimmunizacyjnym, najczęściej tarczycy – mówi się wtedy o zespołach zaburzeń wielogruczołowych.
Do innych przyczyn należą:
Diagnostyka.
W badaniach laboratoryjnych stwierdza się najczęściej następujące odchylenia od normy: 
W wypadku hiperkaliemii znajduje to odzwierciedlenie w obrazie EKG.
Zmiany w badaniach obrazowych:
Przykładem badania diagnostycznego używanego w rozpoznaniu choroby Addisona jest test pobudzania tetrakozaktydem (nazwa handlowa: "Synacthen"), który jest syntetycznym polipeptydem o aktywności ACTH. Istnieją różne warianty tego testu, ale podstawą jest oznaczenie po określonym czasie od podania Synactenu, stężenia kortyzolu w osoczu lub metabolitów glikokortykosteroidów w moczu. Brak reakcji ze strony nadnerczy tj. wydzielania kortyzolu świadczy o ich niewydolności.
Leczenie.
Leczenie choroby Addisona polega na uzupełnianiu niedoborów hormonów produkowanych przez korę nadnerczy. Leki podaje się w określonych godzinach i dawkach symulując fizjologiczne, zależne od pory dnia, wydzielanie. W szczególnych sytuacjach, takich jak np. stres, operacja czy ciąża, istnieje konieczność odpowiedniego dostosowania dawki do zwiększonego zapotrzebowania.
W leczeniu stosuje się substytucję kortykosterydową, mineralokortykoidową i androgenową.
Glikokortykosteroidy.
Stosuje się hydrokortyzon w dawce 20–30 mg na dobę, w 2 lub 3 dawkach symulujących dobowy rytm wydzielania kortyzolu. Zazwyczaj 2/3 dawki, czyli 20 mg, podaje się w godzinach rannych, a pozostałą część (10 mg) około godziny 15 (przy trzech dawkach jest to odpowiednio 15 mg rano – 10 mg o 13.00 – 5 mg o 18.00).
W niektórych przypadkach istnieje konieczność zmniejszenia dawki. Dzieje się tak w przypadku wystąpienia na początku leczenia bezsenności czy zdenerwowania. Nadciśnienie tętnicze i cukrzyca również wymagają korekcji dawek (niekiedy konieczne jest zastąpienie hydrokortyzonu prednizolonem w odpowiednio przeliczonych dawkach). Natomiast u ludzi otyłych i przyjmujących leki przeciwdrgawkowe istnieje konieczność zintensyfikowania leczenia.
W sytuacjach stresowych zapotrzebowanie zwiększa się o dodatkowe 10–30 mg. W przypadku wymiotów czy biegunki sterydy należy podawać domięśniowo w dawce 50 mg bursztynianu hydrokortyzonu co 12 godzin. 
Do sytuacji silnie stresowych należą operacja czy ciąża. Stosuje się wtedy duże dawki sterydów w ściśle określonym schemacie dawkowania. 
W przypadku podawania hydrokortyzonu w dawkach większych niż 100 mg/dobę nie jest konieczne równoczesne podawanie mineralokortykoidów, gdyż w tak dużych dawkach hydrokortyzon wykazuje również działanie mineralokortykoidowe.
Mineralokortykoidy.
Zwykle stosuje się dawkowanych indywidualnie fludrokortyzon w dawkach 0,025-0,2 na dobę. 
Androgeny.
U kobiet w przypadku m.in. utrzymującego się osłabienia stosuje się dehydroepiandrosteron 5–25 mg raz dziennie.
Rokowanie.
Pacjenci muszą przyjmować leki do końca życia. W przypadku braku leczenia choroba Addisona jest zawsze śmiertelna, natomiast jeśli jest leczona, to nie ma wpływu na długość życia. Leczenie substytucyjne jednak zwiększa ryzyko wystąpienia innych chorób, m.in. układu krążenia. Wystąpienie przełomu nadnerczowego zwiększa śmiertelność (czemu można zapobiegać, np. edukując pacjenta o doborze dawki leków w przypadku urazów i stresu). Jeśli niewydolność kory nadnerczy spowodowana została przez przerzuty nowotworowe, to rokowanie jest złe, a jeśli przyczyną jest gruźlica, to zależy ono od rozległości zakażenia.

</doc>
<doc id="531153" url="https://pl.wikipedia.org/wiki?curid=531153" title="Gompa">
Gompa

Gompa (tyb.: དགོན༌པ༌, Wylie: "dgon-pa", ZWPY: "gönba"; wyraz pokrewny sanskryckiemu gumpa – jaskinia) – tybetańskie określenie buddyjskiej świątyni wewnątrz klasztoru lub poza nim, będącej jednocześnie ośrodkiem studiów i miejscem, w którym odprawiane są wspólne religijne ceremonie, bądź indywidualne praktyki.

</doc>
<doc id="531154" url="https://pl.wikipedia.org/wiki?curid=531154" title="Eva Mendes">
Eva Mendes

Eva de la Caridad Mendes (ur. 5 marca 1974 w Miami) – amerykańska aktorka.
Życiorys.
Jest córką emigrantów z Kuby. Została odkryta w Los Angeles przez fotografa, który poprosił ją o uczestnictwo w sesji zdjęciowej – owa sesja była początkiem jej kariery. Po raz pierwszy pojawiła się na ekranie w jednym z odcinków serialu telewizyjnego "Ostry dyżur" w 1998 roku. W tym samym roku zagrała w filmie "". Uznanie przyniosła jej rola Sary Harris w dramacie "Dzień próby". W 2007 r. zagrała u boku Nicolasa Cage’a w filmie "Ghost Rider" jako Roxane Simpson.
Jest twarzą firmy kosmetycznej "Revlon". Wzięła udział w kampanii People for the Ethical Treatment of Animals przeciwko noszeniu futer – "Wolę chodzić nago niż nosić futro".
Życie prywatne.
Aktorka wyszła w 2016 roku za mąż za Ryana Goslinga. Para ma dwoje dzieci: Esmeraldę (ur. 2014) i Amandę Lee (ur. 2016).

</doc>
<doc id="531157" url="https://pl.wikipedia.org/wiki?curid=531157" title="III liga polska w piłce nożnej (2006/2007)">
III liga polska w piłce nożnej (2006/2007)

W sezonie 2006/2007 rozgrywki III ligi piłki nożnej podzielone były na 4 grupy regionalne, a w każdej z nich znalazło się po 16 drużyn. Każdą z grup opiekował się inny regionalny Związek Piłki Nożnej.
Grupa I.
Grupa I obejmuje drużyny z województw:
W sezonie 2006/2007 za rozgrywki toczące się w tej grupie odpowiedzialny był Warmińsko-Mazurski Związek Piłki Nożnej.
Grupa II.
Grupa II obejmuje drużyny z województw:
W sezonie 2006/2007 za rozgrywki toczące się w tej grupie odpowiedzialny był Wielkopolski Związek Piłki Nożnej.
Grupa III.
Grupa III obejmuje drużyny z województw:
W sezonie 2006/2007 za rozgrywki toczące się w tej grupie odpowiedzialny był Śląski Związek Piłki Nożnej.
Grupa IV.
Grupa IV obejmuje drużyny z województw:
W sezonie 2006/2007 za rozgrywki toczące się w tej grupie odpowiedzialny był Małopolski Związek Piłki Nożnej.

</doc>
<doc id="531164" url="https://pl.wikipedia.org/wiki?curid=531164" title="Skarga kasacyjna">
Skarga kasacyjna



</doc>
<doc id="531172" url="https://pl.wikipedia.org/wiki?curid=531172" title="Wybraniec">
Wybraniec



</doc>
<doc id="531175" url="https://pl.wikipedia.org/wiki?curid=531175" title="Koło Dharmy">
Koło Dharmy

Koło Dharmy – ważny symbol buddyzmu. Odnosi się ono zarówno do koła życia, składającego się z sześciu sfer egzystencji, czyli samsary (kręgu narodzin i śmierci, świata cierpienia dukkha), jak i do nauczania (ośmiorakiej ścieżki) Buddy Siakjamuniego, o którym mówi się, że puścił w ruch Koło Dharmy.
Motyw Koła Dharmy znajduje się na flagach Indii i Romów.

</doc>
<doc id="531178" url="https://pl.wikipedia.org/wiki?curid=531178" title="Azotowodór">
Azotowodór

Azotowodór zwany też kwasem azotowodorowym – nieorganiczny związek chemiczny o wzorze , bezbarwna, łatwo parująca, toksyczna ciecz, silnie wybuchowa. Gazowy azotowodór także wykazuje działanie wybuchowe.
Azotowodór został po raz pierwszy otrzymany przez T. Curtiusa w 1890 r., obecnie wolny kwas azotowodorowy otrzymuje się z jego soli, najczęściej poddając azydek sodu działaniu rozcieńczonego roztworu kwasu siarkowego i oddestylowując lotny , bądź poprzez reakcję amoniaku z podtlenkiem azotu:
Azotowodór reaguje z metalami tworząc odpowiednie sole azydki o działaniu detonującym. Najpopularniejszy azydek ołowiu, używa się do produkcji spłonek pobudzających materiały wybuchowe.
Właściwości biologiczne.
Toksyczność jest porównywalna z toksycznością cyjanowodoru. Zawartość w powietrzu na poziomie 0,0005–0,007 mg/l powoduje wystąpienie objawów zatrucia. Objawami zatrucia są mdłości, ból głowy, wymioty, głębokie obniżenie ciśnienia, demielinizacja włókien nerwowych w ośrodkowym układzie nerwowym oraz uszkodzenie jąder i wątroby.
Zastosowanie.
Wolny kwas azotowodorowy używa się do syntezy tetrazoli i ich pochodnych.

</doc>
<doc id="531182" url="https://pl.wikipedia.org/wiki?curid=531182" title="Wojna religijna">
Wojna religijna

Wojna religijna, inaczej święta wojna () – wojna w głównej mierze motywowana przyczynami religijnymi.
Religijne tło „wojny religijnej” nie wyklucza równoległego występowania innych – obiektywnych lub tylko propagandowych – przyczyn konfliktu zbrojnego. Pojęcie „wojny sprawiedliwej”, czyli takiej, którą można uważać za usprawiedliwioną na gruncie religijnym i etycznym wprowadził św. Augustyn z Hippony, a rozwinął – na potrzeby politycznych działań Kościoła katolickiego św. Tomasz z Akwinu.
Współcześnie pojęcie „wojna religijna” lub „święta wojna” służy często jako uproszczone określenie konfliktów zbrojnych o złożonym podłożu historycznym i kulturowym, w których istotną rolę odgrywają także różnice na tle religijnym (i szerzej – ideologicznym). W przypadku takich wojen wyznawcy i hierarchowie poszczególnych religii z reguły wyraźnie angażują się po określonej stronie konfliktu, poszukując właśnie w sferze religijnej zasadniczych usprawiedliwień i motywacji dla swoich poglądów i działań (w tym – zbrojnych).
Napięcia społeczne często powodowane były – i są – chęcią wyparcia wyznawców innej religii z określonego terytorium, podporządkowania i nawrócenia ich lub wyniszczenia. Wojny religijne toczone są często z powodu fanatyzmu lub wyrachowania przywódców religijnych, którzy posługują się religią jako narzędziem do manipulacji społeczeństwem, do zdobycia lub utrzymania władzy i osiągania innych celów (politycznych, ekonomicznych, społecznych). Swoje działania i poglądy (niejednokrotnie rasistowskie i nacjonalistyczne) motywują ideą oczyszczenia świata ze zła (gdzie jako „zło” określa się inne religie i ideologie). Wojny religijne występują w różnych okresach historii świata i charakteryzują się m.in. długotrwałością okresu konfliktowego.
Przykładowe wojny religijne:
Prawdopodobnie pierwszą znaną kampanią wojenną prowadzoną z przyczyn religijnych była wyprawa Faraona Ramzesa II przeciw Hetytom.

</doc>
<doc id="531183" url="https://pl.wikipedia.org/wiki?curid=531183" title="Mount Schank">
Mount Schank

Mount Schank - wygasły krater wulkaniczny znajdujący się w południowo-wschodniej części Australii Południowej w pobliżu Mount Gambier. Powstał w epoce holocenu około 2000 do 4000 lat temu.
Krater nazwany został na cześć admirała Royal Navy - Johna Schanka.

</doc>
<doc id="531186" url="https://pl.wikipedia.org/wiki?curid=531186" title="Fiodorowska Ikona Matki Bożej">
Fiodorowska Ikona Matki Bożej

Fiodorowska Ikona Matki Bożej (), ikona prawosławna, której autorstwo przypisywane jest świętemu Łukaszowi Ewangeliście (zapewne niesłusznie). Jedna z najważniejszych ikon prawosławia. Przechowywana jest w żeńskim Monasterze Bogojawlensko-Anastasina (ros. Богоявленско-Анастасиин монастырь) w Kostromie.
Ikona, typu Eleusa, przedstawia Matkę Boską z Dzieciątkiem. Wizerunek nawiązuje do innej ważnej ikony, Matki Boskiej Włodzimierskiej i prawdopodobnie jest na niej wzorowany. Jedną swoją nazwę zawdzięcza mieście Kostroma, a drugą – pierwszemu jej posiadaczowi, księciu Jarosławowi Wsiewołodowiczowi, który na chrzcie przyjął imię Fiodor.
Pierwsze wzmianki o ikonie dotyczą darowania jej przez księcia Jarosława jego bratu, Jurijowi Wsiewołodowiczowi, przez którego była przechowywana w kaplicy nieopodal miasta Gorodca. Po jego śmierci, Jarosław odzyskał ikonę i wkrótce przekazał ją swojemu synowi, Aleksandrowi Newskiemu. Ikona trafiła wkrótce do jego brata Wasilija, który umarł w Kostromie.
Z ikoną tą wiąże się podanie, dotyczące okoliczności wstąpienia na tron Michała Romanowa. Sobór Ziemski zapragnął zakończyć wielką smutę, wybierając zaocznie 3 marca 1613 na tron carski Michała Fiodorowicza Romanowa, syna arcybiskupa Rostowa (późniejszego patriarchy moskiewskiego) Filareta, mieszkającego z matką w Kostromie, dokąd też zaraz się udano. Tymczasem młodzieniec niespodziewanie odmówił przyjęcia tronu, tłumacząc się obawą o życie w trudnych czasach smuty; nie zgodziła się na to również jego matka. Wówczas duchowni zaczęli utrzymywać, że ikona przemówiła do nich, wzywając Michała Fiodorowicza do objęcia tronu. Pobożny bojar nie mógł uchylić się od takiego argumentu i tron przyjął.
Przed przeprowadzką do Moskwy, matka Michała zażądała jedynie o sporządzenie spisu z ikony (kopii), co też się stało. Spis został wykonany i zabrany przez nią ze sobą i umieszczony w cerkwi Narodzenia Matki Bożej. Każdy kolejny car rosyjski był błogosławiony tym wizerunkiem w trakcie uroczystości koronacyjnych.
Według innego podania, tuż przed rewolucją lutową oryginalna ikona zaczerniła się tak, że stała się nieczytelna, co rozumiano jako omen zbliżającego się nieszczęścia. Obecnie obraz jest czytelny; nie wiadomo, czy jest to zasługą renowacji, czy też wzmiankowane wydarzenie w rzeczywistości nie miało miejsca.
Na odwrocie ikony znajduje się wizerunek świętej Paraskiewy.
Ikonie poświęcone jest wspomnienie liturgiczne, które obchodzi się w dzień koronacji Michała Fiodorowicza, 27 marca (14 marca st. st.).

</doc>
<doc id="531194" url="https://pl.wikipedia.org/wiki?curid=531194" title="Roger De Vlaeminck">
Roger De Vlaeminck

Roger de Vlaeminck (ur. 24 sierpnia 1947 w Eekloo) – belgijski kolarz szosowy. W latach 70. XX wieku był jednym z najlepszych „łowców klasyków” w świecie kolarskim.
De Vlaeminck jest jednym z trzech kolarzy, którym udało się wygrać w swojej karierze wszystkie 5 „monumentów kolarstwa”, czyli najbardziej prestiżowe wyścigi klasyczne (oprócz niego dokonali tego Rik van Looy i Eddy Merckx). Do 2012 roku niepobitym rekordem było jego czterokrotne zwycięstwo w Paryż-Roubaix, gdzie wygrywał w latach 1972, 1974, 1975, 1977. Ustanowił też rekord, wygrywając sześć razy z rzędu Tirreno-Adriático.
Uczestnik igrzysk olimpijskich w Meksyku w 1968 roku. W swym jedynym występie olimpijskim zajął 18. miejsce w wyścigu ze startu wspólnego.
Jego starszy brat, Eric, również był kolarzem.

</doc>
<doc id="531199" url="https://pl.wikipedia.org/wiki?curid=531199" title="Guilty Gear (seria)">
Guilty Gear (seria)

Guilty Gear – seria gier konsolowych z gatunku bijatyk dwuwymiarowych, wyprodukowanych przez Arc System Works. 

</doc>
<doc id="531202" url="https://pl.wikipedia.org/wiki?curid=531202" title="Brent Sancho">
Brent Sancho

Brent Sancho (ur. 13 marca 1977 w Port-of-Spain) – piłkarz pochodzący z Trynidadu i Tobago, grający na pozycji środkowego lub prawego obrońcy.
Sancho w młodych latach trafił do college’u St. John's University z Nowego Jorku, zresztą dużą część kariery Sancho spędził właśnie w Stanach Zjednoczonych. W 1999 roku trafił do Europy i zaliczył jeden występ w Myllykosken Pallo -47. Następnie grał w innym fińskim klubie Tervaricie Oulu. Potem grał w Charleston Battery, Portland Timbers, San Juan Jabloteh i Joe Public F.C. W 2003 roku znów grał w Europie – w Dundee F.C. W 2005 roku odszedł do Gillingham F.C., a w 2007 roku z niego do Millwall F.C. W 2008 roku był zawodnikiem Ross County i Atlanty Silverbacks, a od 2009 roku występuje w Rochester Rhinos.
W reprezentacji Trynidadu i Tobago Sancho debiutował dawno bo 12 października 1999 roku w zremisowanym 2:2 meczu z reprezentacją Panamy. Sancho szybko stał się ulubieńcem fanów w kraju, a także swojego klubu. Dobra postawa (m.in. pomógł w wygraniu przez Gillingham 6 kolejnych meczów w lidze) zaowocowała powołaniem przez Leo Beenhakkera na Mistrzostwa Świata w Niemczech. Tam w pierwszym meczu przeciwko reprezentacją Szwecji cała reprezentacja Trynidadu i Tobago spisała się znakomicie i w debiucie na tak wielkiej imprezie osiągnęła remis 0:0, a Sancho stał się pierwszym piłkarzem Gillingham w historii, który zagrał w meczu Mistrzostw Świata. Jednak po porażkach z Anglią (0:2) oraz Paragwajem (0:2) reprezentacja Trynidadu i Tobago wróciła do domu po fazie grupowej. W tym ostatnim meczu Sancho zapisał się niechlubnie w historii, strzelając samobójczego gola.

</doc>
<doc id="531206" url="https://pl.wikipedia.org/wiki?curid=531206" title="Nikoła Stanew">
Nikoła Stanew



</doc>
<doc id="531209" url="https://pl.wikipedia.org/wiki?curid=531209" title="Webroot">
Webroot

Webroot Software, Inc. – przedsiębiorstwo informatyczne z siedzibą w Stanach Zjednoczonych (Boulder, Kolorado). Zostało założone w 1997 roku przez dwóch byłych pracowników NSA (National Security Agency).
Specjalizuje się w dostarczaniu produktów ochrony prywatności dla milionów użytkowników na całym świecie (ochrona przed oprogramowaniem szpiegującym).
Wśród jej klientów znajdują się korporacje międzynarodowe, dostawcy internetu, banki, instytucje rządowe i edukacyjne, a także firmy sektora MŚP i użytkownicy indywidualni.

</doc>
<doc id="531210" url="https://pl.wikipedia.org/wiki?curid=531210" title="Przebieg sinuoidalny">
Przebieg sinuoidalny



</doc>
<doc id="531211" url="https://pl.wikipedia.org/wiki?curid=531211" title="Przebieg odkształcony">
Przebieg odkształcony



</doc>
<doc id="531214" url="https://pl.wikipedia.org/wiki?curid=531214" title="Wygłoba szczawiówka">
Wygłoba szczawiówka

Wygłoba szczawiówka ("Euclidia mi", bardziej znana pod synonimiczną nazwą "Callistege mi") – gatunek motyla z rodziny mrocznicowatych i podrodziny Erebinae. Występuje na nasłonecznionych i kwietnych łąkach w całej Europie.

</doc>
<doc id="531217" url="https://pl.wikipedia.org/wiki?curid=531217" title="Twórca Pokoju">
Twórca Pokoju



</doc>
<doc id="531219" url="https://pl.wikipedia.org/wiki?curid=531219" title="SMED">
SMED

SMED (ang. "Single Minute Exchange of Die") – szybkie przezbrojenie (dosłownie: przezbrojenie w jednocyfrowej liczbie minut).
Czas przezbrojenia decyduje o elastyczności systemu produkcyjnego. Im krótszy, tym mniejsze straty w oczekiwaniu na przezbrojenie i ustawienie maszyn (maszyny), a więc tym mniejsze partie produktów można produkować opłacalnie.
SMED to zarówno nazwa metody szybkiego przezbrajania, jak i metodologii osiągania czy też wdrażania tej metody. SMED jest elementem tzw. kompleksowych systemów zarządzania (operacyjnego), takich jak Total Productive Maintenance czy System Produkcyjny Toyoty (szczupłe zarządzanie, lean manufacturing).
Istota metody krótkiego przezbrojenia:
Istota metodologii osiągania krótkiego czasu przezbrojenia:
UWAGA: Punkty 1 i 2 można najpierw zrealizować dokonując obserwacji bezpośrednio oraz rejestrując czynności na papierowym formularzu. Jednakże aby w pełni wykorzystać możliwości metodologii, standardowo stosuje się filmowanie procesu przezbrajania i analizę filmu klatka po klatce.
Fabryki stosujące SMED standardowo osiągają 8-minutowy czas przezbrajania nawet wielkich wielotonowych pras.
Dalszy rozwój SMED przyczynił się do powstania kolejnych jeszcze wyższych standrdów takich jak:
Idealnym rozwiązaniem jest przezbrojenie bez zatrzymywania procesu, które jest wykonywane w czasie czynności wymiany elementów przetwarzanych w danej maszynie. Rozwiązanie takie w rzeczywistości występuje znacznie rzadziej niż SMED ze względu na wysokie nakłady inwestycyjne wynikające z automatyzacji procesu przezbrajania. Zamiast nazwy One-Touch Exchange of Die spotyka się czasem nazewnictwo Zero Minute Exchange of Die.

</doc>
<doc id="531220" url="https://pl.wikipedia.org/wiki?curid=531220" title="Liga Irokezów">
Liga Irokezów



</doc>
<doc id="531221" url="https://pl.wikipedia.org/wiki?curid=531221" title="Kwas azotowodorowy">
Kwas azotowodorowy



</doc>
<doc id="531227" url="https://pl.wikipedia.org/wiki?curid=531227" title="Ar-Rajjan SC">
Ar-Rajjan SC

Ar-Rajjan SC (arab. نادي الريان) – katarski klub piłkarski założony w 1967 w mieście Ar-Rajjan, występujący w pierwszej lidze piłkarskiej Kataru. Piłkarze Ar-Rayyan rozgrywają swoje mecze na stadionie Ahmed bin Ali Stadium, który może pomieścić 25 tys. widzów, najczęściej jednak na mecze przychodzi średnio ok. 3 tys. osób. W latach 2005−2007 zawodnikiem tego klubu był reprezentant Polski Jacek Bąk.

</doc>
<doc id="531228" url="https://pl.wikipedia.org/wiki?curid=531228" title="Yaya Touré">
Yaya Touré

Gnégnéri „Yaya” Touré (ur. 13 maja 1983 w Bouaké) − iworyjski piłkarz występujący na pozycji pomocnika. Jego brat Kolo też jest piłkarzem. Zmarły brat Yayi Ibrahim, również grał w piłkę nożną.
Życiorys.
Swoje pierwsze piłkarskie kroki Yaya Touré stawiał w zespole ASEC Mimosas. Młodego, utalentowanego zawodnika, który dysponuje świetnymi warunkami fizycznymi, szybko dostrzeżono na Starym Kontynencie i już po roku gry w rodzimym klubie po piłkarza zgłosili się działacze belgijskiego KSK Beveren. 18-letni wówczas Touré występował w belgijskim klubie trzy sezony, po czym przeniósł się na Ukrainę i zasilił skład Metałurha Donieck, w którym występował przez 2 lata. Właśnie wtedy po raz pierwszy został powołany do reprezentacji kraju, w której wystąpił 102 razy.
Kolejnym przystankiem na piłkarskiej drodze Touré była Grecja. Broniąc barw Olympiakosu Pireus zadebiutował w Lidze Mistrzów. Wtedy też o graczu z Wybrzeża Kości Słoniowej po raz pierwszy zrobiło się głośno w Europie. Dobre występy w zmaganiach o tytuł najlepszej drużyny Starego Kontynentu zaowocowały ofertami z kilku zagranicznych klubów, między innymi AS Monaco, do którego piłkarz przeniósł się w następnym sezonie. Jednak i we Francji Touré nie pozostał zbyt długo. Po jednym sezonie gry dla tej drużyny, w której barwach zdobył 5 bramek w 27 spotkaniach zawodnikiem zainteresowali się działacze FC Barcelony i wykupili go za 12 milionów euro, podpisując kontrakt na cztery lata. Piłkarz występował w Dumie Katalonii z numerem 24 na plecach. Zapisana w kontrakcie klauzula odstępnego wynosiła 90 mln euro.
W sezonie 2008/2009 wraz z Barceloną zdobył potrójną koronę: Primera División, Ligę Mistrzów i Puchar Króla. Touré zdobył trzy bramki, dwie w lidze i jedną w Pucharze Króla, którą strzelił w wygranym 4:1 finale z Athletic Bilbao. Yaya grał także w finałowym meczu Ligi Mistrzów przeciwko Manchesterowi United (wygrana 2:0). W tym spotkaniu ustawiony był na pozycji środkowego obrońcy.
Sezon 2009/2010 rozpoczął z drużyną od zdobycia trzech kolejnych tytułów: Superpucharu Hiszpanii (mecz przeciwko Athletic Bilbao), Superpucharu Europy (Szachtar Donieck) i Klubowego Mistrzostwa Świata (finałowy mecz przeciwko Estudiantes La Plata).
2 lipca 2010 roku Touré podpisał pięcioletni kontrakt z Manchesterem City. Manchester City zapłacił za niego 36 mln euro. W nowym klubie grał z numerem 42. Po roku świętował swój pierwszy sukces – Puchar Anglii. W 2012 poprowadził MC do pierwszego od 1968 roku mistrzostwa Anglii. W 2018 roku odszedł z klubu po 8 latach gry.
We wrześniu 2016 zakończył reprezentacyjną karierę. Ostatnim klubem w karierze piłkarskiej Toure był chiński Qingdao Huanghai. Po zakończeniu współpracy, Toure zdecydował się na rozpoczęcie kariery trenerskiej. W lutym 2021 roku został zatrudniony w roli asystenta w ukraińskim Olimpiku Donieck.

</doc>
<doc id="531235" url="https://pl.wikipedia.org/wiki?curid=531235" title="Doniczka">
Doniczka

Doniczka – pojemnik, naczynie służące do uprawy roślin. Doniczki wypełniane są substratem uprawowym (ziemią) odpowiednio do wymagań danego gatunku i posiadają otwór odpływowy (pojemniki bez otworów pełnią rolę osłonek). Wykonywane są z różnych materiałów – z plastiku, ceramiki lub metalu. 
Tylko rośliny stosunkowo małe, nie posiadające grubego i rozbudowanego systemu korzeniowego (wyjątkiem są specjalnie przycinane rośliny), mające określone wymogi świetlne oraz akceptujące zakres temperatur w miejscu uprawy, mogą być trzymane w doniczkach – są to tzw. rośliny doniczkowe. Pod doniczką zwykle umieszcza się podstawkę, mającą za zadanie zapobieganie rozlewaniu się wody wyciekającej z otworów odpływowych w dnie doniczki. Otwory te pozwalają na odprowadzanie nadmiaru wilgoci oraz dostarczenie tlenu, aby nie dopuścić do rozpoczęcia się procesu gnilnego rośliny (wyjątkiem jest uprawa hydroponiczna, w której roślina bez przerwy znajduje się w wodzie).
Celem oszczędności miejsca i zastąpienia tradycyjnej małej architektury, we wspólnych przestrzeniach stosowane są donice z dodatkowymi funkcjami, w tym między innymi stołu czy siedziska. 
Oprócz zadań praktycznych, niektóre doniczki spełniają również rolę estetyczną, ozdabiając miejsce w którym się znajdują. W takim wypadku roślina i doniczka powinny ze sobą współgrać, tworząc piękny i harmonijny efekt.

</doc>
<doc id="531238" url="https://pl.wikipedia.org/wiki?curid=531238" title="Jezioro Bęskie">
Jezioro Bęskie

 
Jezioro Bęskie – jezioro w woj. warmińsko-mazurskim, w pow. olsztyńskim, w gminie Kolno, leżące na terenie Pojezierza Mazurskiego, w dorzeczu rzeki Guber.
Powierzchnia zwierciadła wody według różnych źródeł wynosi od 52,5 ha do 56,2 ha. do ha.
Zwierciadło wody położone jest na wysokości 154,0 m n.p.m. Średnia głębokość jeziora wynosi 3,5 m, natomiast głębokość maksymalna 8,5 m.
W oparciu o badania przeprowadzone w 1997 roku wody jeziora zaliczono do III klasy czystości.
Ze względu na klasyfikację rybacką jezioro należy do jezior linowo-szczupakowych. W jeziorze obok linów i szczupaków występują też leszcze, okonie i płotki. Nad jeziorem znajduje się ośrodek wypoczynkowy, dawny ośrodek szkoleniowy RRZD Bęsia.
W styczniu 1945 w jeziorze zatopiony został niemiecki transport wojskowy, podobnie jak w jeziorach: Dejguny, Dejnowa i Tałty. Zatapianie pojazdów w jeziorach wiązało się z brakiem paliwa. Samochody z Jeziora Bęskiego wydobyte zostały w 1946 i później były eksploatowane. Samochody wyciągano poprzez kładzenie dwóch belek w poprzek, na dwóch stojących obok siebie łodziach. Na belkach ustawiano lewary samochodowe, którymi podciągano liny przywiązane do samochodu. Samochód po wyciągnięciu z mułu, podwieszony pod łodziami, holowany był do brzegu.

</doc>
<doc id="531244" url="https://pl.wikipedia.org/wiki?curid=531244" title="Czerwończyk nieparek">
Czerwończyk nieparek

Czerwończyk nieparek, czerwończyk większy ("Lycaena dispar") – motyl dzienny z rodziny modraszkowatych. Gatunek objęty ochroną ścisłą, znajdujący się na Czerwonej liście zwierząt ginących i zagrożonych w Polsce (znajduje się wśród gatunków niższego ryzyka).
Opis.
Samiec: Skrzydła obu par pomarańczowe, z metalicznym połyskiem. Na skrzydle przednim ciemna plamka, na skrzydle tylnym brunatna przepaska i dość szeroka brunatna plama znajdująca się przy wewnętrznym brzegu skrzydła. 
Samica: Skrzydło przednie pomarańczowe z dwiema czarnymi plamkami pośrodku oraz rządkiem ciemnych plamek równoległym do brzegu bocznego skrzydła. Przepaska przy brzegu skrzydła szersza niż u samca, u samic dodatkowo występuje przyprószenie żyłek w okolicy brzegu skrzydła na brunatno. Skrzydło tylne brunatno-pomarańczowe z szeroką pomarańczową przepaską i kilkoma prześwitującymi czarnymi plamkami na środku skrzydła.
Spód skrzydeł: Tło skrzydła przedniego żółto-pomarańczowe. Na nim znajdują się czarne plamki ułożone w podobny sposób, jak na wierzchu skrzydła, dodatkowo występuje kilka plamek blisko krawędzi skrzydła. Brzeg skrzydła przedniego koloru szaro-pomarańczowego. Skrzydło tylne szaro-błękitne, zwłaszcza przy nasadzie. Na nim znajduje się kilka czarnych plamek w białej obwódce, rządek nieregularnych plamek czarnych w białej obwódce w okolicy brzegu oraz rozmyta pomarańczowa przepaska ograniczona z obu stron kilkoma czarnymi plamkami.
Skrzydła mają rozpiętość 30-45 mm.
Występowanie.
Motyl ten występuje skupiskowo praktycznie w całej Polsce, szczególnie w północno-wschodniej części kraju. Spotykany na wilgotnych łąkach, moczarach, w lasach łęgowych. Jest aktywny zwłaszcza przy ciepłej pogodzie.
Cykl rozwojowy.
Gąsienice wylęgają się z zimujących jaj wczesną wiosną. Żerują do początku czerwca, kiedy to przepoczwarczają się na roślinie żywicielskiej. Poczwarka jest koloru brunatnego. Wylęg dorosłych motyli następuje w drugiej dekadzie czerwca. Gąsienice czerwończyka nieparka wydzielają substancje, które eliminują atak mrówek. Zwabione mrówki nie tylko nie atakują gąsienic ale swoją obecnością odstraszają inne, potencjalne drapieżniki, groźne dla gąsienic. Larwy czerwończyka nieparka spotkać można w towarzystwie mrówki wścieklicy zwyczajnej ("Myrmica rubra"). 

</doc>
<doc id="531245" url="https://pl.wikipedia.org/wiki?curid=531245" title="Computer Science Network">
Computer Science Network

CSNET () – sieć stworzona w 1981 roku dla naukowców uniwersyteckich niemających połączenia z ARPANET. W 1983 roku powstała brama pomiędzy ARPANET, a CSNET.
Sieć rozwijana przez The National Science Foundation - NSF. Inaczej niż ARPANET, nie był to projekt wojskowy. Był on otwarty dla każdego podmiotu zajmującego się telekomunikacją, które mogło podołać kosztom nabycia i utrzymania samego sprzętu oraz połączenia. Do CSNETU przyłączano zarówno uniwersytety, jak i przedsiębiorstwa oraz instytucje rządowe. Głównym ograniczeniem był zakaz komercyjnego wykorzystania sieci. 

</doc>
<doc id="531246" url="https://pl.wikipedia.org/wiki?curid=531246" title="Kontakt (film 1997)">
Kontakt (film 1997)

Kontakt – film science fiction w reżyserii Roberta Zemeckisa, zrealizowany w 1997 roku. Jest to luźna adaptacja bestsellerowej powieści Carla Sagana, opowiadającej o odebraniu pierwszej w dziejach wiadomości od pozaziemskiej cywilizacji.
Film otrzymał nagrodę Hugo w kategorii "najlepsza prezentacja dramatyczna" w 1998 roku.
Fabuła.
Ellie Arroway ("Jodie Foster") jest naukowcem pracującym w programie poszukiwania inteligencji pozaziemskiej (SETI). Uważa, że jej badania mogą zakończyć się potencjalnie największym odkryciem w dziejach ludzkości i pomimo niechęci ze strony przełożonych na własną rękę szuka źródeł finansowania dalszych badań. Pomimo tego zapada decyzja o zamknięciu projektu. Niedługo potem zostaje odebrany silny sygnał wysłany kilkadziesiąt lat wcześniej z Wegi – jak się okazuje transmisja zawiera materiał telewizyjny z igrzysk olimpijskich w Berlinie z przemówieniem Adolfa Hitlera – pierwszej transmisji na tyle silnej, by wydostać się w przestrzeń kosmiczną. Teraz ktoś lub coś odesłało ją na Ziemię.
Jak się jednak okazuje, przekaz zawiera coś o wiele ważniejszego – szczegółowe plany budowy specyficznego "statku kosmicznego", który zabierze jedną osobę. Zapada decyzja o budowie urządzenia, a Ellie staje się jedną z osób typowanych do fotela pilota. Ponieważ jest zdeklarowaną agnostyczką, międzynarodowa komisja dyskwalifikuje jej kandydaturę i wybiera jej szefa, który na potrzeby komisji wygłosił wyznanie wiary. Podczas przygotowań na Florydzie do startu urządzenia zbudowanego na podstawie kosmicznych planów i instrukcji, fanatyk religijny dokonuje zamachu bombowego. Giną wszyscy znajdujący się na rampie startowej. W Japonii potajemnie zbudowano równolegle drugie, zapasowe urządzenie. Współfinansujący je multimiliarder zdecydował, że tym razem jednak poleci nim Ellie. Podróż wygląda jednak diametralnie inaczej z perspektywy Ellie, niż ze strony obserwujących ją naukowców.

</doc>
<doc id="531247" url="https://pl.wikipedia.org/wiki?curid=531247" title="Kanga Akalé">
Kanga Akalé

Kanga Gauthier Akalé (ur. 7 marca 1981 w Abidżanie) – piłkarz z Wybrzeża Kości Słoniowej grający na pozycji obrońcy lub pomocnika.
Kariera klubowa.
Akalé to bardzo uniwersalny piłkarz podobnie jak Bonaventure Kalou. Może grać na każdej pozycji w pomocy jak i ataku. Jego ulubionym miejscem na boisku jest jednak lewa flanka. Karierę zaczynał w malutkim klubie w Wybrzeżu Kości Słoniowej Stella Club d’Adjamé, gdzie grał w latach 1996-98. Jego pierwszym klubem z Europy było FC Sion ze Szwajcarii. Jednak i tam nie zagrzał długo miejsca. Gdy zgłosił się po niego FC Zürich reprezentant kraju bez wahania przyjął ofertę wówczas największego szwajcarskiego klubu. W 2003 roku zmienił ligę na francuską Ligue 1 i przeniósł się do AJ Auxerre. W 2007 roku przeszedł do RC Lens za 4 mln euro. Spisywał się tam jednak słabo i w styczniu 2008 roku został wypożyczony do Olympique Marsylia. Po zakończeniu sezonu i spadku RC Lens do Ligue 2, Akalé odszedł do hiszpańskiego Recreativo Huelva.

</doc>
<doc id="531248" url="https://pl.wikipedia.org/wiki?curid=531248" title="W.E.B. Griffin">
W.E.B. Griffin

W.E.B. Griffin, właśc. William Edmund Butterworth III, (ur. 10 listopada 1929 w Newark, zm. 12 lutego 2019 w Daphne) – amerykański autor powieści sensacyjnych i wojennych.
Życiorys.
Wychował się w Nowym Jorku i Filadelfii. Po wstąpieniu do wojska służył w Niemczech jako podoficer w kontrwywiadzie wojskowym. Po zakończeniu służby uczęszczał na Uniwersytet w Marburgu. Powtórnie powołany w 1951 podczas wojny w Korei służył początkowo jako oficjalny korespondent wojenny, później jako rzecznik prasowy (public information officer) w X Korpusie Armii USA (w jego skład wchodziły też dywizje Piechoty Morskiej).
Po zakończeniu Wojny w Korei kontynuował pracę jako cywilny pracownik armii jako Szef Wydziału Publikacji w siedzibie lotnictwa US Army w Fort Rucker w Alabamie. Porzucił tę pracę po sukcesie swoich pierwszych trzech powieści. Jego żona pochodzi z Argentyny i pisarz dzielił swój czas między Argentynę a Stany Zjednoczone.
Swoje książki pisał także pod pseudonimami:
Charakterystyka powieści.
Powieści Griffina charakteryzuje doskonałe osadzenie w realiach służby w Armii USA (seria Brotherhood of War) i Piechocie Morskiej USA (seria The Corps). Drobiazgowy opis codziennej rzeczywistości, panujących zwyczajów, ukrytych konfliktów i wewnętrznych stosunków w armii odróżnia jego pisarstwo od twórczości np. Jamesa Jonesa, a zbliża do autorów takich jak Tom Clancy. Często w książkach Griffin czerpie ze swoich życiowych doświadczeń i podróży (np. seria
Więzy honoru toczy się w Argentynie).
Polskie wydania.
Do upadku głównym wydawcą książek Griffina w Polsce było wydawnictwo Adamski i Bieliński. Udało się wydać 8 tomów serii "Korpus", zapoczątkowano "Więzy honoru" i "Ostatnich bohaterów". Później wydawanie tych serii przejęło wydawnictwo Zysk i S-ka ("Więzy honoru" wznawiane od wiosny 2008). Zysk wsławił się fatalnym tłumaczeniem dwu ostatnich tomów "Korpusu" przez Jerzego Łozińskiego (autor kontrowersyjnego tłumaczenia Władcy Pierścieni) który nie potrafił przetłumaczyć podstawowych terminów związanych z wojskowością. Obecnie tanią paperbackową edycję "Korpusu" wydaje wydawnictwo De Facto (ukazały się pierwsze 2 tomy).
Największego pecha ma, najlepsza obok Korpusu, seria "Braterstwo broni" (Brotherhood of War). Pierwszy tom – "Porucznicy" – został wydany w 1994 roku przez wydawnictwo Absolut&amp;Aramis, drugi "Kapitanowie" przez AiB. Seria doczekała się wznowienia dopiero w 2007 roku kiedy to Rebis wydał "Poruczników" i "Kapitanów". W 2008 roku ukazali się "Majorowie" i "Pułkownicy". W lipcu 2009 roku wydany został kolejny tom "Zielone Berety". oraz ostatni tom serii "Generałowie". Rebis drukuje także najnowszą serię powieści o charakterze sensacyjnym "Prezydencki Agent", w ramach której ukazały się "Z rozkazu prezydenta", "Zakładniczka", "Łowcy", "Strzelcy" i "Tajne operacje".

</doc>
<doc id="531250" url="https://pl.wikipedia.org/wiki?curid=531250" title="Trabzonspor Külubü">
Trabzonspor Külubü



</doc>
<doc id="531252" url="https://pl.wikipedia.org/wiki?curid=531252" title="Bitwa Pięciu Armii">
Bitwa Pięciu Armii

Bitwa Pięciu Armii – bitwa ze stworzonej przez J.R.R. Tolkiena mitologii Śródziemia, stoczona 23 listopada 2941 roku Trzeciej Ery pomiędzy armią goblinów i wargów a połączonymi siłami ludzi, elfów i krasnoludów.
Było to starcie, do którego doszło już po śmierci smoka Smauga. Podczas gdy ludzie i elfowie toczyli spór z krasnoludami o bogactwa Samotnej Góry, nadciągnęła wielka armia orków, których zamysłem było wykorzystanie zamieszania i podbicie całości okolicznych ziem. W obliczu tego ataku zwaśnione strony stanęły do wspólnej walki z najeźdźcami.
Bitwa ta jest jedyną batalią przedstawioną w "Hobbicie" i zarazem jednym z ważniejszych elementów fabuły książki, opisanym w rozdziale siedemnastym. Wzmianki na jej temat można też znaleźć we " Władcy Pierścieni".
Przed starciem.
Od 16 listopada elfy leśne z Leśnego Królestwa i ludzie z Esgaroth oblegali trzynastu krasnoludów pod wodzą Thorina Dębowej Tarczy w Ereborze, ci bowiem odmówili podzielenia się skarbami smoka Smauga. Do batalii doszło niespodziewanie – o ataku goblinów zawiadomił wszystkich czarodziej Gandalf Szary, w momencie gdy krasnoludowie z Żelaznych Wzgórz, wezwani na odsiecz przez Thorina, gotowali się uderzyć na ludzi i elfów, by przebić się do oblężonych. Jednak w obliczu zbliżania się wspólnego wroga zwaśnione strony połączyły siły.
W pośpiechu ustalono plan bitwy. 
Jedną z nich, wschodnią, zajął Bard z ludźmi z Esgaroth (w liczbie około dwustu) wraz z Dáinem Żelazną Stopą i pięcioma setkami krasnoludów z Żelaznych Wzgórz. Drugą ostrogę obsadziły oddziały elfów pod wodzą króla Thranduila, liczące około tysiąca wojowników. Tam też pozycję zajął Gandalf oraz Bilbo Baggins. Hobbit jednak nie wsławił się niczym szczególnym w batalii, bowiem szybko założył swój magiczny pierścień i stał się dla wszystkich niewidzialnym.
Atak goblinów.
Tymczasem od północy nadciągnęły gobliny z Gór Mglistych pod wodzą Bolga. Na tę wyprawę "zgromadzono olbrzymią armię" do której dołączyły wilki i wargowie. Szybko maszerując, wojownicy Bolga okrążyli Samotną Górę i dostali się do doliny. Na jej początku stała straż przednia, złożona z ludzi z Esgaroth. Na chwilę wstrzymali oni natarcie goblinów, lecz szybko musieli się wycofać. Wroga armia runęła naprzód "szeroko między ramionami Góry w poszukiwaniu przeciwnika". Pierwsi rozpoczęli bitwę poddani Thranduila – zasypali nieprzyjaciół gradem strzał, po czym rzucili się do walki wręcz. Zaraz potem zaatakowali ludzie i krasnoludowie. Podkomendnych Bolga, naciskanych z obu stron, ogarnęła panika, a niektórzy spośród nich zaczęli uciekać. Zwycięstwo zdawało się być bliskie, gdy nagle okazało się, że gobliny
Sojusznicy musieli cofnąć się z doliny, by powstrzymać to nowe natarcie. Tymczasem nadciągnęły świeże siły wrogów – zastępy wargów i gwardia przyboczna Bolga.
Szarża Thorina.
Wtem do ataku ruszył Thorin wraz z towarzyszami. Zaskoczyło to wszystkich, bo sojusznicy zapomnieli o Królu spod Góry. 
Gwałtownym natarciem zaczęli spychać wrogów. Wojownicy Dáina przyłączyli się do nich, a w ślad za nimi ruszyło też wielu ludzi i elfów. Wszyscy zaatakowali gobliny w dolinie. Oddział Thorina rozproszył wargów, lecz powstrzymany został przez gwardię Bolga, która wkrótce otoczyła drużynę Króla spod Góry. Reszta goblinów zaczęła też spychać siły sojuszników nacierające od ostróg. Klęska zdawała się być tylko kwestią czasu.
Przybycie orłów i Beorna.
Nagle nadleciały jednak orły z Gór Mglistych pod wodzą swego władcy. 
Wróg miał jednak nadal znaczną przewagę liczebną. O wyniku bitwy przesądził Beorn – przybył nagle, przez nikogo nie wzywany, pod postacią wielkiego niedźwiedzia. Zaatakował gobliny od tyłu, przedarł się do okrążonej drużyny Thorina i zniósł z pola walki śmiertelnie rannego monarchę. Zaraz potem wrócił do boju. Ogarnięty furią bojową był niepokonany, "nikt nie mógł mu się oprzeć, a żaden oręż się go nie imał". Rozproszył gwardię Bolga, a jego samego pokonał.
Koniec bitwy.
Wówczas gobliny rzuciły się do ucieczki, ścigane przez sojuszników. Wielu uciekinierów zepchnięto w wody Celduiny, inni zdołali zbiec do Mrocznej Puszczy, gdzie większość z nich zginęła. 
Większość wojowników spośród sprzymierzeńców odniosło lżejsze lub cięższe rany. W batalii oprócz Thorina zginęli również Kíli i Fíli.
W wyniku Bitwy Pięciu Armii gobliny zostały bardzo osłabione i przez dłuższy czas nie mogły atakować ościennych krain, spokojnie zaś odrodziło się zarówno Królestwo pod Górą, jak i Dale.
Adaptacja Petera Jacksona.
Film "", zgodnie z tytułem, jest poświęcony w dużej mierze właśnie tej batalii. Jej przebieg różni się jednak od książkowego i biorą w niej udział m.in. Azog, Legolas, czy Tauriel - postacie nieobecne w oryginale.

</doc>
<doc id="531254" url="https://pl.wikipedia.org/wiki?curid=531254" title="Chicago Fire">
Chicago Fire

Chicago Fire Football Club – amerykański klub piłkarski z Chicago, występujący w Major League Soccer. Popularnie nazywany "Strażakami" ( – ogień). Nazwa zespołu pochodzi od wielkiego pożaru Chicago (Great Chicago Fire) i założony został 8 października 1997, w 126. rocznicę pożaru. W swoim pierwszym sezonie w 1998 roku drużyna wygrała zarówno MLS Cup, jak i U.S. Open Cup (czyli tzw. "dublet"). Inne tryumfy w U.S. Open Cup odnosiła w latach: 2000, 2003, 2006. Zdobyła także MLS Supporters’ Shield w roku 2003.
Barwy i logo.
Oficjalnymi barwami zespołu są czerwony i biały, jednak na przestrzeni lat Fire wprowadziło również: granatowy, błękitny oraz czarny jako kolor alternatywny.
Logo klubu nawiązywało do standardowego znaku straży pożarnej (szczególnie tej z Chicago), znane jest ono także jako krzyż Floriana. Zostało ono wybrane przez pierwszego generalnego menadżera Fire, Peter Wilt.
Herb składał się z litery "C" (reprezentującej Chicago), podobnie jak w logotypach Chicago Bears i Chicago Cubs. Sześć punktów mieszczących się na okręgu wokół środka było nawiązaniem do flagi Chicago, która upamiętnia wielki pożar Chicago z 1871.
Zarówno sam klub, jak i jego fani często używają symboli Chicago w celu pokazania swojej dumy z miasta. Najważniejszy z nich, to sześcioramienne gwiazdy Chicago, ale również jasnoniebieski, kojarzący się z miastem oraz panoramą miasta, która często pojawia się na klubowych gadżetach. Flaga Chicago często pojawia się też wśród kibiców na stadionie, podobnie jak ma to miejsce w przypadku Señery podczas meczów FC Barcelony, jednak w tym przypadku bez podtekstów nacjonalistycznych.
21 listopada 2019, klub zmienił swoje logo oraz lekko zmodyfikował nazwę, zastępując "Soccer" słowem "Football". Nowe logo wzbudziło dużo kontrowersji i zostało odebrane negatywnie zarówno przez kibiców klubu, jak i postronnych komentatorów.
Stadion.
Chicago swoje domowe mecze rozgrywa na Toyota Park na przedmieściach Chicago w Bridgeview, Illinois. Stadion o specyfice typowo piłkarskiej otwarty został 11 czerwca 2006 i wybudowany za około $100 milionów.
W pierwszych latach istnienia klub korzystał z Soldier Field, stadionu mogącego pomieścić 61500 widzów, domowego obiektu Chicago Bears i jednej z aren Mundialu w 1994 roku. Kiedy obiekt ten przechodził wartą $632 miliony renowację, Fire mecze rozgrywali na Benedetti–Wehrli Stadium w Naperville, Illinois, by powrócić na wcześniejszy obiekt w 2003 roku. Solider Field ostatecznie opuścili w 2005 roku.
Galeria sław Chicago Fire.
 Piotr Nowak (od 2003)
 Frank Klopas – piłkarz i trener (od 2004)
 Luboš Kubík (od 2005)
 Peter Wilt – dyrektor generalny i prezydent (od 2006)
 Bob Bradley – trener (od 2007)
 Chris Armas (od 2009)
 C.J. Brown (od 2012)
 Ante Razov (od 2015)
Klub afiliacyjny.
Tulsa Roughnecks FC (USL)

</doc>
<doc id="531256" url="https://pl.wikipedia.org/wiki?curid=531256" title="Niebrów (Tomaszów Mazowiecki)">
Niebrów (Tomaszów Mazowiecki)

Niebrów (formalnie: Osiedle „Obrońców Tomaszowa Mazowieckiego z 1939 roku”) – północno-zachodnia część miasta Tomaszowa Mazowieckiego obejmująca największe tomaszowskie osiedle mieszkaniowe administrowane przez Spółdzielnie Mieszkaniową „Przodownik”. Jedenastopiętrowe wieżowce Niebrowa są najwyższymi budynkami mieszkalnymi Tomaszowa.
Położenie.
Niebrów stanowią przede wszystkim bloki mieszkalne pomiędzy ulicą Zawadzką a ulicą Szeroką - od północy na południe oraz pomiędzy ulicą Warszawska a ulicą Elizy Orzeszkowej - od wschodu na zachód. Przy wschodniej granicy Niebrowa - ulicy Warszawskiej znajduje się również niewielkie osiedle domków jednorodzinnych, a od południa przy ulicy Orzeszkowej kilka ulic zabudowanych jest domkami szeregowymi i jednorodzinnymi. Na południe od Niebrowa, za rzeką Wolbórką znajduje się część miasta zwana Rolandówką. Na północ zaś płynie rzeka Czarna (w górnym biegu zwana "Bieliną"). Osiedle znajduje się w bliskiej odległości od drogi ekspresowej S8 prowadzącej z Białegostoku przez Warszawę do Wrocławia. Jedna z ulic granicznych osiedla - ulica Elizy Orzeszkowej, prowadzi wprost do węzła "Tomaszów Mazowiecki Centrum" - jednego z trzech zjazdów do miasta. Na przełomie XX i XXI wieku, tuż za południową granicą Niebrowa - ulicą Szeroką wybudowano mniejsze, bo składające się z kilku czteropiętrowych bloków - „Osiedle Szeroka”. Za północną granicą osiedla - ulicą Zawadzką znajduje się Staw Starzycki. Podczas kampanii przed wyborami samorządowymi w 2018 roku grupa samorządowców skupionych wokół prezydenta Marcina Witko (obecnie stanowiąca większość w Radzie Miasta), zadeklarowała plan rewitalizacji stawu również ze względu na ważny interes społeczny jakim jest sąsiedztwo największego tomaszowskiego osiedla - Niebrowa. Z kompleksem tomaszowskich dworców – kolejowym i autobusowym łączy osiedle oddana do użytku w 2015 roku nowa ulica – ul. Fryderyka Chopina. Zachęcając mieszkańców do mikromobilności utworzono ścieżki rowerowe po obu jej stronach.
Ważniejsze obiekty.
Szkolnictwo.
 W zachodniej części osiedla znajduje się jedna z większych tomaszowskich podstawówek - Szkoła Podstawowa nr 10 im. Tomaszowskich Olimpijczyków z drugim w mieście całorocznym basenem, dużą halą sportową i nowoczesnymi boiskami do gier zespołowych. Oprócz boisk szkolnych, na osiedlu znajdują się utwardzone boiska osiedlowe, kilka siłowni na świeżym powietrzu oraz kilka placów zabaw.
Na osiedlu znajdują się dwa przedszkola publiczne, a tuż za granicą osiedla - ulicą Zawadzką, znajduje się trzecie - w dawnej willi fabrykanckiej przy ulicy Warszawskiej 103A.
Ośrodek Kultury „Tkacz”.
W 2009 roku w centrum osiedla wybudowano nową siedzibę Ośrodka Kultury „Tkacz” - jednej z największych instytucji kulturalnych miasta. Przez wiele lat „Tkacz” znajdował się w dużo mniejszym zabytkowym budynku przy ulicy Piłsudskiego, w centrum miasta. W nowym budynku przy ulicy Niebrowskiej oprócz sal dydaktycznych jest również sala widowiskowa o powierzchni 300 m2 (w tym 80 m2 sceny), sale do zajęć przyrodniczych, historycznych, wokalnych, muzycznych, tanecznych, pracownia ceramiki i rzeźby oraz warsztat.
Filia Miejskiej Biblioteki Publicznej.
W kompleksie handlowo–usługowym „Skarpa” przy ulicy Konstantego Koplina 1 swoją siedzibę ma Filia Miejskiej Biblioteki Publicznej.
Obiekty komercyjne.
Na osiedlu działa jeden dyskont spożywczy portugalskiej Biedronki, oraz jeden sklep niemieckiej sieci Lidl W południowo-wschodniej części osiedla znajduje się jedyny w mieście dyskont duńskiej sieci Netto. W północnej części Niebrowa znajduje się duży dom handlowy z kilkunastoma stoiskami z artykułami przemysłowo-budowalnymi - DH „Rolnik”. Powstał jeszcze w latach 80. XX wieku i wówczas wchodził w skład spółdzielni Samopomoc Chłopska. Po drugiej stronie osiedla w połowie lat dwudziestych XXI wieku Polskie Składy Budowlane otworzyły market budowlany „Mrówka” Na Niebrowie działa również jedyna w mieście pizzeria hiszpańskiej sieci „Telepizza” Na osiedlu znajduje się jedyne w mieście biuro obsługi klienta Multimedia Polska. Przy wschodniej granicy osiedla funkcjonuje stacja paliw British Petroleum. Osiedle od północy graniczy z kompleksem przemysłowym w skład którego wchodzą duże zakłady m.in. największe fabryki Ceramiki Paradyż, PepsiCo oraz Sicher Bautechnik na terenie dawnych fabryki wełny Zusmana Bornstaina w PRL dużych zakładów „Tomtex”. Na osiedlu znajdują się również dwie placówki Poczty Polskiej: - jedna z trzech w mieście - Filia Urzędu Pocztowego (przy ul. Koplina) oraz agencja pocztowa (przy ulicy Ostrowskiego). Za wschodnią granicą osiedla, przy ulicy Długiej znajduje się redakcja „Tomaszowskiego Informatora Tygodniowego” – największej gazety drukowanej w mieście.
W czerwcu 2020 roku przy ulicy Dzieci Polskich na północy osiedla oddano do użytku „Pasaż Niebrów” Jest to obiekt handlowy o łącznej powierzchni 2300 metrów kwadratowych. Oprócz przeniesionej w to miejsce Biedronki, największymi jego najemcami są Rossmann, Pepco i TEDi. Pasaż posiada 140 miejsc parkingowych. Po przeniesieniu Biedronki do nowo wybudowanego budynku w Pasażu „Niebrów” stary pawilon należący do SM „Przodownik” zajął market sieci Lewiatan.
Na przełomie maja i czerwca 2020 roku przy wschodniej granicy osiedla, za stacją paliw BP, rozpoczęto budowę marketu budowlanego sieci Bricomarche. Jego otwarcie zaplanowano na pierwszą połowę 2021 roku.
Parafia rzymskokatolicka.
Na terenie Niebrowa działa parafia katolicka pw. św. Jadwigi Królowej.
Osoby związane z terenem dzisiejszego osiedla.
Na terenie dzisiejszego Niebrowa urodził się Hilary Schramm (1857-1940) znany lwowski chirurg.

</doc>
<doc id="531259" url="https://pl.wikipedia.org/wiki?curid=531259" title="Herb Łęknicy">
Herb Łęknicy

Herb Łęknicy – jeden z symboli miasta Łęknica w postaci herbu.
Wygląd i symbolika.
Herb przedstawia na tarczy dwudzielnej w słup, w polu prawym czerwonym pół orła białego z koroną, dziobem i szponem złotej (żółtej) barwy; w polu lewym zielonym słup graniczny biało-czerwony stojący na brunatnej ziemi. Poniżej błękitna barwa wody z białymi falami. Powyżej tarczy na białym tle umieszczony napis „ŁĘKNICA”.
Herb nawiązuje do nadgranicznego położenia miasta oraz jego obecnej przynależności państwowej.

</doc>
<doc id="531260" url="https://pl.wikipedia.org/wiki?curid=531260" title="Grand Prix Danii na Żużlu 2006">
Grand Prix Danii na Żużlu 2006

Wyniki Grand Prix Danii, piątej eliminacji Mistrzostw Świata Grand Prix w sezonie 2006.
To 12 zawody o Wielką Nagrodę Danii, a 4 na stadionie Parken.
Lista startowa.
Stawkę 15 stałych uczestników Grand Prix uzupełnili: z dziką kartą Hans Andersen, natomiast rezerwę toru stanowili Charlie Gjedde oraz Kenneth Bjerre. Pierwotnie z numerem 17 miał wystartować Jesper B. Jensen – jednak w meczu Polskiej Ligi Żużlowej nabawił się kontuzji, która wyeliminowała go ze startu w GP Danii.
W wyniku losowania ustalono numery startowe (zgodnie z nimi zawodnicy wpisywani są do tabeli biegowej). W nawiasach podano numery stałe – w nich rzeczywiście żużlowcy startowali.
Wyniki.
W żółtym plastronie startował Jason Crump – lider klasyfikacji przejściowej po 4 eliminacjach cyklu.
Opis.
Turniej wygrał Hans Niklas Andersen, który otrzymał dziką kartę. Duńczyk powtórzył sukces Brytyjczyków Marka Lorama z GP Szwecji 1999 oraz Martina Dukarta z GP Wielkiej Brytanii 2000.
Po raz pierwszy w tym sezonie w finale Grand Prix nie wystąpił żaden Polak. Cała trójka reprezentantów zajęła trzy ostatnie miejsca.

</doc>
<doc id="531261" url="https://pl.wikipedia.org/wiki?curid=531261" title="Karabin maszynowy Châtellerault Mle 31">
Karabin maszynowy Châtellerault Mle 31

Mitrailleuse de 7,5 Modele 31 (MAC 31, Reibel) – francuski czołgowy karabin maszynowy, wersja rkm-u FM 24/29. Rkm przystosowano do pełnienia nowej roli poprzez pozbawienie kolby i przystosowanie do zasilania z bębnowego magazynka o pojemności 150 naboi. W latach 30. MAC 31 stał się podstawowym typem czołgowego karabinu maszynowego armii francuskiej zastępując czołgową wersję ckm-u Hotchkiss Mle 14. Karabiny maszynowe MAC 31 były instalowane w czołgach Renault R-35, Hotchkiss H-35, FCM 36. W karabin ten przezbrojono także 1580 czołgów Renault FT. Poza czołgami karabiny maszynowe MAC 31 były instalowane na fortyfikacjach linii Maginota
W 1939 roku 53 karabiny maszynowe MAC 31 znalazły się na uzbrojeniu Wojska Polskiego. Były one zamontowane w wieżach 50 czołgów R35 i 3 czołgów H35 zakupionych we Francji. Później polscy żołnierze zetknęli się z tą bronią po sformowaniu polskich jednostek we Francji.
Opis.
Châtellerault Mle 31 był bronią samoczynną. Zasada działania oparta o odprowadzanie części gazów prochowych przez boczny otwór lufy. Zamek ryglowany przez przekoszenie.
MAC 31 był bronią zasilaną z bębnowych magazynków o pojemności 150 naboi.
Lufa zakończona stożkowym tłumikiem płomienia.
MAC 31 był wyposażony w chwyt pistoletowy i nie posiadał kolby.

</doc>
<doc id="531262" url="https://pl.wikipedia.org/wiki?curid=531262" title="Karabin maszynowy Chatellerault Mle 31">
Karabin maszynowy Chatellerault Mle 31



</doc>
<doc id="531263" url="https://pl.wikipedia.org/wiki?curid=531263" title="Châtellerault Mle 31">
Châtellerault Mle 31



</doc>
<doc id="531264" url="https://pl.wikipedia.org/wiki?curid=531264" title="Brama Targowa w Elblągu">
Brama Targowa w Elblągu

Brama Targowa w Elblągu – jeden z najbardziej charakterystycznych i rozpoznawalnych zabytków Elbląga. XIV-wieczna budowla stanowiła w przeszłości fragment nieistniejących już murów obronnych miasta.
Obecnie, po remoncie przeprowadzonym w 2006 roku, na jednym z najwyższych pięter powstał taras widokowy, z którego można podziwiać panoramę elbląskiego Starego Miasta. Można stąd również obejrzeć główną arterię starego Elbląga, ulicę Stary Rynek. Brama udostępniana jest do zwiedzania od maja do września, wówczas w Bramie działa punkt Informacji Turystycznej.
Budowa i remonty.
Brama Targowa w Elblągu została zbudowana w XIV wieku jako element miejskiego systemu fortyfikacji. Budowę dolnej części bramy rozpoczęto w roku 1319, natomiast górną część nadbudowano do wysokości obecnej w latach 1420–1430. Od północnej strony zabytku w ciągu dzisiejszej ul. Stoczniowej umieszczona była w przeszłości brama, zwana też Bramą Trzech Wykuszy lub Zewnętrzną Bramą Targową, broniąca dostępu do miasta w nocy, istniejąca do 1775 r. W roku 1639 zawieszono na bramie zegar, sfinansowany w całości przez kupca Isaaka Spieringa, później parokrotnie naprawiany i wymieniany. W 1755 roku na dachu Bramy Targowej pojawił się hełm w stylu barokowym, który ufundowali elblążanie, stworzono również taras widokowy. W roku 1857 zamówiono z Berlina nowy zegar (czynny do 1945 r.), a w 1819 r. wymieniono stare cyferblaty na większe, z pozłacanymi cyframi i wskazówkami. W czasie II wojny światowej Brama mocno ucierpiała. Prace nad odbudową rozpoczęto w grudniu 1948 roku, a ukończono w połowie sierpnia 1949 r. Odbudowano ją w kształcie średniowiecznym (najbardziej charakterystyczną zmianą w wyglądzie jest powrót do starej formy dachu czterospadowego). W roku 2000 na bramie pojawił się zegar – bliźniaczo podobny do tego, jaki widać na elbląskich pocztówkach z okresu międzywojennego, nieco tylko mniejszy. Chronometr ufundował miastu Ortwin Runde – nadburmistrz Hamburga, który urodził się w Elblągu. Generalny remont zabytku został przeprowadzony w 2006 roku. Odnowiono fasadę, odrestaurowano elementy architektury oraz przystosowano pomieszczenia wewnątrz bramy dla potrzeb Fundacji Elbląg. Wieczorami obiekt widać w blasku iluminacji świetlnej. W miejscu, gdzie niegdyś przejeżdżał pod Bramą tramwaj, spółka Tramwaje Elbląskie ułożyła fragment torów, aby przypominały mieszkańcom Elbląga oraz turystom dawny szlak komunikacyjny w mieście.
Historia.
Funkcje Bramy Targowej w średniowieczu.
Od czasów powstania zabytek stanowił istotną część miejskich fortyfikacji oraz jedną z głównych bram wjazdowych do Elbląga. Od momentu powstania Brama służyła elbląskim mieszczanom, którzy nie zwracali szczególnej uwagi na jedną z kilku bram w murach obronnych. Ich podejście do dzisiejszego symbolu miasta zmieniło się wraz z najazdem rycerzy zakonu krzyżackiego.
XIX i XX wiek.
W 1805 roku planowano wyburzenie Bramy Targowej. Bramę uratowali mieszczanie, którzy wystąpili z petycją do władz miejskich o zachowanie budynku ze względu na publiczny zegar, który widoczny był z dużej odległości. Dodatkowym argumentem był znajdujący się na wieży punkt obserwacyjny straży pożarnej. W latach 1818–1819 przeprowadzono gruntowny remont bramy. 23 listopada 1895 w Elblągu uruchomiono dwie pierwsze linie tramwajowe. Tory linii nr 2 przebiegały wzdłuż ulicy Stary Rynek, biegnąc pod zabytkiem. Tramwaj jeździł pod Bramą Targową do roku 1945. 1 czerwca 1946 wznowiono w Elblągu ruch tramwajowy, po wojnie linia nr 2 także przebiegała pod bramą.
Okres Polski Ludowej.
Okres powojenny nie sprzyjał Bramie. Zapomniany i zaniedbany obiekt niszczał. Budynki otaczające Bramę (takie jak Willa Biały Dom i zabudowania ulicy Stary rynek) zostały zburzone i wieża długi czas stała samotnie. Ze względu na niebezpieczeństwo opuszczono dwie kraty, uniemożliwiając wstęp do budynku mieszkańcom. Od 1968 roku tramwaje nie jeźdżą pod bramą targową, linia nr 2 została przeniesiona na ul. Pocztową.
III Rzeczpospolita.
Wskutek wydawania pieniędzy z budżetu miasta na bardziej pilne inwestycje Brama pozostawała przez pewien czas w zaniedbanym stanie. Po wstąpieniu Polski do Unii Europejskiej samorządy lokalne zyskały szansę współfinansowania niektórych projektów ze środków pomocowych. Wykorzystując takie wsparcie, władze miasta Elbląga sfinansowały w 2006 roku remont obiektu.
Elbląski piekarczyk.
Dnia 8 marca 1521 roku udało się uratować miasto przed najazdem Krzyżaków. Wiąże się z tym wydarzeniem legenda, która została opisana poniżej. Mimo iż nie do końca wierzymy dziś w historię o elbląskim piekarczyku, faktem jest, że dolna część bramy, od strony północnej, wzmocniona jest granitowymi płytami (odbojami), w których wykuto – na polecenie króla Zygmunta Starego – wzór łopaty piekarczyka. Dzień 8 marca do I rozbioru Polski był w Elblągu miejskim świętem.
Legenda o piekarczyku.
W czasie wojny polsko-krzyżackiej Krzyżacy postanowili zdobyć Elbląg, który był bogatym i silnym gospodarczo ośrodkiem. Legenda głosi, że zakonni rycerze próbowali dostać się do miasta nocą, aby zaskoczyć śpiących elblążan. Jednym z niewielu mieszkańców, który nie spał, był młody piekarczyk. W czasie wypieku chleba postanowił zaczerpnąć świeżego powietrza i wspiął się na mury obronne. Kiedy zauważył, że wróg nadjeżdża od północnej bramy, zwanej dziś Bramą Targową, podbiegł do niej i przeciął linę, która utrzymywała kratę broniącą dostępu do miasta; zrobił to łopatą do wyciągania pieczywa z pieca. Ta natychmiast opadła, uniemożliwiając zdobycie miasta przez Krzyżaków. Zaalarmowani elblążanie odparli atak wojsk zakonnych, a młody piekarczyk stał się bohaterem miasta. Na pamiątkę tego wydarzenia, od północnej strony bramy, na jej fasadzie widnieją dwa odciski łopaty piekarczyka.
Piekarczyk i fakty historyczne.
Był rok 1521. Od kilku lat toczyła się wojna między wielkim mistrzem zakonu krzyżackiego Albrechtem a królem Polski Zygmuntem Starym. W tym czasie Elbląg był miastem przygranicznym, które od czasów pokoju toruńskiego należało do Rzeczypospolitej. W trakcie tej wojny szczęście sprzyjało raz jednej, raz drugiej stronie. Wojska zakonu zajęły Braniewo, natomiast Polacy opanowali zamek w Pasłęku.
Elbląg, jako bogaty ośrodek handlu, leżący tuż przy granicy, był ważnym punktem strategicznym. Wielki Mistrz postanowił więc zdobyć miasto. W tym celu 4 marca 1521 roku z Królewca wyruszyło w stronę Elbląga 2 tysiące zbrojnych pod wodzą Kaspra von Schwalbacha i Moritza von Knebel.
Mimo wcześniejszych ostrzeżeń miasto było słabo pilnowane. Straże, zwykle czujne, drzemały znużone uroczystościami obchodzonymi w mieście do późnych godzin nocnych. Rankiem 8 marca, kiedy mgły zaczęły okrywać okoliczne pola, przekupieni zdrajcy napadli na straże, opuścili zwodzony most i otworzyli ciężkie dębowe bramy. Krzyżacy jak lawina runęli na miasto. Knechtów zakonnych jako pierwszy ujrzał miejski kowal Antoni Boran. Zwołał on ludzi, którzy wspólnymi siłami próbowali unieść zwodzony most.
Rozgorzała walka. Most runął do fosy. Nie przeszkodziło to jednak nacierającym rycerzom. Ponadto w mieście znalazła się już znaczna grupa zbrojnych. Inni nadciągali i lada chwila powinni dostać się w obręb murów miasta. Na Starym Rynku zaroiło się. Od strony miasta zbliżały się szybkie, głośne kroki biegnących ludzi. To nieliczna załoga grodu spieszyła na pomoc. Kilkudziesięciu mieszczan wdarło się na wieżę Bramy Targowej, z której zrzucili na napastników kamienie, belki, gorącą smołę oraz popiół, dzięki czemu chwilowo zatrzymali atakujących. W odległości kilkuset metrów od bramy pojawiła się wtedy zwarta kolumna pozostałych sił krzyżackich.
Wtedy spośród tłumu wystąpił nieznany nikomu czeladnik piekarski. Kiedy nacierająca kolumna była już kilkadziesiąt metrów od bramy, zaczął on swą piekarską łopatą ciąć grube sznury, na których wisiała dębowa krata znajdująca się w bramie. Piekarczyk uderzał łopatą raz po raz, aż sznury zaczęły pękać. Wreszcie drgnęła ciężka, nabijana żelaznymi ćwiekami krata i osunęła się na dół, przygniatając pierwsze szeregi knechtów, którzy zdążyli już wejść w głąb bramy. Krzyżacy odstąpili od murów miasta. Ci, którzy byli już w mieście, po krótkiej walce musieli się poddać.
Męstwo piekarczyka uczczono piosenką, a łopatę, którą przeciął liny, zawieszono we wnętrzu bramy. Jej cząstki wisiały tam jeszcze przez ponad 250 lat. Również na znak zwycięstwa w bramie wyrzeźbiono znak łopaty, a każdy 8 marca – aż do 1772 roku (do I rozbioru Polski), obchodzono w Elblągu jako święto miejskie. O historii piekarczyka wspomina również Fuchs, co uwiarygadnia, że historia o piekarczyku miała faktycznie miejsce.

</doc>
<doc id="531266" url="https://pl.wikipedia.org/wiki?curid=531266" title="Chatellerault Mle 31">
Chatellerault Mle 31



</doc>
<doc id="531271" url="https://pl.wikipedia.org/wiki?curid=531271" title="The Crown (zespół muzyczny)">
The Crown (zespół muzyczny)

The Crown – szwedzka grupa wykonująca muzykę z pogranicza thrash i melodic death metalu. Powstała 1990 roku w Trollhättan, do 1998 roku występując pod nazwą "Crown of Thorns". Zespół został rozwiązany w 2004 roku. W 2009 roku w odnowionym składzie zespół wznowił działalność.
Historia.
Zespół powstał w 1990 roku w Trollhättan pod nazwą Crown of Thorns, z inicjatywy Johana Lindstranda (śpiew), Roberta Österberga (gitara), Magnusa Olsfelta (gitara basowa), Janne Saarenpää (perkusja) i Marko Tervonena (gitara). W 1993 roku ukazało się pierwsze demo zespołu zatytułowane "Forever Heaven Gone". Natomiast rok później zostało wydane demo "Forget the Light".
W 1995 roku ukazał się pierwszy album studyjny zespołu pt. "The Burning". Wydawnictwo było promowane teledyskiem do utworu pt. "Of Good And Evil". W 1997 roku ukazał się drugi album pt. "Eternal Death". W 1998 roku zespół przyjął nazwę The Crown. 9 marca 1999 ukazał się pierwszy album pod nazwą The Crown zatytułowany "Hell is Here". W 2000 roku ukazał się kolejny album studyjny pt. "Deathrace King". Rok później z zespołu odszedł Lindstrand, którego zastąpił Tomas "Tompa" Lindberg.
8 kwietnia 2002 roku ukazał się piąty w historii działalności zespołu album zatytułowany "Crowned In Terror". Wydawnictwo było promowane podczas europejskiej trasy koncertowej Crowning Europe In Terror 2003. Koncerty The Crown poprzedzały grupy Skinless i Monolith. Tego samego roku do zespołu powrócił wokalista Johan Lindstrand. 20 października 2003 roku nakładem Metal Blade Records ukazał się ostatni album studyjny grupy pt. "Possessed 13". Wydawnictwo zostało nagrane w Studio Fredman w maju i czerwcu. W 2004 roku zespół został rozwiązany. Oświadczenie Janne Saarenpää i zespołu w sprawie rozwiązania zespołu:
Już po rozwiązaniu zespołu ukazało się pierwsze wydawnictwo DVD The Crown zatytułowane "14 Years of No Tomorrow". Na trzypłytowym wydawnictwie ukazał się m.in. film dokumentalny pt. "The Road To Nowhere" oraz liczne koncerty. W 2009 roku w odnowionym składzie zespół wznowił działalność.

</doc>
<doc id="531279" url="https://pl.wikipedia.org/wiki?curid=531279" title="Cisawica">
Cisawica



</doc>
<doc id="531282" url="https://pl.wikipedia.org/wiki?curid=531282" title="Kinga Göncz">
Kinga Göncz

Kinga Göncz (ur. 8 listopada 1947 w Budapeszcie) – węgierska działaczka polityczna, minister spraw zagranicznych w latach 2006–2009, posłanka do Parlamentu Europejskiego.
Życiorys.
Jest córką Árpáda Göncza, prezydenta Węgier w latach 1990–2000. Studiowała medycynę na Uniwersytecie Semmelweisa w Budapeszcie, specjalizując się w psychiatrii. Prowadziła praktykę lekarską oraz pracowała w Narodowym Instytucie Rehabilitacji. Była adiunktem na Uniwersytecie Loránda Eötvösa w Budapeszcie, zajmując się m.in. problematyką kształcenia pracowników socjalnych. Wykładała gościnnie na uczelniach europejskich i amerykańskich.
W maju 2002 została mianowana sekretarzem stanu w Ministerstwie Zdrowia, Spraw Socjalnych i Rodziny. W czerwcu 2004 została ministrem ds. równych szans, zajmując się m.in. równouprawnieniem kobiet i mężczyzn oraz prawami osób niepełnosprawnych. Od października 2004 pełniła funkcję ministra ds. młodzieży, rodziny, spraw socjalnych i równych szans. W czerwcu 2006 jako pierwsza kobieta w historii Węgier objęła funkcję ministra spraw zagranicznych (w rządzie Ferenca Gyurcsánya). Urząd ten sprawowała do kwietnia 2009. W tym samym roku została wybrana do Parlamentu Europejskiego VII kadencji z listy Węgierskiej Partii Socjalistycznej. W PE zasiadała do 2014.
Jest zamężna (mąż László Benedek), ma dwoje dzieci.

</doc>
<doc id="531283" url="https://pl.wikipedia.org/wiki?curid=531283" title="Geel">
Geel

Geel – miasto w północno-wschodniej Belgii, w prowincji Antwerpia, 27 km na wschód od miasta Antwerpia. Około 34,7 tys. mieszkańców.
Opieka nad umysłowo chorymi.
W Geel w XIII wieku rozwinął się kult Świętej Dymfny, która była patronką umysłowo chorych. W związku z tym kultem rodziny przysyłały do Geel (lub Gheel) swoich krewnych w nadziei uleczenia. Dlatego też w tym mieście rozwinął się niezwykły (odpłatny) system indywidualnej opieki nad umysłowo chorymi przez mieszkańców miejscowości. W latach 30. XX wieku liczba pacjentów psychiatrycznych w Geel wahała się między 3000 a 4000 (wobec około 14 tys. zwykłych mieszkańców). W szczątkowej formie ten system opieki istnieje w Geel do dziś.

</doc>
<doc id="531285" url="https://pl.wikipedia.org/wiki?curid=531285" title="Państwowa Wyższa Szkoła Filmowa, Telewizyjna i Teatralna w Łodzi">
Państwowa Wyższa Szkoła Filmowa, Telewizyjna i Teatralna w Łodzi



</doc>
<doc id="531287" url="https://pl.wikipedia.org/wiki?curid=531287" title="Horacio Elizondo">
Horacio Elizondo

Horacio Marcelo Elizondo (ur. 4 listopada 1963 w Quilmes) – argentyński sędzia piłkarski. Arbiter finału mistrzostw świata w 2006 roku.
Z zawodu nauczyciel wychowania fizycznego. Od 1994 sędzia międzynarodowy. Zadebiutował 9 października 1996 w meczu pomiędzy reprezentacjami Ekwadoru i Kolumbii odbywającego się w ramach eliminacji strefy CONMEBOL do mistrzostw świata 1998.
Podczas mistrzostw świata 2006 prowadził łącznie pięć spotkań, w tym mecz otwarcia pomiędzy reprezentacjami Niemiec i Kostaryki, jak i mecz finałowy między reprezentacjami Włoch i Francji. W meczu finałowym pokazał czerwoną kartkę Zinedine Zidanowi, który uderzył włoskiego obrońcę Marco Materazziego. Dla Zidana był to ostatni mecz w karierze sportowej. Był pierwszym Argentyńczykiem, który prowadził mecz finałowy Mistrzostw Świata. Jest także pierwszym sędzią, który prowadził mecz otwarcia i finał tego samego turnieju mistrzowskiego.

</doc>
<doc id="531288" url="https://pl.wikipedia.org/wiki?curid=531288" title="Kleve">
Kleve

Kleve (do 20 lipca 1935 Cleve; nid. "Kleef"; fr. "Clèves") – miasto powiatowe w Niemczech, w kraju związkowym Nadrenia Północna-Westfalia, w rejencji Düsseldorf, siedziba powiatu Kleve. Miejsce urodzin cesarza Ottona III.
W mieście rozwinął się przemysł spożywczy, skórzany, metalowy oraz środków transportu.
Na terenie miasta Kleve leży 15 miejscowości (dzielnic): Bimmen, Brienen, Donsbrüggen, Düffelward, Griethausen, Keeken, Kellen, Kleve, Materborn, Reichwalde, Rindern, Salmorth, Schenkenschanz, Warbeyen i Wardhausen. 
Kleve leży ok. 7 km od granicy z Holandią. Liczy 48 802 mieszkańców (2014). Burmistrzem jest Sonja Northing (bezpartyjna).
W Reichswald-Kleve w czerwcu bądź lipcu 980 r. urodził się cesarz Otton III, pierwszy wizjoner zjednoczonej Europy, przyjaciel św. Wojciecha i pierwszego króla polskiego Bolesława Chrobrego. 
Z Kleve pochodziła Anna, czwarta żona króla Anglii Henryka VIII. W miejscowym kościele pw. Niepokalanego Poczęcia NMP znajduje się kopia cudownego obrazu Matki Boskiej Częstochowskiej, a w ołtarzu fragment relikwii św. Wojciecha z Gniezna. Jest to dar prymasa Polski kardynała Józefa Glempa w podzięce za uratowanie tychże relikwii w czasie II wojny światowej przez mieszkańca Kleve żołnierza Wehrmachtu Urbana Thelena. 
W Kleve działa grupa Związku Polaków w Niemczech "RODŁO". 
Na miejscowym cmentarzu wojennym w Reichswald-Kleve spoczywa ponad siedem tysięcy żołnierzy, w szczególności pilotów brytyjskich. Kwatera polska liczy 73 groby, głównie pilotów walczących w dywizjonach 300, 304 i 305 oraz sześciu skoczków spadochronowych.

</doc>
<doc id="531291" url="https://pl.wikipedia.org/wiki?curid=531291" title="Bocholt">
Bocholt

Bocholt (dolnoniem. "Bokelt") − miasto w zachodniej części Niemiec, w kraju związkowym Nadrenia Północna-Westfalia, w rejencji Münster, w powiecie Borken, przy granicy z Holandią. Liczy 73 170 mieszkańców (2010).
W mieście znajduje się stacja kolejowa Bocholt.
W mieście rozwinął się przemysł bawełniany, maszynowy oraz elektrotechniczny.
Współpraca.
Miejscowości partnerskie:

</doc>
<doc id="531295" url="https://pl.wikipedia.org/wiki?curid=531295" title="Przypowieść o siewcy">
Przypowieść o siewcy

Przypowieść o siewcy – przypowieść w Ewangelii Mateusza (13,3–8), Marka (4, 1–9) i Łukasza (8,4–8) w Nowym Testamencie.
Treść.
Pewnego dnia Jezus Chrystus opowiedział przypowieść, w której opisał siewcę rozrzucającego ziarna na rolę. Niektóre z nich padły na drogę, gdzie wydziobały je ptaki; inne na skałę pokrytą warstewką ziemi – te zostały wypalone przez słońce; kolejne wpadły pomiędzy chwasty i nie zdołały przetrwać, gdyż wątłe młode rośliny zagłuszyły ciernie.
Były jednak takie ziarna, które spadły na żyzny grunt. Z nich siewca w przyszłości zbierze obfite plony.
W (Łk 8,11–15) Jezus wyjaśnia, że ziarna oznaczają słowo Boże.

</doc>
<doc id="531298" url="https://pl.wikipedia.org/wiki?curid=531298" title="Transmisja (zespół muzyczny)">
Transmisja (zespół muzyczny)

Transmisja – grupa muzyczna z Warszawy (Grochów - Praga-Południe) działająca w latach 1994-1999 prezentująca muzykę reggae/ragga/funk, wyróżniająca się mieszanką miejskiego folkloru Warszawy z czarnymi rytmami reggae, pulsacją funk'u i ragga. Transmisja to personalny i mentalny spadkobierca Ticket Must Be Performation i RedActors z lat 1986-1993.
Transmisja nagrała oficjalnie dwa albumy. W roku 1997 płytę pt. "Lekkie Uderzenie", która powstała w studiu AM w Warszawie. Drugi album pt. "Lekkie Urojenie" powstał w 1998 roku. Płytę uzupełnił m.in. Wujek Samo Zło. W 1999 roku grupa wsparła antyrasistowską kampanię "Muzyka przeciwko rasizmowi", firmowanej przez Stowarzyszenie „Nigdy Więcej”. 
Transmisja zagrała we wszystkich warszawskich klubach i salach koncertowych, poza świadomym pominięciem Sali Kongresowej. Udało się jej wystąpić przed likwidacją jazzowego klubu Akwarium, dając koncert uzupełniony supportem Jurka Słomy. Do udanych występów zaliczyć trzeba koncerty w Bałągu, Kaliszu, Giżycku, Olecku (Przystanek Olecko), a także w Lublinie (Klub Hades), oraz przed 15-tysięczną widownią w Krakowie.
Wielu z byłych członków Transmisji jest nadal aktywnych muzycznie lub działa w innych sferach kultury i sztuki. Przykładami są Vavamuffin, gdzie śpiewa Gorg (do spółki z Pablopavo oraz przyjacielem z dawnych czasów RedActors, liderem ówczesnego O.K. System Reggaeneratorem), a także grupa Sedativa, której trzon tworzą "Jurek „Buras” Burkacki" oraz "Andrzej „Jawor” Jaworowski" (z GanjaNinja na wokalu i featuringami Pablopavo oraz Dawida Portasza, wokalisty Jafia Namuel). "„Jawor”" wraz z "„Tremolem”" są ponadto gospodarzami legendarnego jam session w warszawskim klubie Mandala. Oddzielny nurt tworzy wraz z młodym pokoleniem zdolnych muzycznie ludzi (np. Pan Duże Pe, Mista Pita) "Tomek Konca", przewodniczący grupie Cinq G. Odwiecznym fascynacjom elektroniczno-dubowym oddaje się także nadal Lubay, odpowiedzialny w Transmisji za DJ'ing i efekty, pracujący nad remiksami różnych wykonawców (np. Dubang! Vavamuffin), tworzący grupę "Czarny Lew" i od niedawna wspierający wspomnianą wyżej Sedativę. Pochodzący z Meksyku i od lat mieszkający w Polsce "David Saucedo Valle" grał w różnych formacjach (m.in. "Odo Irawo") na bębnach/perkusjonaliach, a także prowadził warsztaty bębniarskie. "Ania Jackowska" pojawia się na drugiej płycie Vavamuffin zatytułowanej „Inadibusu”.
Skład.
Grupa liczyła do 11 osób. W jej składzie grało co najmniej trzydzieści osób, m.in.:
a także:

</doc>
<doc id="531300" url="https://pl.wikipedia.org/wiki?curid=531300" title="Maria Romanowa (1847–1928)">
Maria Romanowa (1847–1928)

Maria Fiodorowna Romanowa z d. Glücksburg, urodzona jako Maria Zofia Fryderyka Dagmara Glücksburg, księżniczka Danii (ur. 26 listopada 1847 w Kopenhadze, zm. 13 października 1928 w Klampenborgu) – cesarzowa Rosji (ros. императрица) jako żona cesarza Aleksandra III.
Życiorys.
Była czwartym dzieckiem króla Danii Chrystiana IX i jego żony królowej Luizy Heskiej. Przeszła na wiarę prawosławną, otrzymując imię „Maria”. 24 października 1866 r. poślubiła wielkiego księcia Aleksandra Aleksandrowicza, przyszłego cesarza Rosji, Aleksandra III.
Mieli sześcioro dzieci:
Maria była wychowywana w religii luterańskiej. Od najmłodszych lat uważana była za wielką piękność. Najpierw zaręczyła się z carewiczem Mikołajem. Jednak niedoszły mąż Dagmary zmarł 24 kwietnia 1865 roku na gruźlicę. Po śmierci Mikołaja przeszła na prawosławie i przyjęła imię Maria Fiodorowna. Wyszła za brata zmarłego carewicza, przyszłego Aleksandra III.
Małżeństwo Marii i Aleksandra okazało się bardzo udane, pomimo odmiennych charakterów obojga małżonków. Maria była osobą bardzo energiczną i towarzyską. W przeciwieństwie do męża lubiła wystawność i przepych, uwielbiała bale i uroczystości. Caryca łagodziła despotyzm swego męża i starała się łagodzić represje męża w stosunku do Polaków. Mimo to Maria raczej nie mieszała się w sprawy polityczne. Faworyzowała swoich synów Mikołaja i Michała. Z córkami obchodziła się nieco gorzej. Zmusiła swoją córkę Olgę do poślubienia Piotra, księcia oldenburskiego, który był homoseksualistą.
Maria Fiodorowna nie była w najlepszych stosunkach z synową Aleksandrą Fiodorowną. Po śmierci męża w 1894 roku i wstąpieniu na tron Mikołaja II nie chciała pogodzić się z rolą cesarzowej wdowy. Sami Rosjanie raczej woleli „starą” carową niż „nową” (wyniosłą Niemkę).
Po obaleniu caratu w 1917 roku schroniła się na Krymie, znajdującym się pod władzą „Białych”, po czym wyemigrowała do Wielkiej Brytanii. Odpływając, poprosiła swoją wnuczkę, księżniczkę Irinę Aleksandrowną, by jak najdłużej podtrzymywała jej lornetkę. Chciała bowiem do ostatniej chwili patrzeć na ukochaną Rosję. Rząd siostrzeńca, Jerzego V, odmówił jej azylu. W 1919 roku powróciła do Danii, gdzie osiadła w pałacyku Hvidøre pod Kopenhagą. Hvidøre było do jej śmierci centrum politycznym „białej” emigracji rosyjskiej.
Powtórny pogrzeb.
We wrześniu 2006 trumna z jej zwłokami została przewieziona z Roskilde do Petersburga i wystawiona na łożu paradnym 26 tego miesiąca, dokładnie 140 lat po przybyciu cesarzowej do Rosji, po czym złożona 28 września w krypcie cesarskiej w soborze Świętych Piotra i Pawła u boku męża Aleksandra III. Udział w pogrzebie wzięli członkowie wielu dynastii europejskich, m.in. Fryderyk, następca tronu Danii, syn Małgorzaty II, były król Grecji Konstantyn II z małżonką Anną Marią, i Michał ks. Kentu. Wszyscy z nich pochodzą, tak jak Maria Fiodorowna, od „ojca Europy”, króla Danii Chrystiana IX.

</doc>
<doc id="531306" url="https://pl.wikipedia.org/wiki?curid=531306" title="Whiskey amerykańska">
Whiskey amerykańska

Whiskey amerykańska – whiskey produkowana na terenie Stanów Zjednoczonych. Jej historia w USA zaczyna się wraz z przybyciem irlandzkich i szkockich imigrantów. Po przystosowaniu się do tamtejszych warunków produkowana whiskey znacząco odróżniła się od oryginalnej whisky. Rodzaje whiskey amerykańskiej to "Bourbon Whiskey" (burbon), "Tennessee Whiskey", "Rye and Wheat Whiskey" (żytnia i pszeniczna), "Corn Whiskey" (kukurydziana) oraz "blended American Whiskey" (mieszana).
Bourbon Whiskey (burbon).
Dzięki temu, że prawie całość bourbonu jest produkowana w stanie Kentucky, niektórzy koneserzy tego alkoholu uważają, że jest to wymagane. Według amerykańskiego prawa, zawartość kukurydzy użytej do produkcji bourbona musi być co najmniej 51 procentowa, a proces leżakowania musi być minimum dwuletni w smalonych od środka, świeżych dębowych beczkach.
Niektóre z bourbonów to:
 Nazwa "whisky" jest przeważnie używana w stosunku do trunków destylowanych w Szkocji, Walii, Kanadzie oraz Japonii, a nazwa "whiskey" dla produkowanych w Irlandii oraz Stanach Zjednoczonych. Dyrektywa z 1968 r. władz amerykańskich (dokładnie agencji federalnej BATF - „Bureau of Alcohol, Tobacco, Firearms and Explosives”) określa „whisky” jako oficjalną nazwę używaną w U.S., ale dopuszcza (ulegając tradycji) również nazwę „whiskey”, przy czym większość amerykańskich producentów wciąż używa określenia „whiskey”.
Tennessee Whiskey.
Tennessee Whiskey to whiskey bardzo podobna do bourbona. Zasadnicza różnica polega na procesie filtrowania. Przepuszczana jest przez grubą warstwę węgla drzewnego wypalanego z cukrowego klonu (sugar-maple), dzięki czemu zyskuje właściwy aromat i kolor. Proces ten trwa przeważnie 10 dni.
Rye and Wheat Whiskey (żytnia i pszeniczna).
Whiskey żytnia używana jest przeważnie jako jeden ze składników whiskey mieszanej i rzadko jest butelkowana jako 'Straight Rye Whiskey' (czysta whiskey żytnia). Żytnia whiskey musi być produkowana w co najmniej 51 procentach z żyta, destylowana do mniej niż 80 procent i przechowywana w nowych, osmalanych dębowych beczkach przez co najmniej 2 lata. Większość żytniej whiskey jest produkowana w stanach Indiana i Kentucky. 
Whiskey pszeniczna musi powstawać w co najmniej 51 procentach z pszenicy i jest niezbyt często spotykana.
Przykładowe whiskey żytnie:
Corn Whiskey (kukurydziana).
Jest to przodek bourbona, który rozwinął się dzięki obfitym dostawom kukurydzy. Jak sama nazwa wskazuje, kukurydza jest głównym składnikiem tej whiskey - melasa użyta do produkcji musi składać się w co najmniej 80 procentach z kukurydzy. W odróżnieniu od bourbona, Corn Whiskey nie musi dojrzewać w drewnianych beczkach. Jeśli kukurydziana whiskey ma być poddana procesowi dojrzewania musi się on odbywać albo w beczkach niesmalonych, albo w beczkach poprzednio używanych do leżakowania bourbona.
Blended American Whiskey (mieszana).
Amerykańska mieszana whiskey nie powinna być mylona z mieszaną whisky szkocką (blended Scottish whisky). Mieszana amerykańska whiskey zawiera tylko 20 procent amerykańskiej żytniej whiskey i bourbona. Pozostałe 80 procent stanowi masowo produkowany alkohol, co w rezultacie powoduje, że mieszana whiskey amerykańska jest bardzo tania.

</doc>
<doc id="531308" url="https://pl.wikipedia.org/wiki?curid=531308" title="Going to Pasalacqua">
Going to Pasalacqua



</doc>
<doc id="531311" url="https://pl.wikipedia.org/wiki?curid=531311" title="Stanisława Grabska">
Stanisława Grabska

Stanisława Halina Grabska (ur. 20 marca 1922 we Lwowie, zm. 13 listopada 2008 r. w Sulejówku) – polska teolog, publicystka, artysta plastyk (w zakresie tkactwa artystycznego).
Droga życiowa.
Córka prof. Stanisława Grabskiego, polityka i ekonomisty oraz Zofii Smolik.
Podczas II wojny światowej członek Tajnej Sodalicji Mariańskiej. Przybyła do Lwowa na rozkaz Komendy ZWZ w Warszawie z zadaniem nawiązania bezpośredniej łączności konspiracyjnej z komendą ZWZ na okupację sowiecką, w celu połączenia obu struktur konspiracji wojskowej. Podczas okupacji hitlerowskiej Lwowa była zatrudniona jako preparatorka wszy w Instytucie Badań nad Tyfusem Plamistym i Wirusami profesora Rudolfa Weigla, dzięki czemu miała dokumenty, chroniące ją przed represjami okupanta.
Od 1945 r. w Warszawie. Studiowała na Akademii Sztuk Pięknych (malarstwo i tkactwo artystyczne). Pracowała następnie w Biurze Wzornictwa Przemysłu Lekkiego. W 1964 r. podjęła studia teologiczne na Katolickim Uniwersytecie Lubelskim (zaocznie, w ramach Studium Wyższej Wiedzy Religijnej, później w trybie stacjonarnym). Pracę magisterską pt.: "Wolność chrześcijańska u św. Pawła i u św. Mateusza" obroniła w 1969 r. W tym czasie była też organizatorką wykładów teologicznych w Klubie Inteligencji Katolickiej w Warszawie. Uczestniczyła w Kongresie Apostolatu Świeckich w Rzymie, w czasie trwania II Soboru Watykańskiego. Następnie, dzięki stypendium, studiowała na uniwersytecie w Leuven (Belgia, 1970-1973), będąc tam pierwszą kobietą świecką, która obroniła doktorat z teologii (promotor: ks. prof. Philippe Delhaye, ekspert Soboru ds. etycznych).
Po powrocie do Polski, była związana nadal z warszawskim KIK-iem, wykładała też m.in. kulturę biblijną na wydziale krytyki teatralnej warszawskiej PWST, oraz symbolikę biblijną w kulturze europejskiej dla Podyplomowego Studium Religioznawczego przy Uniwersytecie Warszawskim. 20 sierpnia 1980 roku podpisała apel 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami. Na początku l. 80. wykładała w duszpasterstwach, również dla członków podziemnej "Solidarności". Napisaną przez siebie "Drogę krzyżową" odczytała w Częstochowie na Jasnej Górze dla przedstawicieli KIK-ów z całej Polski, podczas trwania stanu wojennego (później tekst został powielony i rozprowadzany w II obiegu).
Członek Klubu Inteligencji Katolickiej w Warszawie (m.in. wiceprezes i prezes). Członek Komitetu Obywatelskiego "Solidarność" przy Lechu Wałęsie (wiceprzewodnicząca komisji stowarzyszeń). Uczestnik obrad Okrągłego Stołu, ze strony opozycji demokratycznej (w podzespole ds. stowarzyszeń i samorządu terytorialnego; przewodnicząca grupy roboczej ds. stowarzyszeń).
W sierpniu 1996 r. była organizatorką zbierania podpisów pod "Apelem do organizacji światowej i Rady Europy w sprawie Czeczenii w 52. rocznicę wybuchu Powstania Warszawskiego" (tekst apelu publikował m.in. "Tygodnik Powszechny"). Była także redaktorem naczelnym czasopisma "Życie Klubów: kwartalnik Porozumienia Klubów Inteligencji Katolickiej".
W ostatnich latach prowadziła w warszawskim KIK-u cykliczne spotkania "Czytamy Stary Testament" oraz "Czytamy Nowy Testament". Jest uważana za jednego z najwybitniejszych polskich teologów świeckich.
Publikowała m.in. w "Więzi", "Znaku", "Przewodniku Katolickim", "Tygodniku Powszechnym" i "Niedzieli" oraz pracach zbiorowych.
Odznaczona Krzyżem Oficerskim Orderu Odrodzenia Polski.
Mieszkała w Warszawie, a w ostatnim okresie życia w Sulejówku, pochowana na Cmentarzu parafii Najświętszej Maryi Panny Matki Kościoła w Sulejówku w Warszawie-Wesołej.

</doc>
<doc id="531314" url="https://pl.wikipedia.org/wiki?curid=531314" title="Ingwë">
Ingwë



</doc>
<doc id="531318" url="https://pl.wikipedia.org/wiki?curid=531318" title="James Kirk (aktor)">
James Kirk (aktor)

James Nichol Kirk (ur. 2 maja 1986 w Vancouver) – kanadyjski aktor.
Wczesne życie.
Jest synem Ala Kirka, strażaka i Jackie Kirk, urzędniczki bankowej. Ma też dwóch młodszych braci, Charliego i Kevina. Kirk uczył się w szkole rzymskokatolickiej do 7 roku życia, zanim przeniósł się do szkoły publicznej.
Występował w szkolnym teatrze i zadebiutował w filmie komediowym z 1998 "Golf Punks" u boku Toma Arnolda. Od tego czasu występuje głównie w filmach niezależnych . Stał się znany szerokiej publiczności dzięki pełnometrażowemu filmowi "X-Men 2". Wcieli się także w postać Jessego Keysa w miniserialu "Taken". 
Mieszka w Vancouver.

</doc>
<doc id="531320" url="https://pl.wikipedia.org/wiki?curid=531320" title="Karabin maszynowy Châtellerault Mle 24">
Karabin maszynowy Châtellerault Mle 24

Châtellerault Mle 24 – francuski ręczny karabin maszynowy.
Historia.
Po zakończeniu I wojny światowej podstawowym wzorem lekkiej broni maszynowej armii francuskiej był rkm Chauchat, uzupełniony niewielką liczbą lkm-ów Hotchkiss Mle 1909.
W 1921 roku generał Reibel skonstruował prototyp nowego rkm-u. W następnych latach prototyp tej broni wziął udział w badaniach porównawczych z rkm-ami MAS 1922, Hotchkiss Mle 1922, Lewis i Browning M1918. Po testach karabin maszynowy Reibela został przyjęty do uzbrojenia jako "Fusil-Mitrailleur Mle 1924". Wkrótce po rozpoczęciu produkcji nowej broni, nastąpiło kilka groźnych wypadków zakończonych zniszczeniem rkm-u. Okazało się, że do komory nabojowej można wprowadzić zamiast francuskiego naboju 7,5 × 58 mm Mle1924C, niemiecki 7,92 mm Mauser. Po zbiciu spłonki pocisk niemieckiego naboju zagważdżał lufę, a ciśnienie gazów prochowych niszczyło broń. Aby zapobiec podobnym wypadkom skrócono łuskę francuskiego naboju. W 1929 roku do uzbrojenia przyjęto nowy nabój 7,5 × 54 mm Mle1929C i przystosowaną do zasilania nim wersję rkm-u Reibela – "Fusil-Mitrailleur Mle 1924/29".
W następnych latach FM 24/29 zastąpił starsze typy karabinów maszynowych. Stał się także podstawą do skonstruowania czołgowego karabinu maszynowego Châtellerault Mle 31. W czasie II wojny światowej FM 24/29 był podstawowym rkm-em armii francuskiej. Znalazł się także na uzbrojeniu jednostek Wojska Polskiego sformowanych we Francji.
Po zakończeniu II wojny światowej produkcję FM 24/29 wznowiono. Ostatecznie został wycofany z uzbrojenia armii francuskiej w latach 70. wraz z innymi typami broni kalibru 7,5 mm.
Opis konstrukcji.
Châtellerault Mle 24/29 był bronią samoczynno-samopowtarzalną. Zasada działania oparta o odprowadzanie części gazów prochowych przez boczny otwór lufy. Zamek ryglowany przez przekoszenie. Mechanizm spustowy z dwoma językami spustowymi (do ognia pojedynczego i seriami).
MAC 24/29 był bronią zasilaną z pudełkowych magazynków o pojemności 25 naboi. Gniazdo magazynka znajdowało się na wierzchu komory zamkowej.
Lufa zakończona stożkowym tłumikiem płomienia. Pod lufą mocowany był dwójnóg.
FM 24/29 był wyposażony w chwyt pistoletowy, łoże i kolbę.
Zobacz też.
Bren

</doc>
<doc id="531326" url="https://pl.wikipedia.org/wiki?curid=531326" title="Redutowa (zajezdnia autobusowa)">
Redutowa (zajezdnia autobusowa)

Redutowa, właśc. Oddział Przewozów R-5 „Redutowa“ – nieczynna zajezdnia autobusowa należąca do Miejskich Zakładów Autobusowych w Warszawie. Znajduje się przy ul. Redutowej 27 w dzielnicy Wola.
Historia.
Zajezdnia powstała 12 marca 1961 r. Początkowo eksploatowała autobusy marki Chausson, później Jelcz 272 MEX i Jelcz 021. Ostatni „ogórek” opuścił R-6 w 1980 r. Od października 1977 r. do końca 1986 roku eksploatowano autobusy Jelcz PR110U (nr taborowe 5200-5408). W sierpniu 1979 r. do zajezdni przybyły pierwsze Ikarusy 280, a we wrześniu 1983 r. - Ikarusy 260.
W nowym systemie organizacji taboru MZA, zajezdnia specjalizowała się w pojazdach marki Jelcz. Od września 2008 roku w związku z dostawami Solarisów Urbino 12 III (20 szt.) i 18 III (50 szt.), 40 szt. Ikarusów musiało ustąpić miejsca nowym nabytkom poprzez przenosiny do innych zakładów MZA. Drugi plac przy ulicy Norwida zajmowały kasowane autobusy z innych zakładów.
1 grudnia 2013 roku zajezdnia została wygaszona (choć prasa podawała informacje o jej likwidacji).
W czerwcu 2019 roku na terenie zajezdni odbyła się seria koncertów w ramach H&amp;M Loves Music 2019
Zajezdnia ma zostać reaktywowana i przebudowana w związku z zakupem przez Miejskie Zakłady Autobusowe nowego taboru elektrycznego..

</doc>
<doc id="531327" url="https://pl.wikipedia.org/wiki?curid=531327" title="Kościół Najświętszego Salwatora w Krakowie">
Kościół Najświętszego Salwatora w Krakowie

Kościół Najświętszego Salwatora – zabytkowy kościół znajdujący się na krakowskim Zwierzyńcu przy ul. św. Bronisławy 5, na niewielkim wzgórzu stanowiącym wschodnie zakończenie masywu Góry św. Bronisławy. 
Od wezwania kościoła pochodzi nazwa znajdującego się obok osiedla Salwator.
Historia.
Początki kościoła nie zostały ostatecznie wyjaśnione. Tradycja głosi, że kościół miał powstać na miejscu pogańskiej świątyni, a kazania tutaj miał głosić jeszcze św. Wojciech.
W źródłach pisanych pierwsza wzmianka o kościele znajduje się w "Roczniku Kapitulnym Krakowskim", gdzie pod rokiem 1148 zanotowano "dediactio ecclesiae sancti Salvatoris". W przywileju księcia Bolesława Wstydliwego z 1256 r. fundacja przypisana jest jego poprzednikom, książętom krakowskim. Jan Długosz z kolei jako fundatora wymienia Piotra ze Skrzynna (Piotra Włostowica).
Badania archeologiczne, wielokrotnie prowadzone w XX w. nie dały całkowicie jednoznacznej odpowiedzi na pytanie o początki kościoła. Pierwsi badacze (Z. Gawlik, J. Hawrot, A. Żaki) opowiadali się za powstaniem świątyni zasadniczo w XII w. Jednak prowadzący badania w latach 60. i 70. W. Grabski, W. Zin i F. Radwański, którzy dokonali tutaj znaczących odkryć, postawili tezę o trzech fazach budowli średniowiecznej:
Teoria ta, choć często pojawiająca się do dziś w popularnych publikacjach, zakwestionowana została przez dość przekonywające wyniki badań T. Lenkiewicz-Radwańskiej z lat 80. XX w. Zgodnie z nimi kościół tzw. "I fazy" faktycznie został postawiony na planie krzyża łacińskiego, a nie greckiego (na planie dość bliskim konstrukcji krakowskiego kościoła św. Andrzeja), a kościół tzw. "III fazy" stanowi tylko przekształcenie pierwotnego zamierzenia. Powstanie pierwszego kościoła miało zatem mieć miejsce w I połowie XII w., co można wiązać ze wspominaną datą 1148 oraz informacją Długosza o Piotrze Właście (datacja oparta na analizie odnalezionej ceramiki oraz porównaniach warsztatu murarskiego), a przebudowę ("III fazę") można wiązać z przekazaniem kościoła zwierzynieckim norbertankom. Teorię tę potwierdziły także badania z zastosowaniem metody datowania radiowęglowego prowadzone na początku XXI w.
O przekazaniu tym wspomina Długosz – miał go dokonać w 1183 r. biskup krakowski Gedko. Norbertanki przeniosły się m.in. tutaj na kilkanaście lat po zniszczeniu ich klasztoru podczas najazdu mongolskiego w 1241 r.
Najprawdopodobniej kościół został częściowo zniszczony podczas walk o Kraków w 1587 r. Odbudowę, związaną ze znacznymi zmianami i budową wieży, kościół zawdzięcza ksieni norbertanek Dorocie Kąckiej o czym informuje tablica z 1622 roku. Wtedy też wprowadzono w obramieniach okien formy postgotyckie. Kościół po spaleniu przez Szwedów podczas "potopu" w 1656 r., został odbudowany do 1680 r. staraniem ksieni Anny Zapolskiej. W efekcie zmian dokonywanych w XVII w., kościół został skrócony, sklepiony, dodano wieżę od zachodu, kryptę oraz barokowe wyposażenie (to ostatnie – usunięte w większości w XX w.). W 1747 roku, z inicjatywy ksieni Brygidy Otffinowskiej zamurowano boczne wejście, a w miejscu kostnicy dobudowano zakrystię. Kolejne restauracje kościół przechodził w roku 1788, w latach 30. XX wieku oraz po 1961 roku.
Architektura i wystrój.
Kościół jest orientowany, murowany z kamienia i cegły, otynkowany (z wyjątkiem prezbiterium). Jednonawowy, nawa dwuprzęsłowa na planie kwadratu, sklepiona kolebkowo; prezbiterium węższe, dwuprzęsłowe, na planie zbliżonym do kwadratu, o sklepieniu krzyżowym (pod prezbiterium krypta). Od zachodu wieża, jej przyziemie pełni funkcję kruchty kościoła.
We wnętrzu (na wschodniej ścianie prezbiterium) zachowały się cenne malowidła ścienne z początku XVI w. przedstawiające sceny cudownego rozmnożenia chleba oraz ukrzyżowania Chrystusa. Ołtarz główny pochodzi z XX w., wykorzystano jednak romańską kamienną mensę ołtarzową – znajdujące się w niszach obok ołtarza figury świętych pochodzą z wcześniejszego ołtarza, barokowego (św. Norbert, św. Augustyn, św. Jan Chrzciciel, św. Józef Herman). W bocznym ołtarzu znajduje się obraz autorstwa Kacpra Kurcza przedstawiający ukrzyżowanie Chrystusa z 1605 (na obrazie u stóp Chrystusa znajduje się grajek, co związane jest z miejscową legendą, przekazywaną m.in. przez ks. Pruszcza). Na chórze 4-głosowy pozytyw organowy z 1859 r. Na zewnątrz świątyni (od południa) znajduje się kazalnica z 1605.
W 1913 na murach kościoła umieszczono tablicę upamiętniającą pięćdziesiątą rocznicę wybuchu Powstania Styczniowego, którą ufundowali obywatele Półwsia Zwierzynieckiego i Zwierzyńca.
Cmentarz.
Kościół otoczony jest cmentarzem. Jako że pierwotnie kościół miał pełnić funkcje parafialne, można domniemywać, że istnieje on od początków świątyni, używany zaś był do XIX w. W mur cmentarza włączony jest grobowiec sióstr norbertanek z 1837 roku (zrekonstruowany), a także płyty nagrobne powstańców kościuszkowskich: Józefa i Feliksa Darowskiego. Obok znajduje się grób napoleońskiego żołnierza Antoniego Moczydłowskiego. W pobliżu stoi także drewniana chata, w której dawniej mieszkał grabarz.

</doc>
<doc id="531329" url="https://pl.wikipedia.org/wiki?curid=531329" title="Battlefield 2">
Battlefield 2

Battlefield 2 – gra komputerowa z gatunku first-person shooter stworzona przez Digital Illusions CE i wydana przez firmę Electronic Arts w 2005 roku. Gra jest kontynuacją gier "Battlefield 1942" oraz "Battlefield Vietnam". Do podstawowej wersji gry zespół EA wydał trzy dodatki: "Special Forces", "Euro Force" oraz "Armored Fury".
30 czerwca 2014 roku, Electronic Arts zamknęło serwery obsługujące Battlefield 2 oraz kilkadziesiąt innych gier opartych na platformie GameSpy Arcade. Możliwość uczestniczenia w rozgrywkach wieloosobowych za pośrednictwem internetu nadal jest możliwa. Jednym z rozwiązań jest uruchomiony przez społeczność graczy projekt battlelog.co, który umożliwia darmową grę w trybie wieloosobowym w Battlefield 2 na platformach PC oraz Mac.
Fabuła.
W drugiej części serii "Battlefield" grający walczy w czasach współczesnych. Fabuła oparta jest na fikcyjnym konflikcie Stanów Zjednoczonych (USA), Chińskiej Republiki Ludowej (PLA – "People's Liberation Army") oraz Koalicji Środkowowschodniej (MEC – "Middle Eastern Coalition"). W grze do dyspozycji gracza są najnowsze rodzaje broni i pojazdów, m.in. amerykański oraz rosyjski czołg (M1 Abrams i T-90), śmigłowce transportowe (np. UH-60 Black Hawk) itp.
Rozgrywka.
Akcja rozgrywa się na pustynnych terytoriach Bliskiego Wschodu i chińskich nizinach. Strony konfliktu podzielono na trzy grupy: USMC, MEC oraz PLA. Różnice w siłach konfliktu mają swoje odzwierciedlenie w wizualnym wyglądzie piechoty, oraz w używanym przez nich uzbrojeniu, do których można zaliczyć także defibrylator.
System rang.
Gracze mają możliwość grania na serwerach rankingowych, na których zliczane są wyniki oraz statystyki gry dla poszczególnych graczy. Wraz ze zdobywaniem punktów gracze awansują w hierarchii stopni wojskowych, wzorowanej na tej stosowanej w wojskach amerykańskich. Awans na kolejny stopień wiąże się często z możliwością odblokowania nowej niestandardowej broni, tzw. "unlock".
Mapy.
Mapy stworzone dla gry mają swoje odniesienie w realnym świecie, dzieją się na pustyniach na Bliskim Wschodzie oraz na nizinach w Chinach, jednak historia konfliktów została zmyślona. Można więc stoczyć potyczkę na:
Uzbrojenie.
Do dyspozycji gracza oddany został arsenał obejmujący m.in. karabiny automatyczne, pistolety, noże, strzelby, karabiny wyborowe, pistolety maszynowe, ręczne karabiny maszynowe, wyrzutnie przeciwpancernych pocisków kierowanych, granaty ręczne (odłamkowe, oślepiające, dymne) czy miny. Poza uzbrojeniem standardowym, odmiennym dla każdej z walczących stron, w grze istnieje broń, którą gracz może odblokować z biegiem czasu wraz z awansami na wyższe stopnie wojskowe. Po odblokowaniu broń ta dostępna jest niezależnie od wybranej strony konfliktu.
Pojazdy.
W "Battlefield 2", tak jak w poprzednich odsłonach, ważną rolę na polu walki odgrywają pojazdy. Typy dostępnych pojazdów: czołgi, mobilna artyleria przeciwlotnicza, opancerzone transportery piechoty, ciężkie pojazdy i lekkie łaziki, łodzie pontonowe, helikoptery (transportowe oraz bojowe) i samoloty (myśliwce oraz bombowce). Każda ze stron konfliktu posiada swoją własną odmianę wyżej wymienionych pojazdów.
Klasy.
W "Battlefield 2" występuje siedem klas żołnierzy: szturmowiec, sanitariusz, żołnierz wsparcia, mechanik, grenadier, komandos oraz snajper.
Szturmowiec wyposażony jest w kamizelkę kuloodporną, karabin automatyczny z granatnikiem oraz granat dymny. Medyk posiada apteczkę którą może leczyć swoich towarzyszy broni oraz defibrylator dzięki któremu może przywrócić do walki ciężko rannych kolegów. Żołnierz wsparcia jest wyposażony w lekki karabin maszynowy oraz dostarcza amunicję sojuszniczym jednostkom. Mechanik naprawia pojazdy, stawia miny przeciwpancerne oraz naprawia sprzęt nawigacyjny i artylerię. Grenadier jest wyposażony w wyrzutnię rakiet, która jest bardzo skuteczna przeciwko wrogim pojazdom. Snajper posiada karabin z lunetą do rażenia wroga z dużej odległości oraz stawia miny przeciwpiechotne, a komandos dysponuje ładunkami wybuchowymi C4, którymi może wysadzać wszystko - od ludzi po pojazdy, mosty po artylerię.
Dodatki.
Special Forces.
Battlefield 2: Special Forces – dodatek do gry Battlefield 2. Tym razem autorzy postawili na elitarne oddziały specjalne. W Special Forces rzadziej spotyka się pojazdy. Wprowadzono kilka nowości: nową broń (m.in. RPG-7), nowe pojazdy (śmigłowce szturmowe, ATV, BMP-3, samochody cywilne, półciężarówki, Desert Raider, HMMWV z wyrzutnią TOW i skutery wodne), nowe frakcje (Navy SEALS, SAS, jednostki specjalne MEC, Specnaz, partyzanci i rebelianci) oraz nowe mapy.
Booster packi.
Do "Battlefield 2" wydane zostały dwa tzw. "booster packi", które poszerzały zawartość gry, choć w mniejszym stopniu niż dodatek "Special Forces".
Zawartość obu "booster packów" została udostępniona za darmo wraz z wydanym 1 września 2009 roku uaktualnieniem do wersji 1.5.
Euro Force.
Battlefield 2 Euro Force – drugi oficjalny dodatek i pierwszy wydany w formie booster-packa 26 marca 2006 roku. W dodatku udostępniono graczom możliwość gry europejskimi siłami zbrojnymi. W związku z tym dodano możliwość sterowania czterema nowymi maszynami bojowymi (myśliwiec Eurofighter, czołg Leopard 2A6, czołg Challenger 2 oraz helikopter Eurocopter Tiger (Tiger HAP)). Europejscy piechurzy mogą być natomiast wyposażeni w osiem nowych broni: Famas, L85A2, HK53, AG36, HK21, Benelli M4, P90, oraz L96A1. Gracze mają do dyspozycji również trzy nowe areny walki.
Armored Fury.
Battlefield 2 Armored Fury – drugi oficjalny dodatek z serii "booster pack" wydany 6 czerwca 2006. Jego akcja dzieje się w Stanach Zjednoczonych, a dodano w nim trzy nowe mapy oraz dwa nowe typy jednostek – lekkie śmigłowce i samoloty szturmowe.

</doc>
<doc id="531330" url="https://pl.wikipedia.org/wiki?curid=531330" title="Rozwój zależny">
Rozwój zależny

Rozwój zależny − koncepcja rozwoju społecznego zakładająca, że kraje peryferyjne rozwijają się w sposób zależny od dominujących społeczeństw centralnych. Tak rozumiany rozwój jest ciągiem zmian ekonomicznych, politycznych, kulturowych i społecznych zachodzących w państwach peryferyjnych, uwarunkowanych przeobrażeniami w krajach dominujących.
Prekursorem teorii zależności jest Paul Prebisch, który w połowie XX użył określeń centrum i peryferia w odniesieniu do globalnej nierówności ekonomicznej. W późniejszym okresie pojawiły się dwa warianty tej koncepcji:

</doc>
<doc id="531335" url="https://pl.wikipedia.org/wiki?curid=531335" title="Irimë">
Irimë



</doc>
<doc id="531338" url="https://pl.wikipedia.org/wiki?curid=531338" title="Park im. Adama Mickiewicza w Łodzi">
Park im. Adama Mickiewicza w Łodzi

Park im. Adama Mickiewicza (Park Julianowski) – zabytkowy łódzki park o powierzchni 49,4 ha, znajdujący się w osiedlu Julianów, obrębie ulic: Zgierskiej, Sowińskiego, Jaworowej, Folwarcznej, al. Róż, Karłowicza. Park znajduje się w obniżeniu, rozciąga się wzdłuż doliny rzeki Sokołówki.
Prawdopodobnie w średniowieczu był tu drewniany gródek obronny. Później wieś należała do niewielkich dóbr szlacheckich. Na początku XIX wieku teren obecnego parku przeszedł w posiadanie Stanisława Strzałkowskiego. W latach 80. XIX wieku majątek zlicytowano. Posiadłość nabył łódzki fabrykant Juliusz Heinzel (od jego imienia wywodzi się nazwa parku) i około 1890 roku wybudował tu za sumę 60 000 rubli pałac inspirowany formami włoskiego renesansu, z widokiem na stawy. Pałac został zbudowany na wzniesieniu rozpościerającym się na końcu alei lipowej (lipy sprowadzono z Niemiec, z berlińskiej firmy L. Spätha – aleja przetrwała do dziś), wiodącej do pałacu od ulicy Biegańskiego. Schody z tarasu rezydencji wiodły wprost do brzegu stawu. Między pałacem i stawem znajdowała się fontanna. Ozdobą parku było rozlewisko wodne (zajmowały znacznie więcej miejsca niż obecne stawy). Obok pałacu mieścił się zwierzyniec i sad. Dokonano wtedy przebudowy parku, m.in. wybudowano liczne schody, fontanny, kaskady, mostki oraz dosadzono wiele egzotycznych drzew. Większość z tych okazów nie zachowała się do dnia dzisiejszego.
W 1897 roku pałac i park zostały odkupione od pozostałych spadkobierców przez syna Juliusza Teodora Heinzla. Założenie funkcjonowało do lat trzydziestych XX wieku. Jednak rozrzutność właścicieli spowodowała ruinę materialną rodziny i konieczność sprzedaży pałacu, który, w 1938 roku, kupił magistrat miasta Lodzi z przeznaczeniem na muzeum regionu. W czasie II wojny światowej w pałacu znajdowała się siedziba sztabu Armii „Łódź”, co sprowadziło, 6 września 1939 roku, na pałac bombardowanie. Pałac został uszkodzony, a następnie rozebrany przez niemieckich okupantów. W parku znajduje się głaz upamiętniający poległych w tym miejscu żołnierzy. Niemcy znacznie przebudowali park. Wytyczyli alejki w leśnej części i zmniejszyli ich liczbę w części parkowej. Zasypali część stawów i przesadzili część drzew nadając w ten sposób parkowi plastyczny, pejzażowy charakter.
Po II wojnie światowej rozebrano ogrodzenie parku, a w północno-wschodniej jego części zlokalizowano urządzenia sportowe. Na terenie niezadrzewionym ustawiono wieżę spadochronową z miejscem do lądowania należącą do Ligi Lotniczej oraz tor modelarski. W latach 50. XX w. stawy przebudowano i wyregulowano, nadając im obecny wygląd. Ich oś stanowi rzeka Sokołówka. Z tego okresu pochodzi również muszla koncertowa wybudowana przez Wydział Kultury Miasta Łodzi. Teren parku został powiększony przez przyłączenie i zagospodarowanie terenów folwarcznych. W latach dziewięćdziesiątych park został dodatkowo powiększony o wykupiony przez miasto obszar dawnej hurtowni (teren zaznaczony na mapie na szaro). Utworzono tam nowe boiska do siatkówki, koszykówki i piłki nożnej oraz górkę dla saneczkarzy i rowerzystów górskich.
Park sąsiaduje z osiedlem willowym zwanym Julianów – od nieformalnej nazwy parku.
W parku Mickiewicza znajduje się dwadzieścia drzew wpisanych na listę pomników przyrody (np. dąb „Kosynier”). Od 1984 roku park jest wpisany do rejestru zabytków Narodowego Instytutu Dziedzictwa.

</doc>
<doc id="531340" url="https://pl.wikipedia.org/wiki?curid=531340" title="Kocioł (województwo warmińsko-mazurskie)">
Kocioł (województwo warmińsko-mazurskie)

Kocioł (niem. "Kesselsdorf", "Kessel") – wieś mazurska w Polsce położona w województwie warmińsko-mazurskim, w powiecie piskim, w gminie Pisz. W latach 1975–1998 miejscowość administracyjnie należała do województwa suwalskiego.
Nazwa.
Nazwę miejscowości "Kocioł" wprowadzono z 2001 rokiem. Wcześniej nazwę tę nosiła sąsiednia miejscowość, obecnie Kocioł Duży. W 1946 roku nazwę "Kocioł" nadano miejscowości, której niemiecka nazwa brzmiała "Gross Kessel". 
Historia.
Wieś czynszowa, zapisywana w XV i XVI w. pod nazwami "Kesseldorf, Kessel", lokowana w 1445 (bez okresu wolnizny, co potwierdza istnienie już osadnictwa). Wzmiankowana w dokumentach już w roku 1424 jako dwór (hoff) na 30 łanach przy jeziorze Pisza Woda. Była to nieudana próba stworzenia majątku domeny krzyżackiej, kiedy to komtur bałgijski i wójt natangijski "Eberhard von Wesenthau", za wiedzą wielkiego mistrza "Konrada von Erlichshausena" nadał Mikołajowi Sołtysowi wieś zwaną Kesseldorf, na 46 łanach na prawie chełmińskim. Wieś leżała między strumieniem "Pisza Woda", strumieniem zwanym "Rekelnigk" i kolejnym strumieniem zwanym "Steffenstock" a wsią Pietrzyki. 
Wieś lokowana była na 46 włókach przez komtura bałgijskiego Eberharda w 1445. Komtur nadał Mikołajowi 6 włók sołeckich. Była to wieś czynszowa na prawie chełmińskim, a czynsz z włóki wynosił 0,5 grzywny i dwie kury. 
Przed 1471 sołtysem był niejaki Janik – później otrzymał przywilej na dobra we wsi Gurskie, które zakupił od Piotra Rakowskiego. W 1472 "Zygfryd Flach von Schwartzburg" sprzedał młyn wraz z dwoma łanami i 6 morgami na prawie chełmińskim chorążemu mazowieckiemu "Pawłowi Grabowskiemu" (był nowym właścicielem Rakowa). W 1519 we wsi były dwie karczmy, podobnie w 1539 r. W 1519 wieś należała do parafii w Białej Piskiej.
Jeszcze przed 1632 wieś należała do rodziny szlacheckiej "von Rosteck" (Toepp.), albo Rostków (Kętrz.). W drugiej połowie XVII w. wieś była w posiadaniu arianina Samuela Przypkowskiego. (Przypkowski miał też Kosinowo). W Kotle według Pisańskiego odbyły się trzy synody braci polskich w Prusach (znane są daty dwóch synodów) (w 1665 i 1668 r.). Pisański podał też, że w Kotle utworzono szkołę parafii ewangelickiej z Pisza.
Zobacz też: Kocioł Duży oraz Kociołek Szlachecki

</doc>
<doc id="531341" url="https://pl.wikipedia.org/wiki?curid=531341" title="Uml">
Uml



</doc>
<doc id="531351" url="https://pl.wikipedia.org/wiki?curid=531351" title="Battlefield Vietnam">
Battlefield Vietnam

Battlefield Vietnam – gra komputerowa z gatunku first person shooter stworzona przez Digital Illusions CE, a wydana przez Electronic Arts. Jest to następca gry "Battlefield 1942" jednakże nie jest to pełnoprawna kontynuacja.
Gra przenosi gracza w lata 60. i 70. XX wieku na tereny Wietnamu w czasach wojny wietnamskiej.
Cele gry.
Cele gry są identyczne jak w swoim pierwowzorze, grze "Battlefield 1942". W grze uczestniczą dwie drużyny, każda zaczyna z określoną liczbą punktów ("tickets") i punktami do „odradzania się” ("spawn points"), zwykle przy flagach (rzadziej w tunelach). Gra polega na doprowadzeniu do zmniejszeniu liczby punktów przeciwnej drużyny do zera poprzez zabijanie przeciwników lub przejmowanie jego flag.
Po zabiciu żołnierza następuje kilkanaście sekund przerwy, po czym zabity żołnierz odradza się we wskazanym przez siebie spawnpoincie, posiadanym w danej chwili przez jego drużynę. Gdy wszystkie flagi przeciwnika są przejęte oraz nie ma już innych punktów odrodzeń przeciwników następuje natychmiastowe zwycięstwo (punkty natychmiast spadają do zera).
Flagi.
Przejęcia flag trwają x sekund, w zależności od istotności. Najważniejsze bazy (np. startowe) przejmuje się minutę i 40 sekund, najmniej istotne – 27 sekund. Gdy flagę przejmuje kilka osób czas oczekiwania dzieli się przez liczbę przejmujących. Połowę czasu przejmowania flagi trwa neutralizacja punktu. W tym czasie mogą odradzać się w nim przeciwnicy. Po neutralizacji flaga staje się niczyja i żadna drużyna nie może się przy niej odrodzić do czasu całkowitego przejęcia.
Liczba flag wpływa na liczbę punktów przeciwnika. W zależności od mapy, drużyna traci punkty, kiedy drużyna przeciwna zdobędzie co najmniej połowę flag (np. 4 z 7), lub niemal wszystkie flagi (np. 6 z 7). Dopiero wtedy przegrywająca drużyna (z jedną flagą) traci punkty.
Połączenie taktycznego działania systemu flag i klasycznej strzelanki czyni z gry "Battlefield Vietnam" odmienną pozycję wśród gier wojennych, w których jedynym celem jest pozbycie się przeciwników.
Muzyka.
W grze można usłyszeć najbardziej znane utwory lat 60. i 70., które wprowadzają w klimat wojny w Wietnamie. Wszystkie pojazdy wyposażone są w radio, w którym można odtwarzać poniższe utwory – jest to zgodne z założeniem, że gra tworzona była w celu jak największej grywalności, a nie maksymalnego realizmu.
Utwór muzyczny z menu gry jest oparty na utworze "White Rabbit" Jefferson Airplane, niedostępnym jednak w liście piosenek w radiu.
Utwory soundtracka gry Battlefield Vietnam:

</doc>
<doc id="531352" url="https://pl.wikipedia.org/wiki?curid=531352" title="Air Seychelles">
Air Seychelles

Air Seychelles – narodowe seszelskie linie lotnicze, oferujące połączenia krajowe i międzynarodowe.
Agencja ratingowa Skytrax przyznała liniom cztery gwiazdki.
Kod linii IATA: HM, Kod linii ICAO: SEY
Historia.
Linie zostały założone 15 września 1977 roku jako "Seychelles Airlines", nazwę na obecną zmieniły w 1979 roku. Pierwsze stałe połączenia to Londyn i Frankfurt, uruchomione w 1983 roku. Od 2012 roku współwłaścicielem linii w 40% jest Etihad Airways, pozostałe 60% jest własnością rządu seszelskiego.
Flota.
Air Seychelles dysponuje następującymi maszynami (stan na lipiec 2020):

</doc>
<doc id="531353" url="https://pl.wikipedia.org/wiki?curid=531353" title="Karaimski Związek Religijny w RP">
Karaimski Związek Religijny w RP

Karaimski Związek Religijny w Rzeczypospolitej Polskiej (karaim. "Karaj Diń Birligiari LR") – polski związek wyznaniowy karaimów, działający na podstawie odrębnej ustawy.
W 2016 roku związek liczył 169 członków.
Historia.
Początki działalności związku przypadają na czasy II RP. Polscy karaimi okresu międzywojennego byli ludnością tradycyjnie osiadłą w miejscach swojego zamieszkania jeszcze w czasach dawnego Wielkiego Księstwa Litewskiego oraz Księstwa Halicko-Wołyńskiego.
II Rzeczpospolita.
W granicach odrodzonej po I wojnie światowej Polski znalazły się trzy "dżymaty" (karaimskie gminy wyznaniowe) z dawnego zaboru rosyjskiego (Troki, Wilno, Łuck) oraz jedna gmina z dawnego zaboru austriackiego (Halicz). Obowiązywały w nich różne prawa, których ujednolicenie było niezbędne w nowych warunkach politycznych.
20 kwietnia 1921 zarejestrowano Wileńskie Stowarzyszenie Karaimów, którego zarząd przygotowywał projekt przepisów o stosunku władz do Karaimskiego Związku Religijnego. Treść projektu uzgadniana była z przedstawicielami wszystkich gmin tak, by opracować jednolity statut dla wszystkich polskich "dżymatów". 30 listopada 1924 odbyła się konferencja w celu przedyskutowania stworzonych projektów.
23 października 1927 delegaci wszystkich gmin jednogłośnie opowiedzieli się za tym, by na stanowisko hachana wybrany został Seraja Szapszał. W listopadzie 1928 pierwszy polski hachan przedłożył władzom projekt ustawy o stosunku państwa do związku wyznaniowego polskich karaimów. Po długim okresie prac 21 kwietnia 1936 Sejm Rzeczypospolitej uchwalił ustawę o stosunku państwa do Karaimskiego Związku Religijnego, co uregulowało sytuację prawną tej społeczności. W tym samym roku powstał oficjalnie Karaimski Związek Religijny, nawiązujący pod względem organizacyjnym do prawnej reprezentacji społeczności karaimskiej istniejącej w zaborze rosyjskim.
Po II wojnie światowej.
W powojennych granicach karaimi znaleźli się w wyniku przesiedlenia przeprowadzonego na mocy układów republikańskich. Kilkadziesiąt rodzin, którym udało się przedostać w ten sposób do Polski, pochodziło z Troków, Wilna, Poniewieża, Łucka czy Halicza, gdzie tworzyli wcześniej dość zwarte społeczności. W Polsce powojennej utworzyli oni grupy o charakterze diasporalnym, a ich świątynie i miejsca kultu pozostały na terenie ZSRR. 
W marcu 1946 do Wrocławia przybył hazzan Rafał Abkowicz. Spodziewano się, że w maju przybędzie również przedwojenny zwierzchnik polskich karaimów Seraja Szapszał, co ostatecznie nie doszło do skutku z powodu utrudnień stawianych przez władze Litewskiej SRR.
Przedstawiciele społeczności karaimskiej uzgodnili z Departamentem Wyznaniowym MAP, iż w obliczu przebywania legalnego zwierzchnika polskich karaimów poza granicami kraju władzę religijną nad wyznawcami sprawować będzie Komitet Organizacyjny Karaimskiego Związku Religijnego (do którego należeli Ananiasz Zajączkowski, Zachariasz Szpakowski oraz Ananiasz Rojecki). 
31 maja i 1 czerwca 1947 w Podkowie Leśnej obradował Wielki Karaimski Zarząd Duchowny. Podjęto tam decyzję o wyborze Tymczasowego Karaimskiego Zarządu Duchowego jako władzy naczelnej Karaimskiego Związku Religijnego, która miała działać tylko do czasu przyjazdu hachana Szapszała bądź wyboru nowego zwierzchnika (co nigdy nie nastąpiło). Prezesem zarządu został Ananiasz Zajączkowski.
Po śmierci Ananiasza Zajączkowskiego (6 kwietnia 1970) zwierzchnictwo nad związkiem sprawował Tymczasowy Wielki Zarząd Duchowy. Na zjeździe delegatów ośrodków karaimskich 18 czerwca 1973 dokonano wyboru Szymona Pileckiego na nowego przewodniczącego zarządu związku. Od 1974, ze względu na anachroniczność przepisów ustawy, związek funkcjonował opierając się na przepisach zatwierdzanego przez władze PRL statutu. Na mocy wprowadzonej wówczas regulacji władzę zwierzchnią sprawuje zarząd Karaimskiego Związku Religijnego w RP na czele z przewodniczącym.
Życie religijne.
Po osiedleniu się we współczesnych granicach Polski karaimi musieli niemal od początku organizować życie religijne. W największych nowo powstałych ośrodkach karaimskich stworzyli oni w końcu swe trzy nowe gminy wyznaniowe (Warszawa, Gdańsk i Wrocław). Wszystkie dawne świątynie i miejsca kultu polskich karaimów znalazły się na terytorium ZSRR. Niewielka liczebność nie pozwoliła karaimom na wzniesienie we współczesnych granicach Polski pełnowartościowej kienesy. Mimo to we Wrocławiu podjęto próbę otworzenia domu modlitwy, który byłby uznany przez państwo za obiekt przeznaczony na potrzeby kultu religijnego i działał na zasadzie instytucjonalnej. 
Aż do czasu swojej śmierci w 1992 posługę religijną dla społeczności polskich karaimów pełnił hazzan Rafał Abkowicz, były hazzan łucki i wileński, zatwierdzony na tym stanowisku jeszcze przez hachana Szapszała. Dzięki niemu karaimska gmina wyznaniowa we Wrocławiu była jedyną po 1945, na czele której stała osoba duchowna.
Po śmierci hazzana Abkowicza żyjący w Polsce karaimi nie posiadają ani własnego duchownego, ani kienesy. Z tego względu miejscem nabożeństw z konieczności muszą być domy prywatne, a funkcje religijne pełnić zaczęły osoby świeckie.
Do reliktów materialnego dziedzictwa karaimów na terenie współczesnej Polski należy karaimski cmentarz wyznaniowy w Warszawie.

</doc>
<doc id="531354" url="https://pl.wikipedia.org/wiki?curid=531354" title="Curtea de Arges">
Curtea de Arges



</doc>
<doc id="531358" url="https://pl.wikipedia.org/wiki?curid=531358" title="Ancalagon Czarny">
Ancalagon Czarny



</doc>
<doc id="531360" url="https://pl.wikipedia.org/wiki?curid=531360" title="Król pod Górą">
Król pod Górą



</doc>
<doc id="531361" url="https://pl.wikipedia.org/wiki?curid=531361" title="Wolej">
Wolej

Wolej (ang. "volley") – w sporcie – wybicie lub uderzenie piłki w powietrzu, zanim zetknie się ona z ziemią.
Termin ten stosowany jest m.in. w tenisie i piłce nożnej.
Tenis.
Za prekursora wolejowania w tenisie uznawany jest pierwszy zwycięzca Wimbledonu, Spencer Gore. Branie piłki z powietrza umożliwiło przyspieszenie gry. Wolej stosuje się najczęściej przy grze przy siatce, choć zawodnicy stosują go też ze środka kortu, aby przyspieszyć akcję lub zaskoczyć zawodnika.

</doc>
<doc id="531369" url="https://pl.wikipedia.org/wiki?curid=531369" title="Battlefield 2142">
Battlefield 2142

Battlefield 2142 – gra komputerowa z gatunku first person shooter, zaprojektowana przez firmę Digital Illusions CE. Jest to czwarta gra z serii Battlefield. Akcja umiejscowiona jest w XXII wieku, podczas nowej epoki lodowcowej. Od momentu jej wydania zostało rozegranych ponad milion rund.
Gra była głównie nastawiona na tryb wieloosobowy pozwalający maksymalnie na 64 osoby w jednej rozgrywce, jednak wprowadzono możliwość gry z piętnastoma botami w trybie Conquest. Posiada ona własny system rankingowy, pozwalający na śledzenie statystyk każdego gracza, podobny do tego z poprzedniej części, "Battlefield 2". Znajdziemy w niej pełny wachlarz pojazdów niespotykanych poprzednio, jak i futurystycznych, śmiercionośnych broni (nadal są one oparte na standardowych pociskach balistycznych; nie znajdziemy tu choćby blasterów znanych z serii "Gwiezdne wojny"). W "Battlefield 2142" został wprowadzony znany wcześniej system unlocków, czyli lepszych broni lub dodatków, odblokowywanych za każdym razem, gdy zdobędziemy jakieś odznaczenie. Electronic Arts wydał także dodatek zatytułowany "", zawierający 3 nowe mapy, 10 unlocków i 2 nowe pojazdy. Na konferencji WWDC 2007 ogłoszona została premiera Battlefielda na komputery Macintosh w lipcu 2007.
Fabuła.
W 2106 świat ściął chłód. Po ponad stu latach waśni i niekończących się debat rządy krajów świata stanęły przed rzeczywistością globalnego ocieplenia – nadeszła nowa epoka lodowcowa.
Nadchodzące z północy burze i śniegi spowodowały, że posuwająca się naprzód czapa lodowa pochłaniała życiodajne surowce i miejsca zdatne do zamieszkania. Rozpoczęła się szaleńcza walka o przetrwanie. Małe konflikty przerodziły się w wielkie konfrontacje, gdy zdesperowane narody postanowiły zjednoczyć się, tworząc nowe supermocarstwa – siły EU dowodzone przez Europę, oraz rosyjsko-azjatycką armię PAC (). Razem z tymi połączeniami nastąpiła konsolidacja najtęższych umysłów oraz surowców potrzebnych do wytworzenia nowych, śmiercionośnych technologii pola walki: Tytanów, gigantycznych pancerników posiadających kolosalną moc pozwalającą na zdominowanie nieba, oraz śmiertelnych, opancerzonych Mechów bojowych, zaprojektowanych do niszczenia piechoty.
Gdy nadszedł rok 2138, sześć światowych nacji było ciężko ufortyfikowanych, gotowych do walki pośród ostałych przed lodem lądów. Napięcie rosło z każdą chwilą, gdyż ziem możliwych do zamieszkania było coraz mniej. Oczekując inwazji Koalicji Panazjatyckiej na ciepłe jeszcze pola północnej Afryki, Unia Europejska skoncentrowała swoje siły nad Morzem Śródziemnym, gotowa, by wesprzeć Stany Zjednoczone Afryki. Dwie próby najazdu PAC-u na Egipt zdawały się potwierdzać jej podejrzenia, jednak były to tylko manewry mylące, mające na celu przykryć główny cel Koalicji, jakim było zniszczenie głównych jednostek EU, nadal stacjonujących w Europie.
Po pokonaniu sił europejskich i zajęciu tamtych terenów, Koalicja miała utorować sobie drogę do kluczowych ziem afrykańskich. W lutym 2142 roku Unia Europejska utworzyła „Wał Śródziemny” wzdłuż północnoafrykańskiego wybrzeża, stanowiący linie obronne od Maroka po Egipt. Jednocześnie, PAC opracowywał serię planów pod kodowymi nazwami „Kupalo”, „Dazhbog” i „Perun”, mających na celu rozproszenie wojsk EU w przygotowaniu na główną misję, Operację „Ojczyzna” (Operation „Motherland”), wielkoskalowy szturm na kontynent afrykański.
Rozgrywka.
"Battlefield 2142" korzysta ze zmodyfikowanego, sztandarowego silnika "Battlefield 2" i jest pierwszą grą w serii, w której nie spotkamy Stanów Zjednoczonych jako jednej ze stron konfliktu. Gra posiada dwa tryby rozgrywki, Conquest (Dominacja) i Tytan, w którym nad mapą pojawiają się olbrzymie statki, które trzeba zniszczyć rakietami z silosów poumieszczanych na polu walki i wysadzić go od środka. Ten drugi tryb walki można spotkać tylko w trybie wieloosobowym. Tryb Conquest wspiera do 64 graczy, podczas gdy Tytan tylko 48, z powodów wydajnościowych, jednak może być zmodyfikowany do wersji 64 graczy. Gra jednoosobowa pozwala na rozgrywkę 16 graczy, gdzie 15 to komputerowe boty.
Klasy.
W "Battlefield 2142" znajdziemy cztery różne klasy na stanie obu armii: Zwiadowcę (Recon), Szturmowca (Assault), Inżyniera (Engineer) i Wsparcie (Support). Zwiadowca jest kimś w rodzaju snajpera-komandosa, może używać kamuflażu, min przeciwpiechotnych oraz materiałów wybuchowych RDX. Szturmowiec pełni rolę medyka, ma na stanie przenośny defibrylator, granaty dymne i podwieszane granatniki. Inżynier posiada narzędzie do naprawy pojazdów oraz bronie przeciwpancerne, ma dostęp do min ścigających pojazdy wroga i urządzeń saperskich. Żołnierz wsparcia dostarcza amunicji kompanom, ma dostęp do szerokiego wachlarza broni przeciwpiechotnych, takich jak wieżyczki automatycznie namierzające i likwidujące wrogów czy granaty powodujące spięcie w hełmach. Każda z profesji jest unikalna pod względem dostępnej broni i ogólnego wyposażenia, tylko niektóre z nich są wspólne, jak np. unlocki. Gracz ma też możliwość wyboru opancerzenia. Ciężki pancerz (domyślnie wybrany) oferuje lepszą ochronę przed obrażeniami, jednak zmniejsza dystans sprintu, podczas gdy lekki pancerz nie zapewnia tak dobrej ochrony, jednak pozwala biec dalej i szybciej regenerować siły. Unlocki można odblokowywać poprzez zdobywanie punktów za walkę i pracę zespołową. Unlocki dają dostęp do różnego rodzaju materiałów wybuchowych, gadżetów, albo po prostu lepszych broni. Całość oprawiona jest, jak w poprzedniej grze tej serii, systemem VOIP do komunikacji głosowej między graczami.

</doc>
<doc id="531372" url="https://pl.wikipedia.org/wiki?curid=531372" title="Thrain II">
Thrain II



</doc>
<doc id="531373" url="https://pl.wikipedia.org/wiki?curid=531373" title="Piotr Słonimski">
Piotr Słonimski



</doc>
<doc id="531374" url="https://pl.wikipedia.org/wiki?curid=531374" title="Dain II">
Dain II



</doc>
<doc id="531375" url="https://pl.wikipedia.org/wiki?curid=531375" title="Nicetas">
Nicetas

Nicetas – imię męskie pochodzenia greckiego ("Νικήτας", 'Nik-tas'), od wyrazu pospolitego "ník-", 'zwycięstwo'. Jego odpowiednikiem wśród Słowian wschodnich jest imię Mikita bądź Nikita. W wielu krajach (głównie anglojęzycznych) imię Nikita używane jest jako imię żeńskie.
Nicetas imieniny obchodzi 7 stycznia, 20 marca, 3 kwietnia, 5 maja i 15 września.
Znani mężczyźni o imieniu Nicetas:

</doc>
<doc id="531378" url="https://pl.wikipedia.org/wiki?curid=531378" title="Jerzy Marek Nowakowski">
Jerzy Marek Nowakowski

Jerzy Marek Nowakowski (ur. 5 lipca 1959 w Radomiu) – polski historyk, dziennikarz, publicysta i polityk. Podsekretarz stanu w KPRM (1997–2001), ambasador RP na Łotwie (2010–2014) i w Armenii (2014–2017).
Życiorys.
Ukończył studia na Wydziale Filozoficzno-Historycznym Uniwersytetu Jagiellońskiego, studiował również na Wydziale Dziennikarstwa i Nauk Politycznych Uniwersytetu Warszawskiego. Uzyskał stopień doktora w zakresie historii.
Od 1984 pracował jako kierownik działu, a następnie zastępca redaktora naczelnego w „Tygodniku Polskim”. W latach 80. współpracował z „Solidarnością”, od 1988 był jej łącznikiem ze środowiskami opozycyjnymi na Litwie. W latach 1989–1993 kierował Ośrodkiem Studiów Międzynarodowych Senatu RP. W 1991 był doradcą w Kancelarii Prezydenta RP ds. polityki wschodniej. Od 1993 pracował w Polskim Radiu jako dyrektor i redaktor naczelny Programu V PR dla zagranicy. Prowadził program "Racja stanu" w TVP. Od października 1997 do maja 2001 był podsekretarzem stanu w Kancelarii Prezesa Rady Ministrów oraz głównym doradcą premiera Jerzego Buzka do spraw międzynarodowych. W latach 1996–2000 był wykładowcą w Studium Europy Wschodniej UW.
W latach 2001–2002 był wiceprezesem Centrum Stosunków Międzynarodowych. Od 2002 pełnił funkcje zastępcy redaktora naczelnego oraz kierownika działu zagranicznego w tygodniku „Wprost”. W 2007 objął stanowisko prezesa Fundacji Pomoc Polakom na Wschodzie, a także został dyrektorem Centrum Wschodniego Wyższej Szkoły Zarządzania w Warszawie.
22 grudnia 2009 mianowany ambasadorem RP w Republice Łotewskiej. W marcu 2010 przystąpił do wykonywania obowiązków dyplomatycznych. Odwołany z dniem 30 listopada 2014. 4 listopada tegoż roku otrzymał nominację na ambasadora RP w Armenii. Zakończył pełnienie tej funkcji w lipcu 2017. W 2017 zaczął pracować jako ekspert w Warsaw Enterprise Institute, a w 2018 jako wykładowca w Studium Europy Wschodniej UW. W 2020 został prezesem Stowarzyszenia Euro-Atlantyckiego.
Jest autorem publikacji dotyczących państw byłego ZSRR, polityki międzynarodowej i polskiej polityki zagranicznej (w tym polityki wschodniej). Publikował m.in. w tygodniku „Newsweek Polska” oraz w „Przewodniku Katolickim”.
W latach 90. działał w Ruchu Stu i Akcji Wyborczej Solidarność, a następnie w Przymierzu Prawicy. Jako jego członek bez powodzenia kandydował do Sejmu RP z listy Prawa i Sprawiedliwości, którego następnie został członkiem. Opuścił PiS w 2007.
Żonaty z reżyserką Jadwigą Nowakowską. Zna biegle języki rosyjski i angielski oraz podstawy języków niemieckiego i francuskiego.

</doc>
<doc id="531383" url="https://pl.wikipedia.org/wiki?curid=531383" title="Francistown">
Francistown

Francistown – miasto we wschodniej Botswanie, w Dystrykcie North East, przy granicy z Zimbabwe. Około 100 tys. mieszkańców. Drugie co do wielkości miasto kraju. Ośrodek przemysłowy i handlowy regionu rolniczego i górniczego (wydobycie srebra i złota); port lotniczy.

</doc>
<doc id="531388" url="https://pl.wikipedia.org/wiki?curid=531388" title="Aproksymacja diofantyczna">
Aproksymacja diofantyczna

Aproksymacja diofantyczna – dziedzina teorii liczb badająca możliwości przybliżania liczb rzeczywistych liczbami wymiernymi i stopień dokładności takiego przybliżenia. Nazwa pochodzi od imienia Diofantosa z Aleksandrii.
Zgrubnym miernikiem dokładności przybliżenia jest wartość bezwzględna różnicy między daną liczbą rzeczywistą a jej przybliżeniem, subtelniejsze rozważania uwzględniają również wielkość mianownika odpowiedniego ułamka.
Można przyjąć, że pierwsze systematyczne badania w tej dziedzinie mają początek w pracach Liouvilla dotyczących istnienia liczb przestępnych (tzw. liczb Liouville’a). Wcześniej wiedziano sporo na temat przybliżania liczb niewymiernych ułamkami łańcuchowymi, znane było też twierdzenie Dirichleta o aproksymacji, jednak dopiero od Liouville’a zagadnieniom tym poświęcono systematyczną uwagę.
Wyniki Liouville’a, które były efektywne, poprawił Axel Thue i jego następcy, ale stracili oni efektywność: udowodnione w roku 1955 twierdzenie Thuego-Siegela-Rotha mówi, że jeśli liczba formula_1 jest algebraiczna, to dla dowolnego formula_2 nierówność:
ma tylko skończenie wiele rozwiązań w liczbach formula_4 i formula_5 względnie pierwszych i wykładnika po prawej stronie nie da się już zmniejszyć.
Twierdzenie Thuego-Siegela-Rotha zostało uogólnione na przypadek jednoczesnej aproksymacji skończonego zbioru liczb, przez Wolfanga M. Schmidta, wciąż nieefektywnie, co czyni ten wynik, i jego nieefektywnych poprzedników, mało przydatnymi do obliczeń.
Druga grupa zagadnień badanych w teorii aproksymacji to problematyka równomiernego rozkładu. Podstawowym wynikiem w tym kierunku jest kryterium Weyla, które z kolei pokazuje związek aproksymacji diofantycznej z analityczną teorią liczb. Inne problemy, jakie mogą się tu pojawiać, wiążą się z nieregularnościami rozkładu.
Jak w innych działach teorii liczb, również tu istnieje wiele nierozwiązanych, a prosto sformułowanych problemów. Jednym z nich jest "hipoteza Littlewooda" (dane z roku 2004), która głosi, że dla dowolnych liczb niewymiernych formula_1 i formula_7
gdzie formula_9 jest odległością od liczby formula_10 do najbliższej liczby całkowitej:

</doc>
<doc id="531401" url="https://pl.wikipedia.org/wiki?curid=531401" title="Spacemonkeyz Versus Gorillaz - Laika Come Home (album)">
Spacemonkeyz Versus Gorillaz - Laika Come Home (album)



</doc>
<doc id="531402" url="https://pl.wikipedia.org/wiki?curid=531402" title="G Sides (album)">
G Sides (album)



</doc>
<doc id="531403" url="https://pl.wikipedia.org/wiki?curid=531403" title="Omulowka">
Omulowka

Omulowka (ros. Омулёвка) – rzeka w azjatyckiej części Rosji, w Jakucji; lewy dopływ Jasacznej. Długość 410 km; powierzchnia dorzecza 13 500 km².
Źródła w Górach Czerskiego; w środkowym biegu płynie na południe od Gór Momskich, w dolnym na Nizinie Kołymskiej; zasilanie śniegowo-deszczowe.

</doc>
<doc id="531406" url="https://pl.wikipedia.org/wiki?curid=531406" title="Ar-Farazon">
Ar-Farazon



</doc>
<doc id="531407" url="https://pl.wikipedia.org/wiki?curid=531407" title="Ar-Pharazon">
Ar-Pharazon



</doc>
<doc id="531408" url="https://pl.wikipedia.org/wiki?curid=531408" title="Dejguny">
Dejguny

Dejguny – jezioro w Krainie Wielkich Jezior Mazurskich, w dorzeczu Węgorapy w woj. warmińsko-mazurskim, w pow. giżyckim, w gminie Giżycko.
Powierzchnia zwierciadła wody według różnych źródeł wynosi od 762,5 ha do 765,3 ha.
Zwierciadło wody położone jest na wysokości 116,8 m n.p.m. lub 116,6 m n.p.m. Średnia głębokość jeziora wynosi 12,0 m, natomiast głębokość maksymalna 45,0 m.
W oparciu o badania przeprowadzone w 1989 roku wody jeziora zaliczono do II klasy czystości.
Jezioro Dejguny (Szkolne) podzielone zostało przez nasyp linii kolejowej (na odcinku z Kętrzyna do Giżycka uruchomionej w 1868). W wyniku takiego podziału powstały jeziora: Dejguny o powierzchni 7,7 km² i Dejgunek o powierzchni 0,43 km². Jezioro Dejguny ma długość 6,5 km, maksymalną szerokość 2,4 km, średnią szerokość 1,2 km. Woda z jeziora Dejguny odpływa pod nasypem kolejowym do Jeziora Dejgunek, a dalej Kanałem Dajguny do jeziora Tajty. Na jeziorze znajduje się wyspa o powierzchni 3,8 ha. Jezioro sielawowe według klasyfikacji rybackiej. W jeziorze występują wszystkie gatunki ryb występujące na Mazurach. Lokalna nazwa jeziora – Jezioro Szkolne powstała z faktu, że jezioro to przeznaczone było na zajęcia praktyczne dla uczniów Szkoły Rybackiej w Giżycku. Obecnie dzierżawione jest od Skarbu Państwa przez GR Olsztyn.
Historia terenu.
Okolice jeziora zamieszkane były od epoki brązu, epoki żelaza oraz występowały tu monety z okresu rzymskiego Nerona i Antoniusa Piusa. Na zachodnim brzegu jeziora położona jest miejscowość Grzybowo, a dalej na północ miejscowość Kronowo. Na północnym brzegu jeziora znajdowała się miejscowość Dejguny spalona w 1945. Na wschodnim brzegu jeziora znajduje się miejscowość Bogacko. Jezioro posiada kilka półwyspów, w tym Lisi Ogon, znajdujący się między Grzybowem a Kronowem. U nasady Lisiego Ogona znajdują się bunkry z czasów II wojny światowej. W latach 1941–1944 w bunkrach tych znajdowała się przypuszczalnie centrala łączności obsługująca Wilczy Szaniec. W tym okresie jezioro stało się terenem wojskowym. Na wyspie był budynek (zniszczony w 1945), użytkowany przez nazistowskich dygnitarzy. Według miejscowych opowieści w jeziorze zatopiony jest wojskowy sprzęt niemiecki, a także Armii Czerwonej.
Zaraz po wojnie jezioro nazywano "Dejgun".
Nazwę Dejguny wprowadzono urzędowo w 1949 roku, zastępując poprzednią niemiecką nazwę jeziora –
"Deyguhn See".

</doc>
<doc id="531417" url="https://pl.wikipedia.org/wiki?curid=531417" title="Awa Mizuno">
Awa Mizuno



</doc>
<doc id="531419" url="https://pl.wikipedia.org/wiki?curid=531419" title="Akamatsu">
Akamatsu



</doc>
<doc id="531424" url="https://pl.wikipedia.org/wiki?curid=531424" title="Wilhelm Sasnal">
Wilhelm Sasnal

Wilhelm Tomasz Sasnal (ur. 29 grudnia 1972 w Tarnowie) – polski malarz i autor filmów.
Życiorys.
Wykształcenie.
Ukończył Zespół Szkół Technicznych w Tarnowie. W latach 1992–1994 studiował na Wydziale Architektury Politechniki Krakowskiej im. Tadeusza Kościuszki, przeniósł się jednak na Wydział Malarstwa Akademii Sztuk Pięknych im. Jana Matejki w Krakowie, gdzie w 1999 uzyskał dyplom w pracowni prof. Leszka Misiaka.
Działalność artystyczna.
W latach 1996–2001 współtworzył grupę "Ładnie" (razem z modelem Józefem Tomczykiem oraz Rafałem Bujnowskim i Marcin Maciejowskim). Jego Malarstwo stanowi głos pokolenia lat 70., dorastającego w okresie transformacji systemu politycznego. Bywa społecznie zaangażowane, krytykuje przejawy kultury masowej za pomocą pastiszu jej sposobów obrazowania. Jednym z głównych motywów twórczości jest życie codzienne, przenikanie się sfer prywatnej i publicznej. Tworzy portrety oraz pejzaże ("Mościce" I i II, 2005, "Kraków-Warszawa", 2006), które cechuje dążenie do uchwycenia esencji poprzez syntezę, skrót, wyabstrahowanie form. Często odnosi się do historycznych postaci i wydarzeń ("Wyszyński", 2005).
Istotnym źródłem inspiracji oraz motywem jest muzyka – artysta tworzy krótkometrażowe filmy inspirowane piosenkami swoich ulubionych zespołów punkowych, namalował plakat na 11. Wielkanocny Festiwal Ludwiga van Beethovena (2007), przedstawia na płótnach poszczególne instrumenty ("Perkusja 1, 2005"), sprzęt grający ("Hiena", 2008), okładki istniejących płyt ("Def Jam", 2006) czy sceny z koncertów. Fascynują go również komiksy: w 2001 wydał książkę "Życie codzienne w Polsce w latach 1999–2001", w której ukazał sceny z życia jego najbliższego otoczenia, ilustrował tygodnik „Przekrój” oraz tworzył czarno-białe obrazy wyobrażające tła ze słynnego komiksu "Maus" Arta Spiegelmana. 4 lipca 2007 mural jego autorstwa wzbogacił Mur Sztuki w Ogrodzie Różanym w Muzeum Powstania Warszawskiego.
Wpływ na formalną warstwę jego malarstwa wywarły takie kierunki, jak fotorealizm, pop-art, abstrakcja, minimalizm, malarstwo gestu, surrealizm czy kubizm. Prócz malarstwa, tworzy filmy używając kamery 8 mm: teledyski, symulacje wypadków i pożary, ostatni lot Concorde’a czy sceny z życia ulicy (Paryża czy Brazylii). Pobyt rezydencjalny w w Marfie (Teksas, USA) w 2005 zaowocował realizacją filmów m.in. o cmentarzysku samolotów.
Współpracuje z warszawską Fundacją Galerii Foksal, Galerią Raster oraz z Krytyką Polityczną oraz antyrasistowskim Stowarzyszeniem Nigdy Więcej. Brał udział w wielu wystawach indywidualnych i zbiorowych, jego prace znajdują się m.in. w zbiorach Centrum Sztuki Współczesnej Zamek Ujazdowski, Galerii Saatchi, Tate Modern w Londynie, Centrum Pompidou w Paryżu, Museum of Modern Art w Nowym Jorku, Muzeum Guggenheima oraz Kunsthaus w Zurychu.
W 2008 jego obraz „Palące dziewczyny” zostały wylicytowane za 465 tys. dolarów w domu aukcyjnym Philips de Pury w Londynie.
W 2009 – z powodu ówczesnego prezesa TVP, Piotra Farfała – zbojkotował rozdanie Gwarancji Kultury, nagród przyznawanych przez TVP Kultura. Stwierdził wówczas: "Brzydzę się ludźmi, którzy dyskryminują innych ze względu na orientację seksualną, pochodzenie czy kolor skóry. Brzydzę się kimś, kto nie brzydzi się faszyzmem – to dla mnie pryncypialne".
W 2019 odmówił przyjęcia Nagrody im. Jana Cybisa. 
W 2020 namalował mural na ulicy Złotej 58 w Warszawie pamięci Jacka Kuronia.
W 2022 tygodnik "Polityka" uznał jego obraz "Samoloty" (1999) za jedno z dziesięciu najważniejszych dzieł sztuki ostatniego trzydziestolecia.
Życie prywatne.
Jego żoną jest reżyserka filmowa Anna Sasnal (ur. 1973), z którą wspólnie tworzy filmy. Mają dwoje dzieci: Kacpra i Ritę. 
Brat Patrycji Sasnal arabistki i politolożki. 

</doc>
<doc id="531425" url="https://pl.wikipedia.org/wiki?curid=531425" title="Spór o Czarne Góry">
Spór o Czarne Góry



</doc>
<doc id="531428" url="https://pl.wikipedia.org/wiki?curid=531428" title="Floyd Westerman">
Floyd Westerman



</doc>
<doc id="531431" url="https://pl.wikipedia.org/wiki?curid=531431" title="Ll">
Ll

Ll – dwuznak występujący między innymi w języku hiszpańskim, gdzie do 2010 roku traktowano go jako oddzielną literę w alfabetu.
W języku hiszpańskkim dwuznak ll tradycyjnie wyrażał głoskę /ʎ/ (palatalna lateralna). Dźwięk ten zanikł na większości obszarów Ameryki, z wyjątkiem dwujęzycznych obszarów, na których mówi się w keczua lub w innych językach rdzennych Ameryki, posiadających ten fonem w swojej fonetyce. Obecnie zanika także w Hiszpanii, ale podobnie: z wyjątkiem dwujęzycznych obszarów języka katalońskiego lub innych języków, w których obecne jest /ʎ/. Na większości obszarów fonem ten upodabnia się do /j/. Zjawisko to nazywane jest yeismo. W argentyńskim dialekcie rioplatense /j/ i /ʎ/ są na ogół wymawiane jak /ʒ/ (palatalna dźwięczna szczelinowa), w sposób zbliżony do polskiego ź. Zjawisko to nazywa się žeismo.
Obecnie w języku hiszpańskim, podobnie jak w wielu innych językach, znak ten uważany jest za "ele doble" (podwójne l) - nie zaś osobną literę alfabetu. Wyjątek stanowi keczua, w którym nadal jest traktowany jako jedna z liter alfabetu.
Występuje także w języku albańskim, w którym oznacza spółgłoskę półotwartą boczną dziąsłową welaryzowaną (kresowe "ł" w języku polskim).

</doc>
<doc id="531433" url="https://pl.wikipedia.org/wiki?curid=531433" title="Pole węchowe">
Pole węchowe

Pole węchowe, także okolica węchowa () – fragment błony śluzowej jamy nosowej ssaków pokryty nabłonkiem węchowym. Leżące w nim komórki zmysłowe umożliwiają zwierzętom percepcję zapachów.
Człowiek.
W stosunku do większości ssaków pole węchowe człowieka pozostaje znacznie uwstecznione. U ludzi okolica węchowa obejmuje obszar małżowiny nosowej górnej wraz z przylegającą częścią przegrody nosa, rzadko dochodzi do małżowiny nosowej środkowej. W sumie obejmuje obszar o powierzchni od 4 do 6 cm². Od otaczającej go okolicy oddechowej odróżnia się brakiem nabłonka migawkowego i komórek kubkowych. Oprócz tego posiada liczne zakończenia nerwów węchowych otoczonych ujściami specyficznych gruczołów węchowych (łac. ).

</doc>
<doc id="531436" url="https://pl.wikipedia.org/wiki?curid=531436" title="Nerwy węchowe">
Nerwy węchowe



</doc>
<doc id="531438" url="https://pl.wikipedia.org/wiki?curid=531438" title="Ultrakondensator">
Ultrakondensator



</doc>
<doc id="531447" url="https://pl.wikipedia.org/wiki?curid=531447" title="Kondensator elektrolityczny">
Kondensator elektrolityczny

Kondensator elektrolityczny – typ kondensatora, w którym rolę jednej z elektrod pełni elektrolit. Pozwala na pozyskanie większej pojemności w stosunku do wielkości niż inne rodzaje kondensatorów.
Kondensator elektrolityczny został wynaleziony i opatentowany w 1896 roku przez polskiego elektrotechnika i przemysłowca Karola Pollaka.
Budowa.
Kondensator elektrolityczny zbudowany jest z elektrody metalowej i elektrolitowej, które podłączone są do wyprowadzeń i rozdzielone są warstwą dielektryka. Elektroda metalowa wykonana jest zazwyczaj z aluminium lub tantalu, a rolę dielektryka pełni cienka warstwa tlenku metalu (np. tlenku glinu).
Rodzaje.
Kondensatory elektrolityczne aluminiowe.
Dostępne w zakresie pojemności od 100 nF do 1 F, przystosowane do pracy z napięciem stałym rzędu kilkuset woltów. Dielektrykiem jest cienka (&lt; 1 µm) warstwa tlenku glinu.
Kondensatory elektrolityczne tantalowe.
Dostępne w zakresie pojemności do ok. 3000 µF. Dielektrykiem jest cienka warstwa tlenku tantalu(V) (Ta2O5). W porównaniu do kondensatorów aluminiowych, mają znacznie bardziej stabilną pojemność i mniejszą upływność, jak również bardzo niską impedancję przy niskich częstotliwościach pracy.
Nie są jednak odporne na piki napięciowe i ulegają zniszczeniu (któremu może towarzyszyć ich eksplozja), jeśli zostaną odwrotnie spolaryzowane lub narażone nawet na krótkie impulsy napięcia przekraczające ich znamionowe napięcie pracy.
Kondensatory elektrolityczne niobowe.
Mają konstrukcję taką samą jak kondensatory tantalowe i porównywalne z nimi właściwości. Dielektrykiem jest cienka warstwa tlenku niobu(V) (Nb2O5). Oferowane są w wąskim zakresie pojemności i na napięcia do 10 V.
"Choroba kondensatorów".
W latach 2001–2002 zaczęły się pojawiać liczne doniesienia o awariach komputerów i innego sprzętu wywołanych przez wycieki elektrolitu z aluminiowych kondensatorów elekrolitycznych. Problem dotyczył kondensatorów wielu wytwórców, głównie z Tajwanu. ABIT i IBM były pierwszymi firmami, które oficjalnie przyznały w roku 2002, że ich produkty dotknięte są tego typu awariami na dużą skalę.
Powodem problemu okazało się wytwarzanie wodoru na elektrodach kondensatora, co powodowało wzrost wewnętrznego ciśnienia, rozszczelnienie i wyciek elektrolitu. Jak ustalono, pewien pracownik japońskiej firmy produkującej kondensatory wykradł formułę elektrolitu i otworzył w Chinach fabrykę kondensatorów, a także sprzedał wykradzioną formułę innym producentom. Jednak wykradzione przez niego dane były niepełne, przez co kondensatory napełnione tym elektrolitem ulegały przedwczesnym awariom.
Wprawdzie problem został rozpoznany, jednak według niektórych źródeł, wadliwe kondensatory są wciąż spotykane, nawet w nowych urządzeniach.
Internauci stworzyli, na podstawie doniesień techników naprawiających sprzęt elektroniczny, listę producentów, których niektóre kondensatory dotknięte były tym problemem.

</doc>
<doc id="531453" url="https://pl.wikipedia.org/wiki?curid=531453" title="Ñ">
Ñ

N z tyldą to litera alfabetu łacińskiego spotykana w pisowni kilku języków na świecie.
Wartość foniczna.
W zależności od języka litera ta stanowi grafem lub jest elementem digrafu.
Język hiszpański.
Najczęściej kojarzona z językiem hiszpańskim, głównie ze względu na zasięg terytorialny tego języka oraz praktyczne nieużywanie jej w innych popularnych językach.
Pojawiała się, dla zaoszczędzenia miejsca, już w tekstach łacińskich kopiowanych w klasztorach w miejsce podwójnego nn. Jako że w języku hiszpańskim podwójne nn zmieniło się w spółgłoskę nosową podniebienną (API:[ɲ]), znak ten pozostał w tym języku dla oznaczania właśnie tej głoski.
Stylizowana litera Ñ została użyta w logo Instytutu Cervantesa.
Język galisyjski.
W języku galisyjskim litera ta pojawiła się w najstarszym zabytku piśmiennictwa w tym języku w roku 1228 (Foro do bo burgo do Castro Caldelas). Język hiszpański (kastylijski) zaczął penetrować ten region w XV i XVI wieku, jest więc mało prawdopodobne, aby (jak się często uważa) właśnie z tego języka została ona zaadaptowana.
Ma taką samą wartość, jak w języku hiszpańskim - spółgłoska nosowa podniebienna (IPA:[ɲ]).
Język asturyjski.
Najprawdopodobniej zaadaptowana z języka hiszpańskiego. Posiada identyczną wartość foniczną - spółgłoska nosowa podniebienna (IPA:[ɲ]).
Język guarani.
Zaadaptowana z języka hiszpańskiego. Posiada identyczną wartość foniczną - spółgłoska nosowa podniebienna (IPA:[ɲ]).
Język bretoński.
W języku bretońskim litera ñ nie stanowi oddzielne grafemu lecz jedynie wskazuje na nazalizację poprzedzającej ją samogłoski a, e lub i.
Język krymskotatarski.
Język krymskotatarski jest najczęściej zapisywany cyrylicą, jednak od lat 90 XX wieku obserwuje się równoległą adaptację alfabetu łacińskiego do tego języka. Alfabet ten jest wzorowany na alfabecie języka tureckiego z kilkoma modyfikacjami. Jedną z tych modyfikacji jest obecność litery ñ, która ma wartość foniczną spółgłoski nosowej tylnojęzykowo-miękkopodniebiennej (IPA: [ŋ]).
Język wotycki.
Pisownia języka wotyckiego nie została do tej pory skodyfikowana. Litera ñ pojawia się w niektórych propozycjach, między innymi w alfabecie Mehmeta Muslimowa.
Język filipiński.
Zaadaptowana z języka hiszpańskiego. Posiada identyczną wartość foniczną - spółgłoska nosowa podniebienna (IPA:[ɲ]).
Język czamorro.
Alfabet języka czamorro jest wzorowany na alfabecie języka hiszpańskiego. Mimo że litera ñ istnieje w alfabecie obok litery n, obydwu liter nie rozróżnia się i są wymawiane jako spółgłoska nosowa podniebienna (IPA:[ɲ]).
Język wolof.
Litera ñ odpowiada spółgłosce nosowej podniebiennej (IPA:[ɲ]).
Inne języki.
Litera ta występuje również w zapożyczeniach z hiszpańskiego w takich językach, które nie posiadają jej we własnym alfabecie. Na przykład w języku polskim jest często spotykana w terminologii kulinarnej (jalapeño, piña colada), choć bardzo często pomija się ją w pisowni ("jalapeno", "pina colada" lub nawet "pinacolada").
Użycie w informatyce.
Z powodów technicznych (brak obsługi polskich znaków diakrytycznych) zdarza się ją spotykać jako zamiennik polskiego ń, które ma identyczny odpowiednik głoskowy, jak hiszpańskie ñ.

</doc>
<doc id="531459" url="https://pl.wikipedia.org/wiki?curid=531459" title="Godło PRL">
Godło PRL



</doc>
<doc id="531466" url="https://pl.wikipedia.org/wiki?curid=531466" title="Adapa">
Adapa

Adapa – w mitologii babilońskiej mędrzec stworzony przez boga Ea do sprawowania funkcji kapłana w świętym mieście Eridu i władzy nad ludźmi. 
Ea dał Adapie wiele dobrych cech, lecz nie dał nieśmiertelności. Adapa spędzał wiele czasu łowiąc ryby w Zatoce Perskiej. Pewnego dnia silny powiew południowego wiatru przewrócił jego łódź. Rozzłoszczony wypowiedział zaklęcie powodujące ustanie południowych wiatrów. Anu dowiedziawszy się o tym zaniepokoił się taką władzą śmiertelnika i zaprosił go do siebie, zamierzając poczęstować go chlebem śmierci, lecz Ea przestrzegł Adapę przed spożywaniem czegokolwiek u Anu. Ea powiedział mu w jaki sposób czcić Anu, a Adapa się do tych zaleceń zastosował. Dzięki temu Anu zaproponował mu chleb i wodę życia wiecznego, lecz Adapa pamiętając o przestrodze odmówił. 
Adapie przypisywano wynalazek mowy oraz stworzenie podwalin cywilizacji.

</doc>
<doc id="531473" url="https://pl.wikipedia.org/wiki?curid=531473" title="Droga wojewódzka nr 736">
Droga wojewódzka nr 736

Droga wojewódzka nr 736 (DW736) – droga wojewódzka rozpocznająca się w Warce na końcu ul. Mostowej (po prawej stronie Pilicy, łącząca Warkę z DK79 w Magnuszewie. Dalej biegnie w kierunku Wisły (brak mostu). Po prawej stronie Wisły łączy się w Podłężu z DW801.

</doc>
<doc id="531475" url="https://pl.wikipedia.org/wiki?curid=531475" title="Nanorurka węglowa">
Nanorurka węglowa



</doc>
<doc id="531478" url="https://pl.wikipedia.org/wiki?curid=531478" title="DW736">
DW736



</doc>
<doc id="531480" url="https://pl.wikipedia.org/wiki?curid=531480" title="Grzybowo (powiat giżycki)">
Grzybowo (powiat giżycki)

Grzybowo (niem "Grzybowen", 1929–1945 "Birkensee") – wieś w Polsce położona w województwie warmińsko-mazurskim, w powiecie giżyckim, w gminie Ryn.
W latach 1975–1998 miejscowość należała administracyjnie do województwa suwalskiego.
Wieś położona jest na południowo-zachodnim brzegu Jez. Dejguny. Dojazd do wsi drogą gruntową od asfaltowej drogi Sterławki Wielkie – Kronowo w prawo wzdłuż skraju lasu. Przez Grzybowo przebiega jeden z dojazdów na półwysep Jez. Dejguny o nazwie "Lisi Ogon" (znajduje się tam pole namiotowe).
Pierwsza wzmianka o wsi z 1440 znana jest z przywileju prokuratora kętrzyńskiego Heidchena von Meylen.
Przed 1945 właścicielem majątku ziemskiego w Grzybowie była rodzina von Bock. W 1945 był tu majątek ziemski należący do Klucza Państwowych Nieruchomości Ziemskich w Głąbowie. Majątki te nadzorowane były przez Urząd Nieruchomości Ziemskich w Giżycku. Pierwszym rządcą w Grzybowie Był Adam Astromowicz (prawdziwe nazwisko Emeryk Węcławowicz, żołnierz AK – wileńskiej XIII Brygady "Nietoperza"). Astromowicz w październiku 1945 przeszedł na administratora majątku w Głąbowie. Jesienią w majątku były dwa konie i 35 krów. Następnym rzadcą w Grzybowie był Anicet Mackiewicz. W 1949 powstał tu PGR. PGR został rozparcelowany po 1956. Pod koniec XX w. w Grzybowie powstała wieś letniskowa. W Grzybowie zachował się dwór użytkowany przez kilka rodzin.
W niewielkim lasku, który znajduje się przy drodze wjazdowej do wsi, usytuowany jest opuszczony i zdewastowany cmentarz, najprawdopodobniej należący niegdyś do właścicieli majątku. Na nielicznych zachowanych tablicach nagrobnych znajdują się słabo widoczne imiona i nazwiska pochowanych w nich zmarłych.
Grzybowo przed 1945 należało do parafii luterańskiej, a od 1945 katolickiej w Starławkach Wielkich.

</doc>
<doc id="531482" url="https://pl.wikipedia.org/wiki?curid=531482" title="Dyspersja fali">
Dyspersja fali

Dyspersja fali – zależność prędkości fazowej i grupowej fali od jej częstotliwości. Ośrodki, w których to zjawisko zachodzi, nazywa się dyspersyjnymi, a pozostałe – niedyspersyjnymi.
W ośrodku dyspersyjnym fale o różnej częstotliwości rozchodzą się z różną prędkością; oznacza to, że prędkość rozchodzenia się odpowiedniego sygnału, zwana prędkością grupową, jest inna niż prędkość rozchodzenia się fazy fali (prędkość fazowa) i także zależy od częstotliwości.
Dyspersja jest nazywana:
Dyspersja jest zjawiskiem powszechnym: ulegają jej prawie wszystkie rodzaje fal w bardzo wielu ośrodkach.
Dyspersja fal elektromagnetycznych.
Dyspersji ulega fala elektromagnetyczna, w tym światło. Światło, rozchodząc się w ośrodku materialnym, może ulec rozszczepieniu na fale o różnej częstotliwości. Z tego powodu zjawisko rozszczepienia światła nazywane jest dyspersją, choć zjawisko dyspersji fal jest zjawiskiem ogólniejszym.
Dyspersja fal na wodzie.
Falami ulegającymi dyspersji są też fale na wodzie. Fale te mają większą prędkość, gdy poruszają się na głębszej wodzie, a mniejszą na płytszej – w wyniku tego zachodzą następujące zjawiska:
Z fizycznego punktu widzenia oznacza to, że przestaje obowiązywać zasada superpozycji fal i fala przestaje być falą harmoniczną.
Dyspersja fal w światłowodzie.
Dyspersją nazywa się także zależność prędkości rozchodzenia się fali od innych czynników, na przykład w światłowodzie.
Zjawisko dyspersji w światłowodach (zależność współczynnika załamania ośrodka od częstości fali) jest bardzo małe, lecz ma istotny wpływ na rozchodzenie się impulsów ze względu na duże odległości ich przesyłania (wpływ dyspersji kumuluje się wraz z drogą propagacji) i stosowanie coraz krótszych czasów emisji impulsów (widmo impulsów jest tym szersze, im krótszy jest impuls).

</doc>
<doc id="531483" url="https://pl.wikipedia.org/wiki?curid=531483" title="Superkondensator">
Superkondensator

Superkondensator lub ultrakondensator – rodzaj kondensatora elektrolitycznego o specyficznej konstrukcji, który wykazuje niezwykle dużą pojemność elektryczną (rzędu kilku tysięcy faradów), w porównaniu z klasycznymi kondensatorami elektrolitycznymi dużej pojemności, lecz przy napięciu pracy 2-3 V (typowo 2,7 V).
Największą zaletą superkondensatorów jest bardzo krótki czas ładowania i rozładowania w porównaniu z innymi urządzeniami do przechowywania energii (np. akumulatorami). Pozwala to na uzyskanie mocy zasilania dochodzącej do 10 kW na kilogram masy kondensatora.
Zależnie od rodzaju elektrod, superkondensatory dzielą się na trzy grupy:
Historia.
Rozwój poszczególnych elementów superkondensatorów
Na początku lat 50 XX wieku inżynierowie spółki General Electric rozpoczęli eksperymenty wykorzystując elektrody zbudowane z porowatego węgla aktywnego dla ogniw paliwowych oraz baterii elektrycznych. Węgiel aktywny jest przewodnikiem elektrycznym, który charakteryzuje się porowatą, „gąbczastą” strukturą z wysoce rozwiniętą powierzchnią właściwą. W roku 1957 H.Becker rozwinął „niskonapięciowe elektrolityczne kondensatory z elektrodami porowato-węglowymi”. Przypuszczał, że energia była w nich gromadzona jako wsad w porach węglowych, podobnie jak ma to miejsce w wytrawionej folii kondensatorów elektrolitycznych. Mechanizm podwójnej warstwy nie był w tym czasie znany, więc Becker stwierdził: „Nie jest do końca wiadomo co dokładnie dzieje się w komponentach użytych do gromadzenia energii, ale prowadzi to do ogromnie dużej pojemności”.
W 1966 roku badacze z Standard Oil of Ohio (SOHIO) opracowali inną wersję komponentu zwaną jako „aparat do magazynowania energii elektrycznej”, podczas pracy nad eksperymentalnym projektem ogniwa paliwowego. Natura elektrochemicznego gromadzenia energii nie została opisana w patencie. Wczesne kondensatory elektrochemiczne składały się z dwóch aluminiowych folii pokrytych węglem aktywnym, będącymi elektrodami nasączonymi elektrolitem i oddzielonych cienką warstwą porowatego izolatora. Ten model zapewniał kondensatorowi pojemność na poziomie jednego farada, a więc znacząco większą niż kondensatory elektrolityczne o tych samych rozmiarach. Ta podstawowa konstrukcja jest podstawą większości elektrolitycznych kondensatorów.
Klasyfikacja.
W ostatnich latach rozwinęły się dwa typy konstrukcji superkondensatorów: zwijane oraz składane. Główna różnica między nimi polega na tym, że składane mają mniejszą gęstość energii, znacznie większą moc, czyli możliwość pracy z wielkimi prądami oraz niskie straty. Pod względem budowy można wyróżnić kondensatory symetryczne i asymetryczne. W symetrycznych obydwie elektrody są zbudowane z porowatego węgla aktywnego, są ładowane i rozładowywane przez odwracalną adsorpcję jonów. W asymetrycznych występuje tylko jedna elektroda z węgla aktywnego, druga jest baterią. Cykl ładowania i rozładowania odbywa się przez odwracalną redukcję i utlenianie. Kondensatory asymetryczne charakteryzują się większą pojemnością.
Technologia.
Technologia superkondensatorów jest oparta na wykorzystaniu węgli aktywnych, grafenu lub węglowych aerożeli. Węgle aktywne wykazują dobre własności porowate, nawet do 2500 m²/g oraz wykorzystane są do konstrukcji elektrod o dużej powierzchni właściwej. Produkowane są zestawy złożone z połączonych szeregowo superkondensatorów na różne napięcia znamionowe od 14 V do 700 V, dlatego znajdują szerokie zastosowanie w energetyce.
Zastosowania.
Superkondensatory są coraz częściej stosowane równolegle z innymi źródłami energii (np. ogniwami paliwowymi) w celu krótkotrwałego dostarczania mocy szczytowej, co pozwala na znaczne zmniejszenie rozmiarów całego układu. Próby z takimi rozwiązaniami przeprowadzane są m.in. w prototypach samochodów hybrydowych, pojazdów elektrycznych lub do wspomagania zasilania robotów. 
Rozwijane są także prace badawcze i projekty wdrożeniowe nad zastosowaniem superkondensatorów do magazynowania elektrycznej energii odnawialnej (także w samochodach elektrycznych).
Supekondensatory stosowane są również jako źródła zasilania ciągłego w urządzeniach o niewielkiej mocy: pamięciach komputerowych, elektrycznych szczoteczkach do zębów itp. Ważną rolę odgrywają w tzw. UPS-ach, czyli systemach zasilania gwarantowanego, które zabezpieczają przed skutkami nieciągłości dostawy energii elektrycznej.
Najważniejsze zastosowanie znajdują w transporcie w tzw. układzie KERS, czyli procesie hamowania rekuperacyjnego – odbierają do przechowania energię pozyskaną podczas hamowania, co znacznie zwiększa sprawność energetyczną pojazdu i redukuje zanieczyszczanie powietrza. Ocenia się, że zatrzymywanie silnika i hamowanie regeneracyjne zmniejsza zużycie paliwa do 15%, a zmniejszenie emisji zanieczyszczeń powietrza przekracza 90%. W ten sposób także „oszczędzamy” akumulator, przedłużając jego żywotność. Świetnie sprawdziłyby się w ruchu miejskim, gdyż tam dominują manewry częstego zatrzymywania się i ruszania. Sprawdzają się również w coraz popularniejszych pojazdach elektrycznych i hybrydowych. Ultrakondensatory służą również do oszczędzania energii w pojazdach, pozwalając wyłączyć silnik po zatrzymaniu pojazdu i następnie błyskawicznie go uruchomić. Poza układem napędowym superkondensatory wspomagać mogą inne funkcje pojazdu, jak np. wspomaganie kierownicy, elektryczne ogrzewanie czy zasilanie podczas postoju (światło, radio). 

</doc>
<doc id="531484" url="https://pl.wikipedia.org/wiki?curid=531484" title="Ken Akamatsu">
Ken Akamatsu

 – japoński rysownik. Jego największym sukcesem okazała się seria "Love Hina", przy tworzeniu której inspirował się pracami Rumiko Takahashi.

</doc>
<doc id="531485" url="https://pl.wikipedia.org/wiki?curid=531485" title="Akamatsu ken">
Akamatsu ken



</doc>
<doc id="531486" url="https://pl.wikipedia.org/wiki?curid=531486" title="Kultury z tylczakami łukowymi">
Kultury z tylczakami łukowymi

Kompleks Kultur z tylczakami łukowymi, niekiedy zwanym kręgiem tarnowiańskim, datowany jest na interstadiał Allerød (dla terenów Polski ok. 11–12 tys. lat temu). W miarę ocieplania się klimatu, nowe obszary leśne Niżu Europejskiego zasiedliły społeczności myśliwych i rybaków. Kultury te wyróżniały się charakterystycznymi formami narzędzi: tylczakami łukowymi oraz krótkimi drapaczami tarnowiańskimi. 
Genezy kultury z tylczakami łukowymi można dopatrywać się na terenach południowej Francji. Tam powstał prąd kulturowy zwany azylianizacją lub prądem tarnowiańskim, który w rozprzestrzeniał się w środowisku późnej kultury magdaleńskiej. Prąd ten zawierał takie elementy jak: krótkie drapacze, tylczaki łukowe oraz rzadką obecność rylców.
Kultury zaliczane do kompleksu:

</doc>
<doc id="531488" url="https://pl.wikipedia.org/wiki?curid=531488" title="Donica (wzgórze)">
Donica (wzgórze)

Donica (387 m) – wzgórze na Wyżynie Częstochowskiej, w miejscowości Olsztyn, w województwie śląskim, w powiecie częstochowskim. Znajduje się w południowej części Sokolich Gór.
Znaczna część Donicy znajduje się w obrębie rezerwatu przyrody Sokole Góry. Wzgórze jest porośnięte lasem, w którym występują liczne skałki wapienne. W skałach znajduje się kilka jaskiń i schronisk: Jaskinia Szpatowców w Donicy, Schronisko w Donicy Pierwsze, Schronisko w Donicy Drugie, Schronisko w Donicy Trzecie, Schronisko w Donicy Czwarte, Schronisko w Donicy Piąte, Schronisko w Donicy Szóste, Schronisko w Donicy Siódme.

</doc>
<doc id="531490" url="https://pl.wikipedia.org/wiki?curid=531490" title="Kultury z liściakami">
Kultury z liściakami

Kultury z liściakami lub kultury ostrzy trzoneczkowatych – schyłkowopaleolityczny krąg kultur, dawniej zwany „kulturami z liściakami”. Podobnie jak ostrza trzoneczkowate zwano liściakami. Od jakiegoś czasu preferuje się obecne nazewnictwo. 
Kultury te wykształciły się na Niżu Europejskim. Cechą charakterystyczną jest inne instrumentarium oraz pojawienie się ostrzy z wydzielonym trzonkiem, grotów, które są najbardziej charakterystycznym elementem tych kultur.
W skład kompleksu wchodziły:
Jest to efektem rozprzestrzeniania się wcześniejszych zespołów Bromme-Lyngby, powstających w pn. części Półwyspu Jutlandzkiego w okresie Allerødu (ok. 11 800 – 10 800 lat B.C). Była to kultura łowców reniferów egzystująca na terenie obecnej Danii oraz poszerzonym szelfie południowego Bałtyku. 
Kultura Lyngby zaczęła się przesuwać w kierunku południowym w okresie ochłodzenia młodszego dryasu (ok. 10 800 – 9 500 lat B.C); objęła Niż Środkowoeuropejski w postaci kultury świderskiej i kultury ahrensburskiej, a dalej na wschód kultury desneńskiej. W młodszym dryasie zanika kultura Bromme-Lyngby.
Istniejące w tym czasie trzy jednostki kulturowe: ahrensburska, świderska i desneńska związane były z migrującymi z południa na północ w lecie i odwrotnie w zimę łowcami renifera. Szlaki tych wędrówek biegły głównie dolinami większych rzek.
W początkach holocenu, wraz z migracją renifera na północ, starsze kultury zaczęły zanikać. Powstają natomiast młodsze warianty na terenie Skandynawii – kultury: Fosna, Komsa i Suomusjärvi.

</doc>
<doc id="531496" url="https://pl.wikipedia.org/wiki?curid=531496" title="Konwencja TIR">
Konwencja TIR

Konwencja TIR (skrót od – Międzynarodowy Transport Drogowy) – międzynarodowa konwencja celna z 14 listopada 1975 dotycząca przewozu towarów samochodami ciężarowymi w transporcie międzynarodowym, pozwalająca uprościć procedury na przejściach granicznych i w urzędach celnych przy przewozach drogowych.
Celem konwencji TIR ma być ułatwienie i uproszczenie międzynarodowego transportu towarów polegające na tym, że:
Przewóz wykonywany na podstawie karnetu prowadzi do uznawania zamknięć celnych nakładanych na środki transportu w chwili rozpoczęcia lub kontynuacji tranzytu i znosi czynności kontroli towarzyszące przekraczaniu granicy. Również w trakcie przemieszczania taką kontrolę można prowadzić tylko w uzasadnionych przypadkach podejrzenia popełnienia przestępstwa lub nadużycia. Aby temu zapobiec, przewóz w ramach konwencji powinien odbywać się specjalnie przystosowanymi pojazdami (posiadającymi świadectwo uznania) oznaczonymi tablicą z napisem TIR.
Wymagane jest, aby samochód ciężarowy, jak i zespół pojazdów przewożący towar pod osłoną karnetu TIR był opatrzony z przodu i z tyłu niebieską tabliczką z białym literowym skrótem TIR. Konwencja celna dotycząca międzynarodowego przewozu towarów z zastosowaniem karnetów TIR co do zasady określa wymagania dotyczące wykorzystywanych pojazdów oraz procedury tranzytowe. Jednak, należy mieć na uwadze, że do przeprowadzania przewozów międzynarodowych realizowanych pod zamknięciem celnym mają również zastosowanie przepisy aktów prawa miejscowego. W przypadku krajów należących do Europejskiego Obszaru Gospodarczego określono wymagania względem kierowców zawodowych wykonujących przewozy międzynarodowe.
Konwencję TIR podpisało 68 stron włączając w to Unię Europejską. Operacje TIR można realizować w 58 krajach. Umowa ta obejmuje:
Przewozy w ramach procedury TIR można realizować w następujących przypadkach:
Przepisy zawarte w Konwencji TIR odnoszą się wyłącznie do drogowego transportu towarów w ruchu międzynarodowym. Oznacza to, że karnetu TIR funkcjonującego w ramach tych rozwiązań nie stosuje się do innych rodzajów transportu.
W przypadku transportu drogowego karnet nie będzie obowiązywał, gdy przemieszczanie towaru nie prowadzi do zmiany obszaru celnego. Karnet można więc otworzyć tylko wtedy, gdy przewóz spowoduje przekroczenie granicy celnej.
Operacji TIR nie można stosować w przewozie towarów wrażliwych, do których zalicza się:
W znaczeniu potocznym „TIR” to w j. polskim też określenie dużego samochodu ciężarowego do przewozu towarów na trasach międzynarodowych.

</doc>
<doc id="531498" url="https://pl.wikipedia.org/wiki?curid=531498" title="Joanna Staręga-Piasek">
Joanna Staręga-Piasek

Joanna Małgorzata Staręga-Piasek (ur. 23 października 1939 w Warszawie) – polska polityk i działacz społeczny, posłanka na Sejm I, II i III kadencji, była wiceminister pracy, od 2011 do 2015 doradca społeczny prezydenta RP.
Życiorys.
Jest córką Wandy Wyrobkowej-Pawłowskiej. Ukończyła studia na Wydziale Pedagogicznym Uniwersytetu Warszawskiego, uzyskała następnie stopień naukowy doktora. Wykładała w Instytucie Profilaktyki Społecznej i Resocjalizacji Wydziału Stosowanych Nauk Społecznych i Resocjalizacji UW.
Brała udział w obradach Okrągłego Stołu w ramach stolika ds. zdrowia i pomocy społecznej. Zawodowo zajmowała się w szczególności sprawami pomocy społecznej i problematyką dotyczącą osób niepełnosprawnych. Od 1991 do 2001 przez trzy kadencje była posłem I, II oraz III kadencji, w 2001 bezskutecznie ubiegała się o reelekcję. Należała do Unii Demokratycznej i Unii Wolności. Pełniła funkcję wiceministra w rządach: Tadeusza Mazowieckiego, Jana Krzysztofa Bieleckiego, Hanny Suchockiej. W rządzie Jerzego Buzka została powołana na stanowisko sekretarza stanu w ministerstwie pracy i polityki socjalnej. W 2005 przystąpiła do Partii Demokratycznej.
W przeszłości pełniła liczne funkcje w organizacjach społecznych. Była m.in. wiceprzewodniczącą Towarzystwa Przyjaciół Dzieci, przewodniczącą Zarządu Stowarzyszenia Polskiego, członkiem Rady Społecznej przy ministrze właściwym ds. pracy, członkiem Komisji Charytatywnej przy Fundacji im. Stefana Batorego. Współtworzyła ustawę o pomocy społecznej oraz Kartę Praw Osób Niepełnosprawnych. Od 1998 pełni funkcję dyrektora Instytutu Rozwoju Służb Społecznych.
W 2010 prezydent RP Lech Kaczyński powołał ją na członka Narodowej Rady Rozwoju. W 2011 została doradcą społecznym prezydenta RP Bronisława Komorowskiego. Pełniła tę funkcję do 5 sierpnia 2015.
Odznaczenia.
Odznaczona Krzyżem Oficerskim (2004) i Komandorskim (2009) Orderu Odrodzenia Polski.

</doc>
<doc id="531502" url="https://pl.wikipedia.org/wiki?curid=531502" title="Doktorzy honoris causa Politechniki Warszawskiej">
Doktorzy honoris causa Politechniki Warszawskiej

Doktorzy honoris causa Politechniki Warszawskiej – lista doktorów honoris causa Politechniki Warszawskiej od 1924 roku.

</doc>
<doc id="531506" url="https://pl.wikipedia.org/wiki?curid=531506" title="Zdzisław Kałamaga">
Zdzisław Kałamaga

Zdzisław Kałamaga (ur. 21 maja 1956 w Staszowie) – polski polityk, samorządowiec, poseł na Sejm III i IV kadencji.
Życiorys.
Jest absolwentem (1980) Instytutu Nauk Politycznych Uniwersytetu im. Adama Mickiewicza w Poznaniu. Stopień doktora zdobył na Wydziale Zarządzania Procesami Ekonomicznymi w Rosyjskiej Akademii Zarządzania. W latach 1980–1989 pracował w Hucie Ostrowiec, awansując od stażysty do asystenta dyrektora naczelnego. W pierwszej połowie lat 90. kierował zakładami porcelany w Ćmielowie.
Od 1994 do 1998 pełnił funkcję prezydenta Ostrowca Świętokrzyskiego. Był posłem III i IV kadencji wybranym w okręgach kieleckich: nr 18 i nr 33 z listy Sojuszu Lewicy Demokratycznej. W 2004 przeszedł do Socjaldemokracji Polskiej. W 2005 bez powodzenia ubiegał się o reelekcję. W 2006 i 2010 uzyskiwał mandat radnego powiatu ostrowieckiego. W 2010 został powołany na urząd starosty na czteroletnią kadencję. W 2014 bezskutecznie ubiegał się o prezydenturę Ostrowca Świętokrzyskiego, utrzymując mandat radnego, z którego zrezygnował w związku z powrotem do pracy w NIK.

</doc>
<doc id="531509" url="https://pl.wikipedia.org/wiki?curid=531509" title="Shinano (lotniskowiec)">
Shinano (lotniskowiec)



</doc>
<doc id="531511" url="https://pl.wikipedia.org/wiki?curid=531511" title="Concerned">
Concerned

Concerned: The Half-Life and Death of Gordon Frohman – komiks internetowy, stworzony przez Christophera C. Livingstona, parodiujący popularną grę komputerowa typu first-person shooter "Half-Life 2". Komiks tworzony jest ze zrzutów ekranów z odpowiednimi pozami postaci ustawianymi za pomocą Garry’s Moda. Co wtorek i czwartek ukazywał się nowy odcinek komiksu.
Fabuła.
W grze "Half-Life 2", gracz wciela się w rolę Gordona Freemana. Fabuła gry opowiada o inwazji Kombinatu, obcej cywilizacji na Ziemi.
Komiks "Concerned" opiera się na podobnej fabule, lecz głównym bohaterem jest Gordon Frohman, optymistyczny dziwak, który przyjechał parę tygodni przed przybyciem Freemana do City 17. Frohman jest niewiarygodnie naiwny i, w przeciwieństwie do mieszkańców miasta, wydaje się, że lubi życie pod rządami totalitarysty, doktora Breena i Kombinatu.
Komiks w mediach.
Komiks "Concerned" był tematem niektórych artykułów w czasopismach dotyczących gier komputerowych lub też pokazywany był jako ciekawostka w:
Pozytywnie o komiksie wypowiadali się także pracownicy Valve, producenta "Half-Life 2".
Popularność komiksu, jak i decyzja autora o zaniechaniu kontynuacji fabuły na podstawie "" przyczyniły się do powstania nieoficjalnego sequelu, zatytułowanego "Concerned 2: A Concerned Rip-Off: The Continuing Adventures of Gordon Frohman", stworzonego przez Normana N. Blacka. Komiks ten jest w stanie zawieszenia od 28 listopada 2010 roku.

</doc>
<doc id="531516" url="https://pl.wikipedia.org/wiki?curid=531516" title="Glikokortykosterydy">
Glikokortykosterydy



</doc>
<doc id="531521" url="https://pl.wikipedia.org/wiki?curid=531521" title="Uniwersytet w Amsterdamie">
Uniwersytet w Amsterdamie



</doc>
<doc id="531522" url="https://pl.wikipedia.org/wiki?curid=531522" title="Luitzen Egbertus Jan Brouwer">
Luitzen Egbertus Jan Brouwer

Luitzen Egbertus Jan Brouwer (ur. 27 lutego 1881 w Overschie, zm. 2 grudnia 1966 w Blaricum) – holenderski matematyk pracujący w dziedzinach topologii, teorii mnogości, teorii miary i analizy zespolonej. Jego imieniem zostało nazwane słynne twierdzenie o punkcie stałym, mówiące: każde odwzorowanie ciągłe n-wymiarowej kuli domkniętej w siebie ma punkt stały. Co więcej, wprowadził pojęcie stopnia odwzorowania sfery n-wymiarowej w siebie, i pokazał, że jest ono niezmiennikiem homotopii. Dowiódł ponadto twierdzenie o niezmienniczości obszaru (nazywane "twierdzeniem Brouwera o niezmienniczości obszaru"): podzbiór n-rozmaitości (bez brzegu) jest otwarty, gdy jest homeomorficzny z podzbiorem otwartym pewnej n-rozmaitości (tej samej lub innej). Udowodnił twierdzenie o aproksymacji symplicjalnej, które leży u podstaw topologii algebraicznej. Był jednym z wybitnych zwolenników intuicjonizmu w matematyce, poglądu, który odrzucał między innymi korzystanie z prawa wyłączonego środka jako metody dowodzenia twierdzeń.
Życiorys.
Brouwer miał kłopoty zdrowotne natury psychicznej, co po części prawdopodobnie powodowało jego podejście do matematyki. Nie poprzestawał na rozwijaniu intuicjonizmu, lecz uważał, że innej matematyki nie ma, że inna jest bez wartości. Z takim nastawieniem utrudniał działanie prestiżowego czasopisma "Mathematische Annalen", którego komitetu redakcyjnego był członkiem wraz z Hilbertem. Hilbert czuł się zmuszony do usunięcia Brouwera z komitetu. Niektórzy uważają, że ten incydent odbił się na zdrowiu Brouwera. Prawdopodobnie kierunek przyczynowo-skutkowy był odwrotny: ponieważ Brouwer miał poważne kłopoty ze zdrowiem, to działał niekonstruktywnie, w sposób wysoce utrudniający współpracę z matematykami mającymi poglądy różne od Brouwera, a nawet mógł potencjalnie hamować rozwój matematyki, mimo stymulującego wpływu na analizę jej podstaw. W szczególności Brouwer wyrzekł się swoich osiągnięć naukowych w topologii, które są jego trwałym i najważniejszym wkładem do matematyki.
W latach 30. Brouwer został członkiem rady miejskiej w Blaricum, gdzie mieszkał ze swoją o 11 lat starszą żoną. Był też współzałożycielem nowego czasopisma matematycznego, "Compositio Mathematica", którego pierwszy numer ukazał się w roku 1934.
W 1932 został odznaczony Orderem Lwa Niderlandzkiego.
Przeszedł na emeryturę w roku 1951. Wykładał jeszcze sporadycznie za granicą, między innymi w Afryce Południowej, Stanach Zjednoczonych i Kanadzie. Zmarł w wyniku obrażeń odniesionych w wypadku samochodowym.
Intuicjonizm.
Zarys głównych idei Brouwera pojawił się już w jego napisanej po holendersku dysertacji doktorskiej "Over de Grondslagen der Wiskunde" ("O podstawach matematyki"), a rozwinięty został w wykładzie inauguracyjnym "Intuitionisme en formalisme" związanym z objęciem przez Brouwera w roku 1912 stanowiska profesora na Uniwersytecie w Amsterdamie.
Wychodząc od kantowskiej interpretacji czasu jako formy naoczności zmysłu wewnętrznego, Brouwer stwierdził, że umysł ludzki dysponuje naturalną intuicją liczb naturalnych jako kolejno następujących po sobie momentów. Wynika stąd, że podstawowe sądy arytmetyki są sądami syntetycznymi a priori. Lecz również podstawowe sądy geometrii są tego rodzaju, a to dzięki aktywności umysłu, który miałby jednoczyć w "dwujedności" to, co czas rozdziela na przeszłość i przyszłość.
Zdaniem Brouwera, matematyka to swobodna działalność rozumu, która nie da się zamknąć w system aksjomatów, między innymi dlatego, że konstrukcje matematyczne są niezależne od jakiegokolwiek języka. Jest to głęboka teza filozoficzna i trudno ją rozstrzygać w tym miejscu, idzie ona jednak wbrew tradycji zaczynającej się od Platona i idącej przez Leibniza aż do Cassirera, która głosi, że myślenie abstrakcyjne jest od języka całkowicie zależne.
Poczynając od roku 1912 Brouwer rozpoczął realizację programu intuicjonizmu i pracował w tym kierunku aktywnie aż do roku 1928, gdy jego działalność matematyczna znacznie zmalała. Udało mu się między innymi zrekonstruować w duchu intuicjonizmu (tj. bez wykorzystania prawa wyłączonego środka) część teorii mnogości, teorii funkcji, podał nawet intuicjonistyczny dowód zasadniczego twierdzenia algebry. 

</doc>
<doc id="531523" url="https://pl.wikipedia.org/wiki?curid=531523" title="Metylacja (biochemia)">
Metylacja (biochemia)

Metylacja – reakcja biochemiczna, która prowadzi do powstawania pochodnych metylowych, jej końcowym produktem są betainy. Dawcą grupy metylowej jest aktywna metionina (S-adenozylometionina), z której po przekazaniu rodnika metylowego powstaje S-adenozylohomocysteina.

</doc>
<doc id="531525" url="https://pl.wikipedia.org/wiki?curid=531525" title="Gordon Frohman">
Gordon Frohman



</doc>
<doc id="531529" url="https://pl.wikipedia.org/wiki?curid=531529" title="Maglor">
Maglor



</doc>
<doc id="531533" url="https://pl.wikipedia.org/wiki?curid=531533" title="Inwazja potworów">
Inwazja potworów

 – japońsko-amerykański film typu kaijū z 1965 roku. Szósty film z serii o Godzilli.
Opis fabuły.
W dalekiej przyszłości, astronauci Glenn i Fuji lecą z misją, by zbadać niedawno odkrytą za Jowiszem – Planetę X. Tam natrafiają na rasę kosmicznych ludzi zwanych Xilienami. Kosmici proszą Ziemian o „użyczenie” dwóch potworów – Godzilli i Rodana, żeby mogły przepędzić z niej Króla Ghidora nazywanego przez nich jako Potwór Zero. W zamian obiecują lekarstwo na raka. Ziemskie państwa zgadzają się na transakcję, widząc w tym okazję do pozbycia się Godzilli i Rodana.
Na Ziemi wynalazca Tetsuo tworzy alarm ultradźwiękowy i sprzedaje go bizneswoman, pani Namikawie. Kobieta jednak mu nie płaci i znika. Tetsuo chodzi z siostrą Fujiego siostrą, Haruno. Fuji gardzi nim i uważa go za nieodpowiedniego kandydata na męża Haruno. Tetsuo dostrzega, że Namikawa umawia się z Glennem i podąża za nią, lecz zostaje schwytany przez szpiegów z Planety X.
Fuji i Glenn nie wierzą w czyste intencje Xilienów i utwierdzają się w swym przekonaniu, gdy ich latające spodki lądują na Ziemi. Aczkolwiek kontroler Planety X przeprasza za niezapowiedziany przylot. Xilieńskie spodki lokalizują, a następnie transportują Godzillę i Rodana na Planetę X. Zabierają także ze sobą Glenna, Fujiego i doktora Sakuraia. Astronauci wymykają się i dostrzegają xilieńskie kobiety wyglądające identycznie jak Namikawa. Zostają przyłapani przez straże, a kontroler Planety X daje im reprymendę.
Wkrótce Godzilla i Rodan pokonują Ghidorę. Xilieni dotrzymują słowa i dają taśmę z instrukcją do stworzenia leku na raka. Na Ziemi nagranie zostaje odtworzone. Zamiast przepisu na wyleczenie raka znajduje żądanie Xilienów o poddanie się. Mówią też, że użyli technologii magnetycznych fal, by przejąć kontrolę na Królem Ghidorą nim ziemski statek kosmiczny przybył na Planetę X, a pod ich kontrolą są jeszcze Godzilla z Rodanem.
Glenn wparowuje do biura Namikawy i widzi ją w xilieńskim stroju. Namikawa przyznaje się mu do bycia jednym ze szpiegów Planety X, jednak mówi, że jest w nim zakochana. Wkrótce przybywają jej przełożeni celem porwania Glenna i wykonania wyroku śmierci na Namikawie za bycie emocjonalną. Glenn zostaje wtrącony do tej samej celi co Tetsuo. Glenn dostrzega, że Namikawa przed swoją śmiercią włożyła mu do kieszeni notkę o słabym punkcie Xilienów – braku odporności na dźwięki. Tetsuo ma ze sobą prototyp urządzenia i dzięki niemu wywołuje bolesne spazmy u strażników i razem z Glennem uciekają z celi.
Japońskie Siły Samoobrony i Fuji pracują na maszyną mającą zneutralizować xilieńską kontrolę nad potworami. Glenn i Tetsuo docierają do nich i dzielą się swymi rewelacjami. Podczas nadejścia potworów sygnał połączonych urządzeń jest emitowany przez radio i specjalne lampy promienne na ciężarówkach. Dzięki temu kosmiczna inwazja zostaje pokonana a spodki kosmiczne zniszczone, wszyscy Xilieni dokonują samozniszczenia, a potwory nie są już pod xilieńską kontrolą.
Godzilla i Rodan toczą bitwę z Królem Ghidora, która kończy ucieczką Ghidory i upadkiem ziemskich potworów do oceanu. Tetsuo wątpi czy Godzilla i Rodan są martwi. Fuji widząc, że Tetsuo przyczynił się do zwycięstwa Ziemian, zmienia o nim zdanie i akceptuje go. Doktor Sakurai oświadcza, że wysyła Glenna z powrotem na Planetę X jako ambasadora. Glenn akceptuje tę misję, choć Fuji mu ją odradza.
Produkcja.
Przygotowanie i scenariusz.
W maju 1965 roku amerykański tygodnik „Variety” poinformował, że szef UPA – Henry G. Saperstein zawarł umowę na koprodukcję z Tōhō pięciu filmów – trzech monster movie, filmu wojennego i thrillera szpiegowskiego, a także programu telewizyjnego, który będzie kręcony w Japonii i emitowany na stacjach w Stanach Zjednoczonych. Jednym z tych filmów okazał "Frankenstein Conquers the World" będący w fazie produkcji, zaś kolejnym była "Inwazja potworów", którą Saperstein uważał za swoją pierwszą pełnoprawną koprodukcję z Tōhō.
Był to pierwszy film typu kaijū, który w fabule zawierał inwazję kosmitów kontrolujących potworów, co stało częstym motywem i stereotypem w japońskich monster-movies. Shinichi Sekizawa ponownie objął obowiązki scenarzysty. Saperstein uważał, że scenariusze Sekizawy miały charakter formalny, zauważając, że zbyt często filmy te „otwierały się podczas konferencji prasowej lub rządowej konferencji naukowców i urzędników”, co powoduje znużenie widowni i że przekonał produkcję, że „musieli bardzo często wkraczać na scenę szybciej. Konferencja może odbyć się później”.
Jako że wtedy były próby klonowania ryb i żab, reżyser Ishirō Honda i Sekizawa zaoferowali, by Xilieni zostali ukazani jako skomputeryzowana faszystowska cywilizacja jako ostrzeżenie przed ślepym oddaniem się nauce.
Ze względu na popularność zdobytą po debiucie Tomoyuki Tanaka postanowił, że Król Ghidora pojawi się ponownie jako główny antagonista potworów. W filmie miała też wystąpić Mothra, usunięta potem z powodów budżetowych.
Casting.
Tak jak w poprzednich koprodukcjach Saperstein nalegał na amerykańskich aktorów, celem pozyskania szerszej widowni. W rolach głównych wystąpili Nick Adams, wcześniej grający w filmie "Frankenstein Conquers the World", oraz Akira Takarada. Rolę Namikawy zagrała Kumi Mizuno. Przy opracowaniu jej wyglądu pomagał Honda. Obsadzony w roli kontrolera Planety X Yoshio Tsuchiya, prywatnie pasjonujący się fantastyką naukową, miał duży udział w tworzeniu roli i układania xilieńskich gestów dłoni, a także stworzył do kilku scen język xilieński tworząc go z języków francuskiego, niemieckiego i języka kappy z powieści "Kappa" Ryūnosuke Akutagawy. Role Tetsuo zagrał Akira Kubo, dla którego był to pierwszy występ w filmie z Godzillą. Główną rolę żeńską otrzymała początkująca Keiko Sawai, wcześniej mająca epizod w filmie "Frankenstein Conquers the World". Licząc na rozwój kariery Sawai więcej ról, Tōhō określał ją jako „Nadzieję ’66” na plakatach.
Realizacja.
Tak jak w "Frankenstein Conquers the World" Nick Adams ponownie wygłaszał swe kwestie w ojczystym języku i można je usłyszeć w anglojęzycznych wersjach językowych filmu. Adams był zachwalany przez Sapersteina za swój entuzjazm do pracy i profesjonalizm, zaś inni aktorzy wspominali jak ze wszystkimi się dogadywał i codziennie odwiedzał plan zdjęciowy do efektów specjalnych. To samo czynił Yoshio Tsuchiya.
Adams i Honda stali się bliskimi przyjaciółmi do tego stopnia, że Adams zaoferował Hondzie pomoc w uczeniu jego syna, co nie nastąpiło z powodu przedwczesnej śmierci Adamsa. Jako że był to kolejny film, gdzie Adams i Mizuno grali postacie związane ze sobą wątkiem romantycznym, pogłoski o ich romansie nasiliły. W końcu je potwierdzili Saperstein i córka Adamsa, twierdząc, że Adams zakochał się w Mizuno i było to przyczyną jego rozwodu. Mizuno odrzuciła jego zaloty, jako że była już zaręczona.
Efekty specjalne.
Za efekty specjalne filmu odpowiadał Eiji Tsuburaya, a Teruyoshi Nakano pełnił funkcję jego asystenta. Na projekt rakiet P1 i kombinezonów astronautów miały wpływ misje Program Gemini. Wyprodukowano kilka modeli rakiety P1, z których największy osiągał 3 metry wysokości. Do połączenia aktorów i spodków na plaży zastosowano drukarkę optyczną Oxberry. Sceny pierwszego lądowania UFO na Ziemi były uzależnione od dobrej pogody.
Na potrzeby filmu Godzilla otrzymał nowy kostium, który otrzymał fanowska nazwę "Daisenso-Goji". Ponownie wykorzystano kostium Rodana z poprzedniego filmu z pewnymi naprawami, głowa otrzymała nowy dziób wykonany z FRP, a wielkość skrzydeł nieznacznie wzrosła.
Kostium Króla Ghidory z poprzedniego filmu został ponownie użyty, ale musiał zostać naprawiony w kilku obszarach. Mianowicie szyje zostały naprawione i wydłużone, a skrzydła zostały wzmocnione u podstawy, a także nieco zmienione w kształcie. Złota farba użyta do kostiumu również zaczęła go korodować, w wyniku czego kształt jego głów zaczął się psuć. Ponownie użyto także makiety latającego Króla Ghidory i była ponownie wykorzystywana podczas wszystkich kolejnych występów postaci w serii Shōwa.
Niektóre nowe modele potworów w skali zostały również stworzone specjalnie dla tego filmu, takie jak obezwładnione modele Rodana i Godzilli, używane w scenach, w których potwory są transportowane na Planetę X, kilka modeli w różnych skalach do ujęć z lotu ptaka oraz mechaniczne kukiełki wszystkich trzech przedstawionych potworów w planie dalekim. Chociaż sam Rodan nie pojawił się w filmach przez kolejne trzy lata, miniaturowa makieta Rodana w skali 1/2 została kilkakrotnie przerabiana i ponownie wykorzystana, zarówno w serialach telewizyjnych wyprodukowanych przez Tsuburaya Productions, jak i później w "Ebirah – potwór z głębin".
Głowa Króla Ghidory była manipulowana strunami fortepianu, po jednym dla każdej głowy. Aby je obsługiwać, praktyczni pracownicy zajmujący się efektami musieli wspinać się na dwuwarstwowe rusztowania na suficie, na którym zwykle zawieszano sprzęt oświetleniowy. W podobny sposób, w niektórych scenach, w których Król Ghidora musiał unieść się w powietrze, cały kostium był wspomagany strunami fortepianu i podnoszony przez kilku członków personelu jednocześnie. W przypadku scen latania króla Ghidorah na Planecie X rekwizyt był przymocowany do dwóch jednoszynowego podsufitowego zestawu.
To pierwszy film z Godzillą, gdzie z powodu cięć budżetowych do efektów specjalnych zaczęto stosować materiały archiwalne z poprzednich filmów. Użyto scen zniszczeń z "Mothry", "Rodan – ptak śmierci", "The Mysterians", "Ghidorah – Trójgłowy potwór". Spotkało się to z obiekcjami Ishirō Hondy, który uważał to za obrażanie inteligencji fanów i widzów.
Z tego filmu pochodzi sławny taniec radości wykonywany przez Godzillę. Oparty został na popularnej w Japonii pozie "shē", znaku firmowym Iyamiego z mangi "Osomatsu-kun" autorstwa Fujio Akatsuki. Yoshio Tsuchiya będący wielkim fanem "Osomatsu-kun", poprosił twórcę efektów specjalnych, Eijiego Tsuburayę, by Godzilla wykonał pozę "shē". Eiji Tsuburaya wiedząc, że seria na tym etapie była lżejsza w tonie, ochoczo się zgodził. Haruo Nakajima wcielający się rolę Godzilli, kamerzysta efektów specjalnych Sadamasa Arikawa i Ishirō Honda byli przeciwni temu pomysłowi, jednak ku ich niezadowoleniu scena z pozą "shē" znalazła się w gotowym filmie. Syn Hondy, Ryuji wspominał, że jego ojciec był więcej niż wściekły i uznał tę scenę za ośmieszającą: „Jestem pewien, że mówił do siebie: »Nie do tego stworzyliśmy Godzillę. To nie w porządku«”.
Muzyka.
Za muzykę odpowiadał Akira Ifukube. Główny motyw muzyczny został przez niego stworzony z przetworzenia wersja "Frigate March" z "Godzilli", który też został zaadaptowany z innego utworu Ifukube – "Kishi Mai" z 1943 roku.
Wersja amerykańska.
W latach 60. XX wieku Tōhō zaczęło zlecać hongkońskim studiom dubbingowym tzw. międzynarodowe wersje tj. anglojęzyczne wersje swych filmów, by ułatwić sprzedaż na rynek europejski. Europejskim dystrybutorom mającym doświadczenie z produkcjami Hollywood było łatwiej było przetłumaczyć film z języka angielskiego, niż z japońskiego, do którego konieczne było zatrudnionych odpowiednich tłumaczy specjalizujących się w tym języku. Jakość tych dubbingów była na niskim poziomie i m.in. z tego względu Saperstein zlecił własny dubbing studiu Glen Glenn Sound z Los Angeles.
Saperstein zaplanował premierę filmu 1 lipca 1966 roku, jednocześnie miał problemy z dystrybucją swej wersji, gdy w Wielkiej Brytanii od dawna była premiera międzynarodowej wersji Tōhō. Zaś amerykańska premiera filmu odbyła dopiero 5 lat po japońskiej premierze. Saperstein tłumaczył, że „Tōhō nie zawsze zależy wydać szybko film na arenie międzynarodowej... Jest wiele pracy technicznej do zrobienia: wysyłanie interpozytorów, ścieżek dźwiękowych, efektów i ścieżek muzycznych, a potem są rzeczy, które musimy z nimi zrobić tutaj... Więc jeśli [Tōhō] wloką nogi... to tylko wpływa na to, jak długo jeszcze pchana jest droga”.
Jednakowo „Variety” we wrześniu 1970 roku sugerował, że zarówno "Inwazja potworów", jak i "Pojedynek potworów" „siedziały na półce [w UPA], ponieważ [dystrybutorzy] stwierdzili, że nie mają potencjału”.
W przeciwieństwie do poprzednich filmów z Godzillą wersja amerykańska nieznacznie się różniła od wersji japońskiej. Jedynymi znaczącymi zmianami były osadzenie akcji roku 196X, re-aranżacja niektórych fragmentów muzyki Ifukube i zmiana leku na raka na lekarstwo na wszystkie choroby.
Inną różnicą wersji UPA w stosunku do międzynarodowej wersji Tōhō był anglojęzyczny tytuł. Oficjalny angielski tytuł filmu brzmi "Invasion of Astro-Monster", gdy UPA wypuściła go do amerykańskich kin jako "Monster Zero". W 1980 roku UPA zmieniło tytuł filmu "Godzilla vs. Monster Zero" na potrzeby telewizji i rynku wideo i pod tym tytułem był znany w Stanach Zjednoczonych w ciągu następnych dwóch dekad, w tym w wydaniu DVD z 1998 roku dystrybuowanym przez Simitar. Classic Media wydało zarówno oryginalną japońską wersję filmu, jak i rekonstrukcję początkowej amerykańskiej wersji kinowej "Monster Zero" na DVD w USA w 2007 roku jako "Invasion of Astro-Monster". Janus Films dostarczył pełną międzynarodową wersję filmu, wcześniej rozpowszechnianą na wideo w Wielkiej Brytanii, zatytułowaną "Invasion of the Astro-Monsters" na platformach streamingowych, kiedy nabył licencję do filmu w 2017 roku.
Odbiór.
Premiera kinowa.
Japońska premiera odbyła się 19 grudnia 1965 roku w podwójnym seansie wraz z "Ereki no Wakadaishō". Film wznowiono w japońskich kinach w 1971 roku w ramach bloku filmowego dla dzieci "Toho Champion Festival" jako .
29 lipca 1970 roku amerykański dystrybutor filmu, Maron Films wypuścił go jako "Monster Zero" w podwójnym seansie wraz z "Pojedynkiem potworów", dwa lata po śmierci Nicka Adamsa.
Polska premiera miała miejsce w październiku 1970 roku wraz z krótkometrażowym filmem dokumentalnym "Zenek" Jerzego Kadena, będąc tym samym pierwszym, od "Godzilli" w 1957 roku, filmem z Godzillą w polskich kinach.
Wynik finansowy.
Film przy koszcie 132 mln jenów zarobił 187,55 mln jenów przy sprzedanych 3,78 mln biletach i był dziesiątym najbardziej dochodowym filmem na rynku japońskim w 1966 roku, będąc ostatnią produkcją Hondy i Tsuburayi która znalazła się w pierwszej corocznej dziesiątce najbardziej kasowych filmów w Japonii. Podczas reedycji w 1971 roku dodatkowo zarobił 22,45 mln jenów przy sprzedanych 1,35 mln biletów.
W Stanach Zjednoczonych film zarobił 3 mln dolarów.
Odbiór.
Film zdobył mieszane recenzje ze wskazaniem na pozytywne.
Jon Matsumoto z „The Los Angeles Times” ogłosił, że "Inwazja potworów" jest „niesamowitym złym filmem”, oświadczając, że film „zawiera większość elementów, które sprawiły, że ta forma filmu była tak atrakcyjna dla przeciętnego 5-12 letniego chłopca” oraz że film jest „buntowniczą zabawą dla dorosłych” z powodu „niezamierzonej tandetności filmu”.
Janusz Skwara na łamach „Filmu” dał pozytywną recenzję, jako film odbywający się w zgodzie z regułami gatunku, jedynie utyskując na rozszerzenie akcji poza Ziemię, twierdząc iż w dobie lądowania na Księżycu nie da się uwierzyć w istnienie nieznanych planet w Układzie Słonecznym i sarkastycznie twierdząc, że w przypadku faktycznej inwazji kosmitów Ziemi ludzkość nie miała jak się bronić wobec nieistnienia Godzilli i Rodana. Określił Króla Ghidorę jako potwora zamierzchłej epoki nie mającego zmysłu sportowego, ironizując iż Godzilla zainteresował sportem dzięki Olimpiadzie 1964 i do „czasów realizacji »Inwazji« Godzilla mógł wielokrotnie przyjrzeć pojedynkom bokserskim, w których brało udział wielu Polaków z Grudniem, Kulejem i Kasprzykiem na czele”.
Lucjan Kydryński na łamach „Przekroju” dał neutralną recenzję, określając film „kosmicznymi bzdurami”, jednakowo uznał, że sprawdza się jako emocjonujące „prawdziwe, najprawdziwsze kino”.
Steve Ryfle w swej książce "Japan’s Favorite Mon-star: The Unauthorized Biography of „The Big G”" chwalił film za ciekawych złoczyńców, dbałość o wizualne szczegóły odróżniające od innych filmów tokusatsu z tego okresu, różnorodność modeli i makiet oraz futurystyczne motywy, jednocześnie zwracając, że to w nim pojawiły się rzeczy, które przyczyniły się do nadszarpnięcia reputacji serii.

</doc>
<doc id="531539" url="https://pl.wikipedia.org/wiki?curid=531539" title="Józef Chrząszczyński">
Józef Chrząszczyński



</doc>
<doc id="531542" url="https://pl.wikipedia.org/wiki?curid=531542" title="Delegacja do Kongresu USA stanu Hawaje">
Delegacja do Kongresu USA stanu Hawaje

Delegacja stanu Hawaje zasiadająca w Kongresie Stanów Zjednoczonych (stan przyjęto do Unii 21 sierpnia 1959 roku):

</doc>
<doc id="531543" url="https://pl.wikipedia.org/wiki?curid=531543" title="Program brukselski">
Program brukselski



</doc>
<doc id="531547" url="https://pl.wikipedia.org/wiki?curid=531547" title="Godzilla (film 1998)">
Godzilla (film 1998)

Godzilla – amerykański film monster movie z 1998 roku w reżyserii Rolanda Emmericha. Amerykańska wersja japońskiej serii filmów o serii filmów o Godzilli.
Fabuła.
W latach 50. XX wieku na atolu Mururoa Francuzi przeprowadzają kolejną próbę nuklearną. Jaja złożone przez legwany ulegają napromieniowaniu. Czterdzieści lat później tajemnicza istota atakuje japoński statek. Z katastrofy uchodzi z życiem jeden z rybaków. Na miejsce wojskowi przywieźli doktora Niko Tatopoulosa, który ma wyjaśnić przyczyny tego zdarzenia. Zdaniem naukowca, ślady wskazują na obecność dużego, nieznanego gada. Okazuje się, że mutant zmierza w stronę Nowego Jorku.
Obsada.
i inni.
Odbiór filmu.
"Godzilla" nie zdobył sobie przychylności fanów Godzilli. Przedstawiony w filmie potwór nie miał tego charakteru i osobowości, co japoński oryginał. W przeciwieństwie do tradycyjnego potwora, będącego w rzeczywistości mężczyzną w kostiumie, Godzilla z 1998 roku jest całkowicie wygenerowany komputerowo i niezbyt przypomina wyglądem japoński oryginał. Również krytycy negatywnie ocenili film; serwis Rotten Tomatoes przyznał mu wynik 15%, czyli „zgniły”.
Godzilla z tego filmu, nazywany jest Zilla lub Gino (Godzilla in Name Only), pojawił się także w japońskim filmie z Godzillą "". Tym razem potwór (Zilla) zaatakował Sydney, potem został z łatwością pokonany przez Godzillę.

</doc>
<doc id="531556" url="https://pl.wikipedia.org/wiki?curid=531556" title="Collin Samuel">
Collin Samuel

Collin Samuel (ur. 27 sierpnia 1981 w North Manzanilla na wyspie Trynidad) − piłkarz pochodzący z Trynidadu i Tobago, grający na pozycji napastnika.
Samuel zaczynał piłkarską karierę w klubie z rodzinnej wyspy Trynidad – Doc's Khelwalaas, gdzie grał do roku 2000. Potem przeszedł do jednego z najlepszych klubów w kraju, San Juan Jabloteh. Tam grał przez 2 lata do roku 2002. Wtedy to w sierpniu tamtego roku przeszedł do ligi szkockiej do zespołu Falkirk FC. Po świetnym sezonie w zespole Falkirk, w którym to zdobył 16 goli w 42 meczach, w lipcu 2003 Samuel został zakupiony za 100.000 funtów do Dundee United, gdzie grał do 2007 roku. W zespole Dundee United debiutował 9 sierpnia 2003 roku w meczu z Hibernianem. Obecnie jest piłkarzem klubu Major League Soccer, Toronto FC.
Samuel jest jednym z ważniejszych piłkarzy w reprezentacji Trynidadu i Tobago, a debiutował w niej 11 listopada 2001 w zremisowanym 0:0 meczu z reprezentacją Stanów Zjednoczonych. Brał także udział w Złotym Pucharze CONCACAF w 2002. Dobra gra spowodowała także, że selekcjoner Leo Beenhakker powołał Samuela do kadry na Mistrzostwa Świata w Niemczech. Tam zagrał w pierwszym meczu przeciwko reprezentacją Szwecji cała reprezentacja Trynidadu i Tobago spisała się znakomicie i w debiucie na tak wielkiej imprezie osiągnęła remis 0:0. Jednak po porażkach z Anglią (0:2) oraz Paragwajem (0:2) reprezentacja Trynidadu i Tobago wróciła do domu po fazie grupowej, ale Samuel w ostatnich dwóch już na boisku się nie pojawił.

</doc>
<doc id="531559" url="https://pl.wikipedia.org/wiki?curid=531559" title="James W. Nye">
James W. Nye

James Warren Nye (ur. 10 czerwca 1815 w DeRuyter, stan Nowy Jork, zm. 25 grudnia 1876 w White Plains, Nowy Jork) – amerykański polityk, senator z Nevady.
Urodził się w DeRuyter. Uczęszczał do Akademii Homer w mieście Homer w stanie Nowy Jork. Później studiował prawo w Troy. Został przyjęty do palestry i praktykował w hrabstwie Madison. Początkowo był adwokatem (1839), później sędzią hrabstwa Madison (1840–1848).
Bezskutecznie kandydował do Kongresu (30 kadencja) w 1846 z ramienia Free Soil Party. W latach 1857–1860 był szefem Stanowego Biura Policji w Nowym Jorku.
W 1861 prezydent Abraham Lincoln mianował Jamesa Nye gubernatorem nowo powstałego Terytorium Nevady. Po przyłączeniu Nevady do Unii w 1864, Nye został wybrany do Senatu USA z ramienia Partii Republikańskiej. Wybrany ponownie w 1867, łącznie zasiadał w Senacie od 16 grudnia 1864 do 3 marca 1873. W 1872 bezskutecznie ubiegał się o reelekcję.
W Senacie piastował urząd przewodniczącego Komitetu Spisanych Ustaw i członka Komitetu Rewolucyjnych Roszczeń (w 40 kadencji Kongresu). W Kongresie 41 kadencji brał udział w pracach Komitetu Terytoriów.
James Nye zmarł w White Plains w stanie Nowy Jork. Pochowany został na Woodlawn Cemetery w mieście Nowy Jork.
Jego nazwiskiem nazwano największe hrabstwo Nevady, hrabstwo Nye.

</doc>
<doc id="531564" url="https://pl.wikipedia.org/wiki?curid=531564" title="C.C.Catch">
C.C.Catch



</doc>
<doc id="531565" url="https://pl.wikipedia.org/wiki?curid=531565" title="James Nye">
James Nye



</doc>
<doc id="531566" url="https://pl.wikipedia.org/wiki?curid=531566" title="Dwuznak">
Dwuznak

Dwuznak, digraf – dwie litery oznaczające jedną głoskę.
Zjawisko spotykane w wielu systemach ortograficznych. Najczęściej dotyczy połączenia liter spółgłoskowych (czyli służących do zapisywania spółgłosek). W alfabetach opartych na piśmie łacińskim najpopularniejszym dwuznakiem jest połączenie „ch”, występujące m.in. w języku niemieckim, francuskim, angielskim, hiszpańskim, czeskim, słowackim, polskim, portugalskim i włoskim.

</doc>
<doc id="531571" url="https://pl.wikipedia.org/wiki?curid=531571" title="Park im. Henryka Sienkiewicza w Łodzi">
Park im. Henryka Sienkiewicza w Łodzi

Park im. Henryka Sienkiewicza (dawn. Park Świętokrzyski) – łódzki park o powierzchni 5,2 ha, położony w obrębie ulic Kilińskiego, Sienkiewicza i Tuwima.
Historia.
Park powstał jako trzeci park publiczny w Łodzi po Parku Źródliska I (1840) oraz parku Kolejowym (obecnie Moniuszki) (1875). W gęsto zabudowanym fabrycznym mieście brakowało terenów zielonych otwartych dla wszystkich mieszkańców miasta, istniały wówczas parki przy posiadłościach łódzkich fabrykantów i inne parki prywatne, jednak dostęp do nich mieli tylko nieliczni. W 1893 roku pojawił się, a w 1894 roku został przyjęty przez Magistrat pomysł utworzenia parku w centrum miasta, na terenie, na którym odbywały się targi (targowisko zostało przeniesione na ul. Targową). Park miał rozciągać się między ulicami Mikołajewską (obecnie Sienkiewicza), Widzewską (Kilińskiego), Nawrot i Przejazd (Tuwima). Prace przy zagospodarowaniu terenu rozpoczęte zostały w 1896 roku, projekt parku wykonał Teodor Chrząński we współpracy z Piotrem Hoserem. Niezabrukowany plac uprzątnięto, wyznaczono alejki, posadzono ponad tysiąc drzew i blisko 5 tysięcy krzewów, a całość ogrodzono żelaznym parkanem na podmurówce. Park do dziś zachował swój pierwotny układ. Park został otwarty dla mieszkańców Łodzi w 1899 roku i pierwotnie nosił nazwę „Mikołajewskiego Ogrodu Miejskiego”, o czym informowała pamiątkowa tablica umocowana na kamieniu przy bramie od strony zachodniej. Nazwa parku związana jest z nazwą ulicy przy której się mieścił, czyli ulicą Mikołajewską, jednak przez łodzian najczęściej nazywany był „Parkiem Świętokrzyskim”, gdyż znajdował się obok kościoła pod wezwaniem Podwyższenia Świętego Krzyża. 
Od 1916 roku park nosi nazwę im. Henryka Sienkiewicza, nadaną mu po śmierci pisarza. Od strony ul. Sienkiewicza park ma charakter parku francuskiego z symetrycznymi parterami kwiatowymi, od strony ul. Kilińskiego zaś ma charakter pejzażowy (angielski) z szerokimi alejkami wśród drzew i krzewów.
Część niewielkiego terenu parku przeznaczono na zabudowania, znalazła się tam pierwsza siedziba dyrekcji Plantacji Miejskich, szklarnie, pracownie. W kolejnych latach ustawiono szafki meteorologiczne oraz zegar słoneczny. Na początku XX wieku na trawnikach pomiędzy drzewami pojawiły się terakotowe figurki zwierząt, a na drzewa trafiły porcelanowe tabliczki z opisami gatunków. W 1904 roku w południowej części parku powstała cukiernia, duży budynek z werandą w 1924 roku został przebudowany i przekazany Miejskiej Galerii Sztuki (obecnie Ośrodek Propagandy Sztuki), a cukiernię przeniesiono bliżej ul. Kilińskiego do budynku w którym obecnie mieści się Muzeum Przyrodnicze. W parku odbywały się charytatywne imprezy plenerowe (w 1917 roku zorganizowano koncert z którego zyski przeznaczono na odbudowę spalonego Rzgowa). W 1922 roku w parku pojawiła się fontanna w kształcie łabędzia, fontannę otoczyły amorki. Z czasem rzeźbę usunięto, w 1998 roku odtwarzając ją wg projektu Zofii Władyki-Łuczak i Zbigniewa Władyki.
W latach 30. XX wieku w parku nastąpiły drobne zmiany, których autorami byli E. Templin, a następnie Stefan Rogowicz, między innymi w środkowej części parku pojawiły się wzorem parków angielskich rośliny egzotyczne. Latem wystawiano bananowce, agawy, palmy. Pojawił się również plac zabaw dla dzieci. Po wojnie park nieznacznie się powiększył o działkę łącząca park z ul. Tuwima, został jednak okrojony od południa, gdzie wybudowano szkołę podstawową i basen. W latach 90. XX w. wykonano remont rzeźb parkowych i fontanny, odświeżono drzewostan, wybudowano drugi plac zabaw dla dzieci (bliżej ul. Sienkiewicza).
W czerwcu 2009 w parku Sienkiewicza powstało pierwsze w mieście miejsce, w którym można swobodnie wygłaszać swoje poglądy – w tym organizować wiece, debaty oraz spotkania powyżej 15 osób bez uzyskiwania specjalnych zezwoleń. Idea miejsca wzorowana jest na londyńskim Hyde Parku.
10 października 2012 w parku Sienkiewicza uroczyście odsłonięto pomnik Plastusia, piątą rzeźbę stworzoną w ramach szlaku turystycznego Łódź Bajkowa.
W październiku 2018, w ramach ogólnego planu rewitalizacji centrum Łodzi, rozpoczęto w parku prace renowacyjne polegające na położeniu nowej nawierzchni granitowej na większości alejek, remont fontanny, przebudowę placów zabaw, wymianę małej architektury, remont ogrodzeń, oświetlenia i konstrukcję podziemnego systemu nawadniającego. W trakcie trwania prac pojawiły się liczne kontrowersje w związku ze sposobem ich wykonania. M.in. wykonawca wbrew założeniom wprowadził na teren parku ciężkie maszyny, wciął ok 30 drzew i prawdopodobnie naruszył strukturę korzeni wielu innych. Poskutkowało to ostatecznie zerwaniem kontraktu z wykonawcą i koniecznością rozpisania nowego przetargu na dokończenie prac.

</doc>
<doc id="531572" url="https://pl.wikipedia.org/wiki?curid=531572" title="Park Sienkiewicza w Łodzi">
Park Sienkiewicza w Łodzi



</doc>
<doc id="531574" url="https://pl.wikipedia.org/wiki?curid=531574" title="Herb Piusa XI">
Herb Piusa XI

Herb papieski Piusa XI był oficjalnym herbem Stolicy Apostolskiej w czasie pontyfikatu Piusa XI (1922-1939).
Skład.
Herb składa się z tarczy herbowej, dwóch kluczy św. Piotra, oraz tiary papieskiej umieszczonej nad tarczą. Tarcza dwudzielna w pas. W polu górnym złotym czarny orzeł, w dolnym srebrnym znajdują się trzy czerwone piłki. Papież Pius XI jako swoją dewizę wybrał "Pax Christi in regno Christi" ("Pokój Chrystusowy w Królestwie Chrystusowym").

</doc>
<doc id="531575" url="https://pl.wikipedia.org/wiki?curid=531575" title="Gwint metryczny">
Gwint metryczny

Gwint metryczny – podstawowy znormalizowany gwint złączny. Do jego zalet należy duża wytrzymałość, ze względu na duży kąt gwintu oraz samohamowność. Natomiast wadami gwintu są niedokładne osiowanie oraz niska sprawność. 
Gwinty metryczne mogą być: 

</doc>
<doc id="531577" url="https://pl.wikipedia.org/wiki?curid=531577" title="Gra fanowska">
Gra fanowska

Gry fanowskie – gry tworzone przez fanów na bazie znanych tytułów bądź serii gier. Najczęściej tworzone są na PC bez względu na to, czy pierwotnie ukazały się na konsoli czy na komputerze, ze względu na trudności techniczne w tworzeniu gier na konsole (konieczność wykupienia dev-kitów itp.).
Często przedstawiają alternatywne historie wobec tych znanych z gier, stanowią prequele lub kontynuacje fabuły oryginalnych tytułów. Bardzo często takie gry pozostają jedynie w sferze projektów bądź ich tworzenie zostaje zarzucane – przez brak czasu twórców (jak w przypadku ) lub przez interwencję właściciela praw autorskich do oryginalnej gry (jak przy Chrono Resurrection). Jest jednak wiele projektów, które udaje się doprowadzić do końca.
Nie wszystkie gry fanowskie nawiązują ściśle do fabuł swoich pierwowzorów, niektóre są dość luźno powiązane z grami oryginalnymi (vide: Super Mario Bros. 2.5D).

</doc>
<doc id="531579" url="https://pl.wikipedia.org/wiki?curid=531579" title="Benito de San Juan">
Benito de San Juan

Benito de San Juan – hiszpański generał dywizji, dowódca Hiszpanów w bitwie pod Somosierrą w czasie wojny na Półwyspie Iberyjskim (1807–1814).
Życiorys.
Jako podpułkownik huzarów w "Armii Estramadurry" w czasie wojny z Portugalią został dostrzeżony przez generalísimo Manuela Godoya i mianowanym pułkownikiem jazdy jego gwardii w 1802 roku, a następnie brygadierem. W roku 1805 awansował na marszałka polowego (generała dywizji), był też generalnym inspektorem piechoty i jazdy liniowej.
Obrońca Somosierry 30 listopada 1808 roku, ostatniego punktu obrony przed Madrytem. Podczas ataku polskich szwoleżerów wyginęła obsługa czterech baterii dział, Polacy zdobyli przełęcz, a jego samego ciężko ranili przy czwartej baterii. Mimo ran przedostał się do Talavery i próbował odbudować armię, ale jego działania doprowadziły do buntu. Został zamordowany 7 stycznia 1809 roku przez własnych żołnierzy.

</doc>
<doc id="531583" url="https://pl.wikipedia.org/wiki?curid=531583" title="Popigaj">
Popigaj

Popigaj (ros. Попигай) – rzeka w azjatyckiej części Rosji, w Kraju Krasnojarskim. Długość 532 km; powierzchnia dorzecza 50 300 km²; średni przepływ przy ujściu 400 m³/s.
Wypływa z małego jeziora Czonno-Kiuel na Płaskowyżu Anabarskim; płynie szeroką, zabagnioną doliną przez Nizinę Półnosnosyberyjską; uchodzi do estuarium Chatangi; główny dopływ Rassocha (lewy). 
Zasilanie śniegowe; zamarza od października do czerwca.
W dorzeczu rzeki Popigaj znajduje się Krater Popigaj, czwarty co do wielkości krater uderzeniowy na Ziemi.

</doc>
<doc id="531585" url="https://pl.wikipedia.org/wiki?curid=531585" title="Hybryda polityczna">
Hybryda polityczna

Hybryda polityczna - w politologii określenie na połączenie ze sobą dwóch przeciwstawnych i wykluczających się, gdy funkcjonują w oddzielnej formie, myśli politycznych (lewica z prawicą) lub ideologii. 
Przykładami takich hybryd są m.in. 

</doc>
<doc id="531588" url="https://pl.wikipedia.org/wiki?curid=531588" title="Klubowe Mistrzostwa Świata w Piłce Nożnej 2005">
Klubowe Mistrzostwa Świata w Piłce Nożnej 2005

Gospodarz: Japonia
Stadiony: National Stadium (Tokio), Toyota Stadium (Toyota), International Stadium (Jokohama)
Rozegrane mecze: 7
Strzelone gole: 19 (2.71 na mecz)
Liczba kibiców: 215 003 (35 824 na mecz)

</doc>
<doc id="531589" url="https://pl.wikipedia.org/wiki?curid=531589" title="Ślusarz">
Ślusarz

Ślusarz – pracownik, dawniej rzemieślnik, zajmujący się ręczną lub z wykorzystaniem elektronarzędzi obróbką metali na zimno. Ślusarz wykonuje różne przedmioty z metalu – części do mechanizmów np. okucia budowlane, montuje i naprawia np. zamki, dorabia do nich klucze.

</doc>
<doc id="531593" url="https://pl.wikipedia.org/wiki?curid=531593" title="Shanghai World Financial Center">
Shanghai World Financial Center

Shanghai World Financial Center (; znany też jako Shanghai WFC lub SWFC) – wieżowiec w Szanghaju w Chinach, w dzielnicy Pudong, obok budynku Jin Mao Tower i niedaleko Oriental Pearl Tower. SWFC jest drugim najwyższym budynkiem w Szanghaju, siódmym najwyższym w Chinach i dwunastym najwyższym na świecie, a także najwyższym na świecie budynkiem z otworem.
Budynek został zaprojektowany przez architekta Williama Pedersena, a inwestorem była firma Japończyka Minoru Mori. Kamień węgielny pod budowę wieżowca położono 27 sierpnia 1997, jednak prace budowlane opóźniły się z powodu kryzysu finansowego oraz zmian konstrukcyjnych. Początkowo budynek miał mieć 460 metrów i 94 piętra, później jednak (dokładnie 13 lutego 2003) wysokość zwiększono do 492,3 m (101 pięter). Odrzucono propozycję, by dodać do budynku iglicę, przez co byłby wyższy od Wieży Wolności i Taipei 101. Obiekt oddano do użytku 14 września 2008.
Najbardziej charakterystycznym elementem wieżowca jest otwór w budynku, który najpierw miał być okrągły i mieć w środku diabelski młyn, jednak z powodu protestów wywołanych skojarzeniami okrągłego otworu z flagą Japonii, w połowie 2005 zdecydowano się na otwór w kształcie trapezu o szerokości 50 metrów. Na przedostatnim, 100. piętrze, znajduje się zewnętrzny taras widokowy dla turystów.
Na piętrach 79-93 mieści się hotel Shanghai Park Hyatt.
Budowa SWFC była finansowana również przez wiele zagranicznych firm i banków: głównie japońskich, europejskich oraz amerykańskich. Koszt budowy wyniósł około $1,25 mld USD (ok. 4 mld złotych).
Łączna powierzchnia budynku wynosi 377 300 metrów kwadratowych. W budynku znajdują się m.in. biura, hotel, muzeum.

</doc>
<doc id="531596" url="https://pl.wikipedia.org/wiki?curid=531596" title="Flaga PRL">
Flaga PRL



</doc>
<doc id="531598" url="https://pl.wikipedia.org/wiki?curid=531598" title="Rassocha (dopływ Popigaj)">
Rassocha (dopływ Popigaj)

Rassocha (ros. Рассоха, "Rassocha") – rzeka w azjatyckiej części Rosji, w Kraju Krasnojarskim; lewy dopływ rzeki Popigaj. Długość 310 km; powierzchnia dorzecza 13 500 km².
Źródła na Płaskowyżu Anabarskim (w górnym biegu nazywana "Nalim-Rassocha"); płynie w kierunku północno-wschodnim, uchodzi do rzeki Popigaj w okolicy osiedla Popigaj. Zasilanie śniegowo-deszczowe; zamarza od października do czerwca.

</doc>
<doc id="531599" url="https://pl.wikipedia.org/wiki?curid=531599" title="Chrono">
Chrono



</doc>
<doc id="531600" url="https://pl.wikipedia.org/wiki?curid=531600" title="Ślusarnia">
Ślusarnia

Ślusarnia – oddział produkcyjny lub pomocniczy zakładu przemysłowego, w którym wykonywane są prace ślusarskie.

</doc>
<doc id="531601" url="https://pl.wikipedia.org/wiki?curid=531601" title="Puszcza Stromecka">
Puszcza Stromecka

Puszcza Stromecka (także: "Stromiecka") – puszcza leżąca pośrodku terenu między Pilicą a Radomką, równolegle do obu rzek oraz pasami lasów nad nimi. Od wschodu ogranicza ją Wisła a od zachodu droga krajowa nr 7.
Znajduje się na południowym Mazowszu na terenie historycznego Zapilicza. Nazwa pochodzi od wsi Stromiec. 
W średniowieczu była częścią Puszczy Radomskiej. Obecnie wchodzi w skład Nadleśnictwa Dobieszyn, a niewielkie skrawki lasu są własnością prywatną.
Historia.
Puszcza Stromecka była własnością książąt mazowieckich, a następnie królów polskich aż do 1795 r. (do III rozbioru Polski), lecz nie należała do dóbr stołowych królów polskich, jak Kozienicka i w związku z tym była słabiej chroniona. Szybko uległa wytrzebieniu.
Lasy królewskie chronili „gajownicy”, zwierzynę chronili „łownicy”, którzy organizowali łowy dla króla lub jego gości. Mieszkańcy wsi królewskich mieli prawo „ugaju” tj. uzgodnionego zaopatrywania się w drewno opałowe z leżaniny, a także i budulcowe w razie pożaru zagrody, wypasu w lasach bydła i trzody. Pobierano opłaty za pnie bartne i zbieranie żołędzi przynoszących znaczne dochody.
Proces wylesiania nasilił się w połowie XIX wieku gdy część lasów podlegała zamianie z osobami prywatnymi za tereny, na których budowano twierdzę Modlin. Prowadzono ogromne wyręby a drewno spławiano Pilicą i Wisłą do Warszawy. O rabunkowym charakterze wyrębu świadczy istnienie na odcinku 10 kilometrów aż 4 wsi o nazwie Budy (Brankowskie, Michałowskie, Boskowolskie (obecnie miejscowość Krzemień), Grzegorzewskie). Mieszkańcy wypalali węgiel, pędzili smołę, niszcząc resztki mocno przerąbanych lasów.
Część lasów Puszczy Stromeckiej do 1945 r. należała do Zamoyskich, których dobra obejmowały Magnuszew i Trzebień.
Ochrona przyrody.
Rezerwaty przyrody znajdujące się na terenie Puszczy Stromeckiej:

</doc>
<doc id="531605" url="https://pl.wikipedia.org/wiki?curid=531605" title="Muhammad ibn Abd al-Aziz Al Su’ud">
Muhammad ibn Abd al-Aziz Al Su’ud

Muhammad ibn Abd al-Aziz Al Su’ud (ur. 4 marca 1910, zm. 25 listopada 1988) - członek królewskiej rodziny Saudów. 
Syn Ibn Su’uda, brat Chalida i przyrodni brat pozostałych królów Arabii Saudyjskiej. Po obaleniu króla Su’uda będąc następnym w kolejce tronu, zrzekł się praw do korony na rzecz Fajsala. Przez kolejne dwadzieścia lat zakulisowo oddziaływał na politykę Arabii Saudyjskiej, mając poważny wpływ na decyzje podejmowane przez kolejnych jej monarchów.

</doc>
<doc id="531609" url="https://pl.wikipedia.org/wiki?curid=531609" title="Henry Blasdel">
Henry Blasdel

Henry Goode Blasdel (ur. 29 stycznia 1825, zm. 22 lipca 1900) – amerykański polityk, pierwszy gubernator Nevady. Członek Partii Republikańskiej.
Blasdel urodził się w Lawrenceburg w stanie Indiana. Pracował jako rolnik, magazynier i kapitan jednostek rzecznych. W 1859 roku przeprowadził się do Nevady. Dwa lata później zameldowany w hrabstwie Storey. W 1864 roku wybrany na gubernatora stanu. Reelekcja w 1866 roku. Służył do 1870 roku.
W 1891 roku Blasdel przeprowadził się z rodziną do Oakland w Kalifornii, gdzie spędził resztę życia.

</doc>
<doc id="531610" url="https://pl.wikipedia.org/wiki?curid=531610" title="Areszt domowy">
Areszt domowy

Areszt domowy – bardziej lub mniej formalnie stosowany środek prawny polegający na pozbawieniu wolności, z tym że pozbawiona wolności osoba przebywa we własnym mieszkaniu (domu) lub miejscu, gdzie warunki nie odbiegają od panujących w domu mieszkalnym (może to być specjalnie przeznaczona do tego celu rezydencja). Osoba pozostająca w areszcie domowym nie może opuszczać miejsca pobytu (lub może to robić pod ścisłą kontrolą), często ma też ograniczone prawo przyjmowania odwiedzin oraz prowadzenia korespondencji.
Areszt domowy stosowany jest zarówno jako środek karny, jak i prewencyjny. Jako środek karny stosuje się go w sytuacji, gdy dana osoba z racji np. wieku bądź choroby nie może przebywać w więzieniu. Jako środek prewencyjny stosowany jest często w państwach totalitarnych lub autorytarnych wobec przeciwników politycznych. Metoda ta stosowana jest też w państwach demokratycznych, np. w sytuacji wojny lub stanu wyjątkowego, bądź też dla zabezpieczenia prawidłowego toku postępowania karnego (jako alternatywa aresztu śledczego).
Współcześnie w krajach o rozwiniętej technologii stosuje się odmianę aresztu domowego polegającą na zamocowaniu skazanemu na nodze opaski z czujnikiem elektronicznym pozwalającym ustalić miejsce pobytu. Skazanemu zezwala się na przebywanie w domu oraz np. w pracy, szkole czy miejscu kultu religijnego (zwykle ustala się czas przebywania w określonych miejscach). W sytuacji gdyby skazany oddalił się od wskazanych miejsc – grożą mu surowsze środki karne, zazwyczaj więzienie. Tego rodzaju areszt domowy stosuje się wobec sprawców drobnych, mniej groźnych przestępstw.
W Polsce od 1 września 2009 do 1 lipca 2015 istniała możliwość odbywania kary pozbawienia wolności w systemie dozoru elektronicznego.

</doc>
<doc id="531612" url="https://pl.wikipedia.org/wiki?curid=531612" title="Gwint okrągły">
Gwint okrągły

Gwint okrągły ("gwint o zarysie kołowym") – ma zaokrąglony zarys, przez co charakteryzuje się dużą wytrzymałością zmęczeniową i statyczną. Jest stosowany w połączeniach spoczynkowych często rozłącznych oraz narażonych na zanieczyszczenia i korozję, m.in. w złączach wagonowych, hakach żurawi, przewodach pożarniczych, elektrotechnice. Gwinty o zarysie kołowym określa norma PN-84/M02035 (w zakresie średnic od 8 do 200 mm).

</doc>
<doc id="531615" url="https://pl.wikipedia.org/wiki?curid=531615" title="Przestrzeń polska">
Przestrzeń polska

Przestrzeń polska – ośrodkowa przestrzeń topologiczna, która jest metryzowalna w sposób zupełny. Pojęcie przestrzeni polskiej ma charakter topologiczny, a nie metryczny (metryka wyznaczająca topologię przestrzeni polskiej nie jest wyznaczona jednoznacznie) i jako takie jest przedmiotem badań topologii ogólnej i opisowej teorii mnogości.
Nazwa pojęcia została wprowadzona dla uhonorowania wkładu polskiej szkoły matematycznej w rozwój tych dziedzin. Pierwsze intensywne badania w tym kierunku zostały powzięte przez polskich logików i topologów – Wacława Sierpińskiego, Kazimierza Kuratowskiego, Alfreda Tarskiego i innych. W pierwszej połowie XX wieku, przestrzenie polskie odgrywały istotną rolę w analizie funkcjonalnej i teorii miary, później były głównym obiektem zainteresowania w opisowej teorii mnogości, a w ostatnich latach są kluczowym elementem w badaniach borelowskich relacji równoważności oraz działań grup. W ostatnim zastosowaniu szczególną pozycję zajmują tzw. "grupy polskie", czyli grupy topologiczne będące przy tym przestrzeniami polskimi.
Przestrzeń polska jest "doskonała", gdy nie ma ona punktów izolowanych, czyli jednopunktowych zbiorów otwartych. Ponieważ głównym obiektem zainteresowania większości badań są doskonałe przestrzenie polskie, niektórzy autorzy używają terminu „przestrzeń polska” mając na myśli doskonałą przestrzeń polską. Należy więc uważnie zapoznać się z używaną przez autora terminologią.

</doc>
<doc id="531617" url="https://pl.wikipedia.org/wiki?curid=531617" title="Grand Prix Szwecji na Żużlu 2006">
Grand Prix Szwecji na Żużlu 2006

Wyniki Grand Prix Szwecji, trzeciej eliminacji Mistrzostw Świata Grand Prix w sezonie 2006.
Zawody o Grand Prix Szwecji rozgrywane są po raz 12.; na Smedstadium po raz drugi.
Lista startowa.
Stawkę 15 stałych uczestników Grand Prix uzupełnili: z dziką kartą Fredrik Lindgren, natomiast rezerwę toru stanowili Jonas Davidsson oraz Eric Andersson.
W wyniku losowania ustalono numery startowe (zgodnie z nimi zawodnicy wpisywani są do tabeli biegowej). W nawiasach podano numery stałe – w nich rzeczywiście żużlowcy startowali.
Opis.
Po raz drugi w tym sezonie Grand Prix zwycięża Jason Crump. Ponownie bardzo dobrze spisuje się Greg Hancock, który dopiero w finale znajduje pogromcę. Fatalnie zaprezentowali się Szwedzi: tylko Andreas Jonsson awansował do półfinału, a obrońca tytułu mistrzowskiego Tony Rickardsson zdobył tylko 5 punktów i spadł na 8 miejsce w klasyfikacji przejściowej.
Dobrze zaprezentowali się Polacy: Tomasz Gollob powtórzył 3 miejsce z GP Słowenii, a Jarosław Hampel zajął 7 miejsce. Inny reprezentant Piotr Protasiewicz zajął odległą 15 pozycję.

</doc>
<doc id="531618" url="https://pl.wikipedia.org/wiki?curid=531618" title="Fridtjöf Nansen">
Fridtjöf Nansen



</doc>
<doc id="531620" url="https://pl.wikipedia.org/wiki?curid=531620" title="Gwint stożkowy">
Gwint stożkowy

Gwint stożkowy – powstaje podobnie jak gwint walcowy z tą różnicą, że jest nacinany na powierzchni stożka. Gwinty stożkowe są stosowane do łączenia przewodów rurowych wodnych, paliwowych, smarowych itd. Zapewniają one szczelność połączenia bez stosowania dodatkowych uszczelnień. 
Gwint stożkowy jest wykonywany na rurze lub na złączce, jest on w geometrii podobny do walcowego, lecz nacięty na powierzchni stożkowej. Gwinty stożkowe używane są w gwintowych połączeniach rurowych (trójniki, kolanka, mufy) i szybkozłączach. Są to najczęściej gwinty calowe. Gwinty stożkowe rurowe mają oznaczenie R, np. "R 1/2"", przy czym wymiar 1/2" (pół cala) jest średnicą wewnętrzną rury - nie jest to żaden z wymiarów gwintu. Średnica rury często podawana jest także w milimetrach, stąd np. rura o średnicy wewnętrznej 1" (jednocalowa) jest oznaczana także jako 25 (1 cal ~ 25 mm). 
Gwint stożkowy o dużym kącie rozwarcia był (jest) stosowany w wężykach spustowych aparatów fotograficznych. Zaletą jest bardzo szybkie rozłączanie (ok 1/3 - 1/2 obrotu) wężyka oraz pewne połączenie.

</doc>
<doc id="531621" url="https://pl.wikipedia.org/wiki?curid=531621" title="Vegard Heggem">
Vegard Heggem

Vegard Heggem (ur. 13 lipca 1975 w Trondheim) – norweski piłkarz.
W karierze na zaawansowanym poziomie piłkarz ten grał w Rosenborg BK i angielskim , a także 20 razy wystąpił dla Reprezentacji Norwegii w piłce nożnej. Pozostaje w pamięci jako strzelec gola na wyjeździe przeciwko A.C. Milan w Lidze Mistrzów UEFA w roku 1996, gdzie Rosenborg sensacyjnie wyeliminował włoski dream team, pozbawiając go tym samym gry w ćwierćfinale Ligi Mistrzów.
Heggem zadebiutował w Reprezentacji Norwegii w piłce nożnej wiosną 1998 i został wybrany na Mistrzostwa Świata w Piłce Nożnej 1998, chociaż nie zagrał tam ani minuty. Po Mistrzostwach Świata Heggem został kupiony przez . Jego pierwsze dwa sezony spędzone na Anfield były udane pod względem sportowym, ale później ten prawy pomocnik miał liczne kontuzje. Podczas sezonu 2000/01 grał tylko w kilku meczach, a w następnych dwóch sezonach na boisku nie pojawił się ani razu. Heggem został zwolniony z kontraktu przez w lecie 2003 i został zmuszony do zakończenia kariery piłkarskiej.
Heggem jest obecnie właścicielem i managerem połowu łososi na rzece Orkla w regionie Sør-Trøndelag w Norwegii.

</doc>
<doc id="531625" url="https://pl.wikipedia.org/wiki?curid=531625" title="Lewis R. Bradley">
Lewis R. Bradley

Lewis Rice „Broadhorns” Bradley (ur. 18 lutego 1805, zm. 21 marca 1879), drugi gubernator Nevady. Piastował ten urząd w latach 1871-1879.
Bradley urodził się w Wirginii, przeprowadził się do Nevady w 1862 roku. Zajmował się hodowlą bydła w hrabstwie Elko. Jako gubernator służył dwie kadencje. Nieznacznie przegrał wybory na trzecią.

</doc>
<doc id="531628" url="https://pl.wikipedia.org/wiki?curid=531628" title="Kaplica św. Małgorzaty">
Kaplica św. Małgorzaty



</doc>
<doc id="531629" url="https://pl.wikipedia.org/wiki?curid=531629" title="Poniedziałek (ujednoznacznienie)">
Poniedziałek (ujednoznacznienie)

Osoby o nazwisku Poniedziałek

</doc>
<doc id="531633" url="https://pl.wikipedia.org/wiki?curid=531633" title="Gwint toczny">
Gwint toczny

Gwint toczny - rodzaj gwintu, w którym między śrubą a nakrętką znajdują się kulki. Poruszają się one w obiegu zamkniętym.
Bezluzowość uzyskuje się przez wprowadzenie naprężeń wstępnych.
Sprawność gwintów tocznych wynosi około 95%.

</doc>
<doc id="531635" url="https://pl.wikipedia.org/wiki?curid=531635" title="Akara czerwona">
Akara czerwona

Akara czerwona, czerwieniak dwuplamy, czerwieniak ("Hemichromis bimaculatus") – gatunek słodkowodnej ryby okoniokształtnej z rodziny pielęgnicowatych (Cichlidae). Bywa hodowana w akwariach domowych.
Występowanie.
Głównie Afryka Zachodnia, notowana również w Afryce Północnej – od Algierii do Egiptu.
Charakterystyka.
Długość około 10 cm. Bardzo agresywna zwłaszcza w małych zbiornikach. W czasie tarła odważnie atakuje wszystkie ryby. W bardzo dużych zbiornikach wyznacza rewiry, których zaciekle broni. Intensywnie ubarwiona pielęgnica, szczególnie w czasie tarła. Samiec bladoczerwony z seledynowymi cętkami, samica jaskrawo czerwona z licznymi, seledynowymi cętkami. Samica składa ikrę na kamieniu, który jest najpierw dokładnie czyszczony. Gniazda pilnuje samiec i samica. Nie jest zalecana do akwarium wielogatunkowego.
Warunki hodowlane.
Bardzo agresywna, podczas tarła atakuje nawet dużo większe ryby od siebie. Przekopuje podłoże oraz wyrywa rośliny, natomiast akwarium powinno być dobrze zarośnięte mocnymi roślinami oraz jasno oświetlone.

</doc>
<doc id="531637" url="https://pl.wikipedia.org/wiki?curid=531637" title="Wierzejski">
Wierzejski



</doc>
<doc id="531638" url="https://pl.wikipedia.org/wiki?curid=531638" title="Gwint prostokątny">
Gwint prostokątny

Gwint prostokątny - najstarszy rodzaj gwintu stosowany w połączeniach ruchomych. Cechuje się największą sprawnością, ale i najmniejszą wytrzymałością. Gwinty te nie zostały znormalizowane. Podziałkę P i średnicę nominalną d wyznacza się na podstawie normy gwintów trapezowych symetrycznych.

</doc>
<doc id="531639" url="https://pl.wikipedia.org/wiki?curid=531639" title="Hemichromis bimaculatus">
Hemichromis bimaculatus



</doc>
<doc id="531644" url="https://pl.wikipedia.org/wiki?curid=531644" title="Dewitryfikaty">
Dewitryfikaty

Dewitryfikaty - to szkła o budowie krystalicznej, cechujące się dużą odpornością na uderzanie i ścieranie (wytrzymałość na rozciąganie dwukrotnie większa od wytrzymałości szkieł o budowie amorficznej). Można je otrzymywać na dwa sposoby:

</doc>
<doc id="531646" url="https://pl.wikipedia.org/wiki?curid=531646" title="Karim al-Alami">
Karim al-Alami

Karim al-Alami, arab. كريم العلمي, "Karīm al-ʿAlamī" (ur. 24 maja 1973 w Casablance) – marokański tenisista, reprezentant w Pucharze Davisa, olimpijczyk.
Kariera tenisowa.
Praworęczny Marokańczyk karierę zawodową rozpoczął w 1990 roku, a zakończył w 2002 roku.
W 1991 roku odniósł wiele sukcesów w turniejach juniorów – w singlu finał US Open i półfinał French Open, w deblu wygrana Wimbledonu z Gregiem Rusedskim i US Open (z Johnem-Laffnie de Jagerem). Wyniki te dały mu pozycję wicelidera klasyfikacji juniorskiej, a lidera w grze podwójnej.
W 1994 roku na turnieju ATP World Tour w Ad-Dausze odniósł zwycięstwo nad liderem rankingu światowego Pete'em Samprasem. Kilka miesięcy później po raz pierwszy doszedł do finału turniejowego, przegrywając w Casablance z Renzo Furlanem.
W 1996 roku jako pierwszy Marokańczyk odniósł turniejowe zwycięstwo w cyklu ATP World Tour, po zwycięstwie w finale imprezy w Atlancie nad Nicklasem Kultim. We wrześniu tegoż roku wygrał także turniej w Palermo, pokonując w finale Adriana Voineę. W 1998 roku Al-Alami był w finale w Bolonii, a w 1999 roku w finałach w Barcelonie i Bukareszcie. Wiosną 2000 roku Marokańczyk doszedł do półfinału turnieju ATP Masters Series w Monte Carlo, pokonując m.in. Magnusa Normana, Alberta Costę i Thomasa Johanssona, a przegrywając z Cédrikiem Pioline’em, późniejszym zwycięzcą.
Jako deblista wygrał jeden turniej zawodowy, w 1997 w Marbelli w parze z Juliánem Alonso. Dodatkowo osiągnął 3 finały.
Al-Alami dwukrotnie startował w igrzyskach olimpijskich, w Barcelonie w 1992 roku odpadając w 1 rundzie z późniejszym mistrzem Markiem Rossetem, a w 2000 roku w Sydney dochodząc do ćwierćfinału, gdzie nie sprostał Rogerowi Federerowi.
W latach 1990–2002 Al-Alami bronił barw narodowych w Pucharze Davisa, rozgrywając w ramach tych rozgrywek 50 spotkań, z czego 32 wygrał. Razem z Hiszamem Arazim i Junusem al-Ajnawim tworzył reprezentację, która w latach 2001–2002 grała w grupie światowej Pucharu Davisa.
W rankingu gry pojedynczej Al-Alami najwyżej był na 25. miejscu (21 lutego 2000), a w klasyfikacji gry podwójnej na 130. pozycji (17 sierpnia 1998).

</doc>
<doc id="531647" url="https://pl.wikipedia.org/wiki?curid=531647" title="Jacek Poniedziałek">
Jacek Poniedziałek

Jacek Poniedziałek (ur. 6 sierpnia 1965 w Krakowie) – polski aktor teatralny, filmowy i telewizyjny, reżyser teatralny oraz tłumacz.
Wczesne lata.
Urodził się w Krakowie jako najmłodsze z czworga dzieci. Wychowywał się w krakowskiej dzielnicy Olsza II z dwoma starszymi braćmi, Bolesławem (ur. 1954, zm. 2014; był alkoholikiem) i Józefem (ur. 1956, zm. 1976 w wieku 20 lat; miał wadę serca i garb), oraz starszą siostrą Anną (ur. 1964). Kiedy miał cztery lata, zmarł jego ojciec, który był zawodowym kelnerem w Hotelu Francuskim. Jego matka pracowała w sklepie, a potem na trzy zmiany w hucie szkła.
W Szkole Podstawowej nr 95 im. Władysława Broniewskiego w Krakowie występował na akademiach. Na początku lat 80. fascynował się zespołem Maanam i był fanem Kory, z którą się zaprzyjaźnił kiedy miał 17 lat. Jako nastolatek dorabiał u sąsiadów, którzy mieli pole pod Krakowem, gdzie uprawiali warzywa. Ukończył szkołę zawodową i trzyletnie Technikum Łączności w Krakowie, gdzie założył z kolegami teatr, w którym wystawili "Zwierzęta hrabiego Cagliostro" Andrzeja Bursy. Będąc w klasie maturalnej, zajął drugie miejsce w ogólnopolskim konkursie recytatorskim, po czym postanowił zdawać na Wydział Aktorski do krakowskiej Państwowej Wyższej Szkoły Teatralnej, którą ukończył w 1990 i obronił dyplom aktorski dzięki roli Waltera w spektaklu Roberta Musila "Szkice z „Człowieka bez właściwości”" w reżyserii Krystiana Lupy z Krzysztofem Głuchowskim i Anną Radwan. Jego wykładowcami byli też: Jan Peszek, Krzysztof Globisz i Jerzy Stuhr. Podczas studiów warsztatem z "Białych nocy" Dostojewskiego rozpoczęła się stała współpraca Poniedziałka z Krzysztofem Warlikowskim.
Kariera teatralna.
Na początku swojej kariery występował w krakowskim Teatrze KTO. Po studiach, w latach 1990–1992 był związany z Teatrem im. Juliusza Słowackiego, gdzie można go było zobaczyć w przedstawieniach: "Apokryf wigilijny" (1990) w reż. Marka Fiedora, "Obóz wszystkich świętych" (1991) Tadeusza Nowakowskiego w reż. Mikołaja Grabowskiego i "Burza" (1992) Williama Szekspira w reż. Jerzego Golińskiego.
W latach 1992–1997 pracował w Teatrze Starym w Krakowie, gdzie został dostrzeżony w roli Pedra Velsqueza w "Rękopisie znalezionym w Saragossie" (1992) Jana Potockiego w reż. Tadeusza Bradeckiego i otrzymał wyróżnienie na 28. Opolskich Konfrontacjach Teatralnych w Opolu. Na deskach Starego Teatru grał Hrabię w "Markizie O." (1993) Heinricha von Kleista w reż. Krzysztofa Warlikowskiego, Leona w "Śnie srebrnym Salomei" (1993) Juliusza Słowackiego w reż. Jerzego Jarockikiego, Olivera w "Jak wam się podoba" (1993) Szekspira w reż. Tadeusza Bradeckiego, przechodnia w "Reformatorze" (1995) Mykoły Kulisza w reż. Rudolfa Zioła, diabła, ducha nocnego i Satyra w "Dziadach – dwunastu improwizacjach" (1995) Adama Mickiewicza w reż. Jerzego Grzegorzewskiego oraz Małpy i Pana Młodego w "Peer Gyncie" (1996) Henryka Ibsena w reż. Marka Fiedora. Został też zaangażowany przez niemiecką reżyser Karin Beier do inscenizacji "Snu nocy letniej" w teatrze w Düsseldorfie.
W 1997 Jerzy Grzegorzewski zatrudnił młodego aktora do Teatru Narodowego, gdzie wystąpił jako Satyr drugi w "Nocy listopadowej" Stanisława Wyspiańskiego otwierającej odbudowaną scenę oraz w wybitnym "Ślubie" (1998) Gombrowicza w reż. Grzegorzewskiego i "Saragossie" (1998) Jana Potockiego w reż. Tadeusza Bradeckiego. W Teatrze Studio im. Witkiewicza wystąpił w roli Karola w "Zachodnim wybrzeżu" (1998) Bernarda-Marie Koltesa w reż. Warlikowskiego i w "Talk Radiu" (1999) Erica Bogosiana w reż. Jacka Orłowskiego.
W latach 1999–2006 występował w warszawskim TR Warszawa (wcześniej Teatr Rozmaitości) w inscenizacjach Warlikowskiego. Grał tytułowego duńskiego księcia w "Hamlecie" (1999) Szekspira, Penteusza w "Bachantkach" (2001) Eurypidesa, Roda w "Oczyszczonych" (2001) Sarah Kane i Stefana w "Burzy" (2003) Szekspira, Hejnecha/Samuela Kernera w "Dybuku" (2003) Szymona An-skiego i Hanny Krall, tytułową postać w "Krumie" (2005) Hanocha Levina i Louisa Ironsona w "Aniołach w Ameryce" (2007) Tony’ego Kushnera. U Krystiana Lupy w "Stosunkach Klary" (2003) Dei Loher był Georgiem, a u Grzegorza Jarzyny w "2007: Macbeth" (2007) wg Szekspira grał Lenoxa.
W 2008 otrzymał angaż w Nowym Teatrze w Warszawie, gdzie grał w kolejnych przedstawieniach Warlikowskiego, takich jak "(A)pollonia" (2009), "Koniec" (2010), "Opowieści afrykańskie według Szekspira" (2011), "Kabaret Warszawski" (2013), "Francuzi" (2015) czy "Wyjeżdżamy" (2018), Krzysztofa Garbaczewskiego: "Życie seksualne dzikich" (2011), "re//mix Miron Be" (2011) i "Uczta" (2018) oraz Michała Borczucha: "Apokalipsa" (2014) i "Zew Cthulhu" (2017) H.P. Lovecrafta. Gościnnie wystąpił w Teatrze Polskim w Poznaniu jako Donald w "K." (2017) Pawła Demirskiego w reż. Moniki Strzępki. Jego rolę francuskiego socjologa Didiera Eribona w koprodukcji Teatru Łaźnia Nowa w Krakowie i Nowego Teatru w Warszawie "Powrót do Reims" (2020) w reż. Katarzyny Kalwat, prezentowanej w ramach Międzynarodowego Festiwalu Teatralnego Boska Komedia, oceniono jako jedną z najlepszych w karierze i przyznano mu nagrodę w plebiscycie „O!Lśnienia 2021” w kategorii „teatr”, przyznawaną przez Onet.pl i Kraków.
Na swoim koncie ma spektakle we własnej reżyserii. Wyreżyserował m.in. "Enter. Slamowana i śpiewana historia miłosna między dwoma mężczyznami, których dzieli bardzo wiele" (2010) wspólnie z Anną Smolar w Nowym Teatrze w Warszawie, "Osamę bohatera" (2011) w warszawskim Teatrze IMKA, sztuki Tennessee Williamsa – "Szklana menażeria" (2014) w opolskim Teatrze im. Jana Kochanowskiego i "Kotka na gorącym blaszanym dachu" (2013) w Teatrze Ludowym w Krakowie oraz "Kto się boi Virginii Woolf?" (2016) Edwarda Albeego w Teatrze „Polonia”.
Role ekranowe.
Zadebiutował na ekranie w roli Aleka, człowieka Marcusa (Andrzej Precigs) w filmie sensacyjnym Stanisława Kuźnika "Moja Angelika" (1999). Na szklanym ekranie pojawił się jako Rafał Lubomski, były partner Marty Mostowiak (Dominika Ostałowska) w operze mydlanej TVP2 "M jak miłość" (2000–2008).
W 2005 w plebiscycie Trendy „Elle” otrzymał nagrodę dla „najlepszego aktora”. Wystąpił w teledysku zespołu Łzy do piosenki „Gdybyś był” (2006) oraz jako ksiądz w wideoklipie formacji Czerwone Świnie „Parafiańszczyzna” (2019).
Jesienią 2008 uczestniczył w czwartej edycji programu telewizji Polsat "Jak oni śpiewają". Odpadł w siódmym odcinku, zajmując 10. miejsce.
Powrócił na kinowy ekran w czarnej komedii Borysa Lankosza "Rewers" (2009), dramacie wojennym Jerzego Hoffmana "1920 Bitwa warszawska" (2011) jako Józef Haller, filmie Grzegorza Królikiewicza "Sąsiady" (2014), dreszczowcu Lankosza "Ziarno prawdy" (2015), dramacie Katarzyny Rosłaniec "Szatan kazał tańczyć" (2016) i filmie "Serce miłości" (2017). W dramacie Krzysztofa Zanussiego "Eter" (2018) zagrał główną rolę doktora, lekarza mieszkającego w Cesarstwie Rosyjskim, który po oskarżeniu o próbę morderstwa i gwałtu na młodej pacjentce w ostatniej chwili zostaje uratowany przed karą śmierci i zesłany na Syberię.
Przekłady.
Jego ważną dziedziną zainteresowań stały się przekłady i adaptacje. Na potrzeby polskich premier przetłumaczył z języka angielskiego reżyserowane przez Krzysztofa Warlikowskiego sztuki takie jak: "Oczyszczeni" Sarah Kane (2001), "Krum" (2005) Hanocha Levina, "Anioły w Ameryce" (2007) Tony’ego Kushnera, "Tramwaj" (2010) Tennessee Williamsa czy "Koniec" (2010) wg "Nickel Stuff" Bernarda-Marie Koltèsa. Przekładał też inne dramaty, które grane były w wielu teatrach i drukowane w miesięczniku „Dialog”. W 2012 został wydany w jego tłumaczeniu zbiór "Tramwaj zwany pożądaniem i inne dramaty" Tennessee Williamsa, a w 2013 – "Tango. Powrót do dzieciństwa w szpilkach", autobiografia osoby transgender Justina Viviana Bonda, postaci, którą grał w "Kabarecie Warszawskim" (2013) w reż. Warlikowskiego.
Życie prywatne.
W 2005 dokonał publicznego, homoseksualnego coming outu. „"Jako nastolatek miałem dziewczynę i chciałem być heteroseksualistą. Czułem, że będę homoseksualistą, z którego wszyscy będą się śmiać, którego będą poniżać. Pierwotnie traktowałem swój homoseksualizm jako rodzaj fanaberii, wmawiałem sobie, że to przejdzie"” - wyznał w wywiadzie dla Onet.pl. Był w 16-letnim związku z reżyserem Krzysztofem Warlikowskim.
W grudniu 2019 wziął udział w kampanii społecznej „Nie wstydź się” i sesji zdjęciowej do kalendarza magazynu „Replika”.

</doc>
<doc id="531648" url="https://pl.wikipedia.org/wiki?curid=531648" title="Puszcza Radomska">
Puszcza Radomska

Puszcza Radomska – w średniowieczu potężna puszcza w granicach rzek Pilicy (od północy), Wisły (od wschodu), Iłżanki (od południa) i Szabasówki − dopływu Radomki koło Szydłowca − (od zachodu).
Była królewszczyzną należącą do kasztelanii radomskiej. W jej skład wchodziła obecna Puszcza Kozienicka i Puszcza Stromecka. Według wielu źródeł w Puszczy Radomskiej często bywał król Władysław II Jagiełło, spędzając czas na polowaniach.

</doc>
<doc id="531651" url="https://pl.wikipedia.org/wiki?curid=531651" title="Super Mario 64 DS">
Super Mario 64 DS

Super Mario 64 DS – komputerowa gra platformowa wyprodukowana i wydana przez Nintendo na konsolę Nintendo DS w 2004 roku. Jest to remake gry "Super Mario 64".
Rozgrywka.
"Super Mario 64 DS" posiada inną, odbiegającą od pierwowzoru, inaczej ubarwioną, lepiej animowaną grafikę. Również ścieżka dźwiękowa nawiązująca do poprzedniego wydania gry nadają grze unikatowy charakter.
Gra posiada o 30 gwiazdek więcej, nowe plansze (niektóre zostały zmienione), więcej ruchów specjalnych oraz Rec Room z minigierkami odblokowanymi przez łapanie królików (po 7 na postać).
Mimo że gra jest portem wydanej na platformę Nintendo 64 gry "Super Mario 64", to autorzy umieścili w niej dodatkowe atrakcje, takie jak tryb wieloosobowy pozwalający na zabawę z przyjaciółmi za pomocą modułu Wi-Fi wbudowanego w konsolę.
Fabuła.
Fabuła tylko nieznacznie różni się od pierwowzoru.
Historia rozpoczyna się, gdy księżniczka krainy Mushroom Kingdom, Peach, wysyła do Maria list, w którym zaprasza go do zamku na przyjęcie, lecz okazuje się, że zaproszenia dostali także Luigi oraz Wario. Drzemiący na dachu zamku Yoshi dowiaduje się od Lakitu, że trójka bohaterów weszła jakiś czas temu do zamku, lecz słuch o nich zaginął.
Yoshi stawia sobie za cel ich odnalezienie. Okazuje się, że za ich zniknięciem stoi złowrogi Bowser – odwieczny wróg Mario. Skradł on Power Stars – gwiazdki dające zamkowi moc, a dodatkowo uwięził księżniczkę. Dzielny Yoshi bez zwłoki wyrusza na ratunek i w końcu uwalnia wszystkich trzech bohaterów, a z ich pomocą ratuje księżniczkę.
Bohaterowie.
W grze gracz spotyka postaci znane z poprzednich gier z tej serii, takich jak popularne "Super Mario Bros." na konsolę NES, czy wspomniane już "Super Mario 64". Znajdują się tu między innymi:
Odbiór gry.
Według stanu na 31 marca 2022 roku, gra sprzedała sie w 11.06 milionach egzemplarzy.

</doc>
<doc id="531654" url="https://pl.wikipedia.org/wiki?curid=531654" title="Akara pięcioplama">
Akara pięcioplama

Akara pięcioplama, czerwieniak pięcioplamy ("Hemichromis fasciatus") – słodkowodna ryba z rodziny pielęgnicowatych (Cichlidae).
Jest gatunkiem szeroko rozprzestrzenionym w zachodniej i centralnej Afryce od Senegalu, poprzez państwa nad Zatoką Gwinejską aż do Konga. W Austrii został introdukowany. Standardowa długość jego ciała wynosi 20,4 cm. Jest hodowany w akwariach, gdzie dorasta do 15 cm długości.
Warunki hodowlane.
Ryba terytorialna, przebywa w terenie z kryjówkami gdzie silnie przekopuje dno.
Tarło.
Dymorfizm płciowy trudny do rozpoznania, samiec z reguły jest nieco szczuplejszy. Dobór par do rozrodu trudny, wymagana jest wyższa temperatura o 3-4 stopnie.
Niekiedy w akwarium dochodzi do sztucznego tarła, gdy dwie samice zachowują się jak prawdziwa para. ikrę składają obie samice, która nie zostaje zapłodniona.

</doc>
<doc id="531655" url="https://pl.wikipedia.org/wiki?curid=531655" title="Gloriosa Trinità">
Gloriosa Trinità

Gloriosa Trinità - to międzynarodowa katolicka wspólnota charyzmatyczno-ewangelizacyjna.
Ruch Gloriosa Trinita jest obecny we Włoszech, Polsce, Białorusi, Litwa. W Polsce ruch ten funkcjonuje od września 2004 przy Sanktuarium Miłosierdzia Bożego w Łomży.
Ruch Gloriosa Trinità jest stowarzyszeniem wiernych, poświęconym Trójcy Świętej, która jest wzorem rodziny doskonałej.

</doc>
<doc id="531658" url="https://pl.wikipedia.org/wiki?curid=531658" title="Hemichromis fasciatus">
Hemichromis fasciatus



</doc>
<doc id="531659" url="https://pl.wikipedia.org/wiki?curid=531659" title="Jack Donner">
Jack Donner

Jack Donner (ur. 29 października 1928 w Los Angeles w Kalifornii, zm. 21 września 2019) – amerykański aktor filmowy i telewizyjny. 
Po opuszczeniu armii amerykańskiej w 1948 wstąpił do szkoły teatralnej w Los Angeles. Już w 1950 otrzymał swoją pierwszą profesjonalną rolę w sztuce opartej na wydarzeniach II wojny światowej.
Dzięki staraniom agenta otrzymał rolę we wczesnych produkcjach telewizyjnych. Począwszy od 1955, kiedy to przybył do Nowego Jorku rozpoczął udział w licznych programach telewizyjnych jak "'Robert Montgomery Presents", "Armstrong Circle Theatre", oraz "Studio One". Zaznaczył również swoją obecność w mydlanych operach: "As the World Turns" oraz "Guiding Light".

</doc>
<doc id="531662" url="https://pl.wikipedia.org/wiki?curid=531662" title="Gabriel Andrew Dirac">
Gabriel Andrew Dirac

Gabriel Andrew Dirac (ur. 1925, zm. 1984) – matematyk spokrewniony z innymi znanymi naukowcami: był pasierbem Paula Diraca i bratankiem Eugene'a Wignera. W pracy naukowej zajmował się głównie teorią grafów, pracował na uniwersytecie w Aarhus w Danii.

</doc>
<doc id="531663" url="https://pl.wikipedia.org/wiki?curid=531663" title="Wars (postać legendarna)">
Wars (postać legendarna)

Wars, także War lub Warsz – postać z legendy o powstaniu Warszawy i tłumaczącej pochodzenie nazwy Warszawa.
Istnieją różne wersje tej legendy. Według jednej z nich, podczas polowania w puszczy w miejscu, w którym współcześnie znajduje się Stare Miasto, odłączył się od orszaku i zabłądził król imieniem Kazimierz (według innego źródła książę Siemowit I). Władca dotarł do ubogiej lepianki, w której mieszkająca kobieta niedawno powiła bliźnięta. Król Kazimierz nadał im imiona War i Sawa, a jego łaska i hojność sprawiły, że rodzina zbudowała obszerny dom, wokół którego swoje domy wznieśli kolejni osadnicy. Tak powstałą osadę od imion legendarnych bliźniąt nazwano "Warsawa", a później "Warszawa". Według innej wersji Warsz i Sawa byli braćmi, rybakami mieszkającymi nad Wisłą, u podnóża Nowego Miasta.

</doc>
<doc id="531665" url="https://pl.wikipedia.org/wiki?curid=531665" title="ALS">
ALS



</doc>
<doc id="531668" url="https://pl.wikipedia.org/wiki?curid=531668" title="Melanie Thornton">
Melanie Thornton

Melanie Janene Thornton (ur. 13 maja 1967 w Charleston w stanie Karolina Południowa, zm. 24 listopada 2001 w pobliżu Bassersdorf) – amerykańska piosenkarka, znana głównie z występów w niemieckim zespole La Bouche.
Życiorys.
Melanie Janene Thornton urodziła się 13 maja 1967 roku w Charleston w stanie Karolina Południowa. Od szóstego roku życia uczyła się śpiewu, a także gry na fortepianie i klarnecie. Dorastając słuchała Arethy Franklin i Roberty Flack. Ukończyła studia w college’u, które sfinansowała występując na pokazach talentów i koncertach małych zespołów. W lutym 1992 roku wyjechała do Niemiec, gdzie mieszkała jej siostra wraz z mężem, żołnierzem armii amerykańskiej. Przed wyjazdem śpiewała w zespole Danger Zone, występującym w klubie nocnym w Macon w stanie Georgia.
W 1995 roku wraz z poznanym w Niemczech rodakiem Lane’em McCrayem rozpoczęła występy w założonym przez znanego producenta Franka Fariana zespole La Bouche. Z zespołem tym wylansowała piosenki „Be My Lover” oraz „Sweet Dreams”, które w latach 90. XX wieku były na szczytach list przebojów w wielu krajach. Jeszcze będąc członkinią La Bouche nagrała piosenkę „Tonight Is the Night” pod szyldem zespołu Le Click. Wzięła także udział w nagraniu kilku innych utworów popularnych w tamtym okresie. 
W 2000 roku opuściła La Bouche i rozpoczęła karierę solową w Niemczech. W maju 2001 roku na rynku pojawił się debiutancki album studyjny Melanie Thornton zatytułowany "Ready to Fly", który promowały trzy single: „Love How You Love Me”, „Heartbeat” i „Makin’ Oooh Oooh (Talking About Love)”. W listopadzie do sprzedaży trafiła reedycja albumu, zawierająca nagraną na potrzeby kampanii reklamowej niemieckiego oddziału firmy Coca-Cola bożonarodzeniową piosenkę „Wonderful Dream (Holidays Are Coming)”, która cieszyła się wielką popularnością. Niedługo później Thornton gościnnie wystąpiła w piosence DJ’a BoBo „Love Of My Life”, która znalazła się na albumie "Celebration", wydanym w 2002 roku.
24 listopada 2001 roku zginęła w katastrofie lotu Crossair 3597 niedaleko Zurychu, do którego leciała z Berlina w ramach trasy koncertowej promującej album "Ready to Fly". Została pochowana na cmentarzu Mount Pleasant Memorial Gardens w Mount Pleasant w stanie Karolina Południowa

</doc>
<doc id="531671" url="https://pl.wikipedia.org/wiki?curid=531671" title="Maja Sikorowska">
Maja Sikorowska

Maja Sikorowska (ur. 9 kwietnia 1980 w Krakowie) – polska piosenkarka pochodzenia greckiego, córka Andrzeja Sikorowskiego i Chariklii Motsiu (obecnie Sikorowskiej), członków grupy Pod Budą.
Życiorys.
Ukończyła podstawową szkołę muzyczną i liceum muzyczne w klasie fortepianu. Studiowała turystykę i rekreację w Akademii Wychowania Fizycznego w Krakowie. Po uzyskaniu licencjatu przez rok uczyła się języka greckiego na Uniwersytecie w Salonikach.
Twórczość.
Zadebiutowała w 1995 r. na płycie „Kolędy” grupy Pod Budą. Na płycie „Razem” (2001) grupy Pod Budą zaśpiewała w duecie z Anną Treter piosenkę „Stowarzyszenie Rannej Rosy”, oraz samodzielnie „Głos z oddali”. Ta ostatnia piosenka znalazła się również na płycie „Kraków-Saloniki”. W 2005 r. zaśpiewała z ojcem na ich pierwszej wspólnej płycie „Kraków-Saloniki”. Wykonała na niej utwory w języku polskim i greckim. Płyta ta została w 2006 r. nominowana do Fryderyka 2005 w kategorii „Album Roku Piosenka poetycka”. W grudniu 2006 r. wydała wraz z ojcem płytę z kolędami i pastorałkami „Śniegu cieniutki opłatek”, jako dodatek do jednego z numerów Dziennika Polskiego. Od 2003 r. do 2010 r. była członkiem grupy Pod Budą. Aktualnie koncertuje z zespołem Kroke.
Maja i Andrzej Sikorowscy z zespołem.
Obecnie Maja i Andrzej Sikorowscy nagrywają i koncertują ze stałym zespołem w składzie:

</doc>
<doc id="531672" url="https://pl.wikipedia.org/wiki?curid=531672" title="Baranina">
Baranina

Baranina (mięso baranie) – mięso otrzymane z owcy. Jest jednym z kilku mięs używanych w kuchni europejskiej (głównie na południu Europy). Dawniej baranina była bardzo popularna, dziś jednak jej spożycie jest znacznie mniejsze. Baranina jest również popularna w krajach muzułmańskich, gdzie religia zabrania spożycia wieprzowiny. Stanowi podstawę diety w Mongolii. Jest także podstawowym rodzajem pożywienia (obok ryb) na Islandii.
Duże ilości baraniny spożywają także mieszkańcy regionów byłego Związku Radzieckiego, zwłaszcza w rejonie Kaukazu, na Krymie, Turkmenistanie, czy w Gruzji, gdzie baranina jest podstawowym rodzajem spożywanego mięsa.
W Polsce spożywana rzadko, z wyjątkiem terenów górskich (Podhale), które słyną z potraw na bazie baraniny.
Głównymi eksporterami baraniny są przede wszystkim Francja, Wielka Brytania, Stany Zjednoczone, Niemcy, Arabia Saudyjska, Meksyk, RPA i Chiny. Polski eksport kierowany jest głównie do UE.
Kulinaria.
W przypadku baraniny niezwykle istotny jest wiek zwierzęcia, z którego ją pozyskano. Zwierzęta wykorzystywane przez wiele lat w celu pozyskiwania wełny, a następnie przeznaczone do uboju i spożycia nie dają mięsa dobrej jakości. Stąd popularne twierdzenia, że baranina jest „twarda” lub „śmierdzi”. Odpowiednie mięso baranie, stosownie przyrządzone znajduje wielu zwolenników i uznawane jest za smaczne, posiada charakterystyczny smak i zapach.
Istnieje wiele sposobów przyrządzania baraniny. Jedną z metod jest proces marynowania. Wykorzystuje się do tego ocet lub zsiadłe mleko. Mięso przed obróbką cieplną powinno być poddane procesowi marynowania w środowisku kwaśnym co najmniej przez 12 godzin. Taka procedura pozwala na uzyskanie potrawy odpowiednio miękkiej, soczystej i o walorach smakowych i zapachowych satysfakcjonujących wiele podniebień.

</doc>
<doc id="531673" url="https://pl.wikipedia.org/wiki?curid=531673" title="Hemichromis letourneuxi">
Hemichromis letourneuxi

Hemichromis letourneuxi – słodkowodna ryba z rodziny pielęgnicowatych. Bywa hodowana w akwariach. Z wyglądu jest podobna do "Hemichromis bimaculatus" – czerwieniaka dwuplamego.
Występowanie.
Afryka Północna, dorzecze Nilu.
Opis.
Długość ok. 12 cm.

</doc>
<doc id="531674" url="https://pl.wikipedia.org/wiki?curid=531674" title="T-34/76">
T-34/76



</doc>
<doc id="531678" url="https://pl.wikipedia.org/wiki?curid=531678" title="John Henry Kinkead">
John Henry Kinkead

John Henry Kinkead (ur. 10 grudnia 1826 w Smithfield, zm. 15 sierpnia 1904 w Carson City) – skarbnik Terytorium Nevady w latach 1862–1864. Wybrany trzecim gubernatorem późniejszego stanu Nevada. Należał do Partii Republikańskiej. Sprawował urząd w latach 1879–1882. A od 1884 do 1885 roku pierwszy gubernator Dystryktu Alaski. 

</doc>
<doc id="531682" url="https://pl.wikipedia.org/wiki?curid=531682" title="Noc paskiewiczowska">
Noc paskiewiczowska

Noc paskiewiczowska – okres w historii Polski datowany na lata 1831–1856. Swoją nazwę wziął od nazwiska Iwana Paskiewicza, który w 1832, po upadku powstania listopadowego, decyzją cara Mikołaja I został namiestnikiem Królestwa Polskiego. Okres ten charakteryzował się wzmożeniem represji politycznych oraz sankcji gospodarczych wobec Królestwa Polskiego ze strony Imperium Rosyjskiego. 

</doc>
<doc id="531685" url="https://pl.wikipedia.org/wiki?curid=531685" title="Hemichromis elongatus">
Hemichromis elongatus

Hemichromis elongatus – słodkowodna ryba z rodziny pielęgnicowatych. Hodowana w akwariach. W Polsce niekiedy spotykana w handlu pod nazwą "czerwieniak wydłużony".
Występowanie.
Afryka zachodnia i południowa. Zamieszkuje rzeki, jeziora i stawy, na terenach nadmorskich spotykana również w wodzie słonawej. 
Opis.
Długość ok. 15 cm. Jedna z najbardziej agresywnych pielęgnic. Nietolerancyjna zarówno w stosunku do przedstawicieli własnego gatunku, jak i innych. Zalecana hodowla w dobranych parach w zbiorniku jednogatunkowym, choć można je trzymać również w towarzystwie innych dużych, agresywnych pielęgnic. 

</doc>
<doc id="531687" url="https://pl.wikipedia.org/wiki?curid=531687" title="Transport kolejowy w Berlinie">
Transport kolejowy w Berlinie

Berliński węzeł kolejowy jest jednym z największych węzłów kolejowych w Niemczech, zlokalizowany w stolicy tego kraju oraz na graniczących z nią terenach Brandenburgii. W momencie największego rozwoju łączył 13 głównych linii kolejowych oraz kilkanaście linii kolei drugorzędnych.
Poza liniami towarowymi (niegdyś kilkanaście stacji towarowych) i dalekobieżnymi liniami pasażerskimi w węźle funkcjonuje sieć szybkiej kolei miejskiej (S-Bahn), posiadająca całkowicie niezależne, równoległe do głównych linii torowiska.
Historia.
W 1838 otwarto drugą na terenie Niemiec linię kolejową z dworca przy pl. Poczdamskim do Poczdamu. Biegła ona przez miejscowości Steglitz, Zehlendorf i Novawes. Przez następnych kilkanaście lat powstały dalsze linie zakończone dworcami czołowymi (łącznie było dziewięć takich dworców) i niemające ze sobą połączenia.
Początkowo połączono je dla celów wojskowych biegnącą w poziomie ulicy jednotorową przetokową linią kolejową ("Verbindungsbahn"), otaczającą śródmieście wzdłuż dawnego muru akcyzowego ("Berliner Zollmauer") od południowego zachodu. Linię tę zastąpiono później nową koleją obwodową ("Ringbahn", zwana też "Psią Głową"), biegnącą na wiaduktach i nasypach oraz w wykopie przez północno-wschodnie dzielnice miasta oraz otaczającą także miejscowości położone na południe i zachód od Berlina (Charlottenburg, Wilmersdorf, Schöneberg). Później połączono dodatkowo Dworzec Śląski z nową linią na południowy zachód poprzez przebiegającą przez centrum miasta w kierunku wschód-zachód na murowanej estakadzie kolej średnicową (Stadtbahn). Mimo to pozostało w mieście pięć dworców czołowych, z których tylko jeden był skomunikowany z poprzeczną do niego Stadtbahn.
Od lat 60. XIX w. kursowały w Berlinie pociągi podmiejskie i regionalne, z biegiem czasu otrzymywały własne tory, zaś od 1924 zostały przekształcone w elektryczną kolej miejską S-Bahn. Dla kolei "S-Bahn" zbudowano w latach 1934–1939 tunel północ-południe, krzyżujący się z koleją estakadową na dworcu Friedrichstraße.
Po 1945 r. koleje na terenie całego Berlina (także w późniejszym Berlinie Zachodnim) znalazły się pod zarządem radzieckim, a następnie wschodniej części Deutsche Reichsbahn. Ograniczenie połączeń między zachodnią częścią miasta a okolicą spowodowało w latach 1945–1952 zamknięcie, a następnie wyburzenie kilku dużych dworców:
Dworzec czołowy Berlin Hamburger Bahnhof został zamknięty już w 1884 r.
Od lat 50. ruch pociągów dalekobieżnych w centrum miasta został ograniczony do wiaduktowej kolei średnicowej ("Stadtbahn"). NRD zbudowała wokół Berlina Zachodniego zewnętrzną linię obwodową ("Berliner Außenring"), pozwalającą na jego ominięcie przez pociągi z zachodu i południa kraju. Dworzec Śląski we wschodniej części Berlina przemianowano na Ostbahnhof ("Dworzec Wschodni"), a później "Hauptbahnhof" i przejął on część połączeń dalekobieżnych. Większą część ruchu przejął położony dalej na wschód dworzec Berlin-Lichtenberg. Z kolei pociągi międzystrefowe i tranzytowe odjeżdżające z Berlina Zachodniego zatrzymywały się tam na Dworcu Zoo.
"Pilzkonzept".
Po zjednoczeniu Niemiec podjęto ponownie plany reorganizacji ruchu kolejowego w Berlinie. Ruch pociągów pasażerskich odbywa się wedle opracowanej przez Deutsche Bahn tak zwanej koncepcji „grzyba” ("Pilzkonzept").
Od maja 2006 pociągi kursują po północnej części wewnętrznej kolei obwodowej oraz Stadtbahn, które stanowią "kapelusz grzyba". "Nogę grzyba" stanowi nowy tunel w kierunku północ-południe, łączący tereny dawnych Potsdamer Bahnhof i Lehrter Bahnhof. Miejsce, w którym "kapelusz" opiera się na "nodze", stanowi nowy dworzec wieżowy Berlin Hauptbahnhof.
Dworce dalekobieżne.
Wymienione dworce obsługują zarówno pociągi dalekobieżne (ICE, IC), jak i regionalne (RB, RE) oraz S-Bahn.

</doc>
<doc id="531688" url="https://pl.wikipedia.org/wiki?curid=531688" title="Owczarek maremma">
Owczarek maremma

Cane da pastore Maremmano-Abruzzese - jedna z ras psów należąca do grupy psów pasterskich i zaganiających, zaklasyfikowana do sekcji psów pasterskich (owczarskie). Typ dogowaty. Nie podlega próbom pracy.
Rys historyczny.
Nazwa rasy pochodzi od Maremmy i Abruzji, gdzie psy te strzegły owiec podczas transhumancji ze stepów w Abruzji i Molise do niższych pastwisk w Apulia. Opisy psów podobnych do Maremmy można znaleźć już w literaturze starożytnego Rzymu, co świadczy o długiej historii rasy.
Po zakończeniu transhumancji owczarki nadal były używane przez włoskich pasterzy, szczególnie gdy owce pasiono na otwartym terenie. Teraz sprawdzają się jako stróże dobytku - nie tylko we Włoszech, lecz i Australii oraz USA
Wygląd.
Owczarek Maremmano-Abruzzese jest mocnej budowy, rosłym psem pasterskim. Ma dużą głowę z niewielkimi, szeroko rozstawionymi oczami barwy żółtej lub brązowej. Uszy ma małe o trójkątnym kształcie. Ogon jest nisko osadzony, a jego koniec jest zawinięty do góry. Pies porusza się swobodnie na silnie umięśnionych łapach.
Szata i umaszczenie.
Szata Maremmano-Abruzzese jest gęsta i dość długa; często tworzy tzw. kryzę oraz rośnie dłuższa na tyłach kończyn tworząc portki. Maść psa tej rasy powinna być całkowicie biała, ale dopuszczane są maści biało-żółte bądź kremowe.
Zachowanie i temperament.
Są to psy łagodne w stosunku do rodziny, lecz nie obcych. Nie powinny być trzymane na zurbanizowanym terenie, z racji ich rozmiarów i potrzeby otwartej przestrzeni. Przywiązują się do dobytku właściciela i zaciekle go bronią.

</doc>
<doc id="531696" url="https://pl.wikipedia.org/wiki?curid=531696" title="Lotnisko Opole-Polska Nowa Wieś">
Lotnisko Opole-Polska Nowa Wieś

Lotnisko Opole-Polska Nowa Wieś (kod IATA: QPM, kod ICAO: EPOP) – lotnisko sportowe Aeroklubu Opolskiego imienia Lotników Powstania Warszawskiego z polem wzlotów o nawierzchni naturalnej. Od 1971 roku figuruje w ewidencji lotnisk Urzędu Lotnictwa Cywilnego poz. 31 (nr rejestracyjny 34). Zlokalizowane jest w Polskiej Nowej Wsi, w odległości 15 km od centrum Opola, na terenie gminy Komprachcice.
Dane lotniska.
Lotnisko użytku wyłącznego. Operacje lotnicze wyłącznie za pisemną zgodą Zarządzającego.
Źródło
Na terenie lotniska znajduje się hangar i budynek biurowy aeroklubu. Lotnisko sąsiaduje z jednostką wojskową 5362. Lotnisko ma połączenie z Opolem miejską linią autobusową nr 8 (przystanek około 1 km od lotniska).
Leśna Baza Lotnicza.
Na terenie lotniska stacjonuje Leśna Baza Lotnicza Regionalnej Dyrekcji Lasów Państwowych w Katowicach. Regularnie stacjonują: 1 samolot PZL M18 Dromader i 1 śmigłowiec Mi-2.
Śmigłowcowa Baza LPR.
30 listopada 2016 roku o godzinie 10:00 odbyło się uroczyste otwarcie nowej bazy Śmigłowcowej Służby Ratownictwa Medycznego w której rozpoczął się stały dyżur załogi na lotnisku w Polskiej Nowej Wsi. Baza w Opolu stała się 21. stałą bazą Śmigłowcowej Służby Ratownictwa Medycznego (HEMS) i czwartą otwartą w miesiącu listopadzie 2016 roku. Załogi dyżurują codziennie od wschodu do zachodu słońca (jednak nie wcześniej niż od godziny 7 i nie dłużej niż do godziny 20) (VFR dzień). Skład załogi śmigłowca ratunkowego to pilot, ratownik medyczny/pielęgniarz i lekarz – "Ratownik 23".
Historia.
Obszar pod przyszłe lotnisko zakupiono z rąk prywatnych oraz od Nadleśnictwa Tułowice ("Oberförsterei Tillowitz"). Miejsce z trzech stron było otoczone lasem, a kilka stojących tam budynków mieszkalnych wykupiono, mieszkańcom natomiast wybudowano domy w innej części wsi.
Budowa lotniska rozpoczęła się w 1936 roku. Oficjalnie miało to być jedno z wielu w tej części Śląska lotnisk sportowych (Fliegerhorst Neudorf O/S.), ale planowanych przez Naczelne Dowództwo Wehrmachtu i umiejscawianych w miejscach ważnych strategicznie. Podobne powstały m.in. w Kamieniu Śląskim (Fliegehorst Groß Stein), w Otmicach-Izbicku (Fliegerhorst Stubendorf) czy Ligocie Dolnej koło Góry św. Anny (Fliegehorst Nieder Ellguth). Dużym atutem była bliskość granicy z Polską (15-20 minut lotu), dzięki czemu mogło być wykorzystywane nie tylko do szkolenia pilotów i jako baza zaopatrzeniowa, ale również w akcjach zbrojnych.
Podczas budowy do niezbędnych prac zatrudniano miejscowych chłopów. Pole startowe miało powierzchnię 800 na 750 metrów, powstało wiele drewnianych baraków, stawianych na granitowo-ceglanych podmurówkach (w jednym znajdowało się kasyno oficerskie, w innym szpital polowy i izba chorych). Do lotniska doprowadzono nitkę kolejową, która łączyła się z linią Opole-Nysa. Na obrzeżach powstały 23 bunkry-magazyny ("Munitionslager") na amunicję oraz bomby lotnicze. Następnie wybudowano trzy hangary tunelowe stalowe i jeden drewniany, liczne pomieszczenia zaopatrzeniowe, zbiorniki na materiały płynne oraz duże zaplecze gospodarczo-kwaterunkowe. Z założenia lotnisko miało być samowystarczalne.
Uroczystego otwarcia dokonano w roku 1937. W 1939 roku do Fliegerhorst Neudorf O/S. przeniesiono tzw. „sportową Grupę Lotniczą” ("Lutfsportgruppe") z lotniska Jeżów Sudecki ("Grunau") ze słynną pilotką doświadczalną Hanną Reitsch w składzie. W trakcie kampanii wrześniowej z lotniska startowały samoloty i bombowce, a lotnisko odwiedził sam Adolf Hitler (10 września) oraz Hermann Göring (12 września), który przyleciał samolotem Focke-Wulf Fw 200 „Condor” o nazwie własnej "Grenzmark", będącym wówczas najnowocześniejszą niemiecką maszyną używaną przez sztab wodza Rzeszy.
Przy lotnisku utworzono szkołę lotniczą ("Flugschule A/B 116 Neudorf O/s."), następnie przeniesiono ją, a w jej miejsce otworzono szkołę pilotów wojskowych FFS A/B 4 ("Flugzeugführerschule"). Szkolenie odbywało się na samolotach jednosilnikowych. Do szkolenia na szybowcach wykorzystywano lotnisko zamiejscowe szkoły w Otmicach. Zapotrzebowanie na pilotów wpływało na intensywność szkoleń i ich poziom – mieszkańcy okolicznych wsi nazywali pieszczotliwie adeptów "Asphaltpiloten" (asfaltowi piloci). Szkoła działała do końca 1944 roku.
W czasie II Wojny Światowej do "Fliegerhorst Neudorf O/S" należała nieczynna od 1925 r. kopalnia torfu ("Das Goldmoor") znajdująca się około 5 km na południowy zachód od lotniska i ok. 1,3 km na północ od dzisiejszej wsi Szydłów. Obszar dawnych wybierzysk (nieużytkowanej kopalni) wykorzystywano w charakterze poligonu do treningu celności zrzucania bomb na samolotach Ju-87 oraz strzelania z broni pokładowej w lotach koszących na myśliwcach.  Zachował się żelbetonowy bunkier obserwacyjny, służący  za schron dla żołnierzy z obsługi naziemnej poligonu, pełniących tu swoje obowiązki (obsługa radiostacji itp.). Na terenie byłego poligonu znajduje się również kapliczka upamiętniająca wypadek lotniczy. W 1944 roku 700 m na północ od bunkra doszło do zderzenia 2 samolotów Messerschmitt Bf 109, w której śmierć poniósł uczeń-pilot lub dwóch pilotów.  Obecnie fragment byłego poligonu jest rezerwatem przyrody Złote Bagna.
1 września 1939 r. o godzinie 14.15 z lotniska w Polskiej Nowej Wsi wystartowały samoloty 6. eskadry II/77 StG; z zadaniem zbombardowanie stacji kolejowej w Siemkowicach oraz szlaków kolejowych na długości od Warty aż po rozgałęzienie torów Wieluń – Szczerców. Zadanie zostało wykonane.
Wybrane niemieckie jednostki lotnicze stacjonujące na lotnisku "Neudorf-Oppeln" – lista niepełna
Źródło
W styczniu 1945 roku lotnisko znalazło się w zasięgu ostrzału Armii Czerwonej. Ostatnimi hitlerowskimi jednostkami, które opuściły teren 19 marca 1945 roku były estońskie oddziały Waffen-SS. Czerwonoarmiści zajęli je praktycznie bez walki.
Obecnie teren byłego Fliegerhorst Neudorf O/S. należy do Aeroklubu Opolskiego, ale część pozostaje w rękach wojska. Wiele budynków istnieje do dzisiaj – drewniany hangar Luftwaffe służy cywilom, pozostałe wojsku. W pobliskim lesie znajdują się ruiny innych budynków; linia kolejowa do jednostki wojskowej jest cały czas czynna.
W roku 1984 na lotnisku wydarzyła się katastrofa lotnicza, w której zginęło 12 osób.
W literaturze.
Na lotnisku Polska Nowa Wieś jest osadzona fabuła powieści „Modliszka”, a także kilku opowiadań opartych na autentycznych wydarzeniach z historii lotniska (m.in. „Fliegerhorst Neudorf”) autorstwa byłego członka Aeroklubu Opolskiego Aleksandra Sowy.

</doc>
<doc id="531697" url="https://pl.wikipedia.org/wiki?curid=531697" title="Bitpop">
Bitpop

Bitpop – niszowy gatunek muzyki elektronicznej, powstały pod koniec lat osiemdziesiątych. 
Charakterystyczną cechą tego gatunku jest użycie starszych komputerów (Atari, Amiga, Commodore 64) w roli syntezatorów dźwięku. Commodore 64 jest uważany za najbardziej użyteczny w tworzeniu muzyki tego rodzaju - jego układ dźwiękowy (SID) posiada duże możliwości dźwiękowe. Twórczość bitpopowa uprawiana jest nie tylko przy zastosowaniu komputerów - używane są także nowsze typy telefonów komórkowych, czy konsole do gier typu Gameboy. 
W ramach tego gatunku istnieją zarówno zespoły tworzące typową muzykę elektroniczną, jak i zbliżone do hip-hopu, heavy metalu, a nawet folklorystyczne.

</doc>
<doc id="531698" url="https://pl.wikipedia.org/wiki?curid=531698" title="John Painter">
John Painter

John George Painter (ur. 20 września 1888 w Keeling Branch, Tennessee, zm. 1 marca 2001 w Hermitage Springs, Tennessee) – amerykański weteran I wojny światowej, znany również z długowieczności.
Życiorys.
Był z zawodu farmerem. Służył w 115 batalionie artylerii w czasie I wojny światowej (na froncie francuskim). Po powrocie z wojny w 1919 poślubił Gillie Watson (zm. 1989), doczekał się dwóch córek. Sławę zyskał pod koniec życia jako jeden z najstarszych ludzi na świecie i prawdopodobnie najstarszy mężczyzna. Wątpliwości budził rok urodzenia - w spisie ludności z 1900 figurował z datą urodzenia we wrześniu 1888, ale w późniejszych spisach (1910, 1920) jako urodzony w 1891. Zgodnie z przyjętą przez "Księgę rekordów Guinnessa" praktyką za wiarygodną uznano datę ze spisu bliższego dacie urodzenia.
Painter został kilka lat przed śmiercią odznaczony francuską Legią Honorową. Jego 112 urodziny we wrześniu 2000 uroczyście obchodzono w stanie Tennessee, gubernator Donald Sundquist ogłosił na jego cześć "John Painter Day". Weteran zmarł pół roku później na atak serca. Tytuł najstarszego mężczyzny na świecie, który według wykazów "Księgi Guinnessa" przysługiwał mu od listopada 1999, przyznano mu pośmiertnie. Poprzednikiem Paintera z tym tytułem był Hiszpan Antonio Urrea-Hernández, a następcą Włoch Antonio Todde.
Należy pamiętać, że wykazy najstarszych osób mogą zawierać luki i obejmują jedynie te osoby, których datę urodzenia udało się odpowiednio zweryfikować. Przykładowo zmarły w 1999 Urrea-Hernández został uwzględniony w rankingu seniorów dopiero w grudniu 2005.

</doc>
<doc id="531700" url="https://pl.wikipedia.org/wiki?curid=531700" title="Hieronim Kondratowicz">
Hieronim Kondratowicz

Kondratowicz Hieronim (ur. 23 września 1846 w Sandomierzu, zm. 21 maja 1923 Dąbrowie Górniczej) – inżynier górnictwa.
Życiorys.
W 1863 ukończył gimnazjum w Radomiu, a w 1868 Szkołę Główną w Warszawie uzyskując tytuł magistra nauk przyrodniczych. W latach 1868-1872 studiował w Instytucie Górniczym w Petersburgu, który ukończył na jednej z czołowych pozycji.
W latach 1872-1884 z ramienia Departamentu Górniczego w Petersburgu pracował na terenie Zagłębia Donieckiego przy budowie nowych kopalń. jednocześnie prowadził tam poszukiwania rud rtęci i rud żelaza.
W 1884 został przeniesiony do Odessy, gdzie początkowo kierował miejscowym urzędem probierczym, a w latach 1886-1887 był inżynierem miejskim.
Od 1887 był Inżynierem Okręgowym I Okręgu Górniczego Królestwa Polskiego w Dąbrowie Górniczej.
W 1899 odszedł ze stanowiska Inżyniera Okręgowego i został dyrektorem kopalni Towarzystwa Górniczo-Przemysłowego "Saturn" w Czeladzi.
W 1906 został wybrany na posła z ziemi piotrkowskiej do I Dumy Państwowej Imperium Rosyjskiego, wtedy odszedł ze stanowiska dyrektora kopalni i wszedł do zarządu Towarzystwa.
Od 1906 mieszkał w Warszawie. W latach 1905-1918 był członkiem Towarzystwa Kursów Naukowych, od 26 VI 1907 do 30 XII 1908 także członkiem Zarządu TKN. Od 1907 zaangażował się w działalność Towarzystwa Biblioteki Publicznej w Warszawie, został jego dożywotnim członkiem. Od 1908 był wiceprezesem Towarzystwa Biblioteki Publicznej, a od 6 maja 1922 prezesem.
W 1923 uzyskał, za wybitne zasługi położone dla polskiej nauki technicznej oraz za owocną i patriotyczną działalność około rozwoju polskiego przemysłu górniczego, jako pierwsza osoba doktorat honoris causa AGH w Krakowie.
Zmarł w Dąbrowie Górniczej podczas Zjazdu Wychowanków Szkoły Górniczej. Pochowany na warszawskich Powązkach (kwatera M-4-15).
Był mężem Bronisławy Kondratowicz (folklorystki i kolekcjonerki).

</doc>
<doc id="531703" url="https://pl.wikipedia.org/wiki?curid=531703" title="Pyszczak Fuelleborna">
Pyszczak Fuelleborna

, ("Labeotropheus fuelleborni") – gatunek słodkowodnej ryby z rodziny pielęgnicowatych (Cichlidae). Zaliczany do pyszczaków z grupy mbuna. Bywa hodowany w akwariach. 
Występowanie.
Gatunek endemiczny jeziora Malawi w Afryce.
Opis.
Długość ok. 15 cm. Ryba terytorialna. Ikrą i narybkiem opiekuje się samica.

</doc>
<doc id="531708" url="https://pl.wikipedia.org/wiki?curid=531708" title="Przestrzeń sprzężona (algebra liniowa)">
Przestrzeń sprzężona (algebra liniowa)



</doc>
<doc id="531712" url="https://pl.wikipedia.org/wiki?curid=531712" title="Jacqueline Carey">
Jacqueline Carey

Jacqueline Carey (ur. 1964 w Highland Park, w stanie Illinois) – amerykańska powieściopisarka, głównie tworzy w gatunku fantasy.
Uczęszczała do Lake Forest College, gdzie otrzymała stopień licencjata z psychologii i literatury angielskiej. Podczas studiów, w ramach wymiany studentów, spędziła 6 miesięcy pracując w londyńskiej księgarni. Wtedy zdecydowała, że zostanie pisarką. Po powrocie do USA zaczęła pisać, równocześnie pracując w centrum sztuki w lokalnym college’u. Jej debiutancka powieść, "Strzała Kusziela", opublikowana w 2001, odniosła sukces, zdobywając w roku 2002 nagrodę Locusa w kategorii „Debiut powieściowy”.
Obecnie, Carey mieszka w zachodnim Michigan, gdzie jest członkinią organizacji występującej podczas imprez Mardi Gras.
"Trylogia Kusziel", na którą składają się także "Wybranka Kusziela" i "Wcielenie Kusziela", opowiada alternatywną historię państwa Terre d’Ange (przypominającego średniowieczną Francję), którego mieszkańcy wyznają kult półboga Elui, którego przykazaniem jest "Kochaj jak wola twoja" ("Love as thou wilt"). Elua narodził się, gdy krew Jeszui, syna Boga Jedynego, zmieszała się z łzami Magdaleny i spadły na ziemię. Osiem aniołów odwróciło się od Boga, aby zostać towarzyszami Elui na Ziemi i towarzyszyć mu w jego wędrówkach. Wszyscy D’Angelinowie pochodzą od Elui i jego Towarzyszy. Fikcyjne wersje Wielkiej Brytanii, Włoch, Niemiec i Hiszpanii także pojawiają się w tej serii.
Drugą serią z gatunku fantasy stworzoną przez Carey jest „Sundering”, składająca się z książek „Banewreaker”, opublikowanej w 2004 roku i „Godslayer”, wydanej w 2005 roku. Jest to historia w duchu tolkienowskiego "Władcy Pierścieni", ale opowiedziana jako tragedia z punktu widzenia przegrywającej, „ciemnej” strony.
Twórczość.
Uniwersum Terre d’Ange:
"Trylogia Kusziel:"
"Trylogia Imriela:"
Trylogia "Moirina":
Seria "Sundering":
Źródło:.

</doc>
<doc id="531713" url="https://pl.wikipedia.org/wiki?curid=531713" title="Pyszczak błękitny">
Pyszczak błękitny



</doc>
<doc id="531716" url="https://pl.wikipedia.org/wiki?curid=531716" title="Hydrofobizacja">
Hydrofobizacja

Hydrofobizacja – proces nadawania powierzchniom lub całym przestrzeniom (strukturom wewnętrznym) materiałów hydrofilowych własności hydrofobowych, tj. odpychania wody. Hydrofobizację przeprowadza się w celu zapobiegania wnikaniu wody w głąb struktury materiałów.
Miarą skuteczności hydrofobizacji jest zwilżalność zabezpieczonej powierzchni (lub całej
struktury wewnętrznej). Podłoża gorzej zabezpieczone łatwiej i szybciej wchłaniają wodę.
Hydrofobizacji poddaje się wiele materiałów:
Hydrofobizację przeprowadza się na wiele różnych sposobów. Są to m.in.:

</doc>
<doc id="531718" url="https://pl.wikipedia.org/wiki?curid=531718" title="Granit (ujednoznacznienie)">
Granit (ujednoznacznienie)



</doc>
<doc id="531725" url="https://pl.wikipedia.org/wiki?curid=531725" title="Jewett W. Adams">
Jewett W. Adams

Jewett William Adams (ur. 6 sierpnia 1835 w South Hero, zm. 18 czerwca 1920 w San Francisco) – amerykański polityk, czwarty gubernator stanu Nevada. Należał do Partii Demokratycznej.
Jewett William Adams urodził się South Hero w stanie Vermont. Po wybuchu gorączki złota wyjechał do Kalifornii. Pracował w kopalni i dorobił się własnego sklepu przed wyruszeniem do Nevady w 1864 roku.
Sprawował urząd zastępcy gubernatora przez dwie kadencje. W 1882 roku wybrany gubernatorem. Po jednej kadencji objął stanowisku dyrektora Mennicy Stanów Zjednoczonych w Carson City.
W 1915 roku, Adams razem z rodziną, wyjechał do San Francisco, tam też zmarł.

</doc>
<doc id="531726" url="https://pl.wikipedia.org/wiki?curid=531726" title="Labeotropheus fuelleborni">
Labeotropheus fuelleborni



</doc>
<doc id="531727" url="https://pl.wikipedia.org/wiki?curid=531727" title="LDPR">
LDPR

LDPR (Liberalno-Demokratyczna Partia Rosji) (, Либерально-демократическая партия России) – rosyjska prawicowa, nacjonalistyczna i populistyczna partia polityczna. Została założona przez Władimira Żyrinowskiego w 1989 roku jako Liberalno-Demokratyczna Partia Związku Radzieckiego. Partia określa swoją platformę jako centryzm i proreformatorską partię demokratyczną. Pomimo swojej nazwy na zachodzie jest postrzegana jako partia nacjonalistyczna, radykalnie prawicowa, nieliberalna i lewicowa gospodarczo.
Na początku lat 90. u LDPR zarzucono finansowanie partii przez Borysa Jelcyna. Po śmierci Władimira Żyrinowskiego na przewodniczącego klubu parlamentarnego partii wybrano Leonida Słuckiego. Pełniącym obowiązki prezesa partii ogłoszono Aleksieja Didenko.
Program.
Program za 2021 rok:

</doc>
<doc id="531729" url="https://pl.wikipedia.org/wiki?curid=531729" title="Caveat emptor">
Caveat emptor

Caveat emptor (łac. „niech kupujący się strzeże”) – ograniczenie zasady dobrej wiary w obrocie handlowym. Zasada ta obowiązuje między innymi w prawie anglosaskim. Na przykład przy zakupie nowego domu zarówno sprzedający, jak i agent sprzedającego nie są odpowiedzialni za to, aby opisać wszystkie ewentualne wady sprzedawanego domu i to kupujący powinien upewnić się, że kupowany dom nie ma żadnych ukrytych wad.
Zasadę tę w umowach zakupu, także sporządzanych w Polsce, wyraża się często zastrzeżeniem, że obiekt podlega sprzedaży w stanie „w jakim jest” (ang. "as is") lub że sprzedający „nie odpowiada za wady ukryte”.

</doc>
<doc id="531730" url="https://pl.wikipedia.org/wiki?curid=531730" title="IRLAP">
IRLAP



</doc>
<doc id="531731" url="https://pl.wikipedia.org/wiki?curid=531731" title="Mamelodi Sundowns FC">
Mamelodi Sundowns FC

Mamelodi Sundowns Football Club – południowoafrykański klub piłkarski z siedzibą w Mamelodi, nieopodal Pretorii. Czternastokrotny mistrz RPA i najbardziej utytułowany klub południowoafrykański od powstania Premier Soccer League. Klub ten nosi pseudonim "The Brazilians", ze względu na identyczny zestaw kolorystyczny strojów, co reprezentacja Brazylii.
Sukcesy.
1997/98, 1998/99, 1999/00, 2005/06, 2006/07, 2013/14, 2015/16, 2017/18, 2018/19, 2019/20, 2020/21
1988, 1990, 1993
1986, 1998, 2008, 2014/15
1990, 1999, 2015
2016

</doc>
<doc id="531733" url="https://pl.wikipedia.org/wiki?curid=531733" title="Społeczna gospodarka rynkowa">
Społeczna gospodarka rynkowa

Społeczna gospodarka rynkowa – forma gospodarki, która rozwinęła się w Niemczech Zachodnich po II wojnie światowej i w założeniu stanowi połączenie gospodarki rynkowej i dużego zabezpieczenia socjalnego pracowników. Według tej koncepcji polityka gospodarcza powinna służyć realizacji celów o charakterze ogólnospołecznym oraz zagwarantować zabezpieczenia socjalne, tak aby zmniejszyć ryzyko utraty środków do życia przez obywateli. Bezpośrednim celem społecznej gospodarki rynkowej jest zapewnienie pełnego zatrudnienia, wspieranie regionalnej mobilności siły roboczej (walka z bezrobociem strukturalnym), ochrona pracy przez regulacje stosunku pracy między pracodawcą a pracownikiem, poprawa na rzecz sprawiedliwego podziału dochodu narodowego, przy jednoczesnej dbałości o wzrost wydajności w gospodarce.
Jednymi z wielu instrumentów, jakim posługuje się państwo w tej gospodarce są: ustalanie płacy minimalnej, stosunkowo wysokich podatków przy zapewnieniu całościowej ochrony socjalnej (ubezpieczenie społeczne, zwrot kosztów leczenia itd.), niskich cen na artykuły pierwszej potrzeby (polityka subwencji wobec producenta), wspieranie kupowania przez pracowników udziałów w przedsiębiorstwach, w których pracują, a także rozwijanie szkolnictwa publicznego na wysokim poziomie. Jak to często ujmują zwolennicy społecznej gospodarki rynkowej, celem jest to, aby „na bazie gospodarki konkurencyjnej powiązać wolną inicjatywę z – zabezpieczonym już przez osiągnięcie gospodarki rynkowej – postępem socjalnym”.
Zasady społecznej gospodarki rynkowej zapisane są w art. 20 Konstytucji Rzeczypospolitej Polskiej: „Społeczna gospodarka rynkowa oparta na wolności działalności gospodarczej, własności prywatnej oraz solidarności, dialogu i współpracy partnerów społecznych stanowi podstawę ustroju gospodarczego Rzeczypospolitej Polskiej”.
Geneza.
Teoria Armacka.
Przyjmuje się niemal powszechnie, że autorem tego określenia jest Alfred Müller-Armack (profesor ekonomii na Uniwersytecie w Münsterze). W grudniu 1946 r. Alfred Mueller-Armack opublikował pracę "Wirtschaftslenkung und Marktwirtschaft", czyli „Kierowanie gospodarką a gospodarka rynkowa”, w której do określenia optymalnego modelu społeczno-gospodarczego posłużył się sformułowaniem "freie oder soziale Marktwirtschaft" („wolna, czyli społeczna gospodarka rynkowa”). W pracy tej wyróżnił trzy porządki polityczno-gospodarcze: liberalna gospodarka rynkowa, centralnie kierowana gospodarka planowa, oraz kształtowana, socjalna gospodarka rynkowa (społeczna gospodarka rynkowa).
W formule Mülller-Armacka "freie oder soziale Marktwirtschaft" nie zawarte jest przeciwstawienie gospodarki „społecznej” gospodarce „wolnej”. Wydaje się, że chodziło raczej o zwrócenie uwagi na to, że gospodarka jest wolna wówczas, gdy jest społeczna w tym sensie, że jest niezależna od szczegółowych decyzji państwa, a oddana w ręce społeczeństwa. Według tej koncepcji rola państwa ma głównie polegać na stanowczym przeciwdziałaniu monopolom, dbałości o środowisko naturalne, nadrzędności „całościowej polityki kształtowania warunków instytucjonalnych i monetarnych sprzyjających prywatnej inicjatywie i konkurencyjnego rynku”, oraz dominacji „rozwoju nad redystrybucją”. Alfred Müller-Armack określał społeczna gospodarkę rynkową w sposób nietypowy dla ekonomisty, mianem „formuły pokoju”, oraz jako „syntezę wolności gospodarczej i równości społecznej”.
Rola ordoliberałów.
Idea społecznej gospodarki rynkowej ma swoje korzenie w teoretycznych dokonaniach tzw. szkoły fryburskiej (nazwa ta pochodzi od założonego przez Waltera Euckena w 1932 we Fryburgu Wspólnoty Badawczo-Naukowej Prawników i Ekonomistów). Rynek w ujęciu jej przedstawicieli jest instytucją społeczną, istniejącą w otoczeniu społeczno-kulturowym oraz instytucjonalno-prawnym, które „porządkuje” działanie mechanizmów wolnorynkowych. Stąd przedstawicieli tej szkoły określa się czasem mianem ordoliberałów. Głównym jej reprezentantem był właśnie Walter Eucken, który prowadząc badania porównawcze różnych systemów gospodarczych, stwierdził, że różnice między nimi mają w znacznej mierze podłoże społeczno-kulturowe. To spostrzeżenie pozwoliło rozumieć rynek nie tylko jako instytucję naturalną, poddaną „ślepej grze sił ekonomicznych”, ale jako na instytucję społeczną, teren racjonalnej działalności człowieka. To właśnie dzięki odroliberałom, w ramach społecznej gospodarki rynkowej, rynek ujmowano jako potężne narzędzie służące dobru wspólnemu.
Przykładem takiego rozumienia rynku była twórczość innego przedstawiciela tej szkoły, Wilhelma Röpke, w szczególności zaś jego koncepcja deproletaryzacji mas przez upowszechnienie własności (koncepcji zbieżnej z postulatami Piusa XI z ogłoszonej w 1931 roku encykliki "Quadragesimo anno"). Inny ordoliberał, Aleksander Rostow, przestrzegał przed niebezpieczeństwem arbitralnych ingerencji w rynek ze strony państwa, jednakże przyznawał on państwu prawo do tzw. interwencji liberalnej. Optymalnym systemem gospodarczym był według niego „system zorganizowanej konkurencji”, który zabezpiecza swobodę wyboru konsumentów oraz inicjatywę producentów.
Związki z polityką niemiecką.
W opinii wielu ekonomistów i polityków (m.in. twórcy tzw. niemieckiego cudu gospodarczego Ludwiga Erharda) określenie „socjalna gospodarka rynkowa” jest tautologią – według nich między rynkiem i sprawiedliwością socjalną nie ma sprzeczności. Erhard używał określenia „socjalny liberalizm”, po raz pierwszy na określenie niemieckiego modelu gospodarki rynkowej określenie „socjalna gospodarka rynkowa” użył podczas wyborów do Bundestagu w lipcu 1949. W opinii Erharda: „Społeczna gospodarka rynkowa jest syntezą wolności gospodarczej, odpowiedzialności podmiotów gospodarczych i równości społecznej.” Dla Erharda istniała funkcjonalna sprzeczność pomiędzy wolnością gospodarczą a równością oraz tradycyjnie interpretowaną sprawiedliwością społeczną, ale podkreślał on znaczenie odpowiedzialności jako „odwrotnej strony” wolności jednostki. Twórca tego określenia, Alfred Mülller-Armack, stwierdził nawet, że Erhard (i inni przywódcy chadeckiej partii CDU: Franz Etzel, Franz Böhm, Bernd Pfister) przyjęli to określenie ze względów taktycznych, by stworzyć przeciwwagę dla dominującego w Niemczech w tamtym okresie nurtu socjalistycznego.
Społeczna gospodarka rynkowa, jako koncepcja rozwoju społeczno-gospodarczego, jest powiązana z chrześcijańską demokracją, silnym niemieckim ruchem politycznym. W latach 50. i 60. XX wieku w Niemczech Zachodnich koncepcja ta stała się częścią programu partii chadeckiej (CDU). Walter Eucken i Ludwig Erhard byli przeciwni rozwiniętemu państwu opiekuńczemu i w istocie szeroko rozbudowane świadczenia socjalne pojawiły się w Niemczech znacznie później, w końcu lat 60. i w latach 70. XX wieku, w zasadzie już po tzw. „cudzie gospodarczym”.
Komentarze w latach 90..
Jan Paweł II ogłosił w 1991 roku encyklikę "Centesimus annus", w której odnosi się do różnych modeli społeczno-gospodarczych, będących po drugiej wojnie światowej alternatywą dla kolektywnego socjalizmu. Stwierdził tam m.in.:
Leszek Balcerowicz, współtwórca polskich reform, w opublikowanej w 1995 roku książce "Wolność i rozwój" napisał: „Termin ‘społeczna gospodarka rynkowa’ zrobił w Polsce w ostatnich latach wielką karierę w debatach o gospodarce. Obawiam się jednak, że tej popularności nie towarzyszy zrozumienie, skąd się on wziął i co pierwotnie oznaczał. Słowo ‘społeczna’ wywołuje natomiast zapewne emocjonalne przeświadczenie, że chodzi o zasadniczo odmienny, a przez to lepszy, typ gospodarki niż wolnorynkowy kapitalizm”.
„Trzecia droga”.
Wielu polityków i ekonomistów traktuje społeczną gospodarkę rynkową jako swego rodzaju „trzecią drogę”, jako formę lepszego kapitalizmu i lepszego socjalizmu. Społeczna gospodarka rynkowa to jednak idea bazująca na zasadach wolnego rynku, czyli na teorii liberalnej, a nie interwencjonistycznej, czyli zakładającej ingerencje państwa w rynek. Jak wspomniano, przymiotnik „społeczna” w odniesieniu do gospodarki rynkowej oznacza, że w przypadku występowania nieprawidłowości w jej funkcjonowaniu, trzeba próbować włączać w rynek te warstwy społeczne, które są z niego eliminowane, czyli zintegrować je z rynkiem, ale przy zastosowaniu mechanizmów rynkowych, a nie prostych, bezwarunkowych dotacji, zasiłków itp. Przekonanie, że społeczna gospodarka rynkowa ogranicza rynek, jest ich zdaniem błędne. Przeciwnie, właściwie realizowane i pojmowane idee społecznej gospodarki rynkowej umacniają go. Cała ta koncepcja jest ukierunkowana na umiejętne przedsięwzięcia, pozwalające na przysposobienie tych warstw, grup społecznych, które stają się ofiarami i są „wykluczone” ze sprawnego funkcjonowania rynku.
Idea „trzeciej drogi” została przedstawiona w manifeście opublikowanym w 1999 r. przez premiera Wielkiej Brytanii Tony'ego Blaira i kanclerza Niemiec Gerharda Schrödera pt. "Europe: The Third Way/Die Neue Mitte" (""). Ideologiem tej koncepcji był Anthony Giddens, który w opublikowanej rok wcześniej książce, "Third way. The Renewal of Social Democracy" napisał:
Tuż po opublikowaniu manifestu przez Tony'ego Blaira i Gerharda Schrödera, politolog i socjolog Ralf Dahrendorf opublikował krytyczny esej pod tytułem "Kwadratura Trzeciej Drogi". Ludwig von Mises przestrzegał już w 1950 roku, że „Polityka trzeciej drogi prowadzi do socjalizmu”.

</doc>
<doc id="531734" url="https://pl.wikipedia.org/wiki?curid=531734" title="Øystein Ore">
Øystein Ore

Øystein Ore (ur. 7 października 1899 w Oslo, zm. 13 sierpnia 1968 w Oslo) – norweski matematyk.
Życiorys.
Studiował na Uniwersytecie w Oslo, gdzie w 1924 uzyskał tytuł doktora. W 1927 został profesorem Uniwersytetu Yale.
Øystein Ore znany jest z prac w dziedzinie teorii grafów, teorii pierścieni, teorii ciał. Sformułował i udowodnił twierdzenie Orego, dotyczące grafu hamiltonowskiego. 

</doc>
<doc id="531735" url="https://pl.wikipedia.org/wiki?curid=531735" title="IrCOMM">
IrCOMM



</doc>
<doc id="531736" url="https://pl.wikipedia.org/wiki?curid=531736" title="Oystein Ore">
Oystein Ore



</doc>
<doc id="531738" url="https://pl.wikipedia.org/wiki?curid=531738" title="Pyszczak wysmukły">
Pyszczak wysmukły

 ("Labeotropheus trewavasae") – gatunek słodkowodnej ryby z rodziny pielęgnicowatych (Cichlidae). Bywa hodowana w akwariach. Zaliczana do pyszczaków z grupy mbuna.
Występowanie.
Gatunek endemiczny jeziora Malawi w Afryce.
Opis.
Długość 8–12 cm. Ryba terytorialna. Wymaga dużego zbiornika z licznymi kryjówkami.

</doc>
<doc id="531739" url="https://pl.wikipedia.org/wiki?curid=531739" title="Labeotropheus trewavasae">
Labeotropheus trewavasae



</doc>
<doc id="531743" url="https://pl.wikipedia.org/wiki?curid=531743" title="Villa goreliz">
Villa goreliz



</doc>
<doc id="531744" url="https://pl.wikipedia.org/wiki?curid=531744" title="Tim Cahill">
Tim Cahill

Timothy Filiga Cahill (ur. 6 grudnia 1979 w Sydney) – australijski piłkarz grający na pozycji pomocnika lub napastnika. Uważany za jednego z najlepszych australijskich zawodników w historii.
Rodzice Tima nie pochodzą z Australii: matka pochodzi z wysp Samoa, natomiast ojciec jest Anglikiem. Jako dziecko grał w klubie Balmain Police Boys Club, a był także graczem juniorskich zespołów Sydney United. Najskuteczniejszy strzelec reprezentacji Australii w piłce nożnej. Uczestnik Mistrzostw Świata 2006, 2010, 2014 i 2018.
Millwall FC.
W 1997 roku Cahill wyprosił u rodziców wyjazd do Anglii, by mógł się tam rozwinąć piłkarsko. Trafił do londyńskiego zespołu, grającego w niższych ligach, Millwall FC. Z czasem stał się podstawowym graczem drużyny, w której przez cały pobyt rozegrał 250 meczów i zdobył 57 bramek. Dużym sukcesem był awans do finału Pucharu Anglii w sezonie 2003/2004, dzięki czemu drużyna Millwall pierwszy raz w historii awansowała do Pucharu UEFA. W lecie 2004 roku Cahill miał odejść do Crystal Palace, jednak w ostatniej chwili szef klubu, Simon Jordan, zablokował transfer, gdyż nie chciał płacić menedżerowi Cahilla. Tim trafił więc do Evertonu za 2 mln funtów.
Everton F.C..
W Premier League Cahill debiutował 30 sierpnia 2004 roku w zremisowanym 0:0 meczu z Manchesterem United na Old Trafford. Tim znakomicie wprowadził się w Premier League i w pierwszym sezonie zdobył w lidze aż 10 goli i był jednym z najskuteczniejszych pomocników w lidze. Został uznany najlepszym piłkarzem sezonu 2004/2005 przez fanów Evertonu, a z zespołem "The Toffees" awansował do kwalifikacji Ligi Mistrzów. W sierpniu 2005 Cahill przedłużył kontrakt z Evertonem do 2010 roku. 18 stycznia 2006 roku zdobył gola w Pucharze Anglii przeciwko Millwall FC i zrezygnował ze specjalnych celebracji po jego zdobyciu tłumacząc, „że byłby to cios w twarz dla zespołu Millwall”.
New York Red Bulls.
26 lipca 2012 r. Cahill podpisał kontrakt z New York Red Bulls z Major League Soccer, za opłatą wynoszącą około 1 miliona funtów. W następnym miesiącu zadebiutował w MLS w meczu z Houston Dynamo. 19 maja 2013 roku Cahill strzelił gola, który okazał się zwycięskim w 91. minucie przeciwko Los Angeles Galaxy w wygranym meczu (1:0). 20 października 2013 r. Cahill ustanowił nowy rekord (pobity w 2015 r. przez Mike'a Grella) zdobywając najszybszego gola w historii MLS, którego strzelił osiem sekund po wejściu na murawę w wygranym 3:0 meczu z Houston Dynamo. Cahill zastąpił zawieszonego napastnika Bradleya Wrighta-Phillipsa w drugim meczu półfinału Red Bulls' MLS Cup przeciwko New England Revolution 29 listopada 2014 roku. odpadł z remisem 2:2 w Massachusetts, przegrywając w dwumeczu 4:3. ​​W dniu 2 lutego 2015 r. Cahill opuścił New York Red Bulls.
Shanghai Shenshua.
odejściu z New York Red Bulls, Cahill podpisał kontrakt z chińskim klubem Shanghai Shenhua. W dniu 9 marca 2015 roku Cahill zadebiutował w Shanghai Shenhua w meczu otwarcia zespołu w chińskim sezonie 2015 Super League , wygrywając 6:2 z rywalami Shanghai Shenxin. Shanghai Shenhua doszło także do finału Pucharu Chin, w którym po dogrywce przegrali z Jiangsu Guoxin-Sainty.
16 lutego 2016 r. Cahill ogłosił w mediach społecznościowych, że rozwiązał swój kontrakt z Szanghajem za obopólną zgodą, gdy powiedziano mu, że nie jest częścią planów nowego trenera Gregorio Manzano na sezon 2016 chińskiej Super League.
Hangzhou Greentown.
22 lutego 2016 poinformowano, że Cahill podpisał kontrakt z chińskim klubem Super League Hangzhou Greentown. 6 marca 2016 roku Cahill strzelił rzut karny w swoim debiucie w Hangzhou Greentown w wygranym 2:1 meczu z Changchun Yatai. Cahill zdecydował się na powrót do Australii dla swojej rodziny latem 2016 roku. 14 lipca 2016 roku jego umowa została rozwiązana.
Melbourne City.
11 sierpnia 2016 Cahill podpisał trzyletni kontrakt z klubem A -League Melbourne City , z planem gry przez pierwsze dwa lata, a następnie objęcia roli trenera przez trzeci rok. Cahill zadebiutował w Pucharze FFA 24 sierpnia jako zmiennik w 64. minucie przeciwko Brisbane Strikers. W swoim drugim meczu dla Melbourne City strzelił gola i uzyskał asystę w wygranym 4:1 ćwierćfinale Pucharu FFA przeciwko Western Sydney Wanderers. Cahill zadebiutował w A-League w Melbourne Derby przeciwko Melbourne Victory 15 października. Otworzył wynik spektakularnym strzałem w górny róg z 35 metrów po 27 minutach. City wygrało mecz 4:1. 30 listopada Cahill strzelił gola w finale Pucharu FFA.
4 lutego 2017 r., kiedy przygotowywał się do wejścia na boisko jako rezerwowy przeciwko Melbourne Victory FC , Cahill został skazany na karę za używanie „obraźliwego języka w stosunku do sędziego meczowego” po tym, jak ze złością kwestionował bramkę z Chrisem Beathem. To pierwszy raz w historii australijskiego futbolu, w którym zawodnik został wyrzucony z boiska przed wejściem na boisko.
6 grudnia 2017 r. Cahill opuścił Melbourne City ponieważ mało grał w pierwszym składzie.
Powrót do Millwall.
29 stycznia 2018 r. Cahill ponownie dołączył do swojego pierwszego profesjonalnego klubu, Millwall , podpisując kontrakt do końca sezonu 2017-18 EFL Championship. Tydzień po powrocie grał w drużynie Millwall do lat 23 w Professional Development League , strzelając gola w wygranym 3:2 meczu z Coventry City. W następnym tygodniu, Cahill zadebiutował w Millwall podczas jego drugiego pobytu w klubie, wchodząc w 90. minucie i otrzymując owacje na stojąco.
Został zwolniony przez Millwall pod koniec sezonu 2017-18. Dziesięć występów Cahilla podczas tego okresu oznaczało, że przeszedł na emeryturę, mając o jeden mecz ligowy więcej w Millwall niż w Evertonie.
Jamshedpur FC.
1 września 2018 Cahill podpisał kontrakt z indyjskim klubem Super League Jamshedpur. Jednak nie mógł zadebiutować w pierwszej kolejce sezonu przeciwko Mumbai City FC z powodu zawieszenia w meczu. Zadebiutował w klubie w następnym meczu, zremisował 2:2 z Bengaluru. Strzelił swojego pierwszego gola dla klubu w zremisowanym z Kerala Blasters, a później strzelił gola w wygranym 2:1 meczu z Odishą. W lutym 2019 został wykluczony z gry z powodu kontuzji palca i opuścił resztę sezonu.
28 marca 2019 r. Cahill ogłosił odejście z futbolu.
Reprezentacja Australii.
W reprezentacji Australii Cahill zadebiutował 30 marca 2004 roku w wygranym 1:0 meczu z reprezentacją RPA. Wcześniej zagrał w reprezentacji Samoa na poziomie Under-20, a miał wtedy 14 lat. Brał udział w Igrzyskach Olimpijskich w 2004 roku. W 2004 roku został wybrany Piłkarzem Roku Strefy Oceanii, dołączając do takich sław jak Christian Karembeu, Mark Viduka czy Harry Kewell. Zagrał w obu barażowych meczach z reprezentacją Urugwaju i pomógł reprezentacji Australii w awansie do finałów Mistrzostw Świata w Niemczech po dramatycznym konkursie rzutów karnych. Został powołany przez Guusa Hiddinka do 23-osobowej kadry na same finały MŚ. W pierwszym meczu MŚ z reprezentacją Japonii Cahill pojawił się na boisku w 53 minucie, a w 84 oraz 89 dwukrotnie wpisał się na listę strzelców walnie przyczyniając się do historycznego pierwszego triumfu reprezentacji Australii w finałach Mistrzostw Świata. Cahill został także pierwszym piłkarzem, który zdobył bramkę dla "Socceroos" w historii MŚ. W kolejnych meczach Cahill wychodził już jako zawodnik podstawowej jedenastki. Pomógł w awansie do 1/8 finału, gdzie jednak Australijczycy przegrali 1:0 z Włochami po kontrowersyjnym rzucie karnym, podyktowanym w 95. minucie meczu. Jest jedynym australijskim piłkarzem który strzelał gole na trzech kolejnych Mundialach.
Kariera w liczbach.
Kariera klubowa
"Stan na mecz rozegrany 28 stycznia 2019" &lt;br&gt;
"Obejmuje inne rywalizacje, w tym Football League Trophy i Football League play-off."
Kariera reprezentacyjna.
"Stan na 20 listopada 2018 r."
Osiągnięcia.
W 2021 r. Cahill został mianowany Oficerem Orderu Australii za „wybitne zasługi dla futbolu jako elitarnego gracza na poziomie krajowym i międzynarodowym oraz dla organizacji charytatywnych i sportowych”.
Klub.
Millwall
Everton
New York Red Bulls
Shanghai Shenhua
Melbourne City
Reprezentacja.
Australia
Nagrody Indywidualne.
Osiągnięcia i Rekordy

</doc>
<doc id="531746" url="https://pl.wikipedia.org/wiki?curid=531746" title="Charles Stevenson">
Charles Stevenson

Charles Clark Stevenson (ur. 20 lutego 1826, zm. 21 września 1890), piąty gubernator stanu Nevada. Należał do Partii Republikańskiej.
Stevenson urodził się w Phelps w stanie Nowy Jork. W 1859 roku, przyjechał do Nevady, by zająć się górnictem, obróbką półproduktów i rolnictwem. Później zostały wybrany reprezentantem hrabstwa Storey w Senacie Stanowym. Spędził tam trzy kadencje. Następnie przez 11 lat pełnił urząd regenta Uniwersytetu Nevady.
Stevenson został wybrany gubernatorem w 1886 roku. Zmarł we własnym gabinecie w Carson City. Pochowany jest Mountain View Cemetery w Oakland w Kalifornii.

</doc>
<doc id="531747" url="https://pl.wikipedia.org/wiki?curid=531747" title="Samuel (postać biblijna)">
Samuel (postać biblijna)

Samuel prorok, hebr. שְׁמוּאֵל &lt;"Bóg wysłuchał"&gt;, cs. "Prorok Samuił" (ur. w Ramie, zm. przed ok. 1007 p.n.e.) – postać biblijna z XI wieku p.n.e. opisywana w 1 Księdze Samuela, prorok sprawujący również funkcje kapłańskie, ostatni z sędziów starożytnego Izraela, święty Kościoła katolickiego, prawosławnego, wspominany przez Apostolski Kościół Ormiański i Koptyjski Kościół Ortodoksyjny. Jego przypuszczalny grób znajduje się w wiosce Nabi Samwil w Izraelu.
Żywot.
Samuel urodził się w mieście Rama, jako pierworodny syn w cudowny sposób wyleczonej z bezpłodności Anny, żony Elkany. W okresie jego sędziowania Izraelici odnieśli zwycięstwa nad Filistynami, odzyskując przejęte przez nich ziemie. Choć był przeciwnikiem powstania monarchii w Izraelu, przyczynił się do jej ukształtowania namaszczając dwóch królów: Saula i Dawida. Tradycja żydowska i chrześcijańska przypisywała mu autorstwo Księgi Sędziów, Księgi Rut i części 1 Księgi Samuela.
Młodość.
Początki życia Samuela przypadają na burzliwy okres sędziów. Ojciec Samuela, Elkana (nazywany Efratytą, gdyż pochodził z gór Efraim, jednak należał do pokolenia Lewiego – por. 1 Krn 6,27) miał dwie żony – Annę i Peninnę. Bardziej kochał Annę, która była jednak bezdzietna. Uczyniła ona Bogu ślub, że jeśli da jej syna, poświęci go Jahwe. Żarliwa modlitwa Anny została wysłuchana, a Anna nadała nowo narodzonemu dziecku imię „Samuel” – „Bóg wysłuchał”. Gdy Anna przestała karmić swego syna piersią, oddała go w wychowanie arcykapłanowi Helemu w Szilo, by odtąd był sługą Pana.
Gdy Samuel był jeszcze młody, Pan wezwał Samuela. Ten jednak nie znał głosu Bożego i uznał, że woła go Heli. Gdy sytuacja powtórzyła się trzeci raz, Heli zrozumiał, że to sam Bóg woła Samuela i nakazał odpowiedzieć na kolejne wezwanie "Mów, Panie, bo sługa Twój słucha". Bóg objawił się Samuelowi i przepowiedział mu zagładę rodu Helego z powodu niegodziwości jego synów, Chofniego i Pinchasa. Z tego powodu młody prorok bał się ujawnić treść widzenia, jednak uczynił to na wyraźne polecenie Helego, który przyjął wyrok Pana z pokorą. Wkrótce potem Chofni i Pinchas zginęli w bitwie z Filistynami, a Heli zmarł po usłyszeniu wiadomości o tym oraz o utracie Arki Przymierza.
Samuel jako sędzia.
Następnie relacja biblijna przenosi się o 20 lat. Samuel, już dojrzały mężczyzna, nawoływał Izrael do nawrócenia i odrzucenia bałwochwalczego kultu innych bogów. Naród wysłuchał Samuela i zgromadził się w Mispa w celu dokonania obrzędu pokutnego. Dowiedzieli się o tym Filistyni i wyruszyli do walki z Izraelem, jednak ponieśli klęskę. Na cześć zwycięstwa Samuel postawił pomnik zwany Eben-Haezer. Ataki Filistynów na Izrael ustały na pewien czas, a Izraelici odzyskali zdobyte przez najeźdźców miasta, a nawet zdobyli część ziem filistyńskich, które wcześniej nie należały do Izraela. Zakończyły się również konflikty z Amorytami.
Samuel sądził lud w Betel, Gilgal i Mispa, jednak jego główną siedzibą było Rama, gdzie postawił ołtarz Bogu.
Ustanowienie monarchii.
Gdy Samuel się zestarzał, ustanowił sędziami swoich synów, Joela i Abiasza. Sprawowali oni sądy w Beer-Szebie. W przeciwieństwie do swego ojca byli oni jednak przekupni, więc Izraelici wezwali Samuela do ustanowienia króla w Izraelu, wzorem innych narodów.
Samuel nie był zadowolony z wezwania Izraelitów. Był zwolennikiem idei teokratycznej, według której jedynym królem Izraela miał być Bóg Jahwe. Jednak Pan polecił Samuelowi wysłuchanie prośby ludu, równocześnie ostrzegając go o konsekwencjach ich decyzji.
Na króla namaszczony został Saul, syn Kisza, z pokolenia Beniamina. Był to mężczyzna wysoki, silny i urodziwy. Przybył on do Samuela w poszukiwaniu swych oślic. Wybór Saula na króla został potwierdzony przez losowanie, na zebranym przez Samuela zgromadzeniu w Mispa.
Po tym jak Saul umocnił swoją władzę, Samuel zrzekł się swojego urzędu. Jego służba została oceniona przez Izraelitów pozytywnie. Synowie nie rościli sobie praw do następstwa. W pożegnalnym przemówieniu, Samuel przypomniał narodowi jego dzieje, w tym odstępstwa od Pana. Odwołał się do idei teokratycznej, nazywając królem Boga Jahwe. Zapowiedział ludowi powodzenie w przypadku wierności Bogu, grożąc jednocześnie nieszczęściem w przypadku odstępstwa. Obiecał jednocześnie, że aż do swej śmierci będzie modlił się za swój lud.
Samuel i Dawid.
Wkrótce zaczął rysować się konflikt pomiędzy Samuelem a Saulem. Król nadużył swojej pozycji, składając ofiarę Panu, co spotkało się ze sprzeciwem Samuela. Po jakimś czasie Samuel obwieścił Saulowi polecenie Pana, by wszcząć świętą wojnę przeciwko Amalekitom. Saul wyruszył do walki, jednak wbrew poleceniu Pana oszczędził najlepsze sztuki amalekickiego bydła i trzody oraz pozostawił przy życiu króla Agaga. Samuel ogłosił Saulowi odrzucenie go przez Pana oraz zapowiedział objęcie władzy przez kogoś innego. Następnie sam uśmiercił Agaga. Odtąd Samuel nie miał już nigdy ujrzeć Saula.
Na nowego króla Bóg polecił Samuelowi namaścić Dawida, najmłodszego syna Jessego, pasterza. Dawid został sługą Saula, jednak po pewnym czasie popadł w niełaskę i musiał uciekać. Przybył do Rama, gdzie opowiedział swą sytuację Samuelowi. Następnie wraz z prorokiem udał się do Najot, gdzie zamieszkali. Saul dowiedział się o miejscu przebywania Dawida, jednak Duch Pana uniemożliwił pojmanie Dawida.
Dawid udał się na tułaczkę. Tymczasem Samuel umarł. Izraelici pochowali go w Rama wśród powszechnej żałoby – nie doczekał czasu, gdy Dawid objął rządy w Izraelu.
Duch Samuela.
Relacja o Samuelu nie kończy się jednak w chwili jego śmierci. Duch Samuela miał ukazać się Saulowi w Endor, przepowiadając jego klęskę pod Gilboa. Jest to jeden z najbardziej tajemniczych fragmentów Biblii, różnie interpretowany. Pojawiają się nawet opinie, że Samuel upozorował swoją śmierć i żywy ukazał się Saulowi.
Miejsce pochówku.
Prorok Samuel pochowany został w swoim domu w Rama. W roku 406 jego relikwie zostały przeniesione do Konstantynopola.
Ikonografia.
W ikonografii święty Samuel przedstawiany jest w dwóch różnych, dość odmiennych typach. Wyobrażany jest bądź jako starzec z długą, siwą brodą odziany w szaty żydowskiego sędziego z nakryciem głowy, gdy w obu rękach trzyma duży róg, bądź jako stary człowiek o długich włosach i krótkiej brodzie, z wyciągniętymi w modlitwie dłońmi.
Dni obchodów.
Jego wspomnienie w Kościele katolickim obchodzone jest 20 sierpnia.
Cerkiew prawosławna wspomina proroka 20 sierpnia/2 września, tj. 2 września według kalendarza gregoriańskiego.
Apostolski Kościół Ormiański obchodzi wspomnienie 30 lipca, a Koptyjski Kościół Ortodoksyjny w dniu Papni 9 ("Coptic Orthodox liturgics") według kalendarza koptyjskiego.

</doc>
<doc id="531748" url="https://pl.wikipedia.org/wiki?curid=531748" title="Jahia Golmohammadi">
Jahia Golmohammadi

Jahia Golmohammadi (ur. 19 marca 1973 w Ardabilu) – irański piłkarz występujący na pozycji obrońcy.
Kariera piłkarska.
Karierę rozpoczynał w klubie Teraktor Sazi. W 1993 przeszedł do klubu Persepolis Teheran w 1995. Od 1999 zawodnik Fulad Ahwaz, zaś w 2002 powrócił do Persepolisu. W lidze irańskiej był wyróżniającym się zawodnikiem i został powołany do reprezentacji Iranu. Od 2005 grał w klubie Saba Kom. W reprezentacji Iranu rozegrał 74 mecze i zdobył 5 bramek. Występował również na Mistrzostwach Świata 2006, na których zdobył gola w pierwszym, przegranym 1:3 meczu z Meksykiem.

</doc>
<doc id="531749" url="https://pl.wikipedia.org/wiki?curid=531749" title="Hard Luck Hero">
Hard Luck Hero

Hard Luck Hero – japoński film z 2003 roku, wyreżyserowany przez Hiroyuki Tanakę.

</doc>
<doc id="531750" url="https://pl.wikipedia.org/wiki?curid=531750" title="Yaha Golmohammadi">
Yaha Golmohammadi



</doc>
<doc id="531752" url="https://pl.wikipedia.org/wiki?curid=531752" title="Akumulator samochodowy">
Akumulator samochodowy



</doc>
<doc id="531753" url="https://pl.wikipedia.org/wiki?curid=531753" title="John Aloisi">
John Aloisi

John Aloisi (ur. 5 lutego 1976 roku w Adelaide) – australijski piłkarz, reprezentant kraju. W swojej karierze grał kolejno w takich zespołach jak Adelaide City, Standard Liège, Royal Antwerp, U.S. Cremonese, Portsmouth F.C., Coventry City, Osasuna Pampeluna, Deportivo Alavés oraz Central Coast Mariners. 16 października 2005 roku Aloisi zdobył decydującego gola strzelając karnego w meczu z Urugwajem decydującym o udziale w Mistrzostwach Świata w Piłce Nożnej 2006.
Brat innego piłkarza, Rossa Aloisi.

</doc>
<doc id="531755" url="https://pl.wikipedia.org/wiki?curid=531755" title="Alcides Ghiggia">
Alcides Ghiggia

Alcides Edgardo Ghiggia Pereyra (ur. 22 grudnia 1926 w Montevideo, zm. 16 lipca 2015 w Las Piedras) – urugwajski piłkarz.
Życiorys.
Grał na pozycji prawego napastnika dla reprezentacji Urugwaju w piłce nożnej na IV Mistrzostwach Świata w piłce nożnej 1950; strzelił decydującego gola w meczu finałowym przeciwko Brazylii. Urugwaj wygrał ten mecz 2–1, zdobywając tym samym Puchar Świata. Podczas mistrzostw świata Ghiggia strzelił 4 gole w 4 meczach, lecz były to jego ostatnie gole w reprezentacji, w której wystąpił 12 razy w latach 1950–1952.
W latach 1957–1959 zagrał 5 razy i strzelił jednego gola dla reprezentacji Włoch w piłce nożnej. Podczas występów w tej reprezentacji, Ghiggia miał szansę pojechać na mistrzostwa świata 1958, jednak Włosi nie zakwalifikowali się na ten mundial. Niepowodzenia z reprezentacją Włoch odbił sobie z drużyną A.C. Milan z którą sięgnął po dwa tytuły mistrza Włoch w latach 1961–1962. W ojczyźnie grał w CA Peñarol, z którym dwukrotnie w 1949 i 1951 roku wywalczył mistrzostwo Urugwaju.
Zmarł 16 lipca 2015 w swoim domu w Las Piedras na atak serca, dokładnie w 65. rocznicę finałowego meczu przeciwko reprezentacji Brazylii.
Był trzykrotnie żonaty, miał dwójkę dzieci

</doc>
<doc id="531756" url="https://pl.wikipedia.org/wiki?curid=531756" title="Skarga kasacyjna (polskie postępowanie cywilne)">
Skarga kasacyjna (polskie postępowanie cywilne)

Skarga kasacyjna – w prawie polskim nadzwyczajny środek zaskarżenia w procesie cywilnym przysługujący od prawomocnego wyroku lub postanowienia w przedmiocie odrzucenia pozwu albo umorzenia postępowania, kończącego postępowanie w sprawie, wydanego przez sąd drugiej instancji.
Historia.
Skarga kasacyjna istniała jako środek zaskarżenia od wyroków II instancji w kodeksie postępowania cywilnego z 1930 roku, w przepisach art. 431–448, w rozdziale zatytułowanym „kasacja”. Sąd Najwyższy w razie uwzględnienia skargi uchylał wyrok zaskarżony w całości lub w części i odsyłał sprawę do ponownego rozpoznania sądowi, który wydał wyrok.
Kolejny kodeks postępowania cywilnego z 1964 roku początkowo nie przewidywał analogicznego środka. Dopiero ustawa z 1 marca 1996 roku zmieniająca kodeks wprowadziła środek odwoławczy nazwany kasacją, będący w istocie połączeniem kasacji i rewizji – Sąd Najwyższy mógł nie tylko uchylić (skasować) zaskarżone orzeczenie, lecz także je zmienić. Był to środek odwoławczy od orzeczeń wydanych przez sąd II instancji, charakterystyczny dla systemu opartego na sądach trzech instancji, jednak o cechach nadzwyczajnego środka zaskarżenia z uwagi na możliwość odmowy jej merytorycznego rozpoznania. Normowały ją przepisy art. 392 do 39320 kpc. Ustawą z dnia 22 grudnia 2004 roku przepisy dotyczące kasacji zostały uchylone i ponownie wprowadzono instytucję skargi kasacyjnej. 
Skarga kasacyjna obecnie.
Dopuszczalność.
Skarga kasacyjna jest niedopuszczalna w sprawach o prawa majątkowe, w których wartość przedmiotu zaskarżenia jest niższa niż pięćdziesiąt tysięcy złotych, a w sprawach z zakresu prawa pracy i ubezpieczeń społecznych – niższa niż dziesięć tysięcy złotych. Jednakże w sprawach z zakresu ubezpieczeń społecznych skarga kasacyjna przysługuje niezależnie od wartości przedmiotu zaskarżenia w sprawach o przyznanie i o wstrzymanie emerytury lub renty oraz o objęcie obowiązkiem ubezpieczenia społecznego.
Skarga kasacyjna jest także niedopuszczalna w sprawach:
Niedopuszczalna jest również skarga kasacyjna od wyroku ustalającego nieistnienie małżeństwa lub orzekającego unieważnienie małżeństwa, jeżeli choćby jedna ze stron po uprawomocnieniu się wyroku zawarła związek małżeński.
W postępowaniu nieprocesowym można wnieść skargę kasacyjną m.in. w sprawach z zakresu prawa osobowego, rzeczowego i spadkowego, a także w sprawach o przysposobienie i podział majątku współnego, o ile wartość przedmiotu zaskarżenia wynosi przynajmniej 150 000 złotych. Nie można złożyć skargi m.in. w sprawach o przepadek rzeczy czy likwidację niepodjętego depozytu. Od 2018 r. skarga kasacyjna jest dopuszczalna w sprawach o wydanie dziecka na podstawie Konwencji haskiej dotyczącej cywilnych aspektów uprowadzenia dziecka za granicę.
Skargę kasacyjną rozpoznaje Sąd Najwyższy, a wnosi się ją za pośrednictwem sądu, który wydał zaskarżone orzeczenie.
Skargę może wnieść również od 2017 roku Rzecznik Małych i Średnich Przedsiębiorców.
Wymogi formalne skargi kasacyjnej.
Skarga kasacyjna powinna zawierać tzw. cechy istotne lub kreatywne (art. 3984 § 1 k.p.c.):
Jeśli skarga kasacyjna nie spełnia powyższych wymagań, sąd drugiej instancji, który nadaje bieg skardze kasacyjnej, przewodniczący w sądzie drugiej instancji wzywa skarżącego do usunięcia braków w terminie tygodniowym pod rygorem odrzucenia skargi. Jeśli braki te nie zostaną uzupełnione lub skarga została wniesiona po terminie lub niespełniającą ww. wymagań, sąd drugiej instancji odrzuca na posiedzeniu niejawnym i zawiadamia właściwy organ samorządu zawodowego, do którego należy pełnomocnik.
Zgodnie bowiem z art. 871 § 1 k.p.c. w postępowaniu przed Sądem Najwyższym obowiązuje zastępstwo stron przez adwokatów lub radców prawnych. Zastępstwo to dotyczy także czynności procesowych związanych z postępowaniem przed Sądem Najwyższym, podejmowanych przed sądem niższej instancji.
Stronę działającą w postępowaniu w II instancji bez adwokata lub radcy prawnego sąd ma obowiązek pouczyć o treści przepisów o obowiązkowym zastępstwie i o skutkach niezastosowania się przez stronę do tych przepisów. Skarga kasacyjna wniesiona samodzielnie przez stronę, bądź w jej imieniu przez pełnomocnika niebędącego adwokatem lub radcą prawnym zostanie zwrócona bez wezwania do usunięcia braków (art. 130 § 5 k.p.c.).
Skarga kasacyjna, oprócz ww. cech kreatywnych, powinna zawierać wniosek o przyjęcie skargi kasacyjnej do rozpoznania i jego uzasadnienie (art. 3984 § 2 k.p.c.), spełniać wymagania pisma procesowego, a w sprawach o prawa majątkowe wskazywać wartości przedmiotu zaskarżenia (art. 3984 § 3 zd. 1 k.p.c.). Ponadto do skargi, niezależnie od odpisów dla pozostałych stron postępowania, należy dołączyć dwa jej odpisy przeznaczone do akt Sądu Najwyższego oraz dla Prokuratora Generalnego, chyba że on sam wniósł skargę (art. 3984 § 3 zd. 2 k.p.c.).
Sąd drugiej instancji sprawdza również czy został zachowany termin do wniesienia skargi kasacyjnej oraz jej dopuszczalność. Skarga kasacyjna przysługuje tylko wtedy, gdy przed upływem tygodnia od ogłoszenia sentencji orzeczenia, strona zażądała jego doręczenia wraz z uzasadnieniem. Termin do wniesienia skargi kasacyjnej przez stronę wynosi dwa miesiące liczone od dnia doręczenia orzeczenia z uzasadnieniem stronie skarżącej. Przed doręczeniem wyroku z uzasadnieniem bieg terminu do wniesienia skargi nie rozpoczyna się. Termin do wniesienia skargi kasacyjnej przez Prokuratora Generalnego, Rzecznika Praw Obywatelskich i Rzecznika Praw Dziecka wynosi sześć miesięcy od dnia uprawomocnienia się orzeczenia, a jeżeli strona zażądała doręczenia orzeczenia z uzasadnieniem – od chwili doręczenia orzeczenia stronie.
Terminy ten zgodnie z art. 112 k.c. kończy się z upływem dnia, który nazwą lub datą odpowiada początkowemu dniowi terminu, a gdyby takiego dnia w ostatnim miesiącu nie było – w ostatnim dniu tego miesiąca (tj. jeśli wyrok z uzasadnieniem doręczony został stronie dnia 13 marca 2010 r., skargę kasacyjną należy wnieść najpóźniej dnia 13 maja 2010 r.).
Przedsąd.
Jeżeli badanie skargi kasacyjnej pod względem formalnym przed sądem drugiej instancji wypadnie pomyślnie, to sąd ten przesyła akta sprawy do Sądu Najwyższego.
Sąd Najwyższy w składzie jednego sędziego, na posiedzeniu niejawnym (przedsąd) w pierwszej kolejności kontynuuje badanie skargi pod względem formalnym, a mianowicie sprawdza, czy spełniony został warunek polegający na zamieszczeniu w skardze prawidłowo sformułowanego wniosku o przyjęcie skargi kasacyjnej do rozpoznania przez Sąd Najwyższy, a następnie dokonuje oceny, czy taki wniosek zawiera należyte uzasadnienie.
Jeżeli nie, to Sąd postanowieniem odrzuca skargę z powodu braku niezbędnego elementu konstrukcyjnego skargi.
Jeżeli tak, to w przedsądzie skarga zostaje poddana dalszemu badaniu, tym razem merytorycznemu, decydującemu o przyjęciu bądź o odmowie przyjęcia skargi kasacyjnej do rozpoznania. Sąd Najwyższy postanowieniem przyjmuje skargę kasacyjną do rozpoznania, jeżeli:
Postanowienie o odmowie przyjęcia skargi wymaga uzasadnienia (od dnia 16 czerwca 2007 r.) w związku z wyrokiem Trybunału Konstytucyjnego z dnia 30 maja 2007 r. (sygn. akt SK 68/06).
Nie podlegają zaskarżeniu postanowienia wydane w przedsądzie: o odrzuceniu skargi kasacyjnej oraz o odmowie jej przyjęcia do rozpoznania, a także o przyjęciu skargi do rozpoznania. Postanowienie o przyjęciu do rozpoznania jest wiążące dla składu orzekającego Sądu Najwyższego, który nie może zmienić postanowienia sędziego i odmówić przyjęcia skargi do rozpoznania. Sąd Najwyższy natomiast powinien odrzucić skargę kasacyjną, jeżeli podlegała ona odrzuceniu, a nie została odrzucona.
Właściwe postępowanie rozpoznawcze.
Po wydaniu postanowienia o przyjęciu skargi kasacyjnej do rozpoznania następuje kolejny etap (trzeci), w którym Sąd Najwyższy rozpoznaje ją w składzie trzech sędziów. Sąd Najwyższy jest związany granicami zaskarżenia oraz podstaw skargi (podstawami kasacyjnymi są: naruszenie prawa materialnego przez jego błędną wykładnię lub niewłaściwe zastosowanie oraz naruszenie przepisów postępowania, gdy to uchybienie mogło mieć istotny wpływ na wynik sprawy). Sąd bierze jednak z urzędu pod uwagę nieważność postępowania. Jest ponadto związany ustaleniami faktycznymi poczynionymi w poprzednich instancjach. Przed sądem kasacyjnym nie jest dopuszczalne powoływanie nowych faktów i dowodów. Sąd Najwyższy rozpoznaje skargę kasacyjną w składzie trzech sędziów na posiedzeniu niejawnym. Rozprawa przeprowadzana jest tylko wtedy, gdy w sprawie występuje istotne zagadnienie prawne, a skarżący złożył w skardze wniosek o jej rozpoznanie na rozprawie. Sąd Najwyższy może także rozpoznać skargę kasacyjną na rozprawie, jeżeli przemawiają za tym inne względy.
Po rozpoznaniu skargi kasacyjnej Sąd Najwyższy – w zależności od oceny jej zasadności, może:

</doc>
<doc id="531757" url="https://pl.wikipedia.org/wiki?curid=531757" title="Najwyższa Rada Starożytności">
Najwyższa Rada Starożytności

Najwyższa Rada Starożytności (arab. "المجلس الأعلى للآثار", ang. "Supreme Council of Antiquities") – egipska instytucja państwowa (administracyjnie departament Ministerstwa Kultury) odpowiedzialna za konserwację i ochronę starożytnych zabytków na terenie Egiptu a także za regulacje prawne z tym związane, utworzona na bazie Egipskiej Organizacji ds. Starożytności (ang. "Egyptian Antiquities Organization", EAO, dawnej Egipskiej Służby Starożytności), funkcjonująca w latach 1994–2011 a następnie przekształcona w samodzielne Ministerstwo Starożytności (ang. "Ministry of State for Antiquities"). 
Historia.
Egipska Służba Starożytności.
W 1858 roku Sa’id Pasza wydał zarządzenie o utworzeniu Egipskiej Służby Starożytności (org. "Service des Antiquités"), by ukrócić wywóz starożytnych artefaktów a na jej dyrektora nominował francuskiego archeologa Auguste'a Mariette`a (1821–1881). Mariette przyjechał do Egiptu w 1850 roku i odkrył w Sakkarze Serapeum. Po jego usilnych namowach, Sa’id Pasza zgodził się założyć Muzeum Egipskie – pierwsze muzeum narodowe na Bliskim Wschodzie. Egipska Służba Starożytności prowadziła własne prace wykopaliskowe oraz nadzorowała prace zagranicznych misji archeologicznych.
Najwyższa Rada Starożytności.
W 1960 roku Służba Starożytności została przeniesiona z Ministerstwa Edukacji do Ministerstwa Kultury, a w 1971 roku została przemianowana na Egipską Organizację ds. Starożytności (ang. "Egyptian Antiquities Organization", EAO). W 1994 roku nazwa departamentu została zmieniona na Najwyższą Radę Starożytności (ang. "Supreme Council of Antiquities", SCA), której pierwszym sekretarzem generalnym został Mohammed Abdel Halim Nur el-Din (1993–1996). W styczniu 2011 roku rada została przekształcona w samodzielne ministerstwo – Ministerstwo Starożytności (ang. "Ministry of State for Antiquities"). 
Organizacja.
Na czele Rady stali:

</doc>
<doc id="531761" url="https://pl.wikipedia.org/wiki?curid=531761" title="Diagram Cichonia">
Diagram Cichonia

Diagram Cichonia – diagram złożony dziesięciu liczb kardynalnych, związanych ze strukturą ideałów zbiorów pierwszej kategorii i zbiorów miary zero na prostej rzeczywistej, oraz ze strukturą przestrzeni Baire’aformula_1 (tzn. przestrzeni wszystkich ciągów liczb naturalnych).
Nazwę diagramowi nadał brytyjski matematyk Dawid Fremlin, dla uhonorowania wkładu wrocławskiego matematyka Jacka Cichonia i jego grupy w rozwój tej części teorii mnogości. Należy jednak podkreślić, że ostateczny kształt diagramu jest wynikiem pracy wielu matematyków polskich i zagranicznych. W miarę aktualny stan badań w tej i pokrewnych dziedzin można znaleźć w monografii Tomka Bartoszyńskiego i Haima Judaha
Dowody nierówności związanych z diagramem Cichonia są bardzo efektywne: mówią o strukturze miary i kategorii więcej, niż wynika to z nierówności pomiędzy odpowiednimi liczbami kardynalnymi. Dlatego rozważa się również wersje diagramu dla własności rozszerzeń modeli teorii mnogości oraz dla własności pewnych rodzin zbiorów „małych”.
Definicje formalne.
Niech formula_2 będzie ideałem podzbiorów formula_3 do którego należą wszystkie podzbiory jednopunktowe. Definiujemy współczynniki kardynalne ideału formula_2 następująco:
Okazuje się, że każde rozmieszczenie wartości formula_7 i formula_8 w diagramie, które jest zgodne z nierównościami i powyższymi dwoma równościami jest niesprzeczne z ZFC. Aksjomat Martina implikuje że formula_9 (a więc i pozostałe współczynniki są równe formula_10), CH oczywiście implikuje że wszystkie liczby w diagramie są równe formula_11

</doc>
<doc id="531762" url="https://pl.wikipedia.org/wiki?curid=531762" title="Bruce Marshall">
Bruce Marshall

Bruce Marshall, właśc. Claude Cunningham Bruce Marshall (ur. 24 czerwca 1899 r. w Edynburgu, zm. 18 czerwca 1987 r. w Antibes) – angielski pisarz szkockiego pochodzenia. W jego twórczości często pojawia się tematyka religijna, a bohaterami wielu powieści są księża katoliccy.
Urodził się w rodzinie Claude'a Nivena i Anne Margaret Marshallów. W latach 1909-15 uczył się w Edinburgh Academy i Glenalmond. W 1916 r. wstąpił na Uniwersytet St. Andrews. Szkolne lata znalazły odbicie w kilku jego powieściach, m.in. "George Brown's Schooldays", czy "Girl in May" ("Maj i dziewczyna").
W 1917 nawrócił się na katolicyzm. W czasie I wojny światowej przeszedł szlak bojowy, wpierw jako szeregowy w Highlanders Light Infantry, by osiągnąć stopień podporucznika w Royal Irish Fusilers i w King's Royal Rifle Corps. W trakcie działań wojennych dostał się do niewoli, gdzie wskutek złych warunków stracił nogę.
Po wojnie skończył studia i wyjechał do Paryża, gdzie zatrudnił się jako audytor w firmie Peat, Marwick, Mitchell. W tym czasie powstały pierwsze próby literackie, oparte głównie na własnych doświadczeniach życiowych. W 1928 roku ożenił się z Mary Pearson Clark, z którą miał córkę.
W 1940 roku wrócił do Wielkiej Brytanii i ponownie wstąpił do wojska. Pierwotnie wcielono go do służb logistycznych, ale z uwagi na jego znajomość języka francuskiego oraz francuskich realiów został przeniesiony do wywiadu. Po wojnie, w stopniu podpułkownika został wysłany jako obserwator do Austrii, w celu kontrolowania przebiegu demobilizacji i wypełniania warunków kapitulacji z ramienia Allied Control Commission. Te przeżycia były inspiracją do napisania powieści "The Red Danube", które z kolei stało się podstawą dla scenariusza filmu pt. "A Girl from Lubeck". W powieści "The White Rabbit" przedstawił historię komandora F. F. E. Yeo-Thomasa, brytyjskiego agenta działającego w czasie wojny na terenie Francji, złapanego i torturowanego przez Gestapo.
Marshall napisał ponad 40 powieści i opowiadań. Został uhonorowany nagrodą im. Włodzimierza Pietrzaka w 1959 r.

</doc>
<doc id="531765" url="https://pl.wikipedia.org/wiki?curid=531765" title="Stanisław Jaśkowski">
Stanisław Jaśkowski

Stanisław Jaśkowski (ur. 22 kwietnia 1906 w Warszawie, zm. 16 listopada 1965 w Warszawie) – polski logik, profesor i rektor Uniwersytetu Toruńskiego. Był studentem Jana Łukasiewicza i członkiem szkoły lwowsko-warszawskiej, wniósł wkład do teorii dowodu i semantyki.
Jaśkowski jest uważany za jednego z twórców dedukcji naturalnej, którą odkrył niezależnie od Gerharda Gentzena w latach trzydziestych XX wieku (ujęcie Gentzena zyskało początkowo większą popularność ze względu na możliwość dowiedzenia twierdzenia o eliminacji cięć, jednak podejście Jaśkowskiego jest bliższe temu, jak przeprowadzane są dowody w praktyce). Również jako jeden z pierwszych zaproponował formalny rachunek logiki parakonsystentnej, a ponadto był pionierem w badaniu zarówno logiki intuicjonistycznej, jak i logiki wolnej.
Życiorys.
Pochodził z rodziny ziemiańskiej, był synem Feliksa Marcina i Kazimiery z Dzierzbickich. W 1924 ukończył gimnazjum realne w Zakopanem, następnie podjął studia matematyczne na Uniwersytecie Warszawskim, gdzie uczestniczył w seminarium logiki matematycznej prowadzonym przez Jana Łukasiewicza. Już w czasie studiów aktywnie uczestniczył w zjazdach matematyków polskich (we Lwowie w 1927 i w Wilnie cztery lata później) ogłaszając ważne prace. Studia, przerwane na rok kuracją w Szwajcarii, ukończył w 1932 z tytułem doktora filozofii. Pracę dyplomową poświęcił systemowi założeniowemu logiki formalnej. Kontynuując współpracę z Łukasiewiczem rozpoczął przygotowania do rozprawy habilitacyjnej, nie zdążył jednak otworzyć przewodu przed wybuchem II wojny światowej.
Jako ochotnik brał udział w wojnie obronnej 1939 (m.in. w obronie Warszawy), potem przebywał w majątku ziemskim Wólka (powiat Rawa Mazowiecka). W 1942 roku był krótko więziony przez Niemców, później do końca okupacji przebywał w majątku ojca. W kwietniu 1945 roku podjął wykłady zlecone na zakładanym Uniwersytecie Łódzkim, otworzył również przewód habilitacyjny na Uniwersytecie Jagiellońskim. Już jesienią tegoż roku przeniósł się na Uniwersytet Toruński, gdzie po obronie habilitacji (rozprawa "Trzy przyczynki do dwuwartościowego rachunku zdań") został w 1946 roku mianowany profesorem nadzwyczajnym. Objął katedrę logiki matematycznej, a wobec choroby profesora Juliusza Rudnickiego (kierującego I katedrą matematyki) zajął się również organizacją Seminarium Matematycznego. Obok wykładów z logiki matematycznej prowadził zajęcia z analizy matematycznej, teorii mnogości, geometrii różniczkowej i rachunku prawdopodobieństwa.
Od 1950 roku był związany jednocześnie z Państwowym Instytutem Matematycznym PAN, gdzie wypromował na doktora nauk matematycznych swojego asystenta Lecha Dubikajtisa. W 1957 roku otrzymał nominację na profesora zwyczajnego. W latach 1946-1951 przewodniczył Komisji Egzaminacyjnej Wydziału Matematyczno-Przyrodniczego, organizował następnie Wydział Matematyki, Fizyki i Chemii. Był prodziekanem (1952-1953) i dziekanem tego Wydziału (1953-1954), następnie prorektorem ds. nauki (1956-1959) i wreszcie rektorem Uniwersytetu (1959-1962). Należał do grona założycieli i został pierwszym prezesem oddziału Polskiego Towarzystwa Matematycznego w Toruniu.
Ogłosił m.in. książki popularnonaukowe "O symetrii i zdobnictwie w przyrodzie" (1952) i "Matematyka ornamentu" (1957). Zajmował się opracowaniem programu nauczania matematyki w szkołach średnich. Zmarł po ciężkiej chorobie w wieku 59 lat i został pochowany na warszawskich Powązkach. Był żonaty z Anielą Holewińską (od 1937), córką Stefana Holewińskiego.
Należał do Polskiej Korporacji Akademickiej "Patria" w Warszawie, w której w roku akademickim 1930/31 pełnił funkcję wiceprezesa.
Spoczywa na cmentarzu Powązkowskim w Warszawie (kwatera 20, rząd 4, miejsce 5)

</doc>
<doc id="531769" url="https://pl.wikipedia.org/wiki?curid=531769" title="Żywik">
Żywik

Żywik (ang.: "Zoea") - jest to larwa występująca tylko u pancerzowców, nie występuje w rozwoju skorupiaków niższych. Cechują ją jednolity głowotułów pokryty karapaksem, segmentowany tułów (pereon) i odwłok.
Głowotułów zaopatrzony jest w parę oczu złożonych, osadzonych na słupkach (u niektórych występuje także oko naupliusowe), długie haczykowate wyrostki ułatwiające unoszenie się na wodzie, jednogałęziowe czułki I, dwugałęziowe czułki II, żuwaczki i szczęki I i II. Za głowotułowiem występują zawiązki 5 segmentów tułowia z zawiązkami odnóży lokomocyjnych i segmentowany odwłok z widełkami. U części żywików na końcu odwłoka, zamiast widełek występują uropody. 
Oprócz opisanych, mogą występować jeszcze różne inne modyfikacje tej larwy, charakterystyczne dla poszczególnych grup pancerzowców. Na przykład w rozwoju rawek występuje larwa zbliżona budową do typowego żywika i określa się ją jako pseudozoëa lub antizoëa. Żywik jest larwą o pełnej segmentacji i dalszy jego rozwój jest epimorficzny, nie przyrastają nowe segmenty, a rozwijają się odpowiednio narządy zewnętrzne i wewnętrzne. Żywik liniejąc i rosnąc przekształca się w postać młodocianą, zwaną także postlarwą, która ogólnie przypomina postać dojrzałą, ale jest niedojrzała płciowo. Postlarwom rozwiniętym z żywika nadaje się różne nazwy. Jako metazoëa (pożywik) określana jest larwa powstała z żywika mająca dobrze rozwinięte odnóża tułowiowe i zawiązki odnóży na pierwszych segmentach odwłoka, a np. postlarwa u krabów, bardzo przypominająca postać dojrzałą, określana jest jako megalopa. Żywik występuje w różnych fazach rozwoju pancerzowców. Może się wylęgać z jaja, może się rozwinąć z naupliusa, metanaupliusa lub przedżywika.

</doc>
<doc id="531776" url="https://pl.wikipedia.org/wiki?curid=531776" title="SSM-N-8A Regulus">
SSM-N-8A Regulus



</doc>
<doc id="531777" url="https://pl.wikipedia.org/wiki?curid=531777" title="Płaskowyż Ałazejski">
Płaskowyż Ałazejski

Płaskowyż Ałazejski (przest. Wyżyna Ałazejska, ros. Алазейское плоскогорье) – płaskowyż w azjatyckiej części Rosji, w Jakucji.
Płaskowyż liczy blisko 300 km długości. Leży pomiędzy rzekami Indygirką i Kołymą, na północny wschód od Gór Momskich, na południowy zachód od Niziny Kołymskiej. Średnia wysokość 350 m n.p.m.; maksymalna 954 m n.p.m. Zbudowany z prekambryjskich gnejsów i paleozoicznych i mezozoicznych skał wulkanicznych i osadowych. Powierzchnia falista z płaskimi masywami. Źródła wielu rzek (m.in. Ałazei, Sededemy).
W niższych partiach bagna i tajga (modrzewie, sosny syberyjskie, wierzby, topole), w wyższych (od 600 m n.p.m.) tundra górska.

</doc>
<doc id="531782" url="https://pl.wikipedia.org/wiki?curid=531782" title="Nagroda Bursztynowego Motyla">
Nagroda Bursztynowego Motyla



</doc>
<doc id="531787" url="https://pl.wikipedia.org/wiki?curid=531787" title="Samochód hybrydowy">
Samochód hybrydowy

Samochód hybrydowy – samochód z napędem hybrydowym, najczęściej wyposażony w silnik spalinowy i jeden lub kilka elektrycznych. Obecność napędu elektrycznego ma na celu albo zmniejszenie zużycia paliwa albo zwiększenie mocy samochodu. Sposób i stopień wykorzystania silników elektrycznych różni się w poszczególnych pojazdach. Obok hybrydowych samochodów osobowych występują także ciężarówki, traktory i autobusy hybrydowe.
Nowoczesne samochody hybrydowe wykorzystują technologie zwiększające wydajność energetyczną, takie jak ładowanie baterii poprzez odzyskiwanie energii z hamowania, zamiast marnować ją na bezproduktywną energię cieplną wytwarzaną przez tarcie hamulców. W niektórych rozwiązaniach silnik spalinowy jest wykorzystywany do wytwarzania energii elektrycznej zasilającej silnik elektryczny. W wielu samochodach hybrydowych emisja spalin jest zmniejszana także przez wyłączanie silnika spalinowego na postoju i włączanie go, gdy jest potrzebny. Dodatkowo współpraca z silnikiem elektrycznym umożliwia utrzymywanie silnika spalinowego w stanie optymalnej wydajności. Jeśli silnik spalinowy pracuje na niskich obrotach, jego wydajność jest również bardzo niska, gdyż najwięcej energii potrzebuje na pokonanie własnych oporów. W napędzie hybrydowym można wykorzystać tę rezerwę – zwiększyć obroty silnika spalinowego do poziomu optymalnego na potrzeby ładowania baterii.
W 1900 roku Ferdynand Porsche zaprezentował na Wystawie Światowej w Paryżu Lohner-Porsche Mixte Hybrid, pierwszy hybrydowy samochód spalinowo-elektryczny na świecie. Wspólnicy Jacob Lohner i Porsche sprzedali 300 egzemplarzy tego pojazdu.
Samochody hybrydowe stały się powszechnie dostępne dopiero w 1997 roku w Japonii za sprawą Toyoty Prius. Następnym modelem była Honda Insight w 1999 roku. Na początku traktowano je jako ciekawostkę, interesującą szczególnie dla osób zaangażowanych w ochronę środowiska. Niskie ceny benzyny powodowały jednak niewielkie zainteresowanie masowego nabywcy. Sytuacja zmieniła się w następnej dekadzie, kiedy ceny ropy zaczęły gwałtownie rosnąć. W późnych latach 2000. także inni producenci zaczęli wprowadzać na rynek modele hybrydowe, nieraz opierając się na licencji napędu hybrydowego Toyoty, która najintensywniej rozwija tę technologię.
Pierwszym produkowanym seryjnie samochodem hybrydowym była Toyota Prius, wprowadzona na rynek w 1997 roku. Innymi przykładami powszechnie dostępnych samochodów hybrydowych są m.in. hybrydowe wersje modeli Toyoty: Auris, Yaris, Camry i Highlander, Honda Insight, Lexus GS450h, Chevrolet Volt, Opel Ampera, Nissan Altima Hybrid.
Sprzedaż na świecie.
Do października 2014 roku na świecie zostało sprzedanych około 9 milionów hybryd. Dominującą pozycję utrzymuje Toyota, której sprzedaż samochodów hybrydowych przekroczyła w październiku 7 mln egzemplarzy. Drugą pozycję zajmuje Honda, która do czerwca 2014 roku sprzedała ponad 1,35 mln hybryd. Granicę miliona hybryd Honda przekroczyła we wrześniu 2012 roku. Ford sprzedał 375 tysięcy w USA do września 2014 roku. Do marca 2014 roku Hyundai i Kia sprzedały łącznie na świecie 200 hybryd. 
Pierwszy milion hybryd Toyota Motor Corporation sprzedała do maja 2007 roku; 2 miliony do sierpnia 2009 roku, 5 milionów do marca 2013 roku, 6 milionów do grudnia 2013 roku. Do września 2014 roku sprzedaż Toyoty Prius na świecie osiągnęła 3,36 miliona samochodów i była dostępna w 80 krajach i regionach. Łączna sprzedaż samochodów z rodziny Priusa osiągnęła 4,78 miliona hybryd i hybryd typu plug-in do września 2014 roku.
W lipcu 2015 roku łączna liczba hybryd Toyoty przekroczyła 8 milionów. W 2014 roku sprzedaż hybryd Toyoty wyniosła 1,266 mln egzemplarzy.
W październiku 2015 roku sprzedaż hybryd Toyoty w Europie przekroczyła milion egzemplarzy. Najpopularniejszym modelem hybrydowym w Europie jest Auris Hybrid. W 2015 roku oferta Toyota Motor Europe obejmowała 14 modeli: (1) Prius, (2) Prius +, (3) Prius Plug-in, (4) Yaris Hybrid, (5) Auris Hybrid, (6) Auris Hybrid Touring Sports, (7) Camry Hybrid, oraz Lexusy (8) CT 200h, (9) GS 300h (10) GS 450h, (11) IS 300h, (12) LS 600h(L), (13) RX 450h 2x4 lub 4x4 i (14) NX 300h. W pierwszym kwartale 2019 hybrydy stanowiły już 50% całkowitej sprzedaży Toyoty w Europie. Najpopularniejszymi modelami były kolejno Yaris Hybrid, C-HR Hybrid oraz Corolla Hybrid. 
W styczniu 2017 roku sprzedaż hybryd Toyoty na świecie przekroczyła 10 milionów egzemplarzy. W tym czasie marka oferowała na świecie 33 modele hybrydowe, a w Polsce 8 modeli. 
We wrześniu 2018 roku Toyota sprzedała 2 miliony hybryd w Europie. W tym czasie na europejskim rynku było 17 modeli hybrydowych Toyoty i Lexusa. 
W marcu 2020 roku globalna sprzedaż hybryd Toyoty przekroczyła 15 milionów aut, po 23 latach od premiery Priusa. Gama samochodów hybrydowych Toyoty i Lexusa na całym świecie liczy obecnie 44 modele. 
W lipcu 2020 roku Toyota sprzedała 3 miliony hybryd w Europie. Udział hybryd w całkowitej sprzedaży Toyota Motor Europe wynosił w tym czasie 52%. 
Klasyfikacja.
Rodzaje napędów hybrydowych.
Podział ze względu na konfigurację napędu.
Bez względu na typ napędu hybrydowego, producenci stosują zwykle system ładowania baterii za pomocą odzyskiwania energii podczas hamowania.
Podział ze względu na stopień hybrydyzacji.
Częściowymi hybrydami były wczesne hybrydy Hondy, w tym także pierwsza generacja Insight. Od 2006 roku Honda Civic Hybrid może poruszać się w niewielkim tempie tylko na silniku elektrycznym. Inny przykładem był produkowany w latach 2005-2007 Chevrolet Silverado Hybrid, pełnowymiarowy pick-up. Oszczędzał do 10% na wyłączaniu i włączaniu silnika spalinowego i odzyskiwaniu energii podczas hamowania. Częściowe hybrydy General Motors to Saturn Vue Green Line, Saturn Aura Greenline i Malibu Hybrid. 
Hybrydy plug-in (PHEV).
Samochód hybrydowy plug-in to hybrydowy elektryczny samochód, którego akumulatory można ładować także z zewnętrznego źródła. PHEV łączy właściwości hybryd i samochodów w pełni elektrycznych. Zawiera wtyczkę, którą można podłączyć do zewnętrznego gniazdka. Zasięg silnika elektrycznego PHEV jest wielokrotnie większy niż w samochodach hybrydowych bez tej funkcji. Przy tym nie obciąża kierowców niepewnością związaną z zasięgiem, właściwą dla samochodów elektrycznych. Silnik spalinowy jest zabezpieczeniem przed rozładowaniem baterii w miejscu bez dostępu do źródła zasilania. Poza tym niemal każda hybryda plug-in pozwala na pokonanie dystansu 30-50 km wyłącznie na silniku elektrycznym i zapewnia użytkownikowi możliwość ręcznej zmiany rodzaju napędu.
Samochody hybrydowe, zwłaszcza te w modelu plug-in są coraz chętniej wybierane i stanowią tańszą i bardziej wydajną w użytkowaniu alternatywę dla samochodów elektrycznych. Co najważniejsze, większość światowych marek samochodów takich, jak: Skoda, Seat czy Renault zdecydowało się na poszerzenie oferty samochodów właśnie o hybrydy z uwagi na ich niskoemisyjny charakter, co sprawia, że są one zgodne z normami unijnymi, jakie mają wejść w życie od 2021 roku. Średnia emisja CO2 nie będzie mogła przekraczać 95g/km.
Pierwszy samochód hybrydowy plug-in udostępnił na rynku flotowym chiński producent BYD Auto w grudniu 2008. Był to model F3DM PHEV-62 (PHEV-100 km). Premiera Chevroleta Volt plug-in nastąpiła w 2010 roku. Toyota Prius Plug-in miała premierę w 2012 roku.
Historia.
Początki
W 1900 roku Feredynand Porsche zatrudniony w fabryce Lohner Coach Factory zbudował Lohner-Porsche Mixte Hybrid, szeregową hybrydę z napędem na 4 koła. W 1901 roku George Fischer sprzedał w Anglii autobusy hybrydowe. W 1902 roku Knight Neftal wyprodukował wyścigowy samochód hybrydowy.
W 1905 roku Henri Pieper zaprezentował samochód hybrydowy, w którym silnik elektryczny mógł ładować baterie. Samochód używał obu silników do startu i podjazdu pod górę. W 1915 roku Woods Motor Vehicle, producent samochodów elektrycznych, wyprodukował Dual Power z 4-cylindrowym silnikiem ICE i silnikiem elektrycznym. Poniżej 24 km/h samochód jechał na samym silniku elektrycznym aż do wyczerpania baterii, zaś powyżej tej prędkości włączał się silnik spalinowy, który mógł rozpędzić auto do 56 km/h. Do 1918 roku powstało 600 egzemplarzy tego modelu. Dual Power okazał się komercyjną porażką. Był zbyt wolny jak na swoją cenę i zbyt skomplikowany w prowadzeniu.
W 1931 roku Erich Gaichen wynalazł samochód, którego baterie były ładowane podczas zjeżdżania ze wzgórza. Energię dostarczał cylinder ze sprężonym powietrzem, który był doładowywany małymi porcjami powietrza wtłaczanymi pod wpływem wibracji podwozia i hamulców.
Prekursorzy współczesnej technologii hybrydowej
System odzyskiwania energii z hamowania, wynalazek kluczowy dla współczesnej technologii hybrydowej, został opracowany w 1967 roku przez AMC dla American Motors Amitron i nazwany Energy Regeneration Brake.
Następny prototyp powstał za sprawą Victora Wouka, jednego z naukowców zaangażowanych w projekt Henney Kilowatt, pierwszego tranzystorowego samochodu elektrycznego. Dzięki intensywnym pracom nad napędem hybrydowym w latach 1960. i 1970. Wouk zasłużył sobie na miano Ojca Chrzestnego hybryd. Wouk zainstalował swój prototypowy napęd hybrydowy z 21-konnym silnikiem elektrycznym w Buicku Skylarku z 1972 roku. Samochód przekazał General Motors do projektu Federal Clean Car Incentive Program.
Na początku lat 1980. David Arthurs rozwinął system odzyskiwania energii z hamowania. Przy przebudowie Opla GT posłużył się silnikiem i generatorem własnej produkcji. Samochód zużywał 3,1 l/100 km. Jego plany zostały opublikowane w Mother Earth News.
W 1989 roku Audi wyprodukowało eksperymentalny samochód Audi Duo (Audi C3 100 Avant Duo). Była to równoległa hybryda plug-in oparta na modelu Audi 100 Avant quattro. Samochód wyposażono w silnik elektryczny o mocy 12,8 KM, który napędzał tylną oś. Energię czerpał z baterii niklowo-kadmowej. Przednia oś była napędzana pięciocylindrowym silnikiem benzynowym 2,3 l o mocy 136 KM. Intencją Audi było stworzenie samochodu, który byłby napędzany silnikiem spalinowym poza miastem, zaś silnikiem elektrycznym w mieście. Kierowca wybierał spalinowy lub elektryczny tryb jazdy. Audi wyprodukowało tylko 10 egzemplarzy tego modelu. Niewielkie zainteresowanie klientów było spowodowane mniejszą wydajnością niż standardowy Audi 100 z powodu dodatkowego obciążenia napędem elektrycznym.
W 1992 roku Volvo zaprezentowało model ECC oparty na Volvo 850. Turbinowy silnik służył w nim do napędzania generatora.
W 1993 roku administracja Billa Clintona zainicjowała Partnerstwo dla Samochodów Nowej Generacji (PNGV, Partnership for a New Generation of Vehicles), w którym uczestniczyły Chrysler, Ford, General Motors, USCAR, DoE oraz wiele innych agencji rządowych. Celem porozumienia było wybudowanie wydajnego samochodu o niskiej emisji spalin. Program nie przyniósł oczekiwanych rezultatów. W 2001 roku USNRC (United States National Research Councin) opublikował raport, z którego wynikało, że wielka trójka nie będzie w stanie do 2004 roku wyjść z fazy samochodu koncepcyjnego i opracować prototypu przedprodukcyjnego, którego koszty produkcji osiągnęłyby akceptowalny poziom. W tym czasie już od 4 lat w sprzedaży była Toyota Prius. W tym samym 2001 roku administracja George'a W. Busha zastąpiła PNGV programem FreedomCAR skoncentrowanym na napędzie wodorowym. Rząd USA uznał, że jest to projekt zbyt ryzykowny, aby mógł go udźwignąć prywatny przemysł. Jego celem jest stworzenie efektywnego samochodu niezależnego od ropy i nie emitującego CO2.
W 1998 roku Panoz Esperante GTR-Q9 jako pierwszy samochód hybrydowy (benzynowo-elektryczny) wystartował w 24-godzinnym wyścigu Le Mans, jednakże nie został zakwalifikowany do głównego wyścigu. Zajął jednak drugie miejsce w swojej klasie w wyścigu Petit Le Mans w tym samym roku.
Współczesne hybrydy
Masowa produkcja samochodów rozpoczęła się w 1997 roku, kiedy to Toyota rozpoczęła sprzedaż Priusa, pełnej hybrydy mieszanej (szeregowo-równoległej), najpierw w Japonii, zaś od 2000 roku w Europie, Ameryce Północnej i na pozostałych rynkach. W Polsce Prius trafił do salonów w 2004 roku. Sprzedaż modelu Insight, częściowej hybrydy równoległej, Honda rozpoczęła w 1999 roku w Stanach Zjednoczonych i Japonii. Prius pierwszej generacji, sedan, zużywał 4,5 l/100 km w mieście i 5,2 l/100 km poza miastem. Dwudrzwiowa Honda Insight pierwszej generacji zużywała 3,9 l/100 km w mieście i 3,5 l/100 km poza miastem.
Sprzedaż Toyoty Prius wyniosła w 1997 roku 300 egzemplarzy, zaś 19500 samochodów w 2000 roku. Łączna sprzedaż Priusów przekroczyła milion w kwietniu 2008 roku. W 2013 roku przekroczyła 3 miliony samochodów. Druga generacja Priusa ukazała się w 2004 roku, zaś trzecia w 2009 roku. Druga generacja otrzymała większa przestrzeń pasażerską i bagażową. zyskała większą moc przy mniejszym zużyciu paliwa i emisji CO2. Obecna generacja zużywa w jeździe miejskiej 3,9 l/100 km.
W 2005 roku na rynek weszła Toyota Highlander Hybrid oraz Lexus RX 400h z napędem na 4 koła.
Trzecia generacja Audi Duo, oparta na modelu Audi B5 A4 Avant, została wprowadzona do sprzedaży w 1997 roku. Było to jedyne Duo wdrożone do produkcji. Silnik turbodiesel z bezpośrednim wtryskiem paliwa (TDI) 1,9 l był wspierany przez silnik elektryczny o mocy 28 KM. Audi wyprodukowało tylko 60 egzemplarzy tego modelu z powodu niskiego popytu. Aż do premiery Audi Q7 Hybrid w 2008 roku była to jedyna hybryda europejskiej produkcji.
Honda Civic Hybrid, oparta na Hondzie Civic siódmej generacji, została wprowadzona na rynek w lutym 2002 roku jako model z 2003 roku. Wygląa na identyczną z wersją niehybrydową, lecz zużywa 4,7 l/100 km, o 40% mniej niż konwencjonalny Civic LX sedan. Obie wersje – hybrydowa i konwencjonalna, przeszły face-lifting w 2004 roku. Produkcja Hondy Insight pierwszej generacji zakończyła się w 2006 roku. Druga generacja ukazała się w 2010 roku. Honda rozpoczęła także sprzedaż hybrydowej wersji modelu Accord, lecz w 2007 roku zrezygnowała z niej z powodu rozczarowującego popytu.
Ford Escape Hybrid, pierwszy hybrydowy SUV, pojawił się na rynku w 2005 roku. W 2004 roku Toyota i Ford podpisały umowę licencyjną na 20 patentów Toyoty dotyczących technologii hybrydowej. Dzięki nim Ford opracował własny napęd hybrydowy. W ramach tejże umowy Ford udostępnił Toyocie swoje silniki Diesla na rynek europejski.
W 2006 roku Saturn (GM) rozpoczął sprzedaż hybrydy równoległej, częściowej – modelu Daturn Vue Green Line, w którym zamontowano system Belted Alternator/Starter (BAS Hybrid) produkcji GM. Ten sam napęd zastosowano w Saturn Aura Greenline i Malibu Hybrid.
W 2007 roku na rynku pojawił się Lexus GS 450h, hybrydowa wersja GS, o mocy 335 KM. W 2006 roku w USA i Kanadzie pojawiła się Toyota Camry Hybrid, model na 2007 rok. Także w 2007 roku Nissan rozpoczął sprzedaż Altimy Hybrid, w której zastosował technologię Toyoty.
General Motors zainaugurował w 2008 roku nowy napęd Two-Mode Hybrid w dwóch SUV-ach: Chevrolecie Tahoe i GMC Yukonie, po których rok później przyszedł Cadillac Escalade Hybrid.
Ford Fusion Hybrid pojawił się na rynku amerykańskim w marcu 2009 roku, równolegle z Hondą Insight drugiej generacji i Mercury Milan Hybrid.
Lata 2009-2010.
Hyundai Elantra LPI Hybrid, którego sprzedaż rozpoczęła się w lipcu 2009 roku w Korei Południowej, to pierwsza hybryda, której z silnikiem spalinowym napędzanym LPG. Elantra to częściowa hybryda, w której zastosowano po raz pierwszy baterie litowo-polimerowe. Elantra zużywa 5,6 l gazu na 100 km i emituje 99 g/km CO2.
Mercedes-Benz S40 BlueHybrid pojawił się na rynku amerykańskim w 2009 roku. S40 to częściowa hybryda, pierwsza, w której zastosowano baterie litowo-jonowe. Zastosowana w nim technologia hybrydowa została opracowana we współpracy Daimlera AG i BMW. Ten sam układ hybrydowy znalazł się w BMW ActiveHybrid V6 oraz w Mercedesie ML450 Hybrid.
W lutym 2010 roku Honda rozpoczęła w Japonii sprzedaż CR-Z, a kilka miesięcy później w USA i Europie. Była to już trzecia hybryda Hondy na rynku. W październiku 2010 roku do japońskich salonów trafiła Honda Fit Hybrid, zaś jej europejska wersja, Honda Jazz Hybrid, została zaprezentowana na targach w Paryżu, zaś do sprzedaży trafiła na początku 2011 roku w niektórych krajach europejskich.
Produkcja Toyoty Auris Hybrid rozpoczęła się w maju 2010 roku w fabryce Toyoty w Burnaston w Wielkiej Brytanii (TMUK). Była to pierwsza masowo produkowana hybryda w Europie. Sprzedaż w Wielkiej Brytanii rozpoczęła się w lipcu 2010 roku za 18950 funtów, tj. taniej niż za Priusa. Auris Hybrid ma ten sam napęd co Prius, jednak zużywa mniej benzyny – 3,8 l/100 km w cyklu mieszanym.
Lincoln MKZ Hybrid na 2011 rok został zaprezentowany na targach New York International Auto Show w 2010 roku. Jego sprzedaż rozpoczęła się we wrześniu 2010 roku. Była to pierwsza hybryda, której cena była identyczna z ceną wersji konwencjonalnej tego samego modelu.
Porsche Cayenne Hybrid trafiło na rynek amerykański w 2010 roku.
Lata 2011-2014.
Globalna sprzedaż Toyoty Prius przekroczyła w czerwcu 2013 roku poziom 3 milionów egzemplarzy. Samochód ten stale utrzymuje pozycję najlepiej sprzedającej się hybrydy na świecie. Od 2011 roku na rynek zaczęły trafiać jego zróżnicowane wersje. Siedmioosobowa Toyota Prius pojawiła się po raz pierwszy w Japonii jako Prius Alfa w maju 2011 roku. Amerykańska wersja, Prius v, trafiła do salonów w październiku tego roku. W Europie, pod nazwą Toyota Prius+, znalazła się w salonach w czerwcu 2012 roku. Z kolei sprzedaż nieco mniejszej od standardowego wersji Priusa ruszyła w Japonii w grudniu 2011 pod nazwą Prius Aqua, w USA w marcu 2012 oraz w Australii w kwietniu tego roku pod nazwą Prius c. Do Europy trafiła natomiast hybrydowa wersja Toyoty Yaris w czerwcu 2012 roku. Toyota Prius Plug-in trafił na japoński rynek w styczniu 2012 roku, do USA w lutym, zaś do Europy w czerwcu 2012 roku. Oprócz tego Toyota rozpoczęła sprzedaż nowej generacji Camry Hybrid i Avalon Hybrid w 2012 roku, zaś Corolli Axio i Corolli Fielder w 2013 roku w Japonii. Obie wersje Corolli są wyposażone w napęd hybrydowy z silnikiem 1,5 l znany z Priusa c. Toyota Auris Touring Sports z nadwoziem kombi trafił do sprzedaży w 2012 roku, równocześnie w wersji benzynowej i hybrydowej.
Volkswagen zaprezentował model Touareg Hybrid na 2012 rok już w 2010 roku na Geneva Motor Show. Sprzedaż w USA rozpoczęła się w 2011 roku. W tym samym roku na amerykański rynek trafiły także Lexus CT 200h, Infiniti M35 Hybrid, Hyundai Sonata Hybrid i jej bliźniaczy model Kia Optima Hybrid.
W 2012 roku Peugeot zaproponował nowe rozwiązanie, wprowadzając na europejski rynek model 3008 Hybrid4, pierwszą produkcyjną hybrydę z silnikiem Diesla. Według producenta van 3008 Hybrid zużywa 3,8 l/100 km oleju napędowego i emituje 99 g/km CO2 według europejskich norm.
Pozostałe modele hybrydowe, które miały premierę w 2012 roku, to: Audi Q5 Hybrid, BMW serii 5 ActiveHybrid, BMW serii 3 Hybrid, Ford C-Max Hybrid, Acura ILX Hybrid, Ford Fusion Hybrid, Volkswagen Jetta Hybrid
W grudniu 2013 roku Honda wprowadziła w Japonii model Vezel Hybrid SUV. Range Rover Hybrid z silnikiem Diesla został zaprezentowany na Frankfurt Motor Show w 2013 roku, zaś sprzedaż rozpoczęła się w 2014 roku.
Lata 2015-2018.
W 2015 roku Toyota zaprezentowała 3 nowe modele na 2016 rok. Toyota Prius wprowadziła nowy napęd hybrydowy oraz nową platformę TNGA. Ten sam napęd i platformę wykorzystuje model Toyota C-HR, który zadebiutował na rynkach w 2016 roku. Trzecią nowością była Toyota RAV4 Hybrid, wersja RAV4 2016 po liftingu.
W kwietniu 2016 roku łączna sprzedaż hybryd Toyoty przekroczyła 9 milionów. Według wyliczeń Toyoty pozwoliło to zaoszczędzić 25 miliardów litrów paliwa i 67 mln ton CO2. Do 2020 roku Toyota zamierza sprzedać 15 mln hybryd. W samym 2017 roku japońska marka sprzedała 1,5 miliona samochodów hybrydowych, dzięki czemu sprzedaż Toyot wyposażonych w ten rodzaj napędu osiągnęła w sumie 11,45 mln egzemplarzy. Jak podaje producent, skutkiem tego do atmosfery wyemitowano o 85 milionów ton CO2 mniej.
W marcu 2018 roku na Międzynarodowym Salonie Samochodowym w Genewie Toyota zaprezentowała nową generację Corolli, która jako pierwszy model marki otrzymała dwa napędy hybrydowe, w tym nową jednostkę o mocy 184 KM. Japoński producent zapowiada sukcesywne wprowadzanie mocniejszego układu w kolejnych samochodach, by ostatecznie każdy hybrydowy model był dostępny z dwiema wersjami napędu hybrydowego. W tym samym roku łączna sprzedaż hybryd Toyoty i Lexusa od początku obecności na rynku przekroczyła 13 milionów samochodów. Na koniec 2018 roku wartość ta wyniosła 13 104 275 aut.
Na początku 2017 roku na targach w Detroit zadebiutowała ósma generacja Toyoty Camry z hybrydowym napędem 2,5 l. W lipcu 2018 roku Toyota ogłosiła wprowadzenie na europejski rynek Camry 8. generacji, wyłącznie z napędem hybrydowym. Model miał europejską premierę na targach w Paryżu 2018, a jego sprzedaż w Europie ruszyła na początku 2019 roku. Również w 2018 roku Lexus wprowadził do oferty kompaktowego crossovera UX dostępnego z napędem hybrydowym o mocy 184 KM bazującym na silniku benzynowym 2.0. W tym samym roku na europejski i japoński rynek wprowadzono również model ES 300h z silnikiem benzynowym o pojemności 2,5 l i układem hybrydowym o łącznej mocy 218 KM. 
Lata 2019-2021.
W 2019 roku Toyota zaprezentowała SUV-a RAV4 Plug-in Hybrid, drugi model hybrydowy z możliwością ładowania z zewnątrz w historii producenta. Auto otrzymało układ napędowy o mocy ponad 300 KM, którego zasięg w trybie elektrycznym wynosi do 75 km (wg WLTP). W 2020 roku w ofercie japońskiego producenta znalazła się nowa generacja modelu Yaris Hybrid. Samochód otrzymał napęd hybrydowy o mocy 116 KM, którego silnik spalinowy 1.5 powstaje w fabryce w Jelczu-Laskowicach. Również w 2020 roku marka ogłosiła, że na drogi wyjechało łącznie ponad 15 milionów samochodów hybrydowych Toyoty i Lexusa. 
Samochody hybrydowe w Polsce.
Marki popularne.
Toyota Prius trafiła na polski rynek w 2004 roku. Od tamtej pory do maja 2014 roku sprzedało się w Polsce ponad 1000 egzemplarzy tego modelu. Auris Hybrid, najpopularniejszy model hybrydowy w Polsce (do maja 2018 sprzedano 15 000 egzemplarzy), sprzedawany jest od 2010 roku, zaś Yaris Hybrid, siedmioosobowy Prius+ i Prius Plug-in od 2012 roku. Toyota Auris Touring Sports Hybrid, podobnie jak benzynowa wersja tego modelu, zadebiutowała w czerwcu 2013 roku. Wszystkie modele Toyoty wyposażone są w szeregowo-równoległy napęd Hybrid Synergy Drive. W maju 2018 roku łączna liczba samochodów hybrydowych Toyoty sprzedanych w Polsce przekroczyła 38 500 sztuk.
W 2012 roku Peugeot wprowadził do Polski hybrydowy van z silnikiem Diesla, model 3008 Hybrid4. W tym samym roku Kia rozpoczęła sprzedaż hybrydowej wersji Optimy, lecz model ten został już wycofany ze sprzedaży.
Obecnie w Polsce oferowane są także m.in. Honda Jazz Hybrid z napędem równoległym IMA – miejski samochód segmentu B, Volkswagen Jetta Hybrid – kompaktowy sedan z napędem równoległym, Volkswagen Golf GTE, Volkswagen Passat GTE, hybrydowe wersje 6 modeli Lexusa: CT, GS, IS, LS, RX, NX, Opel Ampera – kompaktowa hybryda szeregową typu plug-in.
W marcu 2016 roku łączna sprzedaż hybryd Toyoty w Polsce wyniosła 10 000. Liczba ta podwoiła się w ciągu zaledwie 12 miesięcy, w lipcu 2017 roku przekroczyła 25 000, a z końcem tego roku osiągnęła poziom ponad 30 000 sztuk.
Pod koniec listopada 2017 roku Toyota ogłosiła, że w 2020 roku w fabryce Toyota Motor Manufacturing Poland w Jelczu-Laskowicach rozpocznie produkcję benzynowego silnika nowej generacji o pojemności 1,5 litra, tworzonego m.in. z myślą o napędach hybrydowych. 
W lipcu 2018 roku Toyota ogłosiła, że sprzedała w Polsce ponad 40 000 samochodów hybrydowych. Wśród nich najpopularniejszym modelem jest hybrydowy Auris, który od początku obecności na rynku znalazł 15 000 nabywców. 
W listopadzie Toyota ogłosiła, że sprzedała w Polsce 100 000 hybryd, po 16 latach obecności hybryd marki na polskim rynku. Do tego momentu najwięcej sprzedanych egzemplarzy hybrydowych zanotował model Toyota C-HR. 

</doc>
<doc id="531788" url="https://pl.wikipedia.org/wiki?curid=531788" title="Samochód z napędem hybrydowym">
Samochód z napędem hybrydowym



</doc>
<doc id="531789" url="https://pl.wikipedia.org/wiki?curid=531789" title="Tadeusz Semadeni">
Tadeusz Semadeni

Tadeusz Semadeni (ur. 4 czerwca 1902 w Kaliszu, zm. 19 sierpnia 1944 w Warszawie) – sędzia grodzki w Łodzi, potem sędzia Sądu Okręgowego w Warszawie i wiceprokurator Sądu Apelacyjnego w Warszawie, uważany również za ojca sportu pływackiego w Polsce, dziennikarz sportowy, w czasie wojny kierownik Wydziału Penitencjarnego Departamentu Sprawiedliwości Delegatury Rządu RP na Kraj, powstaniec warszawski, ewangelik reformowany.
Życiorys.
Urodził się jako syn Władysława Semadeniego (1865–1930), pastora i superintendenta Kościoła Ewangelicko-Reformowanego i jego żony Heleny z Haberkantów (siostry Wandy Haberkantówny). Rodzina była pochodzenia szwajcarskiego, zupełnie spolonizowana, a rodzice Tadeusza byli w Kaliszu nauczycielami późniejszej pisarki Marii Dąbrowskiej.
Ukończył (1920) Liceum im. Zamoyskiego w Warszawie, a Wydział Prawa Uniwersytetu Warszawskiego nadał mu dyplom magistra praw (1924). Był sędzią Sądu Okręgowego w Warszawie, a potem wiceprokuratorem Sądu Apelacyjnego w Warszawie (1939). Napisał książkę "Prawo o ustroju adwokatury" (1938).
W roku 1922 utworzył i prowadził Polski Związek Pływacki, był jego kapitanem sportowym, a także przedstawicielem Polski w FINA na olimpiadzie w Amsterdamie (1928) i kierownikiem zespołu polskich pływaków na Olimpiadzie w Berlinie (1936). W 1923 r. ustanowił pierwszy oficjalny rekord Polski na 100 m stylem dowolnym. Rozpropagował też piłkę wodną. Był członkiem sekcji pływackiej AZS. Działał aktywnie jako dziennikarz sportowy. Współautor (z A. Zaleskim) książki "Pływanie. Podręcznik techniki", 1928.
W czasie okupacji mieszkał w Warszawie przy ul. Stanisława Noakowskiego 20 m. 3. W konspiracji używał pseudonimów „Teodor” i „Witold”. Był wiceprezesem rady programowej organizacji Znak i zajmował się zagadnieniami prawnymi. Należał też do Sztabu Głównego Konfederacji Zbrojnej. Od lata 1940 był sędzią Sądu Kapturowego Okręgu Warszawa-Województwo Związku Walki Zbrojnej, a później sędzią w Wojskowym Sądzie Specjalnym Obszaru Warszawa AK. W grudniu 1943 przywiózł na ochotnika ze Lwowa do Warszawy Zofię Rapp-Kochańską (vel Marie Springer) z wywiadu AK po jej ucieczce z rąk Gestapo. W marcu 1944 został wiceprezesem Rady Programowej Stronnictwa Pracy, które wchodziło w skład rządów RP na uchodźstwie.
W powstaniu warszawskim (1944) był kierownikiem WSS Obwodu Śródmieście Południowe, który funkcjonowały jako swego rodzaju sąd ludowy, ferujący surowe wyroki m.in. za podpisanie "Volksliste". Walczył wraz z żołnierzami 3 batalionu pancernego „Golski”. Zginął w czasie powstania, 19 sierpnia, w obronie Politechniki. Pośmiertnie odznaczony Krzyżem Walecznych. Tego dnia zginął również w walce jego syn, strz. plut. Allan Andrzej Semadeni. Jest pochowany na cmentarzu reformowanym przy ul. Żytniej w Warszawie (kwatera L-1-3).
Życie prywatne.
Jego żona – Irena Konopacka-Semadeni, nazywana „ciotką cichociemnych”, doktor „Konstancja”, kierująca powstańczym szpitalem w czasie pacyfikacji Czerniakowa, przeżyła wojnę. Została założycielką i kierowniczką Kliniki Chirurgii Stomatologicznej w Pomorskiej Akademii Medycznej w Szczecinie. Ich drugi syn, Zbigniew Semadeni, jest profesorem matematyki na Uniwersytecie Warszawskim.

</doc>
<doc id="531791" url="https://pl.wikipedia.org/wiki?curid=531791" title="Mark Schwarzer">
Mark Schwarzer

Mark Schwarzer (ur. 6 października 1972 w Sydney) – australijski piłkarz grający na pozycji bramkarza.
Kariera klubowa.
Rodzice Schwarzera, ojciec Hans-Joachim i matka Dorris pochodzą z Niemiec. W 1968 roku wyemigrowali do Australii, gdzie urodził się piłkarz.
Swoją karierę Schwarzer rozpoczynał w zespole Colo Cougars. Następnie grał w juniorskich zespołach Blacktown Association i Marconi Stallions z Sydney. W roku 1990 został włączony do pierwszej kadry tego ostatniego klubu.
Mark bronił tam do roku 1994, kiedy to wyjechał grać do ojczyzny swoich rodziców. Zasilił wówczas szeregi Dynamo Drezno. Zagrał tam tylko 2 mecze w Bundeslidze, a klub spadł do 2.ligi. Schwarzer przeniósł się więc do 1. FC Kaiserslautern. Tam jednak był tylko rezerwowym bramkarzem dla Andreasa Reinke i zagrał tylko 4 mecze w lidze. W styczniu 1997 roku przeniósł się do Bradford City klubu grającego wówczas w First Division. Schwarzer zagrał tam kilkanaście meczów i pomógł częściowo uchronić zespół przed spadkiem z ligi. W kwietniu 1997 trafił do innego zespołu na szczeblu 2.ligi Middlesbrough F.C. Schwarzer w barwach "Boro" zadebiutował w Pucharze Ligi Angielskiej w półfinale przeciwko zespołowi Stockport County. Schwarzer grał także w finale tego pucharu w zremisowanym 1:1 meczu z Leicester City, jednakże doznał kontuzji i w powtórce nie wystąpił, a jego zespół przegrał. Jednak w 2004 roku Schwarzer odbił sobie to niepowodzenie i pomógł Middlesbrough w zdobyciu Pucharu Ligi.
Jednym z najważniejszych momentów w karierze Schwarzera to mecz z Manchesterem City w sezonie 2004/2005, kiedy to obronił w doliczonym czasie gry rzut karny wykonywany przez Robbie Fowlera. Dzięki remisowi 1:1 w tym meczu Middlesbrough awansował do Pucharu UEFA. Schwarzer został wówczas okrzyknięty bohaterem Middlesbrough. Latem 2005 Mark dostał pozwolenie na opuszczenie "Boro", jednak z powodu małego zainteresowania jego osobą pozostał w zespole. W meczu z West Ham United doznał złamania kości policzkowej i wydawało się, że przez tę kontuzję opuści drugą część sezonu. Schwarzer powrócił na finałowy mecz Pucharu UEFA z Sevillą i zagrał w specjalnej masce. Jednak nie mógł zapobiec porażce jego zespołu 0:4.
Od sezonu 2008/09 jest bramkarzem Fulham. Australijczyk odrzucił propozycję Middlesbrough przedłużenia wygasającego w czerwcu kontraktu i na zasadzie wolnego transferu przeniósł się na Craven Cottage. W nowym klubie zadebiutował 16 sierpnia w wygranym 2:1 ligowym spotkaniu z Hull City. Pierwsze czyste konto zachował natomiast w wygranym 1:0 meczu z Arsenalem.
9 lipca 2013 podpisał roczny kontrakt z Chelsea. Niestety Schwarzer pełnił tam głównie rolę bramkarza rezerwowego. Australijczyk wystąpił zaledwie w 4 spotkaniach.
W styczniu 2015 roku na zasadzie wolnego transferu przeniósł się do Leicester City, gdzie rozegrał 6 meczów. W 2016 roku kontrakt rozwiązano.
Kariera reprezentacyjna.
21 stycznia 1989 roku w spotkaniu z Chińskim Tajpej Schwarzer zadebiutował w do lat 17. Wystąpił w niej łącznie sześć razy. Zagrał również na Mistrzostwach Świata, gdzie Australia nie wyszła z grupy.
12 lipca 1990 roku zagrał po raz pierwszy w reprezentacji U-20, w spotkaniu z Indonezją. Do roku 1991 w kadrze do lat 20 zagrał osiem razy.
W seniorskiej reprezentacji Schwarzer zadebiutował w lipcu 1993 roku w meczu z reprezentacją Kanady. Pierwsze czyste konto uzyskał w styczniu 1994 w spotkaniu z Republiką Południowej Afryki.
Dobrze grał w kwalifikacjach do Mistrzostw Świata w Niemczech. Zagrał też w obu barażowych meczach z reprezentacją Urugwaju i pomógł reprezentacji Australii w drugim historii awansie do finałów Mistrzostw Świata po dramatycznym konkursie rzutów karnych, kiedy to obronił dwa z nich i stał się jednym z bohaterów w ojczyźnie. Został powołany przez Guusa Hiddinka do 23-osobowej kadry na same finały MŚ jako pierwszy bramkarz. Tam zagrał w pierwszych 2 meczach grupowych swojej drużyny. W trzecim z nich z Chorwacją (2:2) Hiddink postawił na Zeljko Kalaca. Jednak Kalac wypadł słabo i w następnym meczu 1/8 finału z Reprezentacją Włoch bronił już Schwarzer. Jednak nie zdołał obronić kontrowersyjnego karnego w 95 minucie meczu wykonywanego przez Francesco Tottiego i reprezentacja Australii pożegnała się z mistrzostwami.
6 listopada 2013 roku Schwarzer zdecydował się zakończyć karierę reprezentacyjną.

</doc>
<doc id="531792" url="https://pl.wikipedia.org/wiki?curid=531792" title="Sededema">
Sededema

Sededema (ros. Седедема, "Siediediema") – rzeka w azjatyckiej części Rosji, w Jakucji; lewy dopływ Kołymy. Długość 567 km; powierzchnia dorzecza 18 500 km².
Źródła na Płaskowyżu Ałazejskim; płynie w kierunku wschodnim przez Nizinę Kołymską. Zasilanie śniegowo-deszczowe; zamarza od października do maja.
W dorzeczu Sededemy znajduje się ok. 3000 niewielkich jezior o łącznej powierzchni ponad 700 km².

</doc>
<doc id="531794" url="https://pl.wikipedia.org/wiki?curid=531794" title="Tage Erlander">
Tage Erlander

 (ur. 13 czerwca 1901 w Ransäter, zm. 21 czerwca 1985 w Sztokholmie) – szwedzki polityk.
Od 1928 do 1938 redaktor naczelny i wydawca encyklopedii "Svensk Uppslagsbok", w 1928 wstąpił do Szwedzkiej Socjaldemokratycznej Partii Robotniczej (SAP). Był deputowanym do parlamentu od 1933 do 1975, ministrem bez teki (1944-1945) i ministrem oświaty (1945-1946). W latach 1946–1969 premier i przewodniczący SAP. Realizował politykę państwa opiekuńczego. W szkolnictwie wprowadził przymusowe dziewięć lat nauki. Opowiadał się za neutralnością Szwecji, angażując się jednocześnie w działalność na polu ONZ i wspierając kraje Trzeciego Świata.
Ożenił się w 1930 z Ainą Andersson, z którą miał dwoje dzieci. Napisał pamiętniki "Tage Erlander" (1972-1976).

</doc>
<doc id="531795" url="https://pl.wikipedia.org/wiki?curid=531795" title="Herb gminy Zabrodzie">
Herb gminy Zabrodzie

Herb gminy Zabrodzie przedstawia w polu czerwonym: krzyż srebrny (biały) opleciony gałązką cierniową czarną na prawej flance, podwójnie wystrzępione pióro gęsie srebrne (białe) na lewej flance, rzeka falista srebrna (biała) w podstawie tarczy.
Herb został ustanowiony przez Radę Gminy 30 czerwca 2004 r. po uzyskaniu pozytywnej opinii Komisji Heraldycznej.
Autorem projektu graficznego wraz z opisem i uzasadnieniem heraldycznym jest Robert Szydlik.
Symbolika.
Zastosowane w herbie gminy Zabrodzie mobilia herbowe (godła) mają uproszczoną kolorystykę i kształt zgodnie z zasadami heraldyki:
Siostry wywarły niemały wpływ na życie lokalnej społeczności. Ze względu na to, zgodnie z zasadami heraldyki upamiętniono je jako postaci istotne w historii społeczności lokalnej, w herbie gminy. Samarytanki 6 października 1931 r. zakupiły dawny majątek ziemski w Niegowie (historyczna i obecna parafia Zabrodzia). Obecnie Zgromadzenie Sióstr Benedyktynek Samarytanek Krzyża Chrystusowego prowadzi dwa domy pomocy społecznej na terenie gminy: Dom Pomocy Społecznej w Niegowie oraz Dom Pomocy "Fiszor" w Gaju. W 2015 roku papież Franciszek wydał dekret o heroiczności cnót s. Wincenty Jadwigi Jaroszewskiej. Odtąd przysługuje jej tytuł czcigodnej sługi Bożej. Herb benedyktynek samarytanek jest podzielony na trzy, lecz w sposób niestandardowy – w pas, przy czym dolne pole podzielono symetryczną linią pionową. Składa się z herbu rodziny Jaroszewskich, herbu Piotrkowa (skąd pochodziła s. Wincenta) i z krzyża brązowego oplecionego czarnym cierniem na tle złotym, w pozycji pochylonej w heraldyczną prawą stronę (dla patrzącego lewą) o ok. 70 stopni w stosunku do pionu. Herb ww. Zgromadzenia nie jest zgodny z obowiązującymi zasadami heraldyki, dlatego zastosowane w herbie gminy Zabrodzie godło zostało poddane heraldyzacji: krzyż jest srebrny z cierniem czarnym.

</doc>
<doc id="531797" url="https://pl.wikipedia.org/wiki?curid=531797" title="Rodzina Borgiów">
Rodzina Borgiów



</doc>
<doc id="531799" url="https://pl.wikipedia.org/wiki?curid=531799" title="Herb gminy Łąck">
Herb gminy Łąck

Herb gminy Łąck – jeden z symboli gminy Łąck w postaci herbu ustanowiony 14 grudnia 2005. Herb uzyskał akceptację Komisji Heraldycznej przy MSWiA. Autorem projektu graficznego wraz z opisem i uzasadnieniem heraldycznym jest Robert Szydlik.
Wygląd i symbolika.
Na tarczy hiszpańskiej w polu czerwonym koń srebrny (biały) z kopytami złotymi (żółtymi) wspięty zwrócony w prawo; na prawo i na lewo od głowy dwie lilijki srebrne (białe) ze złotymi (żółtymi) klamrami. Proporcje wysokości do szerokości herbu wynoszą 11:10
Zastosowane w herbie gminy Łąck mobilia (godła) mają uproszczoną kolorystykę i kształt zgodnie z zasadami heraldyki:

</doc>
<doc id="531800" url="https://pl.wikipedia.org/wiki?curid=531800" title="Zamek Bojnice">
Zamek Bojnice



</doc>
<doc id="531801" url="https://pl.wikipedia.org/wiki?curid=531801" title="Flaga gminy Łąck">
Flaga gminy Łąck

Flaga gminy Łąck – flaga gminy Łąck obowiązująca zgodnie z uchwałą rady gminy od 2005. Autorem projektu graficznego wraz z opisem i uzasadnieniem weksykologicznym jest Robert Szydlik.
Wygląd i symbolika.
Flagę stanowi płat sukna o proporcjach wysokości do szerokości 5:8, na którego lewej połowie znajduje się godło herbu gminy Łąck: w polu czerwonym koń srebrny (biały) z kopytami złotymi (żółtymi) wspięty zwrócony w prawo; na prawo i na lewo od głowy dwie lilijki srebrne (białe) ze złotymi (żółtymi) klamrami. Na prawą połową flagi składają się trzy poziome pasy: biały – czerwony - biały, ułożone w proporcjach 2:1:2. (Szerokość pasa czerwonego wynosi 1:4 wysokości flagi).
Połowa flagi od strony drzewca jest bezpośrednim przeniesieniem herbu gminy, a druga połowa jest skomponowana z barw godeł i tła herbu.
Zastosowane w herbie i przeniesione na flagę gminy Łąck mobilia (godła) mają uproszczoną kolorystykę i kształt zgodnie z zasadami heraldyki:

</doc>
<doc id="531802" url="https://pl.wikipedia.org/wiki?curid=531802" title="Álvaro Cunhal">
Álvaro Cunhal

Álvaro Barreirinhas Cunhal (ur. 10 listopada 1913 w Coimbrze, zm. 13 czerwca 2005 w Lizbonie) – portugalski działacz komunistyczny.
W 1934 został sekretarzem studenckiej organizacji młodych komunistów portugalskich, która była jawnie wroga wobec reżimu dyktatorskiego premiera Antonio de Oliveiry Salazara. Dwukrotnie go aresztowano: po raz pierwszy w 1940, po raz drugi w 1949. Otrzymał wyrok 30 lat więzienia, jednak w 1960 udało mu się zbiec i znaleźć schronienie w Moskwie, po czym osiadł w Paryżu. W latach 1961–1992 pełnił funkcję sekretarza generalnego Portugalskiej Partii Komunistycznej (PCP) (został 1961 wybrany na to stanowisko przez aklamację w Portugalii). W latach 1962–1974 przebywał na emigracji. W 1974 powrócił po rewolucji goździków i został członkiem rządu tymczasowego. W latach 1974–1975 minister bez teki. Wystąpił z rządu po krótkim czasie, by objąć przywództwo ultralewicowych ugrupowań. W 1992 zrezygnował z działalności politycznej i poświęcił się pisaniu esejów oraz artykułów pod pseudonimem Manuela Tiago.

</doc>
<doc id="531803" url="https://pl.wikipedia.org/wiki?curid=531803" title="Alvaro Cunhal">
Alvaro Cunhal



</doc>
<doc id="531804" url="https://pl.wikipedia.org/wiki?curid=531804" title="Epoka (astronomia)">
Epoka (astronomia)

Epoka – punkt w czasie, dla którego określone są współrzędne astronomiczne lub parametry orbity. W przypadku współrzędnych astronomicznych, położenie ciała dla innych czasów można obliczyć uwzględniając jego precesję oraz ruch własny.
Obecnie używaną standardową epoką jest J2000.0, zapis ten oznacza 1 stycznia 2000 roku, godzinę 12:00 czasu ziemskiego (TT). Przedrostek "J" wskazuje, że mamy do czynienia z epoką juliańską. Wcześniej używaną epoką była B1950.0, dla której przedrostek "B" wskazuje epokę besseliańską.
Przed rokiem 1984 używano epok besseliańskich, następnie zaś juliańskich.
Epoki dla parametrów orbitalnych zwykle podaje się w czasie ziemskim, w kilku różnych formach:

</doc>
<doc id="531807" url="https://pl.wikipedia.org/wiki?curid=531807" title="Kasia Cerekwicka">
Kasia Cerekwicka

 Katarzyna Elżbieta Cerekwicka (ur. 17 marca 1980 w Koszalinie) – polska piosenkarka i autorka tekstów.
Życiorys.
W 1993 roku ukończyła Ogólnokształcącą Szkołę Muzyczną I st. w Koszalinie w klasie fletu oraz z wyróżnieniem Akademię Muzyczną w Katowicach na Wydziale Jazzu i Muzyki Rozrywkowej. Jest absolwentką Szkoły Podstawowej nr 10 w Koszalinie. Przez dwa lata uczęszczała do Zespołu Szkół Samochodowych w Koszalinie. W drugiej klasie liceum przeprowadziła się do Warszawy i tam kontynuowała naukę w Centrum Kształcenia Ustawicznego. Studiowała politykę społeczną na Uniwersytecie Warszawskim. Jest magistrem sztuki i psychologii ogólnej, ukończyła psychotraumatologię na Uniwersytecie SWPS. Obecnie jest na trzecim roku szkolenia podyplomowego TPB.
W 1997 za interpretację piosenki Ewy Bem „Wyszłam za mąż, zaraz wracam” zdobyła pierwsze miejsce w jednym z odcinków programu "Szansa na sukces", po czym zwyciężyła w koncercie finałowym programu przygotowywanym w Sali Kongresowej w Warszawie. Nagrodą za wygraną był udział w koncercie „Debiutów” podczas 34. Krajowego Festiwalu Piosenki Polskiej w Opolu. W 1998 wzięła udział w koncercie w Sali Kongresowej z okazji jubileuszu pięciolecia "Szansy…", śpiewając u boku Violetty Villas oraz laureatek programu piosenkę „Śpiewać każdy może”. Występowała w zespole towarzyszącym Edycie Górniak oraz Kasi Klich. W marcu 1999 podpisała kontrakt z wytwórnią płytową Sony Music Entertainment Poland, pod której szyldem w 2000 wydała debiutancki album pt. "Mozaika". Po latach podkreśliła, że na płycie znajdowały się piosenki, z których nie była do końca zadowolona. Sam album nie odniósł sukcesu, choć z pochodzącym z niego utworem „Kobieta jest jak księżyc” wystąpiła w konkursie „Premier” na 37. KFPP w Opolu.
Ogólnopolską popularność przyniosła jej piosenka „Na kolana”, z którą zajęła drugie miejsce w koncercie "Piosenka dla Europy 2006" oraz za którą otrzymała Superjedynkę w kategorii „Przebój roku 2006” na 43. KFPP w Opolu. Utworem promowała album pt. "Feniks", na którym umieściła także single: „Ostatnia szansa” i „Potrafię kochać”. W 2006 zajęła pierwsze miejsce w Bałtyckim Festiwalu Piosenki w Karlshamn. Wiosną 2007 uczestniczyła w piątej edycji programu rozrywkowego TVN "Taniec z gwiazdami". W październiku 2007 wydała trzeci album studyjny pt. "Pokój 203", który promowała utworami: „Zostań” i „S.O.S.”. W 2008 za piosenkę „Nie ma nic” odebrała nagrodę specjalną podczas festiwalu w Opolu. Z tym samym utworem wystąpiła w Operze Leśnej na Sopot Hit Festiwal, zajmując czwarte miejsce na 15 proponowanych piosenek. W listopadzie zaprezentowała singel „Żyj intensywnie”, który w zamyśle promował reedycję płyty "Pokój 203", na której znaleźć miała się również piosenka „Nie ma nic”. Reedycja albumu jednak nigdy się nie ukazała, a utwór „Żyj intensywnie” znalazł się na kolejnej płycie piosenkarki.
W 2010 wydała utwór „Wszystko czego chcę od ciebie”, którym zapowiadała album pt. "Fe-Male" wydany 31 maja 2010. W tym samym roku wzięła udział w nagraniu utworu „Muzyki moc” stworzonego z okazji 10-lecia stacji Viva Polska. Była nominowana do nagrody Viva Comet 2010 w kategorii "Artysta 10-lecia" i pojawiła się epizodycznie w serialu TVN "Majka". W lipcu za piosenkę „Wszystko czego chcę od ciebie” była nominowana do nagrody Superjedynki w kategorii „przebój roku”, a za dokonania artystyczne otrzymała nominację w kategorii „wokalistka roku”. Na drugi singiel z "Fe-male" wybrała utwór „Książę”, do którego nakręciła teledysk z udziałem Wojciecha Medyńskiego. Również w 2010 uczestniczyła w programie rozrywkowym Polsatu "Just the Two of Us. Tylko nas dwoje", w którym była trenerką wokalną i partnerką Radosława Brzózki, a także nagrała cover utworu Hanny Banaszak „Żegnaj kotku” na potrzeby ścieżki dźwiękowej do "Śniadanie do łóżka". W 2011 nagrała partie wokalne dla Glorii, jednej z głównych bohaterek filmu animowanego "", a także została jurorką w programie Viva Polska "Hot or Not". Wiosną 2015 uczestniczyła w trzeciej edycji programu rozrywkowego Polsatu "Twoja twarz brzmi znajomo"; nagrodę za wygraną drugiego odcinka, czek na 10 tys. zł, przeznaczyła na rzecz fundacji „Zielony Liść”. 26 maja 2015 wydała album pt. "Między słowami", z którym dotarła do 21. miejsca na polskiej liście sprzedaży OLiS. Wydawnictwo promowała tytułowym singlem, a także piosenkami: „Puls” (duet z Grzegorzem Hyżym) i „Szczęście”. „Między słowami” i „Szczęście” notowane były na liście najczęściej odtwarzanych utworów w polskich rozgłośniach radiowych AirPlay – Top, kolejno na 17. i 16. miejscu. Ponadto singel „Między słowami” uplasował się na 22. pozycji w notowaniu Radia Zet, podsumowującym 2015 rok. 14 czerwca 2015 wzięła udział w koncercie "Muzyczna biografia – 90 lat Polskiego Radia" w ramach 52. KFPP w Opolu; w duecie z Łukaszem Zagrobelnym wykonała utwór „Ktoś między nami” z repertuaru Anny Jantar i Zbigniewa Hołdysa. W listopadzie 2016 wydała album z kolędami zatytułowany "Kolędy".
W lutym 2017 wydała singiel „Bez Ciebie”, którym zwiastowała swój siódmy album studyjny. Utwór dotarł do ósmego miejsca na polskiej liście airplay. 15 września 2017 podczas koncertu "Debiuty" w ramach 54. KFPP w Opolu zagrała recital z okazji 20 lat pracy artystycznej. Kolejnego dnia festiwalowego wygrała konkurs „Premiery” z utworem „Bez ciebie” i zdobyła Nagrodę im. Karola Musioła, a także nagrodę ZAiKS-u za najlepszy tekst do „Bez ciebie” wspólnie z Romanem Szczepankiem i Anną Dąbrowską. W 2018 zagrała samą siebie w filmie Patryka Vegi "Kobiety mafii". 18 września 2020 wydała album pt. "Pod skórą", który promowała singlem „Nigdy” utrzymanym w stylistyce R&amp;B oraz muzyki lat 80. i 90..

</doc>
<doc id="531808" url="https://pl.wikipedia.org/wiki?curid=531808" title="Flaga gminy Zabrodzie">
Flaga gminy Zabrodzie

Flaga gminy Zabrodzie stanowi czerwony płat sukna o proporcjach 5:8, w którego dolnej części przebiega poziomo rzeka falista srebrna (biała). W górnej części flagi przy drzewcu znajdują się godła herbu gminy Zabrodzie: krzyż srebrny (biały) opleciony gałązką cierniową czarną i podwójnie wystrzępione pióro gęsie srebrne (białe).
Flaga została ustanowiona przez Radę Gminy 30 czerwca 2004 r. po uzyskaniu pozytywnej opinii Komisji Heraldycznej.
Autorem projektu graficznego wraz z opisem i uzasadnieniem heraldycznym jest Robert Szydlik.
Symbolika.
Flaga przedstawia na czerwonym płacie godło gminy.
Zastosowane w herbie i przeniesione na flagę gminy Zabrodzie mobilia (godła) mają uproszczoną kolorystykę i kształt zgodnie z zasadami heraldyki:

</doc>
<doc id="531810" url="https://pl.wikipedia.org/wiki?curid=531810" title="Towarzystwo Numizmatyczne w Poznaniu">
Towarzystwo Numizmatyczne w Poznaniu

Towarzystwo Numizmatyczne w Poznaniu – towarzystwo 
Historia.
Towarzystwo zostało założone w środowisku wielkopolskich numizmatyków 7 lutego 1920 r. w Poznaniu. Należało do niego kilkudziesięciu członków. Część z nich działała wcześniej w Towarzystwie Numizmatycznym w Krakowie. W roku 1929 Towarzystwo zorganizowało II Zjazd Numizmatyków Polskich, a w roku 1930 – III Zjazd Numizmatyków Polskich.
Prezesami Towarzystwa byli:
Działalność Towarzystwa przerwała II wojna światowa. W PRL środowisko poznańskich numizmatyków współpracowało, mało aktywnie, z Polskim Towarzystwem Prehistorycznym. Po połączeniu różnych towarzystw numizmatycznych i archeologicznych w jedno Polskie Towarzystwo Archeologiczne (1953), od 1971 Polskie Towarzystwo Archeologiczne i Numizmatyczne, numizmatycy działali w jego regionalnym kole numizmatycznym, a po reaktywowaniu w 1991 r. Polskiego Towarzystwa Numizmatycznego, w poznańskim oddziale tegoż.

</doc>
<doc id="531813" url="https://pl.wikipedia.org/wiki?curid=531813" title="Filip II Orleański">
Filip II Orleański

Filip II Orleański (fr. "Philippe II de d'Orléans", ur. 2 sierpnia 1674 w Saint-Cloud, zm. 2 grudnia 1723 w Wersalu) – książę Chartres w latach 1674–1701, książę Orleanu, Valois, Montpensier, Nemours, Joinville, hrabia de Beaujolais od 1701, par Francji. Regent królestwa w okresie małoletności Ludwika XV w latach 1715–1723, pierwszy minister w 1723. 
Syn księcia Orleanu Filipa I, brata króla Ludwika XIV, i Elżbiety Charlotty, córki Karola Ludwika, elektora palatyna Renu.
Życiorys.
Wczesne lata życia.
Za życia ojca nosił tytuł księcia de Chartres. Brał udział w wielu kampaniach wojennych Ludwika XIV w Niemczech. W 1691 r. brał udział w oblężeniu Mons. Walczył w bitwach pod Steenkerque (3 sierpnia 1692) i Neerwinden (29 lipca 1693) oraz podczas oblężenia Namur (29 maja – 30 czerwca 1692). Po zakończeniu wojny w 1697 r. poświęcił się nauce. Ze szczególnym zainteresowaniem studiował nauki przyrodnicze.
18 lutego 1692 r. poślubił Franciszkę Marię, pannę de Blois (9 lutego 1677 – 1 lutego 1749), legitymizowaną córkę Ludwika XIV i jego metresy, markizy de Montespan. Filip i Franciszka mieli jednego syna i siedem córek:
Filip miał również kilkoro nieślubnych dzieci. Troje z nich zostało przezeń uznanych:
Filip Orleański był ateistą – w czasie mszy świętych czytywał, ukryte w Biblii, dzieła François Rabelais’go. Podczas wielkich świąt kościelnych zwykł organizować wystawne zabawy. Występował w sztukach Moliera i Racine’a, komponował opery, malował i tworzył miedzioryty. Był również wielkim kolekcjonerem sztuki.
Do służby wojskowej Filip powrócił podczas wojny o sukcesję hiszpańską. Był wodzem naczelnym armii francuskiej we Włoszech (1706) i Hiszpanii (1707 i 1708). Odniósł tam kilka sukcesów, ale do uszu Ludwika XIV dotarły pogłoski, że książę orleański chce zastąpić Filipa V na hiszpańskim tronie. Ludwik odwołał więc księcia z frontu. Filip popadł w niełaskę, ale stary król przebaczył mu pod koniec życia i w swoim testamencie z 1715 r. powołał Filipa do rady regencyjnej, która miała sprawować rządy w imieniu małego następcy tronu, delfina Ludwika.
Okres regencji.
Król Ludwik XIV zmarł 1 września 1715. Jego następca, Ludwik XV, miał ledwie 5 lat. Traktat w Utrechcie z 1713, który zakończył wojnę o sukcesję hiszpańską, pozbawiał króla Filipa V i jego potomków praw do tronu Francji. W tej sytuacji następcą małego i chorowitego Ludwika XV był właśnie Filip Orleański. Ludwik XIV chciał temu zapobiec, więc w swoim testamencie przyznał prawo dziedziczenia tronu swoim nieślubnym synom: księciu Maine i hrabiemu Tuluzy. Kompetencje regenta zostały znacznie ograniczone.
Pierwszym krokiem księcia Orleanu było więc skasowanie testamentu Ludwika XIV. Książę dokonał tego dzięki parlamentowi paryskiemu. W zamian za to przywrócił mu prawo remonstracji i odmowy rejestracji edyktów królewskich. Całą swoją politykę podporządkował zapewnieniu Orleanom tronu Francji (tzw. sekret regenta). Chciał zjednać sobie wszystkie stronnictwa, z wyjątkiem ludzi „starego dworu” oraz królewskich bastardów. Obojętny w sprawach religijnych poparł jednak jansenistów i uwolnił ich z więzień. Uwięziono natomiast kilku jezuitów, a spowiednik Ludwika XIV, ojciec Le Tellier, znalazł się na wygnaniu. W 1715 myślano przelotnie o zwołaniu Stanów Generalnych, ale zarzucono ten pomysł.
Chcąc usatysfakcjonować magnaterię, odsuniętą przez Ludwika XIV od spraw państwa, Filip zlikwidował jednoosobowe sekretariaty stanu i powołał na ich miejsce siedem kolegialnych rad (wojny, marynarki, finansów, spraw zagranicznych, spraw wewnętrznych, handlu i wyznań). Czynnikiem koordynującym działania rady miała być Rada Regencji pod przewodnictwem księcia Orleanu. Stanowiska w radach obsadzili członkowie arystokracji. Ci "wymowni dyletanci" stanęli w obliczu grożącego bankructwa skarbu, waśni religijnych, rozbudzonych aspiracji politycznych parlamentów i skomplikowanej sytuacji międzynarodowej. Rychło okazało się, że magnateria nie nadaje się do rządów. W 1717 zniesiono rady i przywrócono sekretariaty stanu.
Głównym problemem państwa był ogromny dług publiczny. Zastanawiano się nawet, czy nie należałoby ogłosić bankructwa kraju. Oznaczałoby to jednak wielki kryzys polityczny i regent chciał tego uniknąć. Zwrócił się więc o pomoc do szkockiego aferzysty Johna Lawa. W 1715 Law przedłożył księciu projekt nowego banku akcyjnego, opartego w 75% na biletach państwa. W 1717 Law założył Kompanię Zachodnią dla handlu z francuskimi koloniami za Atlantykiem. W 1720 został generalnym kontrolerem finansów. Kompania Zachodnia wypuściła wówczas na rynek 600 000 akcji na łączną sumę 300 milionów liwrów. Francję ogarnął szał spekulacji. Za jedną akcję o nominalnej wartości 500 liwrów płacono ich 18 tysięcy. Akcje można było nabywać tylko za pomocą banknotów emitowanych przez bank Lawa. Francuzi przezwyciężyli początkową niechęć do papierowych pieniędzy i wkrótce kasy banku zapełniły się kruszcem. Wówczas bank został upaństwowiony. W maju 1720 emisja banku doszła do astronomicznej kwoty 2696 milionów liwrów.
Law rozpętał moce, nad którymi nie panował. Próbował powstrzymać gorączkę spekulacji, ale bezskutecznie. W 1721 nastąpił krach systemu Lawa. Wiele rodów francuskich zbankrutowało, a kryzys finansowy zagroził stabilności państwa. Law zdołał zbiec za granicę. Jego reformy zostały rychło zniesione i nastąpił pełny powrót do polityki czasów Ludwika XIV. W społeczeństwie francuskim zakorzeniła się niechęć do banków emisyjnych, pieniędzy papierowych i spekulacji giełdowych. Udało się jednak zredukować dług państwowy, który w 1723 wynosił 1700 milionów liwrów.
W tym samym czasie regent musiał stawić czoło grupie arystokratów pod wodzą księcia Maine ("spisek Cellamare"), którzy chcieli przenieść regencję w ręce króla Hiszpanii Filipa V. Spisek został wykryty w 1718. Książę orleański zawarł wówczas antyhiszpański sojusz z Wielką Brytanią i Holandią. W 1720 Francja wypowiedziała wojnę Hiszpanii. Armia marszałka Berwicka wkroczyła do Hiszpanii. Filip V rychło zawarł pokój z regentem.
15 lutego 1723 Filip Orleański zrzekł się regencji wobec osiągnięcia pełnoletniości przez Ludwika XV. Zachował jednak stanowisko pierwszego ministra, które sprawował aż do swojej śmierci.
Jego rządy to czas niebywale bujnego rozkwitu architektury, malarstwa i rzeźby francuskiej. Powstał wówczas styl regencji, będący zapowiedzią rokoka. Na jego cześć został nazwany Nowy Orlean w stanie Luizjana.
Podczas regencji Filipa Orleańskiego nastąpiła liberalizacja monarchii absolutnej prowadzonej przez Ludwika XIV.
Śmierć.
O 19:00 2 grudnia 1723 książę spędzał czas ze swoją kochanką, księżną de Phalaris. Nagle dostał ataku apopleksji. Księżna zaczęła wzywać pomocy, ale w Wersalu nie było żadnego medyka i trzeba go było szukać w mieście. Gdy lekarz przybył do księcia, zdecydował się puścić mu krew. Obecna przy tym pani de Sabran powiedziała: "Proszę nic nie robić. Właśnie zajmował się amorami i pański sposób leczenia mógłby go zabić". Lekarz nie przejął się tym i puścił Filipowi krew. Książę Orleanu zmarł o godzinie 19:30. Ostatnie słowa skierował do księżnej de Phalaris. Brzmiały one: "Proszę mówić dalej..."
Regent został pochowany w bazylice Saint-Denis. Po Paryżu krążyły pogłoski, że jego serce zjadł wielki duński pies trzymany na dworze Filipa. Nie jest to prawdą, gdyż serce księcia przeniesiono w uroczystej procesji do kościoła Val-de-Grâce. Jeden z przechodniów, zapytany, czy widział, jak je niesiono, odpowiedział: "Nie widziałem serca, ale widziałem, jak jego dusza przechodzi przez ulicę Piekielną". Obecnie serce księcia znajduje się w kaplicy królewskiej w Dreux.

</doc>
<doc id="531815" url="https://pl.wikipedia.org/wiki?curid=531815" title="Oia">
Oia

Grecja:
Hiszpania:
Inne:
Zobacz też:

</doc>
<doc id="531817" url="https://pl.wikipedia.org/wiki?curid=531817" title="Defekt sieci krystalicznej">
Defekt sieci krystalicznej



</doc>
<doc id="531818" url="https://pl.wikipedia.org/wiki?curid=531818" title="Fucus vesiculosus">
Fucus vesiculosus



</doc>
<doc id="531820" url="https://pl.wikipedia.org/wiki?curid=531820" title="HMS Ark Royal (1950)">
HMS Ark Royal (1950)

HMS Ark Royal (numer taktyczny R09) – brytyjski lotniskowiec, w służbie w latach 1955–1978. Był czwartym brytyjskim okrętem noszącym tę nazwę, m.in. po lotniskowcu zatopionym podczas II wojny światowej. Był to ostatni klasyczny lotniskowiec marynarki brytyjskiej Royal Navy i, razem z półbliźniaczym „Eagle”, największy lotniskowiec zbudowany w Europie Zachodniej do czasu lotniskowców Queen Elizabeth.
Budowa.
Geneza lotniskowca „Ark Royal” sięga II wojny światowej, kiedy to dla marynarki brytyjskiej zaprojektowano nowy typ dużych lotniskowców "Audacious", stanowiących powiększone rozwinięcie typu "Implacable". Podobnie jak poprzedniki, odznaczały się posiadaniem opancerzenia. W latach 1942–1943 rozpoczęto budowę czterech okrętów tego typu: HMS „Audacious”, „Eagle”, „Africa” i „Ark Royal”. Budowę „Ark Royal” zamówiono 18 marca 1942 w stoczni Cammell Laird w Birkenhead, która zbudowała poprzedniego „Ark Royal”. Stępkę pod budowę położono dopiero rok później, 3 maja 1943 (numer budowy 1119; oficjalna ceremonia miała miejsce 11 maja 1943). Z uwagi na zakończenie wojny, z okrętów typu wodowano w 1946 tylko „Audacious” (wszedł do służby pod nazwą HMS „Eagle” w 1951), prace nad „Africa” i pierwotnym „Eagle” anulowano, natomiast budowę „Ark Royal” zawieszono. Ostatecznie pod koniec lat 40. zdecydowano ukończyć „Ark Royal” z licznymi zmianami w projekcie, w celu nadążenia za rozwojem techniki lotniczej.
W efekcie wprowadzanych zmian, budowa „Ark Royal” się przedłużała i został on wodowany dopiero 3 maja 1950, podczas uroczystej ceremonii; matką chrzestną była królowa matka Elżbieta. Masa kadłuba wynosiła wówczas 24.800 ton. Próby morskie rozpoczęto w 1954, a wszedł do służby dopiero 25 lutego 1955 – 12 lat po rozpoczęciu budowy.
Konstrukcja i modernizacje.
Z racji zmian w projekcie, „Ark Royal” różnił się od drugiego okrętu typu "Audacious", HMS „Eagle”. W miarę kolejnych modernizacji obu okrętów, różnice te się powiększały. Po wejściu do służby „Ark Royal” miał jedynie częściowo wystający poza lewą burtę skośny pokład do lądowania, którego oś wytyczona była w lewo pod kątem 5,5° do osi kadłuba. Oprócz dwóch podnośników samolotów umieszczonych centralnie w osi kadłuba na rufie i przed śródokręciem, miał on dodatkowy podnośnik na śródokręciu, przy lewej burcie – częściowo na skośnym pokładzie. Długość pokładu lotniczego wynosiła 240 m, szerokość 34 m. Był wyposażony w 2 katapulty – jako pierwszy brytyjski lotniskowiec otrzymał katapulty parowe, umożliwiające początkowo start samolotów o masie do 14 ton. Umieszczone były początkowo obok siebie na pokładzie dziobowym. „Ark Royal” posiadał dwa hangary dla samolotów: górny o wymiarach (długość / szerokość / wysokość) 124,66 × 20,4 × 5,33 m i dolny o wymiarach 52,4 × 16,1 × 5,33 m.
Lotniskowiec następnie był szereg razy modyfikowany. Początkowo miał uzbrojenie artyleryjskie w postaci 16 dział uniwersalnych kalibru 114 mm w 8 wieżach dwudziałowych – zgrupowanych po dwie na burtowych sponsonach, poniżej poziomu pokładu lotniczego, na dziobie i rufie (płaskie dachy lewoburtowych wież znajdowały się na przedłużeniu skośnego pokładu). Ponadto, uzbrojenie uzupełniały małokalibrowe armaty automatyczne Bofors 40 mm. Wkrótce po wejściu do służby, podczas pierwszego remontu w 1956 usunięto dwie wieże dziobowych lewoburtowych dział uniwersalnych kalibru 114 mm, utrudniające operacje lotnicze ze skośnego pokładu i nieco wydłużono ten pokład. Podczas kolejnego remontu w latach 1958–1959 usunięto podnośnik samolotów na lewej burcie, który obsługiwał jedynie górny hangar i nie okazał się praktyczny, poszerzono nieco pokład dodając objazd po zewnętrznej stronie nadbudówki (tzw. "Alaskan Highway" – „autostrada alaskańska”) oraz ulepszono katapulty, dostosowując je do nowych samolotów Sea Vixen i Scimitar. Usunięto wtedy też dziobowe działa z prawej burty, poszerzając miejsce dla parkowania samolotów. Przeplanowano nadto pomieszczenia załogi. Remont ten przeciągnął się na skutek pożaru. W 1961 zainstalowano system świateł wspomagających lądowanie oraz system dalekiego sprowadzania samolotów Hilo. W 1964 usunięto po jednej (przedniej) wieży rufowych dział 114 mm na obu burtach. Pozostałe rufowe działa 114 mm i działa 40 mm usunięto w 1969.
Między marcem 1967 a lutym 1970 okręt przeszedł znaczną przebudowę, przystosowującą go do bazowania nowoczesnych amerykańskich myśliwców F-4 Phantom (określaną w literaturze jako "phantomization" – „fantomizacja”). Podczas niej, otrzymał nieco szerszy pokład, z odchylonym pod kątem 8,5° pokładem do lądowania, wystającym w formie sponsonu poza lewą burtę oraz mocniejsze katapulty i chłodzone płyty odchylające gazy silników. Z uwagi na długość, jedna katapulta umieszczona była teraz na pokładzie dziobowym, skierowana skośnie w prawo, a druga na przedniej części skośnego pokładu, skierowana nieco w lewo. Na przedłużeniu katapult wystawały wyróżniające okręt wśród lotniskowców brytyjskich długie rampy do łapania lin wystrzeliwujących samoloty. Przebudowano nadbudówkę i zmodernizowano wyposażenie elektroniczne. Usunięto ostatnie działa 114 mm i 40 mm, w zamian przewidziano miejsca na instalację 4 wyrzutni rakiet plot bliskiego zasięgu Sea Cat, lecz nie doszło do niej i okręt pozostał bez uzbrojenia obronnego. Przebudowa kosztowała 32 miliony funtów szt.
Początkowo grupa lotnicza „Ark Royal” obejmowała maksymalnie 50 samolotów i śmigłowców (zwykle ok. 40). W latach 1955–1958 były to głównie poddźwiękowe samoloty myśliwsko-bombowe Hawker Sea Hawk, myśliwce przechwytujące de Havilland Sea Venom, samoloty zwalczania okrętów podwodnych (ZOP) Fairey Gannet, samoloty szturmowe Westland Wyvern i wczesnego ostrzegania Douglas Skyraider AEW1, w latach 1959–1967 poddźwiękowe samoloty myśliwsko-bombowe Supermarine Scimitar, myśliwce przechwytujące de Havilland Sea Vixen, samoloty wczesnego ostrzegania Fairey Gannet i śmigłowce ZOP Westland Wessex. Już w latach 60. samoloty te nie odpowiadały wymogom pola walki. Po modernizacji w 1970, grupa lotnicza „Ark Royal” składała się z do 43 samolotów i śmigłowców, w tym myśliwców naddźwiękowych McDonnell Douglas Phantom (przenosił je jako jedyny brytyjski lotniskowiec), samolotów szturmowych Blackburn Buccaneer i śmigłowców ZOP Westland Sea King.
Służba.
Pierwszą krótką podróż okręt odbył w czerwcu 1955 do Gibraltaru. We wrześniu 1955 na „Ark Royal” zaokrętowano lotnictwo pokładowe i wkrótce potem okręt osiągnął gotowość operacyjną. W październiku 1955 okręt zawinął na Maltę, a w marcu 1956 powrócił do Wielkiej Brytanii i w kwietniu po raz pierwszy został wycofany na remont połączony z modyfikacjami, po którym wrócił do służby 1 listopada 1956. „Ark Royal” uczestniczył w licznych ćwiczeniach Royal Navy oraz flot NATO, lecz nie uczestniczył w działaniach bojowych (między innymi, podczas kryzysu sueskiego znajdował się w przebudowie). W czerwcu 1957 odwiedził USA, na obchody 350-lecia założenia Jamestown. Operowały z niego wówczas w ramach ćwiczeń samoloty amerykańskie z USS „Saratoga” (F2H Banshee, F9F Cougar, AD-6 Skyraider, FJ-3 Fury, F4D Skyray). Podczas ćwiczeń NATO w 1958 lądowały na nim samoloty amerykańskie A4D Skyhawk i naddźwiękowe F8U Crusader.
Ponownie „Ark Royal” był wycofany w celu remontu i modernizacji od 5 lipca 1958 do 1 grudnia 1959. W latach 1955–1958 miał na pokładzie wymalowaną literę rozpoznawczą „O”, w latach 1959–1979 „R”. Kolejne wycofanie ze służby na czas remontu miało miejsce do marca do września 1961. W 1962 odbył pierwszy rejs na Daleki Wschód i do Australii. Od lutego do marca 1963 przejściowo zaokrętowano na nim pierwszy operacyjny dywizjon Buccaneerów – 801, z którym odbył podróż na Morze Śródziemne. W lutym tego roku prowadzono też próby samolotu pionowego startu i lądowania Hawker P.1127 – protoplasty Harriera. W listopadzie 1963 „Ark Royal” ćwiczył u wybrzeży Pakistanu z amerykańskim lotniskowcem USS „Essex”. Od stycznia do listopada 1964 „Ark Royal” był ponownie wycofany na czas remontu. W 1966 okręt uczestniczył w blokadzie Rodezji, patrolując wokół portu Beira.
9 listopada 1970 podczas ćwiczeń NATO na Morzu Śródziemnym doszło do kolizji „Ark Royal” z obserwującym ćwiczenia radzieckim niszczycielem „Biedowyj” projektu 56EM (ozn. NATO ‘Kildin’). Lotniskowiec odniósł niewielkie uszkodzenia. W lipcu 1976 reprezentował Wielką Brytanię na obchodach 200-lecia USA w Nowym Jorku. Popularność okrętu w Wielkiej Brytanii zwiększył nakręcony wówczas na jego pokładzie serial dokumentalny BBC "Sailor".
Okręt miał częste kłopoty z siłownią, wymagającą starannej obsługi. Po wycofaniu do rezerwy półbliźniaczego HMS „Eagle” w 1972, sprawność mechanizmów „Ark Royal” zapewniano w drodze „kanibalizacji” „Eagle”. Ostatecznie 4 grudnia 1978 wycofano „Ark Royal” w Devonport ze służby z powodu ograniczeń budżetowych, a 14 lutego 1979 po raz ostatni spuszczono banderę. Okręt następnie złomowano w latach 1980–1983.
„Ark Royal” wraz z „Eagle” były największymi lotniskowcami, a zarazem największymi okrętami zbudowanymi w Europie Zachodniej do czasu budowy lotniskowców typu "Queen Elizabeth" (wodowanie w 2014); przy tym „Eagle” był nieznacznie większy od „Ark Royal” (ich największa wyporność pełna była większa od pancernika HMS „Vanguard”, który nieco przewyższał je pod względem wyporności standardowej). Były także największymi okrętami zbudowanymi w Europie do czasu budowy rosyjskiego „Admirała Kuzniecowa”. Po „Ark Royal” do służby wszedł do tej pory tylko jeden brytyjski lotniskowiec klasyczny: HMS „Hermes”, jednakże na skutek jego przebudowy w 1971 na śmigłowcowiec, a następnie lekki lotniskowiec, „Ark Royal” pozostał na razie ostatnim brytyjskim lotniskowcem dla samolotów klasycznego startu i lądowania. Mimo planowanej w latach 60. budowy lotniskowców klasycznych nowego projektu CVA-01, ostatecznie nie zostały one zrealizowane, a ograniczono się do budowy lekkich lotniskowców typu "Invincible" dla samolotów Harrier. „Ark Royal” został złomowany na dwa lata przed wojną o Falklandy, która ukazała konieczność posiadania lotniskowców mogących zapewnić flocie skuteczną ochronę samolotów myśliwskich i dozoru radiolokacyjnego (za jedną z drugorzędnych przyczyn wybuchu tej wojny uważane jest osłabienie marynarki brytyjskiej przez wycofanie licznych okrętów ze służby na przełomie lat 70. i 80.). Następnymi brytyjskimi lotniskowcami klasycznymi i zarazem większymi od okrętów typu "Audacious", będą dopiero lotniskowce typu Queen Elizabeth.

</doc>
<doc id="531822" url="https://pl.wikipedia.org/wiki?curid=531822" title="Azalea">
Azalea



</doc>
<doc id="531823" url="https://pl.wikipedia.org/wiki?curid=531823" title="V6 (zespół muzyczny)">
V6 (zespół muzyczny)

V6 – popularny japoński zespół muzyczny. Zadebiutował 1 listopada 1995 roku singlem "MUSIC FOR THE PEOPLE". „V” w nazwie zespołu pochodzi prawdopodobnie od słowa „zwycięstwo” (), a szóstka – od liczby członków grupy.
Jako że wśród muzyków występuje duża różnica wieku (10 lat pomiędzy najstarszym a najmłodszym), podzielili się na "20. wiek" oraz "Nowy wiek", po trzech.
Grupa znana jest również z ról w filmach autorstwa Sabu.
Skład zespołu.
20. wiek
Nowy wiek

</doc>
<doc id="531825" url="https://pl.wikipedia.org/wiki?curid=531825" title="Interfejs (programowanie obiektowe)">
Interfejs (programowanie obiektowe)

Interfejs – definicja abstrakcyjnego typu posiadającego jedynie operacje, a nie dane. Kiedy w konkretnej klasie zdefiniowane są wszystkie metody interfejsu mówimy, że klasa implementuje dany interfejs. W programie mogą być tworzone zmienne typu referencja do interfejsu, nie można natomiast tworzyć obiektów tego typu. Referencja może wskazywać na obiekt dowolnej klasy implementującej dany interfejs.
Interfejs określa udostępniane operacje, nie zawiera natomiast ich implementacji i danych. Z tego powodu klasy mogą implementować wiele interfejsów, bez problemów wynikających z wielokrotnego dziedziczenia. Wszystkie metody w interfejsie z reguły muszą być publiczne.
Interfejs pozwala na hermetyzację obiektów, utworzonych w oparciu o klasy zawierające definicję (implementację) wspólnego interfejsu. Tak rozumiany interfejs, w ramach programowania obiektowego, określany jest też mianem "interfejs klasy".
Przykład interfejsu w Javie.
interface Interfejs{
 public void proc();
class Klasa implements Interfejs{
 @Override
 public void proc(){
Interfejs a Klasa Abstrakcyjna.
między w/w typami danych są następujące różnice:

</doc>
<doc id="531826" url="https://pl.wikipedia.org/wiki?curid=531826" title="Bank Gospodarstwa Krajowego w Łodzi">
Bank Gospodarstwa Krajowego w Łodzi

Bank Gospodarstwa Krajowego w Łodzi – budynek banku przy alei Kościuszki 63 w Łodzi
Ukończony w 1928 gmach, powstał według projektu Dawida Landego z 1923 roku. Budynek powstał na zamówienie Banku Gospodarstwa Krajowego.
Obiekt otrzymał bogatą fasadę nawiązującą do modnego w połowie lat dwudziestych "stylu dworkowego" - powrotem do motywów zarówno renesansowych jak i barokowych czy klasycznych.
Dawid Lande podzielił regularnie fasadę półkolumnami, zdobiąc ją historyzującym detalem i wieńcząc wysokim barokowym dachem. Równie bogaty wystrój otrzymały wnętrza, przede wszystkim nakryta świetlikiem sala operacyjna, choć wprowadzono zmiany zgodnie z duchem modnej około 1927 roku art déco. Autorem tych przekształceń był Wacław Kowalewski. Kolejne adaptacje zniszczyły większość dawnych form, zachowany został jedynie biegnący górą fryz i świetlik sali.
Po II wojnie światowej miejsce Banku Gospodarstwa Krajowego zajął Narodowy Bank Polski. W końcu lat osiemdziesiątych obiekt stał się siedzibą Centralnego Oddziału Regionalnego Powszechnego Banku Kredytowego PBK SA z Warszawy.

</doc>
<doc id="531827" url="https://pl.wikipedia.org/wiki?curid=531827" title="Edward Szpitel">
Edward Szpitel

Edward Szpitel (ur. 8 lutego 1920, zm. 27 września 2002) – generał brygady ludowego Wojska Polskiego.
Życiorys.
Służbę w ludowym Wojsku Polskim rozpoczął w sierpniu 1943. Przed wstąpieniem do ludowego WP w latach 1941–1943 pełnił służbę w Armii Czerwonej, biorąc udział w walkach z Niemcami. Był w tym czasie dwukrotnie ranny. Jako zastępca dowódcy kompanii szkolnej 6 pułku piechoty 2 Dywizji Piechoty im. H. Dąbrowskiego, a następnie zastępca dowódcy dywizjonu ds. polityczno-wychowawczych 2 pułku artylerii lekkiej 2 Dywizji Piechoty przeszedł szlak bojowy 1 Armii WP.
Od 1945 był członkiem PPR, a następnie PZPR. W latach 1945–1949 pełnił służbę w aparacie politycznym, w instytucji II wiceministra obrony narodowej do stanowiska szefa oddziału włącznie. Następnie przez wiele lat pracował w pionie wojskowym Państwowej Komisji Planowania Gospodarczego i Komisji Planowania przy Radzie Ministrów. W latach 1960–1968 był dyrektorem Wydawnictwa MON. W latach 1968–1972 był Szefem Zarządu Kultury i Oświaty GZP WP, a w latach 1969–1972 zastępcą Szefa Głównego Zarządu Politycznego Wojska Polskiego. Uważany był za osobę blisko związaną z gen. Mieczysławem Moczarem. Awans do stopnia generała brygady otrzymał w 1970 z rąk przewodniczącego Rady Państwa PRL Mariana Spychalskiego. Następnie zajmował stanowisko attaché wojskowego, morskiego i lotniczego przy Ambasadzie PRL w Czechosłowacji (do 1977). W 1979 przeszedł w stan spoczynku pożegnany przez ministra obrony narodowej PRL gen. armii Wojciecha Jaruzelskiego.
W latach 1987–1989 wchodził w skład polskiej sekcji ruchu „Emerytowani Generałowie na rzecz Pokoju i Rozbrojenia”. Zmarł 27 września 2002 r. Został pochowany na Cmentarzu Wojskowym na Powązkach (kwatera EII-10-6).

</doc>
<doc id="531829" url="https://pl.wikipedia.org/wiki?curid=531829" title="Hitachi (miasto)">
Hitachi (miasto)

 – miasto w Japonii, w prefekturze Ibaraki, we wschodniej części wyspy Honsiu. Ma powierzchnię 225,86 km2 . W 2020 r. mieszkało w nim 174 635 osób, w 77 813 gospodarstwach domowych (w 2010 r. 193 129 osób, w 77 932 gospodarstwach domowych).
Historia.
1 kwietnia 1889 roku, wraz z wdrożeniem przepisów miejskich, powstała wioska Hitachi. 26 sierpnia 1924 roku wioska zdobyła status miasteczka, a 1 września 1939 roku, w wyniku połączenia z miasteczkiem Sukegawa, powstało miasto Hitachi. 15 lutego 1955 roku teren miasta powiększył się o miejscowości Taga, Kuji i wioski Hidaka, Sakamoto, Higashiosawa i Nakasato (z powiatów Kuji i Taga). Hitachi połączyło się z wioską Toyoura 20 września 1956 roku i z miasteczkiem Jūō 1 listopada 2004 roku.
Demografia.
Zmiany w populacji terenu miasta w latach 1950–2020:
Gospodarka.
Hitachi jest znane na świecie z marki produktów elektrycznych, elektrowni i urządzeń koncernu Hitachi założonego w mieście w 1910 roku przez Namiheia Odairę. Ponadto w mieście rozwinął się przemysł maszynowy, cementowy oraz chemiczny.

</doc>
<doc id="531831" url="https://pl.wikipedia.org/wiki?curid=531831" title="Interfejs (urządzenie)">
Interfejs (urządzenie)

Interfejs (spolszczenie angielskiego słowa , które na język polski bywa tłumaczone jako "styk" lub "łącznik", potocznie "międzymordzie"; również złącze) – w informatyce i elektronice urządzenie pozwalające na połączenie ze sobą dwóch (lub więcej) innych urządzeń, które bez niego nie mogłyby ze sobą współpracować.
Czasami jako interfejs określa się gniazdo złącza wystające z urządzenia na zewnątrz, w które można wetknąć zgodną z nim wtyczkę innego urządzenia (zob. urządzenie peryferyjne). Aby dwa urządzenia mogły współpracować muszą mieć zgodne (kompatybilne) interfejsy. Interfejsem może być kabel łączący dwa urządzenia, ale zarówno wtyczki na tym kablu, jak i pasujące do nich gniazda są również interfejsami.

</doc>
<doc id="531840" url="https://pl.wikipedia.org/wiki?curid=531840" title="Fabryka abstrakcyjna">
Fabryka abstrakcyjna

Fabryka abstrakcyjna (ang. "Abstract Factory") – kreacyjny wzorzec projektowy, którego celem jest dostarczenie interfejsu do tworzenia różnych obiektów jednego typu (tej samej rodziny) bez specyfikowania ich konkretnych klas. Umożliwia jednemu obiektowi tworzenie różnych, powiązanych ze sobą, reprezentacji podobiektów określając ich typy podczas działania programu. "Fabryka abstrakcyjna" różni się od "Budowniczego" tym, że kładzie nacisk na tworzenie produktów z konkretnej rodziny, a "Budowniczy" kładzie nacisk na sposób tworzenia obiektów.
Przykład zastosowania.
Rozpatrzmy aplikację kliencką, która łączy się ze zdalnym serwerem. Celem projektanta takiej aplikacji jest to, aby była ona przenośna. Jednym z rozwiązań takiego problemu jest stworzenie fabryki, która będzie tworzyła odpowiednie obiekty w zależności od tego na jakiej platformie się znajduje.
Struktura.
Jak widać na załączonym diagramie klas wzorzec zbudowany jest z kilku podstawowych klas. Klasa "Fabryka abstrakcyjna" deklaruje abstrakcyjny interfejs umożliwiający tworzenie produktów. Interfejs ten jest implementowany w "Fabrykach konkretnych", które odpowiedzialne są za tworzenie konkretnych produktów. Każda fabryka konkretnego produktu posiada także metodę wytwórczą tego produktu.
Konsekwencje.
Jednym z plusów wykorzystania wzorca jest możliwość ukrycia szczegółów implementacyjnych klas reprezentujących konkretny produkt - klient widzi tylko interfejs. Ukryciu ulegają także nazwy tych klas, co nie wymusza ich zapamiętywania i odizolowuje klienta od problemu określenia do której klasy należy obiekt.
Do zysków należy także możliwość całkowitego ukrycia implementacji obiektów przed klientem. Klient widzi tylko interfejs i nie ma możliwości zajrzenia do kodu oraz to, że wymuszana jest spójność produktów.
Do minusów należy zaliczyć trudność rozszerzania rodziny obiektów o nowe podobiekty. Wymusza to modyfikację klasy fabryki abstrakcyjnej oraz wszystkich obiektów, które są tworzone przez nią.

</doc>
<doc id="531843" url="https://pl.wikipedia.org/wiki?curid=531843" title="Emilia du Chatelet">
Emilia du Chatelet



</doc>
<doc id="531846" url="https://pl.wikipedia.org/wiki?curid=531846" title="Kościół Podwyższenia Krzyża Świętego w Piotrkowie Trybunalskim">
Kościół Podwyższenia Krzyża Świętego w Piotrkowie Trybunalskim

Kościół pod wezwaniem Podwyższenia Krzyża Świętego w Piotrkowie Trybunalskim – Sanktuarium Matki Bożej Piotrkowskiej. Barokowy kościół ojców bernardynów usytuowany przy ulicy Słowackiego 2 w Piotrkowie Trybunalskim.
Przybycie bernardynów.
Bernardyni znani byli w Piotrkowie dzięki kwestarzom z Warty, którzy w latach 1570-1600 przybywali tu głosić kazania i zbierać ofiary pieniężne. Prowincjał bernardynów w latach 1623-1626 ojciec Leonard Starczewski namówił swojego młodszego brata Floriana Starczewskiego, by zamiast planów budowy klasztoru w Drużbicach koło Bełchatowa, w swych dobrach, zakupić plac w Piotrkowie.
Budowa kościoła i klasztoru.
Niedaleko Bramy Sieradzkiej w 1624 roku od mieszczan Augustyna i Małgorzaty Łysogórskich i Anny Scheterowej oraz szlachcica Macieja Wężyka zostało wykupione przez Floriana Starczewskiego dla bernardynów miejsce na Rokszyckim Przedmieściu, zwane wtedy „Łysą Górą”. Prowincjał skierował do miasta dwóch zakonników – Mateusza z Piotrkowa i Pawła z Radomska – a 5 maja 1625 r., za zezwoleniem arcybiskupa gnieźnieńskiego Henryka Firleja, przyjął w imieniu zakonu zgodę na osiedlenie w Piotrkowie. Główny fundator i jego bracia: Stanisław biskup sufragan płocki oraz Wawrzyniec kanonik krakowski, okazali wydatną pomoc pieniężną. Uroczyste przeniesienie się z kościoła dominikańskiego do drewnianego kościoła odbyło się 1 czerwca 1625 roku. Murowany, jednonawowy kościół powstał w latach 1632-1642. Oprócz fundatorów przy wznoszeniu barokowej świątyni zasłużył się również Andrzej Chociński kanonik łęczycki oraz Piotr z Pabianic i Franciszek Molski – dwaj następni przełożeni klasztoru. Ozdobiony 2 wieżami kościół pod wezwaniem Znalezienia Krzyża Św. wraz z głównym ołtarzem został konsekrowany 16 listopada 1642 roku przez Jana Baykowskiego biskupa sufragana poznańskiego. Cały obiekt klasztorny chroniony był przez mur oraz baszty.
W latach 1655-1657 w czasie najazdu szwedzkiego spaliła się jedna z wież i zostało zniszczone sklepienie kościoła. Cały skarbiec świątynny został doszczętnie rozkradziony. Dopiero po pięćdziesięciu latach kościół został ponownie konsekrowany – 29 stycznia 1696 roku. W czasie naprawy szkód w kościele stanęły nowe ołtarze: Matki Bożej, św. Anny, św. Franciszka, ołtarz główny oraz św. Michała. Sceny Męki Pańskiej na ścianach prezbiterium pochodzą z lat 1758–1761. Węgier z pochodzenia, Stefan Milner wykonał polichromię w zakrystii, a Jakub z Prus – piękne inkrustowane meble. Barokowa brama, która prowadziła na dziedziniec kościoła, wykonana została na podstawie projektu brata Wenantego Pensa.
Powstanie styczniowe zakłóciło rozwój klasztoru, w którym odbywały się wykłady studium zakonnego w XVIII i XIX wieku. Po powstaniu styczniowym, w ramach represji, władze rosyjskie skasowały 28 listopada 1864 klasztor. Zakonników wywieziono, kościół został zamknięty, a pomieszczenia klasztorne zamienione na archiwum akt dawnych i gubernialnych, drukarnię i redakcję „Gubernialnych Wiadomości”, a później – areszt policyjny. Bernardyni wrócili do klasztoru dopiero w 1922 roku. Zniszczenia II wojny światowej spowodowały uszkodzenie bramy kościelnej, wieży i nagrobków na cmentarzu przy kościele. W 1959 roku kościół otrzymał nową polichromię pędzla Zygmunta i Ireny Acedańskich. Otoczenie kościoła zmieniło się w lipcu 1965 roku. Kolumnę św. Antoniego przeniesiono przed główne wejście za prezbiterium kościoła. Przed budynkiem klasztoru umieszczono w fontannie postać Matki Boskiej, wykonaną z kamienia polnego przez mnicha paulińskiego w obozie koncentracyjnym. Władze Piotrkowa w okresie Polski Ludowej nie zwróciły ogrodu klasztornego, urządzając z niego park publiczny, zabrano ponadto część placu przy kościele dla potrzeb otaczających klasztor ulic. 
W 2017 roku podjęto się prac konserwacyjnych nawy głównej wraz z ołtarzem. Odkryto wówczas polichromię sprzed ponad 300 lat, która była przykryta grubą warstwą tynku. Na sklepieniu prezbiterium widoczne jest niebo, a w nim Św. Bonawentura i Św. Michał Archanioł wraz z innymi aniołami. Po bokach przedstawione są postacie Braci bernardynów. Za głównym ołtarzem odkryto namalowany na ścianie ołtarz przedstawiający ukrzyżowanie Jezusa. W przyszłości planowana jest konserwacja pozostałych ścian i sklepienia kościoła. 
Cudowny obraz Matki Bożej Piotrkowskiej.
Cudowny wizerunek Matki Bożej umieszczony w bocznym ołtarzu przytęczowym, swoim istnieniem wyprzedza czas powstania obecnej, murowanej świątyni i łączy się z dziejami pierwszego, drewnianego kościoła. Inicjatorem dzieła był o. Leonard Starczewski, ówczesny prowincjał bernardynów. On to, lustrując w 1624 roku pierwotną fundację, zwrócił uwagę na brak w nowo urządzonym wnętrzu świątyni wizerunku Matki Bożej. Niezwłocznie zlecił malarzowi zakonnemu, przebywającemu w bernardyńskim klasztorze św. Anny pod Przyrowem, biegłemu w sztuce malarskiej, aby wykonał wizerunek Matki Bożej. Obraz Madonny z Dzieciątkiem namalowany został olejno na miedzianej blasze. Wizerunek ten niedługo po swoim powstaniu zyskał sławę dzieła wyjątkowego zarówno pod względem walorów estetycznych, jak i duchowych. O jego znaczeniu mówi kronika klasztorna, opisująca niezwykłe dzieje związane z powstaniem i rzekomą, nadprzyrodzoną ingerencją w nadanie mu ostatecznego wyrazu. Podobno artysta usiłował namalować Dzieciątko z główką czule przytuloną do Matki (Eleusa). Na drugi dzień zauważył, że główka Pana Jezusa jest wyprostowana i oddalona od Matki Bożej (Hodegetria). Ukończone w 1625 roku malowidło zyskało ogólny rozgłos. Brat głównego fundatora, Stanisław Starczewski, opat płocki, ujęty szczególnym pięknem obrazu, wyłożył 1000 złp na wykonanie dlań specjalnego ołtarza. Na zasuwie umieszczono obraz olejny na płótnie autorstwa Władysława Maleckiego, wzorowany na Wniebowzięciu Matki Bożej Murilla.
19 sierpnia 2002 r. w Kalwarii Zebrzydowskiej Jan Paweł II poświęcił złote korony dla Matki Bożej Piotrkowskiej. Uroczystej koronacji dokonał 1 czerwca 2003 r. abp Władysław Ziółek, metropolita łódzki w asyście swoich biskupów pomocniczych i bpa Maksymiliana Leona Dubrawskiego OFM z diecezji kamieniecko-podolskiej na Ukrainie.

</doc>
<doc id="531850" url="https://pl.wikipedia.org/wiki?curid=531850" title="Dociekania filozoficzne">
Dociekania filozoficzne

Dociekania filozoficzne ("Philosophische Untersuchungen") – jedno z dwóch najważniejszych dzieł Ludwiga Wittgensteina. Ukazało się po raz pierwszy w 1953 w Anglii, już po śmierci filozofa. Zostało przygotowane do wydania przez wykonawców testamentu Wittgensteina: Elizabeth Anscombe, Rusha Rheesa i Georga von Wrighta.
Wzorem "Traktatu logiczno-filozoficznego" zostało wydane dwujęzycznie: równolegle do niemieckiego oryginału biegł przekład angielski dokonany przez Elizabeth Anscombe, zatytułowany "Philosophical Investigations".
Dzieło stanowi podstawową pozycję prezentującą tzw. drugą filozofię Wittgensteina i zawiera między innymi opis koncepcji gier językowych, argumenty przeciw tzw. językowi prywatnemu, oraz postulat badania znaczenia wyrażeń poprzez badanie ich użycia. Dzieło stało się wkrótce znane i sławne. W 1972 ukazał się przekład polski Bogusława Wolniewicza.
Ludwig Wittgenstein spisywał swe "Dociekania" w latach 1930–1951.
Streszczenie.
Wstęp.
Wittgenstein zaczyna "Dociekania filozoficzne" od krytyki następującej tezy, jego zdaniem wywodzącej się z myśli Św. Augustyna: „wyrazy języka nazywają przedmioty – zdania są splotami takich nazwań.” I dalej: „każdy wyraz ma znaczenie. Znaczenie to jest wyrazowi przyporządkowane, jest przedmiotem reprezentowanym przez wyraz.” W kontekście sporów o definicję znaczenia, które zyskały na wadze w filozofii analitycznej oraz semiotyce przełomu XIX i XX wieku, jest to stanowisko referencyjne. Wittgenstein uważa, że to zbyt daleko idące uproszczenie wynika z „prymitywnych wyobrażeń o sposobie funkcjonowania języka”, które polegają na nadaniu prymatu rzeczownikom oraz ewentualnie czasownikom czy przymiotnikom, tak jakby cała reszta wyrazów była wobec nich podrzędna, a wręcz redundantna. Przykładem takiego prymitywnego języka byłaby opisana w §2 "Dociekań" scenka z budowy: budowniczy A krzyczy "kostka", "słup", "płyta", a pomocnik B podaje mu właściwy przedmiot. Definicja języka według Św. Augustyna, choć mogłaby stosować się w tej konkretnej sytuacji (i prawdopodobnie w wielu innych potencjalnych sytuacjach), nie broni się, kiedy mowa o faktycznym użyciu języka w codzienności.
Nie tylko starożytny Św. Augustyn wyznawał teorię nauki języka przez wskazywanie – definicje ostensywne były podstawą poznania chociażby dla Bertranda Russella, nauczyciela i mentora Ludwiga Wittgensteina. „Takich właśnie prymitywnych postaci języka używa dziecko uczące się mówić. Nauczanie języka nie jest tu objaśnianiem, lecz tresurą”, czytamy w §5. Słowa takie jak "objaśnianie" lub "definicja" są zbyt wielkie; przecież dziecko nie pyta o nazwy, ono jedynie łączy pewne zachowania rodzica z wydawanymi przez niego dźwiękami.
Właśnie: zachowania. Wittgenstein zauważa, że przypisywanie wyobrażenia przedmiotu do serii dźwięków jest tylko jednym z możliwych efektów takiego nauczania. W przykładzie z budowniczym nie jest wcale pewne, czy wyraz "płyta" ma wzbudzić wyobrażenie płyty w umyśle pomocnika, czy też spowodować, że przyniesie konkretny przedmiot, w tym wypadku – płytę. Jeśli wyszkolimy nasze dziecko tak, żeby dźwięki przywodziły mu na myśl idee, to tak się zapewne wydarzy, ale wynikać to będzie z określonego systemu, w którym będziemy je szkolić. Można sobie wyobrazić inne systemy. Te systemy nazywa Wittgenstein "grami językowymi".
Gry językowe.
Gry definiuje się przy pomocy "podobieństwa rodzinnego", bowiem niemożliwe jest wskazanie zbioru cech wspólnych, który można by przypisać każdemu bez wyjątku zjawisku określanemu mianem "gry". Brydż jest podobny do pasjansa pod tym względem, że gra się za pomocą kart, a do tenisa po takim, że do gry potrzebny jest przeciwnik itd. Wittgenstein porównuje ten typ podobieństwa do sytuacji obserwowanych w rodzinach – niektórzy ich członkowie mają ten sam kolor włosów, inni zbliżone rysy twarzy, a jeszcze innych łączy temperament. „Co jest jeszcze grą, a co już nią nie jest? Czy możesz podać granice? Nie. Możesz je "wytyczyć": dotąd bowiem ich jeszcze nie wytyczono. (Choć nigdy ci to jeszcze nie przeszkadzało posługiwać się wyrazem «gra»).” Zdecydowana jednak większość gier posiada pewne reguły – należą do nich też gry językowe. Poznawanie reguł może się odbywać na kilka sposobów. Ktoś na przykład może je uczniowi przedstawić, a następnie ćwiczyć ich możliwe zastosowania; może być też tak, że uczeń obserwuje grę i na podstawie reakcji jej uczestników na poszczególne zachowania samodzielnie do reguł dochodzi. „Jak (...) w tym wypadku obserwator odróżni błąd graczy od posunięcia prawidłowego? - (...) Pomyśl o charakterystycznym zachowaniu się człowieka poprawiającego swe przejęzyczenie. Dałoby się rozpoznać, że ktoś to właśnie robi, nie rozumiejąc nawet jego języka.” Wittgenstein wraca w tym miejscu do nurtującego go pytania, w jaki sposób przyswajamy język.
„A wyobrazić sobie jakiś język, znaczy wyobrazić sobie pewien sposób życia.” W tym miejscu Wittgenstein łączy język z postrzeganiem rzeczywistości i z kulturą. Wracając do przykładu z budowniczym: wypowiadany przez niego wyraz "płyta" możemy rozumieć jako słowo albo jako równoważnik zdania, może to być jedynie wskazanie przedmiotu albo też rozkaz. Gdyby z kolei budowniczy mówił "Proszę, podaj mi płytę" i za każdym razem w odpowiedzi dostawał płytę, to przysłuchujący się temu cudzoziemiec mógłby uznać, że "proszępodajmipłytę" jest w tym języku po prostu słowem, oznaczającym płytę, a nie całym zdaniem. Zwłaszcza, jeżeli pochodziłby z kultury, w której nie formułuje się próśb. Musiałby on poznać opozycyjne zdania z użyciem tych samych wyrazów, żeby zorientować się, że "proszępodajmipłytę" nie jest jednym wyrazem.
Dalej Wittgenstein rozważa, skąd bierze się różnica pomiędzy wypowiedzią "pięć płyt" użytą w charakterze rozkazu, a tą samą wypowiedzią "pięć płyt", która ma np. zameldować, że na stanie znajduje się pięć płyt. Chodzi oczywiście o rolę wypowiedzi w grze językowej. Ton czy mimika towarzysząca mowie to rzeczy zbyt niejednoznaczne, żeby nadawać im tutaj prymat, ponieważ osoba nieśmiała lub zmęczona może formułować rozkazy bez szczególnej werwy, z kolei ktoś energiczny mógłby meldunek "pięć płyt!" wykrzyczeć z godną posłuchu pewnością siebie. (Nie chodzi o to, że nie mają one żadnego znaczenia, wręcz przeciwnie; jednak dla obserwatora z zewnątrz mogą nie przekazywać informacji wystarczających, aby zrozumieć wypowiedź.)
Dodatkowo okazuje się, że opis gramatyczny wypowiedzi nie zawsze odpowiada jej funkcji w praktyce języka. Na przykład: „"Czyż pogoda nie jest dziś wspaniała?" nazywamy pytaniem, choć użyte zostało jako stwierdzenie.” Innym przykładem jest popularne w kulturze anglosaskiej formułowanie rozkazów jako pytań w rodzaju "Czy mógłbyś to dla mnie zrobić?" Wittgenstein poddaje krytyce pogląd Gottloba Fregego, że każde stwierdzenie zawiera supozycję. W języku naturalnym nie używamy na początku zdania formułki "Stwierdza się, że..."
Podobieństwo rodzinne i definicje.
Warto wrócić jeszcze na chwilę do rozważań Wittgensteina nad podobieństwem rodzinnym gier, ponieważ okazały się one niezwykle brzemienne dla wielu dziedzin nauki. „W jakiż (...) sposób wyjaśnilibyśmy komuś, co to jest gra? Sądzę, że opisywalibyśmy mu "gry", dodając może do opisu: «To i temu podobne nazywa się "grami"». A czyż sami wiemy więcej?”
Można zarzucić takiej definicji nieostrość. Wittgenstein wcale nie broni nikomu wytyczyć zakresu pojęcia "gra", jeśli by miał potrzebę ostrych granic. To jednak wcale nie spowoduje, że wcześniejsze użycia wyrazu "gra" straciłyby użyteczność, „chyba że dla jakiegoś specjalnego celu”. Pojawia się tutaj polemika z Fregem; w jego projekcie języka logiki nie było bowiem miejsca na nieścisłości, a pojęcia bez ostrych definicji pozbawione były sensu. Dla Wittgensteina nieścisłości w definiowaniu pojęć nie są problemem, bowiem zauważa, że w języku codziennym używamy sensownie takich zdań, jak „Zaczekaj gdzieś tutaj.” Często też używamy pewnych słów całkiem poprawnie i można powiedzieć, że je rozumiemy, ale kiedy ktoś zapyta o ich znaczenie, to nagle mamy problem ze zdefiniowaniem. Nadanie prymatu mowie potocznej jest rewolucyjne, biorąc pod uwagę, że poprzednicy Wittgensteina postrzegali ją jako przeszkodę, którą należy pokonać.
Wbrew projektantom idealnego logicznego języka, Wittgenstein stwierdza: „Mów co chcesz, póki nie przeszkodzi ci to widzieć, jak się rzeczy mają. (A gdy to widzisz, to niejednego nie powiesz).” To, że jakaś nazwa nie ma "stałego" znaczenia, nie czyni jej niezrozumiałą, a "nieścisłe" wyjaśnienie nie musi wcale być bezużyteczne. Pogląd, że zdanie musi posiadać jeden określony sens, jest również poddany krytyce.
Czy to znaczy, że gra językowa nie ma jasno ustalonych reguł? Wygląda na to, że nie są one niezbędne. Istnieją rzeczywiście gry, których uczestnicy muszą bezwzględnie przestrzegać zasad, ale są też takie, w których reguły są jedynie drogowskazami albo powstają spontanicznie podczas grania.
Zwraca się uwagę, że jedną z tych rzeczy, która może pojawić się w naszej wyobraźni, gdy myślimy np. "kostka", jest nie kostka, lecz jej obraz. Wittgenstein rozróżnia przypadki normalne od anormalnych i powyższy należy do tych ostatnich. „Tylko w przypadkach normalnych użycie słów jest z góry jasno wyznaczone.” Im częściej słowo, wyrażenie lub zdanie pojawia się w jakiejś grze językowej, tym lepiej jej użytkownicy mogą je rozumieć. Istnieją też wyrażenia używane tak powszechnie i tak często, że nawet nie musimy sobie wyobrażać ich znaczeń – np. "dzień dobry" czy "kocham cię".
Znaczenie jako użycie.
Na ile ktoś rozumie dany język czy daną grę językową – to poznać można po jego zachowaniu. Nie mamy dostępu do stanów mentalnych naszych rozmówców, nawet neurobiologia nie osiągnęła jeszcze etapu czytania w ludzkich myślach. Wittgenstein podaje przykład z chłopcem, którego chcemy nauczyć konstruowania ciągu liczb naturalnych. Żeby się upewnić, czy zrozumiał, będziemy go kilkakrotnie prosić o zapisanie np. liczb od 0 do 9. Nie wystarczy przecież, żeby raz skonstruował poprawny ciąg, gdyż to mogło być przypadkowe. Kiedy uczeń wielokrotnie podoła zadaniu, poprosimy go o kontynuowanie liczenia od 10. Jest możliwe, że zastosuje inną metodę, niż przy liczbach od 0 do 9. Ale jeżeli tak, to właściwie do ilu musiałby poprawnie policzyć, żebyśmy mieli pewność, że "zrozumiał"?
Rozumienie jest pewną dyspozycją, która może przejawiać się bardzo różnie. Ktoś mógłby sformułować wzór ciągu, np. "n" + 1, ale ci, którzy po prostu liczą bez formułowania wzoru, też przecież mogą rozumieć. A przede wszystkim nie jest to stały stan umysłu. Możemy przywołać zdolność liczenia w dowolnym momencie, nie musimy cały czas powtarzać w myślach kolejnych liczb naturalnych. Podobnie ma się sytuacja w przypadku takich słów, jak "znać", "wiedzieć", "być zdolnym" czy "umieć". Wszystko to nie są, zdaniem Wittgensteina, zjawiska psychiczne.
Kiedy zaczyna się umienie lub rozumienie? To pytanie raczej niedorzeczne, chociaż Wittgenstein nie wyklucza, że wraz z postępem nauki uda się zarejestrować zmiany w mózgu, które następują w momencie, w którym zamiast recytować wyuczony na pamięć ciąg liczb naturalnych zaczynamy liczyć. Póki co, tylko my sami możemy powiedzieć: "teraz rozumiem!"
Konkluzja, do której prowadzić miał ten tok rozumowania, jest następująca: kompetencje językowe wyrażają się w zachowaniu. Wittgenstein zdaje sobie doskonale sprawę z tego, jak bardzo jest to problematyczne. Zdarza się, że ktoś używa jakiegoś słowa poprawnie przez przypadek, mimo że nie zna jego znaczenia; albo osoby cierpiące na różnego rodzaju choroby umysłowe prowadzą rozmowę w taki sposób, że ich rozmówcy są przekonani, iż wiedzą, o czym mowa, chociaż tak naprawdę nie mają pojęcia; na porządku dziennym jest też przytakiwanie z uśmiechem, kiedy się zamyśliło lub nie dosłyszało.
Jednak znaczenie słowa jest drugorzędne względem jego użycia. Język nie posiada jednej tylko funkcji, czy byłoby to przekazywanie myśli, ekspresja czy utrzymywanie struktur społecznych. Poszczególne wyrazy i całe wyrażenia mogą zmieniać swoje sensy w kontekstach różnych gier językowych, zwłaszcza, że każda taka gra może mieć inne cele i inne reguły.
Podsumowanie.
Wittgenstein w "Dociekaniach filozoficznych" odbiera laur pierwszeństwa idealnemu językowi logiki, a zamiast tego każe poznawać język, jakim jest on naprawdę. Poleca zrezygnować z konstruowania abstrakcyjnych systemów i zająć się badaniem tego, co już istnieje. I chociaż przyzwyczajono się w filozofii traktować wczesnego i późnego Wittgensteina niemalże jak dwóch filozofów o całkiem sprzecznych poglądach, to jednak wcale nie zaprzeczył on swojej najsłynniejszej tezie z "Traktatu": „Granice mego języka oznaczają granice mego świata.” Przesunął jedynie granice języka poza sztucznie konstruowane systemy – bo przecież jeśli gdzieś należałoby szukać prawdy, to raczej w rzeczywistości, niż w wyobrażeniach garstki matematyków i filozofów.

</doc>
<doc id="531854" url="https://pl.wikipedia.org/wiki?curid=531854" title="Parostatek">
Parostatek



</doc>
<doc id="531855" url="https://pl.wikipedia.org/wiki?curid=531855" title="Biłka Dolna">
Biłka Dolna

Biłka Dolna, Biłka Królewska (ukr. Нижня Білка, "Nyżnia Biłka") – wieś na Ukrainie, w obwodzie lwowskim, w rejonie pustomyckim, nad rzeczką Białką. W 2001 roku liczyła 503 mieszkańców.
W 1939 roku obejmowała 770 ha powierzchni na trakcie gliniańskim, nad dopływem Pełtwi, a zamieszkana była przez polskie rodziny Borków, Domeredzkich, Gruszków, Kasperskich, Karpów, Kuźniarów, Łukaszyńskich, Wojdyłów, Popów, Łupaków, Woźniaków i innych. Dawna królewszczyzna; dzierżawa polskich rodów magnackich: Herburtów, Sapiehów i Uruskich. W drugiej połowie XIX wieku posiadłość hrabiny Komorowskiej.
Położenie.
Wieś leży ok. 16 km na wschód od centrum Lwowa, nad rzeczką Białką, dopływem Pełtwi.
Zachodnia część wsi zlokalizowana jest na terenie równinnym, niemal płaskim, położonym na wysokości 235 m n.p.m.; wschodnia (na wschód od Białki) znajduje się na terenie pagórkowatym ze wzniesieniami do 260 m n.p.m. Główną ulicą wsi jest dawny trakt gliniański, który już w XII wieku stanowił ważny szlak handlowy w tym regionie. Łączył Lwów z Glinianami – miasteczkiem położonym około 35 km na wschód od Lwowa i dalej ze Złoczowem i Tarnopolem. Przed rokiem 1945 przy tej ulicy znajdowały się kościół, szkoła, dom ludowy i młyn. Z kilku bocznych ulic najważniejsza była ta prowadząca (obok dworu i folwarku) w kierunku Biłki Górnej. Wraz z wybudowaniem w latach sześćdziesiątych XX wieku nowoczesnej drogi Lwów−Tarnopol dawny trakt gliniański całkowicie stracił na znaczeniu.
Warunki klimatyczne.
Biłka Dolna leży w strefie klimatu umiarkowanego kontynentalnego. W oparciu o wyniki badań stacji meteorologicznych we Lwowie (17 km od wsi) i Dublanach (15 km) należy przyjąć, że średnia temperatura w latach 1925-1938 wynosiła 8,85 °C, zaś temperatury skrajne +31,6 °C i -20,4 °C.
Średnie wieloletnie ciśnienie atmosferyczne w latach 1897-1899 wynosiło na tym obszarze 735,7 mm Hg. Brak jakichkolwiek danych z lat późniejszych. Średnia opadów w latach 1897-1899 wynosiła 771,7 mm, zaś w latach 1925-1938 610 mm. Wieloletnia średnia dni z opadami w roku 1938 wynosiła 182. Dane z okresu II wojny światowej i lat następnych są niedostępne.
Historia.
Zgodnie z miejscową tradycją nazwa wywodziła się stąd, że w czasie jednej z wojen obozowały tu wojska królewskie, czyli kwarta, podczas gdy pospolite ruszenie stało w sąsiedniej Biłce Szlacheckiej. Znacznie prostsze i bardziej prozaiczne wyjaśnienie może wywodzić nazwę od tego, że była to – w odróżnieniu od drugiej wsi o tej samej nazwie – królewszczyzna. Wieś była wielokrotnie niszczona przez zagony tatarskie zapuszczające się w te strony. W roku 1441 Tatarzy doszli pod mury Lwowa, a „we wsiach palili i ludzi bardzo wiele nabrali”. W roku 1512 Tatarzy niszczyli dobra królewskie w ziemi lwowskiej, aż pokonano ich 23 kwietnia „koło Biełki”. Od sierpnia 1605 do czerwca 1633 roku, tj. na przestrzeni dwudziestu ośmiu lat, większych najazdów na ziemię lwowską odnotowano 15; mniejszych nikt nie liczył. Napastnicy spustoszyli w tym czasie 80 osad miejskich i 842 wiejskie, niektóre wielokrotnie. Rezultatem tych najazdów były straty w wysokości ponad 55 tysięcy zamordowanych bądź uprowadzonych w jasyr mieszkańców.
Nie mniej groźne w skutkach były wojny kozackie: "rok 1648 należałoby naprawdę czarną kreską albo też krwią naznaczyć... Chmielnicki razem z Kozakami i Tatarami oblegali Lwów i pustoszyli ziemię lwowską – mordy, rabunki, ogień znaczyły ich pochód".
Oprócz wojen ogromne spustoszenie powodowały epidemie chorób zakaźnych: dżumy, cholery, tyfusu i innych. Na ziemi lwowskiej występowały one (w latach 1603-1927) średnio co dziesięć lat, a towarzyszyły im częstokroć klęski głodu.
W czerwcu 1915 roku, podczas cofania się armii rosyjskiej po przełamaniu frontu pod Gorlicami, deportowano ze wsi w głąb Rosji wszystkich mężczyzn w wieku od 16 lat wzwyż, a nadto zarekwirowano wszystkie konie, bydło i trzodę chlewną. W okresie walk polsko-ukraińskich i wycofywania się wojsk Zachodnioukraińskiej Republiki Ludowej (ZURL) spod Lwowa w 1918 roku, Ukraińcy spalili w Biłce 96 gospodarstw i wymordowali ponad pięćdziesięciu jej polskich mieszkańców.
Wieś została odbudowana w okresie międzywojennym. W II Rzeczypospolitej miejscowość należała początkowo do gminy wiejskiej Biłka Królewska. 1 sierpnia 1934 roku w ramach reformy na podstawie ustawy scaleniowej została włączona do gminy wiejskiej Biłka Szlachecka w powiecie lwowskim, w województwie lwowskim. W 1921 roku gmina Biłka Królewska liczyła 920 mieszkańców (463 kobiety i 457 mężczyzn) i znajdowały się w niej 153 budynki mieszkalne. 919 osób deklarowało narodowość polską, 1 – żydowską. 870 osób deklarowało przynależność do wyznania rzymskokatolickiego, 29 – do prawosławnego, 21 – do mojżeszowego. W 1939 roku wieś liczyła 1160 mieszkańców, w tym 97% Polaków oraz 34 (3%) Ukraińców i Żydów.
W czasie minionej wojny Biłka Królewska stała się jednym z głównych ośrodków samoobrony przeciw ukraińskim akcjom OUN/UPA w okolicach Lwowa. Mimo kilku prób, nigdy nie została skutecznie zaatakowana. Podczas przetaczania się frontu w dniach 23-25 lipca 1944 roku wschodnia jej część, zajęta już przez Armię Czerwoną, została ostrzelana pociskami zapalającymi przez Niemców i w większości spłonęła. 
Po zakończeniu działań wojennych, w ramach przymusowych wysiedleń ludności polskiej, mieszkańcy Biłki zostali w roku 1945 zmuszeni do wyjazdu na Zachód. Część osiedliła się w okolicach Krosna, część zaś na Opolszczyźnie, w okolicach Góry Świętej Anny. 
Po II wojnie światowej wieś została zasiedlona ukraińskimi przesiedleńcami z okolic Lubaczowa. W 1989 roku Biłka Dolna liczyła 571 mieszkańców (306 kobiet i 265 mężczyzn).
We wsi urodził się Franciszek Gruszka – porucznik pilot Wojska Polskiego i F/O Royal Air Force w Wielkiej Brytanii, uczestnik bitwy o Anglię. Jeden z pierwszych lotników polskich latających na samolotach Supermarine Spitfire.

</doc>
<doc id="531857" url="https://pl.wikipedia.org/wiki?curid=531857" title="SA103">
SA103



</doc>
<doc id="531862" url="https://pl.wikipedia.org/wiki?curid=531862" title="Miravalles">
Miravalles

Miravalles – wulkan w Kostaryce położony w paśmie górskim Cordillera de Guanacaste. Osiąga wysokość 2028 m n.p.m. Jedyna historyczna erupcja miała miejsce w 1946.
Zobacz też.
Lista wulkanów Kostaryki

</doc>
<doc id="531872" url="https://pl.wikipedia.org/wiki?curid=531872" title="Comal (język)">
Comal (język)

Comal (COMmon Algorithmic Language) jest językiem programowania wysokiego poziomu, stworzonym dla potrzeb edukacji.
Historia języka.
Język ten zaprojektowany został przez duńskiego wykładowcę, Borge Christensena. Jest on wzorowany w zasadzie na dwóch innych językach: Basicu i Pascalu. Z założenia jako język do nauki podstaw programowania, zachowano w nim prostotę Basica i wprowadzono elementy niezbędne do programowania strukturalnego, wzorowane na strukturach zawartych w języku Pascal. W literaturze często spotyka się określenie Comalu jako "strukturalny Basic".
Pierwsza implementacja tego języka została stworzona w 1981 r. dla komputerów Commodore PET, następnie m.in. dla Commodore 64.
Język ten zdobył uznanie w niektórych krajach i został wprowadzony do programu nauczania w szkołach, np. w Danii i Irlandii.
Obecnie Comal to już tylko ciekawostka z historii informatyki.
Charakterystyka języka.
Główną właściwością przejętą z Basica-a jest tworzenie własnego, pełnego środowiska systemowego, udostępniającego polecania systemowe, dzięki czemu podczas pracy nie ma konieczności wychodzenia poza powłokę Comal.
Program w Comal stanowi ciąg instrukcji umieszczonych w wierszach kodu źródłowego. Kolejne wiersze są numerowane podobnie jak we wczesnych wersjach Basica (powstały implementacje, w których nie numeruje się wierszy). Można jednak umieszczać kilka instrukcji w jednym wierszu rozdzielonych średnikiem.
W instrukcji przypisania stosuje się zapożyczony z Pascala symbol dwuznakowy ":=". W języku dostępna jest większość instrukcji znanych z Basica, w tym polecenia systemowe i edycyjne (np. LIST, RUN, LOAD, SAVE) oraz dodatkowe (np. CAT, ENTER), instrukcje danych (np. DATA, READ), instrukcje we-wy (np. PRINT, INPUT) i inne, oraz instrukcje strukturalne, wzorowane na rozwiązaniach zawartych w języku Pascal:
 IF "warunek" THEN
 "instrukcje"
 ENDIF
 CASE "wyr" OF
 WHEN "wyroznik-1"
 "instrukcje-1"
 WHEN "wyroznik-2"
 "instrukcje-2"
 WHEN "wyroznik-n"
 "instrukcje-n"
 OTHERWISE
 "instrukcje-oth"
 ENDCASE
 FOR "i"="w_p" TO "w_e"
 "instrukcje"
 NEXT "i"
 WHILE "warunek" DO
 "instrukcje"
 ENDWHILE
 REPEAT
 "instrukcje"
 UNTIL "warunek"
 PROC "nazwa"("parametry")
 "instrukcje"
 ENDPROC "nazwa"
 EXEC "nazwa"("argumenty")
Przykład.
 10 PRINT "Przykład programu w jezyku Comal"
 20 REPEAT
 25 EXEC PiszOpcje
 30 INPUT "Wybierz opcje": Opcja
 40 INPUT "X=": X
 50 INPUT "Y=": Y
 60 EXEC Wybor(Opcja, X, Y)
 70 UNTIL Opcja=5
 80 PROC PiszOpcje
 90 PRINT "1. suma"
 100 PRINT "2. roznica"
 110 PRINT "3. iloczyn"
 120 PRINT "4. iloraz"
 130 PRINT "5. wyjscie"
 140 ENDPROC PiszOpcje
 150 PROC Wybor(A,B,C)
 160 CASE A OF
 170 WHEN 1
 175 PRINT "SUMA=", B+C
 180 WHEN 2
 185 PRINT "ROZNICA=", B-C
 190 WHEN 3
 195 PRINT "ILOCZYN=", B*C
 200 WHEN 4
 205 PRINT "ILORAZ=", B/C
 210 WHEN 5
 215 PRINT "Koniec"
 220 OTHERWISE
 225 PRINT "Bledna opcja"
 230 ENDCASE
 240 ENDPROC Wybor

</doc>
<doc id="531873" url="https://pl.wikipedia.org/wiki?curid=531873" title="Abiturient">
Abiturient

Abiturient – maturzysta, osoba, która zbliża się do ukończenia szkoły średniej i została dopuszczona do matury.
Abiturient po ukończeniu szkoły średniej staje się absolwentem i ma wówczas wykształcenie średnie. Zdanie egzaminu maturalnego umożliwia uzyskanie świadectwa dojrzałości, które jest rzeczą dodatkową w stosunku do wykształcenia średniego.
Etymologia.
Słowo abiturient pochodzi ze śrdw. łac. "abituriens", dopełniacz "abiturientis" „mający odejść” z łac. "abitus" „odjazd, oddalenie się”.

</doc>
<doc id="531877" url="https://pl.wikipedia.org/wiki?curid=531877" title="Fanny Howe">
Fanny Howe

Fanny Howe (ur. 1940 w Bostonie, Massachusetts) – amerykańska poetka i prozaiczka.
Ojciec – prawnik; matka, Mary Manning, urodzona w Dublinie, aktorka i scenarzystka teatru Abbey Theatre.
Obecnie jest profesorem University of California, San Diego.

</doc>
<doc id="531883" url="https://pl.wikipedia.org/wiki?curid=531883" title="Gwint trapezowy metryczny">
Gwint trapezowy metryczny

Gwint trapezowy metryczny, dawniejsza nazwa "gwint trapezowy symetryczny" – gwint o zarysie trapezowym, stosowany w mechanizmach przenoszących duże obciążenia w obu kierunkach oraz w urządzeniach o małych prędkościach obrotowych i rzadko pracujących.
Wykonanie.
Wykonanie gwintów ujęto w normie PN-79/M-02117.

</doc>
<doc id="531886" url="https://pl.wikipedia.org/wiki?curid=531886" title="Automatyka broni">
Automatyka broni

Automatyka broni – zespół mechanizmów broni automatycznej (samopowtarzalnej i samoczynnej) wykorzystujących energię gazów prochowych, która powstaje podczas strzału. 
Automatyka przygotowuje do kolejnego strzału: odryglowuje oraz przemieszcza zamek w tylne położenie, wyciąga oraz wyrzuca łuskę naboju, który został wystrzelony, podanie z taśmy lub magazynka następnego pocisku, dosłanie jego do komory nabojowej, przesunięcie zamka w przednie położenia oraz jego zaryglowanie. 
W broni samopowtarzalnej kolejny strzał jest uwarunkowany ponownym naciśnięciem spustu. Natomiast w broni samoczynnej do jej działania należy także oddanie kolejnego strzału ale pod warunkiem, że język spustowy jest bez przerwy naciśnięty. 
W skład automatyki broni wchodzą:
Automatyka broni może być uruchomiana przy pomocy energii ciśnienia gazów prochowych (broń gazodynamiczna), zewnętrznego silnika (broń napędowa) lub obydwu tych źródeł energii (broń mieszana).

</doc>
