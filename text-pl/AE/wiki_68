<doc id="531890" url="https://pl.wikipedia.org/wiki?curid=531890" title="David Kay">
David Kay

David A. Kay (ur. 8 czerwca 1940, zm. 13 sierpnia 2022) – internacjolog amerykański.
Wykształcenie.
Zdobył licencjat University of Texas at Austin, magisterium i doktorat Columbia University.
Kariera.
W latach 1991-1992 szef grupy inspekcyjnej ONZ ds. broni masowej zagłady. Pracował również z zespołem pracowników MAEA w Iraku. Następnie, do 2002, pracował w sektorze prywatnym (Science Applications International Corporation). Po interwencji w Iraku szef Irackiej Grupy Poszukiwawczej, która miała za zadanie odnaleźć broń maswego rażenia w tym kraju. Złożony przez niego w 2003 raport (tzw. Raport Kaya) wskazywał, że poszukiwania zakończyły się fiaskiem. Ze stanowiska zrezygnował 23 stycznia 2004; zastąpił go Charles Duelfer.

</doc>
<doc id="531895" url="https://pl.wikipedia.org/wiki?curid=531895" title="Greatest Hits III">
Greatest Hits III

Greatest Hits III – kompilacja późniejszych utworów brytyjskiej grupy Queen. Zespół wydał płytę pod nazwą Queen+, jako że zawiera przeboje śpiewane przez Queen, jak i również przez pojedynczych członków zespołu oraz nagrania z innymi wykonawcami. Wydana została 8 listopada 1999. Na albumie wystąpili również: Elton John, David Bowie, Montserrat Caballé, George Michael i Wyclef Jean.

</doc>
<doc id="531897" url="https://pl.wikipedia.org/wiki?curid=531897" title="Makata">
Makata

Makata (arab. mak ad - nakrycie lub siedzenie) – dekoracyjna tkanina jedwabna przetykana złotą lub srebrną nicią (złotolita lub srebrnolita) o stylizowanych wzorach roślinnych (głównie kwiaty – goździk, tulipan, róża), architektonicznych (np. motyw mihrabu) lub geometrycznych, wykonana w różnych technikach tkackich (m.in.broszowania lub lansowania). Spotyka się również makaty zdobione haftem lub aplikacją, wykonane barwnymi jedwabiami na jedwabnej tkaninie.
Wytwarzana w krajach Bliskiego Wschodu, głównie w Turcji i Persji w XVII i XVIII wieku, gdzie zawieszano ją na ścianach w domach i w namiotach (tzw. makaty namiotowe) i przykrywano nimi meble, używano jej też do oblekania poduszek lub materacy. 
Na Dalekim Wschodzie makaty produkowano w Chinach, gdzie występowały symboliczne przedstawienia zwierząt związane z chińską mitologią.
W Polsce makatę wytwarzano w XVIII wieku najpierw w pracowniach dworskich, później, także w XIX wieku w manufakturach tkackich w Grodnie, Buczaczu, w Brodach, w Krakowie i używano jako kotary, serwety, obicia ścian oraz na namioty. Makaty z haftowanymi kartuszami herbowymi zdobiły często ściany dworów.
Makaty buczackie.
Adam Potocki wspólnie z synami (m.in. Oskarem) przyczynił się do rozwoju rzemiosła tkackiego w Buczaczu, gdzie w połowie XIX w. sprowadził tkaczy. W manufakturach zwanych "persjarniami", wytwarzano pasy kontuszowe w technice "taqueté façonné". Powstawały również makaty buczackie, tkaniny z lnu, bawełny, jedwabiu oraz materiał na żupany. Makaty buczackie początkowo dekorowane były wzorami geometrycznymi na wzór makat wschodnich przez sprowadzonych przez Oskara tkaczy ormiańskich. Później pojawiły się stylizowane motywy roślinne przypominające wzory znane z pasów kontuszowych. Wyroby były zaprezentowane na Powszechnej Wystawie Krajowej we Lwowie (1894). Jedną z makat z wystawy otrzymała arcyksiężna Maria Teresa Habsburg. Ozdoba trafiła do pałacu Karola Ludwika w Wiedniu, znajdującego się przy Favoritenstrasse 7. Na początku XX wieku manufakturę prowadził Artur Potocki (1843-1917) syn Adama. Wyroby manufaktury były sygnowane naszywkami z wytkanym herbem Pilawa Potockich i nazwą manufaktury „Buczacz”. Za czasów kierownictwa Artura obok herbu pojawiły się inicjały „A.P.”. Na Międzynarodowej Wystawie Sztuki Dekoracyjnej i Wzornictwa w Paryżu (1925) i Wystawie Powszechnej w Chicago (1933) makaty z „Pracowni Tkaniny Dekoracyjnej hr. Artura Potockiego w Buczaczu”, otrzymały złoty medal. Pracownia w Buczaczu działała do 1939 roku.

</doc>
<doc id="531908" url="https://pl.wikipedia.org/wiki?curid=531908" title="Broń automatyczna">
Broń automatyczna

Broń automatyczna – rodzaj broni palnej, w której kolejne fazy cyklu pracy broni (poza wprowadzeniem pierwszego naboju do komory nabojowej i uruchomieniem mechanizmu spustowego) są wykonywane bez użycia energii strzelającego.
Broń automatyczną dzieli się ze względu na rodzaj energii wykorzystanej do użycia automatyki broni na: gazodynamiczną, napędową i mieszaną, a ze względu na rodzaj ognia na: samoczynną, samopowtarzalną i samoczynno-samopowtarzalną.

</doc>
<doc id="531909" url="https://pl.wikipedia.org/wiki?curid=531909" title="V6">
V6



</doc>
<doc id="531910" url="https://pl.wikipedia.org/wiki?curid=531910" title="Howard Stern">
Howard Stern

Howard Allan Stern (ur. 12 stycznia 1954 w Nowym Jorku) – amerykański satyryk, dziennikarz radiowy i telewizyjny.
Życiorys.
Urodził się w rodzinie żydowskiego pochodzenia. Ojciec Ben Stern oraz matka Ray wraz z synem mieszkali w Roosevelt na wyspie Long Island w stanie Nowy Jork.
W latach 90. XX wieku kandydował na gubernatora stanu Nowy Jork z ramienia Partii Libertariańskiej. Dostał się na listę 100 najbardziej wpływowych ludzi na świecie magazynu „Time”. W 1997 powstał film "Części intymne", oparty na książkowej autobiografii Sterna pod tym samym tytułem.
Prowadzi program „The Howard Stern Show”, nadawany na kanale Howard 100 i Howard 101 platformy satelitarnej Sirius Satellite Radio. Wcześniej pracował dla takich mediów jak NBC (skąd został dosyć szybko usunięty), WXRK i CBS.

</doc>
<doc id="531912" url="https://pl.wikipedia.org/wiki?curid=531912" title="Diaminy">
Diaminy

Diaminy, dwuaminy – związki organiczne zawierające w cząsteczce dokładnie dwie grupy aminowe (−NH2, &gt;NH lub &gt;N−) przyłączone do atomów węgla. Ponieważ trwałe są tylko dwuaminy, w których obie grupy aminowe znajdują się przy różnych atomach węgla, najprostszym wyizolowanym związkiem tego typu jest etylenodiamina (1,2-diaminoetan, H2N−CH2−CH2−NH2). Opisana natomiast jest metylenodimanina (diaminometan) w postaci dichlorowodorku, CH2(NH2)2·2HCl.
Niektóre dwuaminy występują naturalnie, np. putrescyna (H2N−(CH2)4−NH2) i kadaweryna (H2N−(CH2)5−NH2)są produktami metabolizmu bakterii i degradacji białek. 
Zastosowanie.
W syntezie i przemyśle chemicznym wykorzystywane są różne diaminy aromatyczne, np. "p"-fenylenodiamina (H2N−C6H4−NH2), benzydyna (H2N−C6H4−C6H4−NH2) lub 4,4'-diaminodifenylometan (H2N−C6H4−CH2−C6H4−NH2) oraz alifatyczne, np. putrescyna do produkcji nylonu-46 i "N,N,N′,N"′-tetrametyloetylenodiamina (Me2N−CH2−CH2−NMe2) jako katalizator polimeryzacji akrylamidu i substancja chelatująca. 

</doc>
<doc id="531914" url="https://pl.wikipedia.org/wiki?curid=531914" title="Sawa (postać legendarna)">
Sawa (postać legendarna)

Sawa – postać z legend o powstaniu Warszawy i tłumaczącej pochodzenie nazwy Warszawa.
Według jednej z wersji legendy Sawa była żoną rybaka Warsa. Małżeństwo udzieliło gościny księciu Siemomysłowi, który odłączył się od orszaku podczas polowania. Od ich imion miała pochodzić nazwa miasta Warszawa. Według innej wersji Sawa był mężczyzną, bratem Warsza; byli oni rybakami mieszkającymi nad Wisłą, u podnóża Nowego Miasta.
Sawa występuje także w warszawskiej legendzie tłumaczącej pochodzenie nazwy Warszawa. Według niej na wzgórzu, na którym obecnie znajduje się Stare Miasto, mieszkała kobieta o imieniu Ewa lub Sawa. Koryto rzeki znajdowało się wtedy w pobliżu ul. Bugaj. Przepływający Wisłą flisacy zatrzymywali się w pobliżu chaty, gdzie jej właścicielka przygotowywała im strawę. Zbliżając się do tego miejsca, wołali z daleka: „warz Ewa!” („warz Sawa!”), co znaczyło „gotuj nam jadło“.

</doc>
<doc id="531918" url="https://pl.wikipedia.org/wiki?curid=531918" title="Zielona Akcja">
Zielona Akcja

Zielona Akcja – akcja wolontariatu studenckiego zapoczątkowana w 2001 roku na Wydziale Matematyki i Nauk Informacyjnych Politechniki Warszawskiej. Polegała na organizowaniu przez studentów uczelni wyższych wakacyjnych zajęć z dziećmi z obszarów wiejskich. W pierwszym roku wzięło w niej udział okołu 30 studentów pracujących w trzech miejscowościach: Kamionka Wielka, Królowa Górna i Mystków. W kolejnych latach liczba studentów i miejscowości objętych akcją stopniowo się powiększała. W roku 2003 było to około 260 studentów z kilkunastu uczelni i ponad 40 miejscowości w całej Polsce.
Akcja została wymyślona przez ówczesnego dziekana wydziału Matematyki i Nauk Informacyjnych dr hab. Tadeusza Rzeżuchowskiego i asystenta Krzysztofa Kaczmarskiego. 
W roku 2005 tygodnik "Przekrój" wyróżnił Zieloną Akcję tytułem Fenomen Przekroju.
Od roku 2004 do organizacji Zielonej Akcji przyłączyła się Polsko-Amerykańska Fundacja Wolności. Od roku 2005 Zielona Akcja nie działa w pierwotnej formie, była jednak kontynuowana pod nazwą „Wolontariat Studencki” przez Polskie Stowarzyszenie Pedagogów i Animatorów KLANZA. W 2008 roku w wyniku wielomiesięcznych prac, opartych na doświadczeniu i uwagach uczestników Programu, została wybrana nowa marka – „PROJEKTOR – wolontariat studencki”.

</doc>
<doc id="531920" url="https://pl.wikipedia.org/wiki?curid=531920" title="Cykl pracy broni">
Cykl pracy broni

Cykl pracy broni – zespół operacji powtarzających się podczas działania broni palnej. W skład cyklu pracy broni mogą wchodzić:
Operacje cyklu pracy broni mogą być wykonywane ręcznie (broń nieautomatyczna), półautomatycznie (broń półautomatyczna) lub automatycznie (broń automatyczna). Liczba cykli pracy broni w jednostce czasu jest miarą szybkostrzelności.

</doc>
<doc id="531921" url="https://pl.wikipedia.org/wiki?curid=531921" title="Stare Miasto (Kraków)">
Stare Miasto (Kraków)



</doc>
<doc id="531923" url="https://pl.wikipedia.org/wiki?curid=531923" title="Mikołaj Romanow (1843–1865)">
Mikołaj Romanow (1843–1865)

Mikołaj Aleksandrowicz Romanow (ur. 20 września 1843, Carskie Sioło – 24 kwietnia 1865, Nicea) – wielki książę Rosji, od 2 marca 1855 do śmierci cesarzewicz i następca tronu rosyjskiego.
Najstarszy syn Aleksandra II i Marii Heskiej, znanej jako "Maria Aleksandrowna". 
Sprawowane przez niego funkcje miały pozwolić na zdobycie odpowiedniego przygotowania do sprawowania władzy. Był więc atamanem kozackim i kanclerzem Uniwersytetu Helsińskiego. W 1864 udał się w podróż zagraniczną, w trakcie której zaręczył się z księżniczką duńską, Marią Zofią Fryderyką Dagmarą, córką Christiana IX. 
Cieszył się dotychczas dobrym zdrowiem i tężyzną fizyczną, lecz niespodziewanie zapadł na gruźlicę. W celu podjęcia kuracji wyjechał do Nicei, gdzie spędził dwa lata i 24 kwietnia 1865 zmarł (podaje się, że właśnie na gruźlicę lub na zapalenie opon mózgowo-rdzeniowych). Na miejscu domu, w którym żył w ostatnich dniach, rosyjscy emigranci wznieśli prawosławny sobór. 
Po jego śmierci następstwo tronu przeszło w ręce jego młodszego brata, Aleksandra, który ożenił się również z jego narzeczoną.

</doc>
<doc id="531924" url="https://pl.wikipedia.org/wiki?curid=531924" title="Joseph Marie Verlinde">
Joseph Marie Verlinde

Joseph Marie Verlinde lub Jacques Verlinde (ur. w 1947 w Belgii) – duchowny katolicki, specjalista w dziedzinie chemii nuklearnej (doktor fizyki). Prowadził badania naukowe w Centre national de la recherche scientifique, instytucji, która stanowi francuski odpowiednik Polskiej Akademii Nauk.
Biogram.
Urodził się w rodzinie katolickiej jako Jacques Verlinde. W latach sześćdziesiątych XX w. prowadził poszukiwania egzystencjalne. W 1968 w wieku 20 lat poznał Medytację transcendentalną. Zagłębiał się w nauki religii wschodu. W Hiszpanii poznał Mahariszi Mahesz Jogi i został jego uczniem, czyli brahmaczarinem. Został członkiem Biura Generalnego Międzynarodowej Organizacji Medytacji Transcendentalnej. W latach 1971-1974 przebywał w Himalajach, gdzie odwiedzał aśramy, do których normalnie Europejczycy nie mają wstępu. W 1974 opuścił swego mistrza i udał się do Europy, gdzie wgłębiał się w teozofię, antropozofię, oraz praktykował radiestezję, spirytyzm (channeling) i magnetyzm, poznawał różokrzyżowców. Przez ten okres swojego życia poznał prawie wszystkie filozofie i religie wschodu.
W 1975 powrócił do chrześcijaństwa. Wstąpił do katolickiego seminarium w Awinionie (w październiku 1976), a później do seminarium francuskiego w Rzymie (październik 1978). Pomiędzy pobytem w Awinionie i w Rzymie spędził on kilka miesięcy u Trapistów, w klasztorze Notre Dame des Neiges, gdzie odkrył swoje powołanie do życia monastycznego. W 1983 Jacques Verlinde przyjął święcenia kapłańskie, a następnie kontynuował swoje studia w Rzymie, a następnie w Louvain – La – Neuve. Uzyskawszy doktorat z filozofii w Louvain, zaczął wykładać filozofię i antropologię biblijną w Instytucie Katolickim w Lyonie. Otrzymał również stanowisko wykładowcy w Międzynarodowym Seminarium Duchownym w Ars. W trzy lata od złożenia ślubów kapłańskich w 1986 z grupą młodzieży założył wspólnotę „Rodzina Świętego Józefa”.
Obecnie Jacques Verlinde jest mnichem i kapłanem w założonej przez siebie wspólnocie, we Francheville, na przedmieściu Lyonu. Przyjął imiona Joseph Marie. Wykłada też teorię poznania i filozofię przyrody na Wydziale Katolickiego Uniwersytetu w Lyonie oraz w Instytucie Chemii i Fizyki Przemysłowej w Wyższej Szkole Inżynieryjnej, a także w Międzynarodowym Seminarium Duchownym w Ars.

</doc>
<doc id="531926" url="https://pl.wikipedia.org/wiki?curid=531926" title="Modus operandi">
Modus operandi

Modus operandi (z łac. „sposób działania”) – pojęcie z zakresu kryminalistyki opisujące charakterystyczny i zazwyczaj powtarzalny sposób zachowania się sprawcy czynu zabronionego, który kształtują jego indywidualne cechy oraz możliwości.
Informacje wstępne.
Pojęcie "modus operandi", a właściwie "modus furandi" (od łac. "fur" „złodziej”) pojawiło się w podręczniku Hansa Grossa. W 1913 roku Anglia, a w 1925 Polska miały już profesjonalne rejestry zawierające opisy sposobów działania poszczególnych przestępców.
Definicja proponowana przez Tadeusza Hanauska (prawnik, profesor kryminalistyki): „modus operandi to powtarzający się sposób działania sprawcy, polegający na atakowaniu takich samych przedmiotów (dóbr), używaniu tych samych lub takich samych technicznych sposobów działania przestępczego, działaniu w podobnym czasie, miejscu czy okolicznościach”.
Analizując "modum operandi" można uzyskać informacje, które ułatwiają dalsze poszukiwania i schwytanie sprawcy. Bazuje się tu na skłonności ludzkiej do tzw. perseweracji (łac. powtarzania), czyli tendencji do wykonywania takich samych czynności jedną, powtarzaną metodą. Wyidealizowanym przykładem znanym z literatury jest wizytówka Arsène Lupina. Wiadomo też, iż powtarzając dostatecznie długo pewne czynności, dochodzi się do pewnego stopnia zrutynizowania ich.
Zachowanie człowieka w danej sytuacji zależy też między innymi od stanu zdrowia i kondycji fizycznej; inteligencji, wykonywanego zawodu, wiedzy i wykształcenia; wieku i zdobytego doświadczenia; upodobań i osobowości; stanu psychicznego, od kondycji psychofizycznej w danym dniu, od psychopatii, upośledzeń itp.; posiadanych środków (narzędzi, gotówki itp.); wpływu innych osób.
Analiza "modi operandi".
Prawidłowo przeanalizowany sposób działania przestępcy pozwala między innymi na typowaniu i wykluczaniu sprawcy danego przestępstwa, oraz bywa przydatny przy budowaniu wersji kryminalistycznych. Jednak raczej nigdy nie identyfikuje jednoznacznie sprawcy. Dane na temat "modi operandi" najczęściej uzyskuje się z oględzin, zeznań świadków i podejrzanych, ekspertyz biegłych, eksperymentów procesowo-kryminalistycznych i zwykłej pracy operacyjno-rozpoznawczej.
Badając "modum operandi" nie można skupić się wyłącznie na samym procesie dokonania czynu, ale również na jego przygotowaniu i czynnościach wykonywanych po zdarzeniu. Budując opis dla danego sprawcy należy sprawdzić np.:
Jednak zawsze opisy planowania i zachowania „po” muszą być w ścisłym związku z czynem.
Ten sam sprawca może zmieniać swój sposób dokonywania czynu w zależności od okoliczności i nabieranego doświadczenia. Także wszelakie zagrożenia i utrudnienia mogą wpłynąć na "modum operandi". W Polsce Zintegrowany System Informacji Policyjnej wyposażony jest w kartotekę rejestrującą "modum operandi" danego zdarzenia.
Taki sam "modus operandi" nie może być potem jedynym dowodem w sądzie, nie można powołując się na niego wydać wyroku w sprawie.

</doc>
<doc id="531928" url="https://pl.wikipedia.org/wiki?curid=531928" title="Wizytownik">
Wizytownik

Wizytownik – przedmiot użytkowy służącymi do przechowywania wizytówek. Może mieć postać pudełka lub segregatora z kieszeniami służącymi do umieszczania wizytówek. Kieszenie wykonuje się zazwyczaj z przezroczystej folii, dzięki czemu wizytówkę można przeczytać bez potrzeby jej wyjmowania. Kieszenie folii pozwalają umieścić wizytówkę do wielkości ok. 9 cm x 5,5 cm (w zależności od obowiązującego w danym kraju standardu wielkości wizytówek). Wizytowniki bywają często opatrzone literowymi przekładkami, co umożliwia alfabetyczne archiwizowanie wizytówek. Wizytownik w firmie jest rodzajem bazy danych o interesujących firmach i osobach do kontaktu. Wizytownik u osób prywatnych jest rodzajem bazy danych dla jego właściciela.

</doc>
<doc id="531931" url="https://pl.wikipedia.org/wiki?curid=531931" title="Mechanizm zasilania">
Mechanizm zasilania

Mechanizm zasilania – grupa podzespołów broni wielostrzałowej składająca się z donośnika, podajnika i dosyłacza wykonująca operację zasilania. Mechanizm zasilania może być magazynkowy lub taśmowy.
Mechanizmy zasilania magazynkowe mają prostą budowę, ale mieszczą niewielką liczbę nabojów. Są stosowane w indywidualnej broni strzeleckiej.
Taśmowe mechanizmy zasilania stosowane w głównie w broni samoczynnej umożliwiają osiągnięcie wysokiej szybkostrzelności teoretycznej, ale mają skomplikowaną budowę.

</doc>
<doc id="531932" url="https://pl.wikipedia.org/wiki?curid=531932" title="Neidermeyer's Mind">
Neidermeyer's Mind



</doc>
<doc id="531935" url="https://pl.wikipedia.org/wiki?curid=531935" title="João Ricardo">
João Ricardo

João Ricardo, właśc. João Ricardo Pereira Batalha Santos Ferreira (IPA: [ʒu'ɐ̃ũ ʁi’kaɾðu]; ur. 7 stycznia 1970 w Luandzie) – angolski piłkarz grający na pozycji bramkarza, uczestnik Mistrzostw Świata w Piłce Nożnej 2006. Jest Angolijczykiem pochodzenia portugalskiego. W 1974 w wieku 4 lat, jak większość białych Angolijczyków powrócił wraz z rodziną do Portugalii. Na początku grał w klubie Leiria Marrazes, z miasta Leiria w którym zamieszkała rodzina Ferreira. Następną drużyną bramkarza była Académico de Viseu. W 2008 ogłosił zakończenie kariery, jednak w 2011, jako 41-latek, rozegrał jeszcze 15 meczów w indonezyjskim Semarang United.

</doc>
<doc id="531936" url="https://pl.wikipedia.org/wiki?curid=531936" title="Oleg W. Pienkowski">
Oleg W. Pienkowski



</doc>
<doc id="531937" url="https://pl.wikipedia.org/wiki?curid=531937" title="Clarksville (Tennessee)">
Clarksville (Tennessee)

Clarksville – miasto położone w północnej części stanu Tennessee, na granicy z Kentucky. W 2000 roku miasto liczyło 103 765 mieszkańców.
Stosunkowo szybko się rozwija, podobnie jak południe USA. Rozwój zawdzięcza położonej w mieście bazie wojskowej Fort Campbell (głównie helikoptery). Przez miasto przepływa Cumberland River, niedaleko znajduje się jeden z największych w USA sztucznych akwenów oraz piękne tereny rekreacyjne i leśne "„Land between the lakes”".
W mieście rozwinął się przemysł mięsny, tytoniowy oraz obuwniczy. Ponadto w Clarksville produkuje się opony samochodowe oraz klimatyzatory.
Miasto określane także jako "„furtka na południe”". W Clarksville urodziła się i spędziła dzieciństwo i młodość amerykańska lekkoatletka, późniejsza brązowa (w Melbourne w 1956) i trzykrotna złota (w Rzymie w 1960) medalistka olimpijska, Wilma Glodean Rudolph.
Klimat.
Miasto leży w strefie klimatu subtropikalnego, umiarkowanego, łagodnego bez pory suchej i z gorącym latem, należącego według klasyfikacji Köppena do strefy "Cfa". Średnia temperatura roczna wynosi 14,4 °C, a opady 1275,1 mm (ze średnimi opadami śniegu wynoszącymi 25,6 mm). Średnia temperatura najcieplejszego miesiąca – lipca wynosi 25,6 °C, natomiast najzimniejszego stycznia – 2,1 °C. Najwyższa zanotowana temperatura wyniosła 41,1 °C, natomiast najniższa zanotowana w lutym –24,4 °C. Miesiącem o najwyższych opadach jest maj które średnio wynoszą 142,2 mm, natomiast najniższe opady są w sierpniu i wynoszą średnio 78,7.

</doc>
<doc id="531938" url="https://pl.wikipedia.org/wiki?curid=531938" title="Anastazja Zacharyna">
Anastazja Zacharyna

Anastazja Romanowna Zacharyna, ros. Анастасия Романовна Захарьина (ur. 1530 lub 1532?, zm. 7 sierpnia 1560) – bojarówna rosyjska, caryca Rosji jako pierwsza żona Iwana IV Groźnego od 1547 r.
Pochodzenie.
Urodziła się jako córka okolniczego Romana Jurjewicza i jego drugiej żony Uljany Fiodorowny. Miała czworo rodzeństwa: Annę, Dałmata, Danniła i Nikitę, którego wnuk Michał I Romanow został pierwszym carem Rosji z dynastii Romanowów. 
Małżeństwo z Iwanem Groźnym.
Iwan IV pragnął zerwać z tradycją ożenku z cudzoziemkami i kandydatkę na żonę wybrał w swoistym castingu, na który stawiło się, według różnych relacji, między 500 a 1500 urodziwych kobiet. Iwan od razu wskazał na Anastazję. 
Ślub odbył się 3 lutego 1547 r. w soborze Uspienskim. Uroczystości weselne trwały 2 tygodnie. 
Małżeństwo uchodziło za szczęśliwe, jednak w rzeczywistości car często groził żonie odesłaniem jej do klasztoru, zdradzał ją, bywał wobec niej arogancki demonstrując swą wyższość. 
W 1553 r. po ciężkiej chorobie Iwana, para carska wraz z jedynym synem, Dymitrem, wybrała się na dziękczynną pielgrzymkę do klasztoru Kiriłło-Biełozierskiego. Chłopiec zachorował i zmarł w trakcie podróży; istnieje również teoria, że wypadł niańce z rąk i utonął w rzece. 
Dzięki małżeństwu z Iwanem rodzina Anastazji zyskała wpływy na carskim dworze m.in. jej brat Nikita został doradcą cara, drugi brat Daniił otrzymał urząd okolniczego. Awans Zacharjinów budził obawy starych bojarskich rodów, więc przeczuwając niebezpieczeństwo z ich strony, stopniowo usuwali rywali z otoczenia cara. 
Potomstwo.
Anastazja urodziła 6 dzieci: 
Śmierć.
W styczniu 1559 r. caryca zachorowała. W lipcu 1560 r. Anastazję, nadal chorą, car wywiózł do Kołomienskoje z powodu pożarów w Moskwie. Zmarła 7 sierpnia 1560 r. 
Jej śmierć stała się przyczyną załamania nerwowego jej męża i pośrednio – przyczyną jego legendarnego okrucieństwa i krwawej rozprawy z bojarami, obwinianymi przez niego o śmierć małżonki. I słusznie, według najnowszych badań w trumnie i na zachowanych zwłokach Anastazji wykryto arszenik. Iwan dostał pierwszego napadu furii, kiedy nikt nie uwierzył w jego oskarżenia o otrucie ukochanej żony. Po kilku latach od śmierci Anastazji car oskarżył o jej otrucie wdowę po swoim stryju Andrzeju Starickim – księżnę Eufrozynę Chowańską. Trucizna była przeznaczona również dla Iwana IV Groźnego. W razie jego przedwczesnej śmierci, tron moskiewski przypadłby w udziale najbliższemu carskiemu krewnemu – czyli jego kuzynowi Włodzimierzowi Starickiemu (synowi trucicielki). Truciznę wypiła jednak pierwsza i najbardziej umiłowana żona Anastazja Romanowna Zacharina-Koszkina, a Iwan IV przeżył. Eufrozyna z Chowańskich, została utopiona w rzece Szeksna w dniu 20 października 1569 r. W tej epoce tak postępowano z trucicielami w całej Europie. A rodzina książąt Starickich została na rozkaz Iwana IV Groźnego wymordowana w okrutny sposób w tym samym miesiącu. 

</doc>
<doc id="531939" url="https://pl.wikipedia.org/wiki?curid=531939" title="Tomasz Bonin">
Tomasz Bonin

Tomasz Bonin (ur. 11 września 1973 w Borkowie) – polski bokser, mistrz świata federacji International Boxing Council. Tytuł wywalczył po 12-rundowym pojedynku z Dominikańczykiem Fernely Felizem. Walka odbyła się 27 listopada 2005 w Chicago. Wychowanek Wisły Tczew, w której rozpoczął karierę w 1988.
Aktualny bilans.
41 zwycięstw – 3 porażki (ostatni pojedynek stoczył 9 maja 2009, wygrywając na punkty z Turkiem Serdar Uysal, kończąc karierę)

</doc>
<doc id="531941" url="https://pl.wikipedia.org/wiki?curid=531941" title="PZU SA">
PZU SA



</doc>
<doc id="531949" url="https://pl.wikipedia.org/wiki?curid=531949" title="Mechanizm uderzeniowy">
Mechanizm uderzeniowy

Mechanizm uderzeniowy – rodzaj mechanizmu odpalającego powodujący strzał poprzez mechaniczne zbicie spłonki iglicą. Mechanizmy uderzeniowe dzielą się na:
Napinanie sprężyny mechanizmu uderzeniowego następuje najczęściej w wyniku mechanicznego oddziaływania na iglicę, kurek lub bijnik zamka lub suwadła, rzadziej spotykane jest napinanie mechanizmu uderzeniowego za pośrednictwem mechanizmu spustowego poprzez nacisk na spust

</doc>
<doc id="531959" url="https://pl.wikipedia.org/wiki?curid=531959" title="Traktat Unkiar-Iskielessi">
Traktat Unkiar-Iskielessi

Traktat Unkiar-Iskielessi – porozumienie zawarte w lipcu 1833 roku pomiędzy osłabionym Imperium Osmańskim a Imperium Rosyjskim, które doprowadziło nasilenia rywalizacji rosyjsko-brytyjskiej.
Muhammad Ali, władca Egiptu i jednocześnie wasal sułtana tureckiego Mahmuda II w 1831 rozpoczął wojnę ze swym seniorem (Bunt przeciwko sułtanowi). W Europie powstały dwa bloki zorientowane przez wojną egipsko-turecką: proturecki z Rosją cara Mikołaja I oraz proegipski z Wielką Brytanią oraz Francją.
Po zwycięskiej bitwie pod Konyą w grudniu 1832 wojska Muhammada Alego skierowały się na Stambuł. Porta chyliła się ku upadkowi, a mocarstwa zachodnie nie reagowały na prośby o pomoc z jej strony. Wobec ich bierności sułtan zmuszony był zwrócić się do niedawnego rywala, Rosji – niechętnej posiadaniu silniejszego rywala w miejsce słabej Porty. Na początku 1833 roku flota rosyjska wpłynęła do Bosforu dokonując desantu 40 tysięcy żołnierzy, którzy obozowali w dolinie Unkiar-Iskielessi zabezpieczając dostęp do stolicy.
Wkrótce podpisany został pokój w Kutahyi, na mocy którego Muhammad Ali otrzymywał dożywotnio Palestynę, Syrię oraz Arabię i Kretę. Wojska rosyjskie miały przebywać w Turcji do chwili przekroczenia przez Egipcjan gór Taurus.
Pomagając sułtanowi Petersburg chciał uzyskać zgodę na swobodny ruch swych okrętów przez cieśniny: Dardanele i Bosfor. Przywilej ten dałby Rosji możliwość przekształcenie Morza Czarnego w wewnętrzny akwen oraz szansę ekspansji ekonomicznej i politycznej w obrębie Morza Śródziemnego.
W lipcu 1833 roku w Unkiar-Iskielessi podpisano traktat, który oficjalnie potwierdzał wcześniejsze ustalenia pokoju adrianopolskiego i stanowił pakt obronny Rosji i Porty. Jednak zawierał tajny artykuł – który wnet wyciekł – wedle którego Rosja uzyskała wpływ na politykę Porty, z kolei Turcja miała zamykać Dardanele dla okrętów innych państw. W opinii państw zachodnich Imperium Osmańskie stawało się protektoratem, bowiem sułtan – jak to wyraził lord Heytesbury, brytyjski ambasador w Sankt Petersburgu – stał się „podległy rozkazom cara, jak książęta Indii poleceniom wydawanym przez Kompanię Wschodnioindyjską”, a Rosja mogła dalej realizować własną politykę podporządkowywania słabej Turcji kreśloną przez Karla Nesselrode.
Po stronie Rosji stanęły Austria oraz Prusy, natomiast przeciwnikami pozostały Wielka Brytania i Francja, które jeszcze w czasie walk po początkowym zawahaniu wysłały swe floty w okolice Dardaneli oraz pośredniczyły w negocjacjach sułtana i Alego. Do rozładowania napięć między mocarstwami zachodnimi a Rosją doszło w 1841 po podpisaniu traktatu londyńskiego.

</doc>
<doc id="531960" url="https://pl.wikipedia.org/wiki?curid=531960" title="List ośmiu">
List ośmiu

List ośmiu – pismo wystosowane 30 stycznia 2003 przez przywódców ośmiu państw europejskich, w tym 5 państw członkowskich Unii Europejskiej i 3 państw kandydackich.
Pismo miało służyć wyrażeniu poparcia dla amerykańskiej polityki zagranicznej w kontekście irackiego kryzysu rozbrojeniowego.
Lista sygnatariuszy: Czechy, Dania, Hiszpania, Polska, Portugalia, Węgry, Wielka Brytania, Włochy.
Wraz z kolejnym listem poparcia, listem wileńskim, spowodował falę krytyki francuskiej i przyczynił się do kryzysu w stosunkach transatlantyckich.

</doc>
<doc id="531962" url="https://pl.wikipedia.org/wiki?curid=531962" title="List wileński">
List wileński

List wileński – pismo wystosowane 6 lutego 2003 przez przywódców dziesięciu państw środkowoeuropejskich.
Pismo miało służyć wyrażeniu poparcia dla amerykańskiej polityki zagranicznej w kontekście irackiego kryzysu rozbrojeniowego. Pismo zostało poprzedzone listem ośmiu.
Wraz z nim list wileński spowodował falę krytyki francuskiej i przyczynił się do kryzysu w stosunkach transatlantyckich.
Lista sygnatariuszy: Albania, Bułgaria, Chorwacja, Estonia, Litwa, Łotwa, Macedonia, Rumunia, Słowacja i Słowenia.

</doc>
<doc id="531963" url="https://pl.wikipedia.org/wiki?curid=531963" title="Perseweracja (psychopatologia)">
Perseweracja (psychopatologia)

Perseweracja ("łac." "perseveratio" – obstawanie przy czymś) – objaw niektórych zaburzeń psychicznych, polegający na uporczywym powtarzaniu tej samej czynności (mogą być to słowa, zdania, skojarzenia, ale również fragmenty melodii lub omyłki), mimo zaniku wywołującej ją przyczyny.
Występuje w schizofrenii, katatonii, otępieniu, upośledzeniu umysłowym, osobowości anankastycznej.

</doc>
<doc id="531966" url="https://pl.wikipedia.org/wiki?curid=531966" title="Dom pod Krzyżem w Krakowie">
Dom pod Krzyżem w Krakowie

Dom pod Krzyżem – budynek przy ulicy Szpitalnej 21 w Krakowie. Pierwotnie siedziba szpitala św. Rocha i kaplicy pod tym samym wezwaniem, obecnie mieści się w nim Oddział Teatralny Muzeum Historycznego Miasta Krakowa (od 2008 udostępniany tylko podczas wystaw czasowych). 
Historia budynku.
Historia Domu pod Krzyżem sięga średniowiecza, kiedy mieścił się tutaj szpital pod wezwaniem św. Rocha przeznaczony dla ubogich scholarów (z kaplicą pod tym samym wezwaniem). Stanowił on część dużego kompleksu szpitalnego Ducha Świętego prowadzonego przez duchaków. Budowa obecnego budynku została zakończona w 1474 roku. W XVI wieku dobudowano do niego oficynę. W XVIII wieku został oddany parafii mariackiej, która prowadziła tu przytułek dla ubogich. W tym okresie na elewacji domu umieszczono krucyfiks, od którego pochodzi nazwa budynku (obecnie znajduje się tam jego kopia). Na początku XX w. budynek odkupiło miasto, które zamierzało zburzyć zabudowania poszpitalne, ale ostatecznie przekształciło je na domy mieszkalne i sklepy. W latach 1917-1937 na pierwszym piętrze budynku miał siedzibę Związek Artystów Plastyków. Wiosną 1933 roku Józef Jarema otwarł tu teatr Cricot.
Siedziba muzeum.
W 1936 roku Rada Miasta przeznaczyła Dom pod Krzyżem na siedzibę przyszłego muzeum historycznego. Muzeum przejęło budynek w 1949 roku. W latach 1958–1969 przeprowadzono generalny remont budynku, podczas którego adaptowano obiekt na potrzeby ekspozycji poświęconej historii teatru krakowskiego (Oddziału Teatralnego Muzeum Historycznego Miasta Krakowa) oraz przywrócono budowli jej pierwotne cechy stylowe. Otwarcie oddziału nastąpiło w 1969, nadano mu wówczas imię Stanisława Wyspiańskiego.
W zbiorach muzeum znalazły się m.in. pamiątki po Helenie Modrzejewskiej, Antoninie Hoffmann i Ludwiku Solskim, projekty scenografii i kostiumów Karola Frycza, Józefa Mehoffera, Andrzeja Pronaszki, Stanisława Wyspiańskiego, Andrzeja Stopki czy Tadeusza Kantora, a także inne eksponaty związane z historią teatru (portrety, rekwizyty, afisze teatralne, zaproszenia itp.).
W 2008 zamknięto stałą wystawę ze względu na konieczny remont budynku, konserwację eksponatów oraz reorganizację wystawy. Aktualnie Oddział przygotowuje i udostępnia swoje zbiory zainteresowanym poprzez wystawy czasowe, wydarzenia i działania edukacyjne oraz kwerendy.

</doc>
<doc id="531973" url="https://pl.wikipedia.org/wiki?curid=531973" title="Iwojima">
Iwojima



</doc>
<doc id="531978" url="https://pl.wikipedia.org/wiki?curid=531978" title="Linia gaśnicza">
Linia gaśnicza

Linia gaśnicza – linia wężowa od nasady tłocznej pompy pożarniczej, hydrantu lub rozdzielacza, do stanowiska gaśniczego.

</doc>
<doc id="531984" url="https://pl.wikipedia.org/wiki?curid=531984" title="Cyd Gray">
Cyd Gray

Cyd Gray (ur. 21 listopada 1973 w Scarborough na wyspie Tobago), piłkarz pochodzący z Trynidadu i Tobago, grający na pozycji obrońcy.
Cyd Gray nigdy nie grał w klubie poza swoim krajem. Pierwszym jego klubem z ligi Trynidadu i Tobago był klub z rodzinnej wyspy Tobago – Roxborough United. W wieku 19 lat Gray przeniósł się na sąsiedni Trynidad do klubu Joe Public FC, a potem grał jeszcze w San Juan Jabloteh. W 2008 roku grał w indyjskim Pune FC oraz ponownie w San Juan Jabloteh. W 2009 roku był piłkarzem United Petrotrin, a w 2009 roku przeszedł do Ma Pau SC.
Cyd to bardzo dobry obrońca, grający niezwykle twardo, ale posiada także świetną szybkość, dzięki czemu może grać na bokach obrony. W reprezentacji Trynidadu i Tobago Gray zadebiutował w marcu 2001 w meczu przeciwko reprezentacji Kostaryki. Pierwszego gola zdobył w wygranym 2:0 meczu z Grenadą, a było to 26 listopada 2004 roku i jest to jak na razie jego jedyny gol w reprezentacji, zdobyty zresztą tuż po 31. urodzinach. Dobra gra spowodowała także, że selekcjoner Leo Beenhakker powołał Graya do kadry na Mistrzostwa Świata w Niemczech. Tam zagrał w pierwszym meczu przeciwko reprezentacji Szwecji. Cała reprezentacja Trynidadu i Tobago spisała się znakomicie i w debiucie na tak wielkiej imprezie osiągnęła remis 0:0, jednak po porażkach z Anglią (0:2) oraz Paragwajem (0:2) wróciła do domu po fazie grupowej. Cyd był obok Dwighta Yorke'a jedynym piłkarzem w kadrze reprezentacji pochodzącym z Tobago.

</doc>
<doc id="531985" url="https://pl.wikipedia.org/wiki?curid=531985" title="Czyściwo">
Czyściwo

Czyściwo – materiał używany w zakładach przemysłowych i w warsztatach usługowych do wycierania znacznych zabrudzeń smarami, olejami, farbami itp. Najczęściej używane są do tego celu pozyskane w recyklingu szmaty, często specjalnie do tego celu segregowane. Największą wartość w grupie czyściw z recyklingu ma czyściwo z białej bawełny, pozbawione podczas segregacji wszelkiego rodzaju zapięć – elementów z metalu lub plastiku. Czyściwo niesegregowane ma mniejszą wartość, ponieważ zawierać może szmaty z innych niż bawełna materiałów, także z włókien sztucznych, które na ogół znacznie gorzej wchłaniają wilgoć, może też zawierać drobne obce elementy (zamki, zapięcia); ma jednak znacznie niższą cenę i stosowane bywa do czyszczenia posadzek, itp.
Spotykane jest także czyściwo papierowe; jest to przemysłowa odmiana ręczników papierowych, z kilku (dwóch – trzech) grubszych niż w ręcznikach warstw papieru. Może występować w rolach lub w arkuszach.
Czyściwa przemysłowe wykonywane są z różnych surowców i co za tym idzie mogą mieć różne przeznaczenie. Mogą one mieć pochodzenie:
W zależności od potrzeb można ich używać na sucho, z wodą, rozpuszczalnikami lub środkami czystości.
Czyściwa najczęściej stosowane są przez warsztaty mechaniczne, zakłady produkcyjne, gastronomię, służbę zdrowia, firmy sprzątające. Są to miejsca o specjalnych wymaganiach, w których występują różnego rodzaju specyficzne zabrudzenia, których nie można byłoby usunąć z użyciem zwykłych szmat.
Czyściwa przemysłowe wyparły bawełniane ścierki wielorazowego użytku, które po wykorzystaniu należało prać i suszyć, co wiązało się z dodatkowymi kosztami (prąd, woda, detergenty), zaś eksploatacja powodowała obniżanie ich jakości. Jednorazowe czyściwa są zaprojektowane do potrzeb danej branży, np. chłonne i mięsiste, niepylne, przeznaczone do kontaktu z żywnością, itd.
Czyściwa najczęściej stosowane są do następujących zabrudzeń:
Czyściwa można kategoryzować ze względu na ich przeznaczenie, tj.:
Pomocniczo w użytkowaniu czyściw przemysłowych stosuje się:
Czyściwa wykorzystuje się w takich branżach jak:

</doc>
<doc id="531986" url="https://pl.wikipedia.org/wiki?curid=531986" title="Tartalo">
Tartalo

Tartalo (także "Tartaki", "Torto", "Alabarri", "Anxo") – w mitologii baskijskiej cyklopy trudniące się pasterstwem łowiectwem, pożerające ludzi.
W części prowincji Vizcaya tartalo wyobrażano sobie jako posiadające tylko jedną stopę.

</doc>
<doc id="531987" url="https://pl.wikipedia.org/wiki?curid=531987" title="Klimont">
Klimont

Klimont – wzgórze o wysokości 302/305 m n.p.m. znajdujące się w Lędzinach. Na szczycie wzgórza znajduje się zabytkowy kościół św. Klemensa.
W czasach przedchrześcijańskich Klimont zwany był „Górką Piorunową” i był miejscem związanym z religią Słowian. Na jego szczycie miały się znajdować dwa kamienne posągi bóstw słowiańskich. Przypuszczalnie w XII w. ówczesny właściciel Lędzin, małopolski rycerz Jaksa z Miechowa ufundował drewniany kościół na wzgórzu. Prawdopodobnie na Klimoncie było kilka kościołów drewnianych, kolejno po sobie następujących. Badania konserwatorsko-archeologiczne przeprowadzone w 1992 r. przez zespół Wiktora Zina potwierdziły, że kościół na Klimoncie istniał już w drugiej połowie XII w. Obecny murowany kościół został wzniesiony w latach 1769–1772. W wyniku prac wykopaliskowych na wzgórzu, w obrębie kościoła w latach 2001–2002 odnaleziono szczątki kostne oraz trzy kompletne szkielety ludzkie w pobliżu muru kościoła, co potwierdziło, że znajdował się tam średniowieczny cmentarz przykościelny.

</doc>
<doc id="531991" url="https://pl.wikipedia.org/wiki?curid=531991" title="Linia wężowa">
Linia wężowa

Linia wężowa – to połączone ze sobą węże pożarnicze, służące do podania środka gaśniczego (zazwyczaj wody) do miejsca działań gaśniczych.
W zależności od przeznaczenia dzielimy je na:

</doc>
<doc id="531994" url="https://pl.wikipedia.org/wiki?curid=531994" title="Gajowice">
Gajowice



</doc>
<doc id="531995" url="https://pl.wikipedia.org/wiki?curid=531995" title="Wąż strażacki">
Wąż strażacki



</doc>
<doc id="531996" url="https://pl.wikipedia.org/wiki?curid=531996" title="Linia główna">
Linia główna

Linia główna – linia wężowa liczona od nasady tłocznej pompy pożarniczej ustawionej na stanowisku wodnym do rozdzielacza.

</doc>
<doc id="532001" url="https://pl.wikipedia.org/wiki?curid=532001" title="Górka Piorunowa">
Górka Piorunowa



</doc>
<doc id="532002" url="https://pl.wikipedia.org/wiki?curid=532002" title="Amorphis">
Amorphis

Amorphis – fińska grupa muzyczna wykonująca początkowo death doom, obecnie zaś prezentuje muzykę z gatunku melodic death metal. Powstała w 1990 roku w Helsinkach z inicjatywy perkusisty Jana Rechbergera oraz gitarzystów Tomi’ego Koivusaaria i Esy Holopainena.
W 2005 roku z zespołu odszedł wieloletni wokalista Pasi Koskinen, którego zastąpił Tomi Joutsen. Nowy wokalista nie miał wpływu na muzykę na kolejnej płycie. Ta została skomponowana przed jego przybyciem. Do 2009 roku grupa wydała dziewięć albumów studyjnych pozytywnie ocenianych zarówno przez fanów, jak i krytyków muzycznych. Zespół Amorphis wystąpił czterokrotnie w Polsce.
Nazwa zespołu Amorphis pochodzi od słowa z języka angielskiego Amorphous, które oznacza bezpostaciowy lub amorficzny. W swej twórczości grupa nawiązuje do takich zagadnień jak śmierć, wojna, lokalnych legend oraz fińskiego poematu epickiego Kalevali.
Historia.
Grupa powstała w 1990 roku z inicjatywy perkusisty Jana Rechbergera oraz gitarzystów Tomi’ego Koivusaaria i Esy Holopainena. Wkrótce potem do zespołu dołączył basista Olli-Pekka „Oppu” Laine. 4 stycznia 1991 roku ukazało się pierwsze wydawnictwo zespołu – demo pt. "Disment of Soul". W czerwcu 1992 roku ukazał się singel pt. "Amorphis" promujący debiutancki album grupy pt. "The Karelian Isthmus", który ukazał się 1 listopada. Również w 1992 roku do zespołu dołączył klawiszowiec Kasper Martenson.
5 grudnia 1993 nakładem Relapse Records roku ukazał się pierwszy minialbum grupy pt. "Privilege of Evil". W 1994 roku do zespołu dołączył wokalista Ville Tuomi, odszedł natomiast klawiszowiec Martenson. 1 września tego samego roku nakładem Spinefarm Records ukazał się drugi album grupy pt. "Tales from the Thousand Lakes". Wkrótce potem Tuomi odszedł z Amorphis. W 1995 roku nakładem Morbid Noizz Productions ukazał się split album "Black Winter Day / Fear" z grupą Gorefest. 31 stycznia samego roku nakładem Relapse Records ukazał się również minialbum pt. "Black Winter Day". Wkrótce potem do zespołu dołączył wokalista Pasi Koskinen. Tego samego roku z zespołu odszedł współzałożyciel zespołu, perkusista Jan Rechberger, którego zastąpił Pekka Kasari.
14 maja 1996 roku ukazał się trzeci album grupy pt. "Elegy". Tego samego roku do zespołu dołączył klawiszowiec Kim Rantala, którego zastąpił Santeri Kallio. 27 maja 1997 roku ukazał się drugi minialbum pt. "My Kantele". 6 lutego 1999 roku nakładem Spinefarm i Relapse Records ukazał się singel "Divinity" promujący czwarty album pt. "Tuonela". Wydawnictwo ukazało się 29 marca nakładem Relapse Records. 10 maja 2000 roku ukazała się kompilacja nagrań grupy pt. "Story: 10th Anniversary". Wydawnictwo ukazało się z okazji dziesięciolecia działalności artystycznej zespołu. Esa Holopainen skomentował rocznicę w następujący sposób:
Tego samego roku z zespołu odszedł basista Olli-Pekka „Oppu” Laine, którego zastąpił Niclas Etelävuori. 1 lutego 2001 roku ukazał się singel "Alone" promujący piąty album "Am Universum", który ukazał się 3 kwietnia. Wydawnictwo powstało we współpracy z producentem muzycznym Simonem Efemy, który pracował dotychczas m.in. z grupami Paradise Lost i Pantera. W 2002 roku grupę opuścił Pekka Kasari, zastąpił go występujący poprzednio w zespole jej współzałożyciel Jan Rechberger. W kwietniu 2003 roku ukazały się singel "Day of Your Beliefs", a następnie 26 maja "Evil Inside". Utwory promowały szósty album pt. "Far from the Sun", który ukazał się również 26 maja nakładem Virgin Records i EMI. Wydawnictwo zostało nagrane w helsińskich studiach Finnvox, zmiksowana przez Hilli’ego Hillesmaę, który współpracował z takimi wykonacwami jak HIM, Sentenced czy Moonspell. Wkrótce potem teledyk do utworu „Evil Inside” został nominowany do nagrody fińskiego MTV w kategorii „Najlepsze fińskie video muzyczne”. 17 czerwca tego samego roku ukazała się druga kompilacja nagrań grupy "Chapters". 9 listopada 2004 roku nakładem Relapse Records ukazał się 4 way split "Relapse Singles Series Vol. 4" Amorphis wraz z grupami Goreaphobia, Phobia i Exit-13.
W 2005 roku z grupy odszedł jej wieloletni wokalista Pasi Koskinen, który dołączył do grupy Mannhai. Ostatni koncert z wokalistą w składzie odbył się 21 września 2004 roku, w ramach fińskiego festiwalu Kontu Rock. Zastąpił go Tomi Joutsen z zespołu Nevergreen. Oświadczenie zespołu odnośnie do nowego wokalisty Joutsena:
4 stycznia 2006 roku ukazał się singel "House of Sleep" promujący album pt. "Eclipse". Wydawnictwo ukazało się 15 lutego nakładem Nuclear Blast Records. Tego samego roku grupa wystąpiła na festiwalu Hunter Fest w Szczytnie.
7 czerwca ukazał się pierwszy singel pt. "The Smoke", promujący nowy album. 27 czerwca 2007 roku ukazał się singel "Silent Waters" promujący album pt. "Silent Waters", który ukazał się 29 października. Wydawnictwo zostało zarejestrowane w studiu Sonic Pump. Album został zmiksowany przez Mikko Karmila, który znany jest ze współpracy m.in. z grupami Nightwish i Stratovarius. 22 kwietnia 2009 roku ukazał się singel "Silver Bride" promujący dziewiąty album pt. "Skyforger". Wydawnictwo ukazało się 29 maja, nagrania odbyły się w studiu Sonic Pump. W ramach promocji albumu został zrealizowany teledysk do utworu „Silver Bride” w reżyserii Owe Lingvalla. 27 października grupa wystąpiła w krakowskim klubie Loch Ness.

</doc>
<doc id="532003" url="https://pl.wikipedia.org/wiki?curid=532003" title="Aleksiej Mariesjew">
Aleksiej Mariesjew

Aleksiej Pietrowicz Mariesjew (; ur. w Kamyszynie, zm. 18 maja 2001 w Moskwie) – radziecki pilot, pułkownik Armii Czerwonej, Bohater Związku Radzieckiego (1943), którego mocno zbeletryzowane losy przedstawił Borys Polewoj w "Opowieści o prawdziwym człowieku".
Życiorys.
Miał już na koncie cztery samoloty niemieckie, gdy 4 kwietnia 1942 roku jego myśliwski dolnopłat I-16 został zestrzelony nad Starą Russą okupowaną wtedy przez Niemców. Ciężko ranny zdołał przedostać się poza odległą o 18 km linię frontu. Z powodu odniesionych obrażeń amputowano mu obie nogi poniżej kolan.
Mimo kalectwa postanowił wrócić do latania, w którym to celu poddał się intensywnym ćwiczeniom fizycznym. Jednocześnie przystosowywał swe protezy do zgrania z orczykiem. W rezultacie tych zabiegów mógł − w czerwcu 1943 roku − podjąć ponownie loty bojowe.
W sierpniu tegoż roku zestrzelił trzy niemieckie myśliwce Fw 190. W ciągu całej wojny odbył 86 lotów bojowych i zestrzelił 11 samolotów wroga. W roku 1944 wstąpił do KPZR, a dwa lata później odszedł do cywila.
W 1952 roku ukończył szkołę partyjną w Moskwie, a w 1956 obronił doktorat z historii i zaczął działać w komitecie weteranów.
Zmarł na atak serca 18 maja 2001 roku, tuż przed swymi 85. urodzinami.

</doc>
<doc id="532004" url="https://pl.wikipedia.org/wiki?curid=532004" title="Linia zasilająca">
Linia zasilająca

Linia zasilająca – linia wężowa od nasady hydrantu lub nasady tłocznej pojazdu pożarniczego do nasady ssawnej pompy pożarniczej lub bezpośrednio do zbiornika samochodu pożarniczego.

</doc>
<doc id="532005" url="https://pl.wikipedia.org/wiki?curid=532005" title="Nanoroboty">
Nanoroboty

Nanoroboty (nanoboty, nanity, nanomaszyny) są hipotetycznymi maszynami w zakresie wielkości 1.5-100 nanometrów, skonstruowanymi dzięki nanotechnologii w nanoskali z komponentów nanometrycznych.
Bardzo rzadko stosuje się inną definicję nanorobota. Jest to urządzenie, które pozwala na precyzyjną interakcję z obiektami w nanoskali. Taką definicję można przypisać zarówno małym robotom poruszającym się z nanometrową precyzją, jak i dużym urządzeniem, np. mikroskopowi sił atomowych.
Obecny poziom nanorobotów.
Nanomaszyny są obecnie w fazie badań, choć pewne prymitywne molekularne maszyny już przetestowano. Przykładem może być sensor posiadający przełącznik wielkości 1.5 nanometra, mogący liczyć specyficzne molekuły w próbce chemicznej. Na Uniwersytecie Rice jako ciekawostkę zademonstrowano jednomolekułowy samochód wytworzony w procesie chemicznym, mający koła z fulerenów. Uruchamiany jest on przez zmianę temperatury otoczenia i przez odpowiednie nakierowanie końcówki skaningowego mikroskopu tunelowego.
Możliwe zastosowania.
Jeżeli kiedykolwiek zostaną zbudowane nanomaszyny, będą mieć wiele zastosowań. W medycynie nanoroboty mogą być użyteczne do identyfikowania komórek nowotworowych i ich niszczenia, a wprowadzone do organizmu byłyby prawdopodobnie w stanie znacznie wydłużyć czas życia naszego gatunku likwidując inne zagrożenia życia (choroby genetyczne), a nawet zapewnić nam nieśmiertelność (nieustanie „naprawiając” DNA – lecz są to na razie jedynie hipotetyczne możliwości). Innym potencjalnym zastosowaniem jest detekcja toksycznych chemikaliów i pomiar ich koncentracji w środowisku.
Nanity i fantastyka naukowa.
Nanity często występują w powieściach, filmach i grach fantastyczno-naukowych. Autorzy wykorzystują je jako swego rodzaju wygodne wytłumaczenia niezwykłych właściwości bohatera lub sprzętu.
W literaturze.
W 1956, w krótkim opowiadaniu "The Next Tenants" Arthur C. Clarke po raz pierwszy opisał malutkie maszyny operujące w skali mikro. Pomimo różnicy w rozmiarach pomysł technologii opisanej w powieści jest ten sam co nanotechnologii.
W telewizji.
W serialu telewizyjnym Stargate SG-1 i , bohaterowie walczyli z wrogami stworzonymi z nanitów zwanymi Replikatorami.
W serialu Star Trek, Borg używał nanobotów do asymilowania form życia do Kolektywu.
W serialu Andromeda, nanobotów używano do m.in. do leczenia ludzi, naprawy sprzętu itp.
W serialu Ghost in the Shell, bohaterowie pożywiają się specjalnym pokarmem składającym się z glutenu i nanomaszyn które mają konserwować ich organiczne i mechaniczne części ciał.
Pojawiają się w serialach animowanych , Generator Rex.
W filmie Ja, robot, nanobotów używano do niszczenia wadliwych pozytronowych mózgów robotów mających pomagać ludziom.
W filmie G.I.Joe, nanity są użyte jako broń zagłady.
W grach.
W serii gier komputerowych Metal Gear Solid Hideo Kojima, nanoroboty są implantowane personelowi wojskowemu aby mogli oni przesyłać elektronicznie polecenia bezpośrednio do maszyn, komunikować się ze sobą, czy podawać leki do swych ciał. Nanomaszyny grają również rolę tajnej broni, którą posługuje się tajne stowarzyszenie „Patrioci”. Zamierza ono stworzyć podległe sobie społeczeństwo. Nanoroboty cenzurują wiedzę oraz modyfikują zachowania nosicieli pozwalając tworzyć Patriotom prywatną armię.
W grze Deus Ex i jej kontynuacji, nanoboty służą do tworzenia biomodów, wspomagających gracza jako np. Tarcza Oporu Kinetycznego. równocześnie DE: Invisible War zaczyna się atakiem terrorystycznym z użyciem nanobotów.
W grze RTS Perimeter, cała cywilizacja opiera się o nanotechnologię, nanoboty terraformują ziemię, a jednostki można przekształcać z jednej w drugą.
W grze Sword of The Stars nanity są używanie zarówno do terraformowania planet, jak i do sabotażu kolonii wroga.
W grze Nexus – The Jupiter Incident, Mechanoidzi są tworami nanotechnologicznymi, wyposażonymi w Sztuczną Inteligencję.
W OGame fabryka nanitów odpowiedzialna jest za produkcję oraz serwis nanorobotów, które przyspieszają budowę wszelkich struktur naziemnych i statków kosmicznych, oraz umożliwiają terraformowanie planet.
W serii gier Crysis występuje techniczny egzoszkielet tzw. „"Nano Muscle Suit"” skonstruowany dzięki nanotechnologii, który jest wyposażony w nanoroboty przez co osoba go posiadająca może szybciej się poruszać oraz zyskać większą siłę.
W grze Stellaris jako zasób strategiczny oraz jako kryzys galaktyczny (tu w formie samoświadomego, zbiorowego umysłu-roju)

</doc>
<doc id="532006" url="https://pl.wikipedia.org/wiki?curid=532006" title="Linia ssawna">
Linia ssawna

Linia ssawna – linia wężowa od punktu czerpania wody do nasady ssawnej pompy pożarniczej.

</doc>
<doc id="532008" url="https://pl.wikipedia.org/wiki?curid=532008" title="Anthony Wolffe">
Anthony Wolffe



</doc>
<doc id="532011" url="https://pl.wikipedia.org/wiki?curid=532011" title="Roland Barthes">
Roland Barthes

Roland Barthes fr: ʀɔlɑ̃: baʀt, (ur. 12 listopada 1915 w Cherbourgu, zm. 25 marca 1980 w Paryżu) – francuski filozof, krytyk literacki, pisarz, czołowy przedstawiciel strukturalizmu i poststrukturalizmu francuskiego, teoretyk semiologii.
Życiorys.
Urodził się jako syn Louisa Barthes’a, służącego wówczas w marynarce wojennej, oraz jego towarzyszki życia Henriette Binger. Ojca stracił wcześnie – Louis Barthes poległ podczas bitwy morskiej na Morzu Północnym. Lata dzieciństwa spędził w Bajonnie, wychowywany przez matkę i ciotkę, kobietę bardzo muzykalną, która udzielała mu lekcji gry na fortepianie; w 1924 roku razem z matką przeprowadzili się do Paryża. W autobiograficznym tekście Barthes wspomina: "W mojej przeszłości najbardziej fascynuje mnie dzieciństwo; to właśnie ono – i tylko ono – kiedy spoglądam wstecz – sprawia, że nie żałuję czasu minionego".
Przez całe życie wielkie znaczenie miał dla Barthes’a teatr. Już jako uczeń udzielał się w szkolnej trupie teatralnej – jedną z jego najważniejszych ról była rola króla Dariusza. W pracy maturalnej zajmował się tragedią grecką. Swoje "Essais critiques" poświęcił teatrowi awangardowemu.
Barthes był bardzo obiecującym studentem, studiował w latach 1935-1939 na Sorbonie, a licencjat uzyskał na podstawie pracy z literatury klasycznej. Naukę często musiał przerywać ze względu na zły stan zdrowia – cierpiał na gruźlicę, często musiał udawać się do sanatorium. To właśnie z tego względu musiał pożegnać się z myślą o dalszej karierze akademickiej, z tego też względu nie został powołany do armii w chwili wybuchu II wojny światowej.
Lata 1939-1948 spędził Barthes na studiowaniu gramatyki i filologii; opublikował wówczas pierwsze prace, parał się medycyną. W roku 1948 powrócił do zajęć akademickich – podejmował (raczej dorywczo) pracę w Instytutach Francuskich we Francji, Rumunii i Egipcie. Udzielał się wówczas jako autor w lewicowym czasopiśmie paryskim "Combat" – z artykułów tam publikowanych stworzył swe pierwsze poważne dzieło "Le degré zéro de l'écriture" (1953). W 1952 roku Barthes trafił do Centre national de la recherche scientifique, gdzie studiował leksykologię i socjologię.
We wczesnych latach sześćdziesiątych zajmował się semiologią i strukturalizmem – pracował na różnych stanowiskach w różnych miastach we Francji; jego – widoczne w publikowanych wówczas pracach – nieortodoksyjne myślenie sprawiło, że znalazł się w konflikcie z innymi myślicielem francuskim, Raymondem Picardem, który zaatakował "new criticism" (z kierunkiem tym – błędnie – utożsamił on Barthes’a) za obskurantyzm i brak szacunku dla korzeni kultury literackiej.
Pod koniec lat sześćdziesiątych Barthes ugruntował swą pozycję. Odbył podróże do USA i Japonii, pisał do awangardowego magazynu literackiego "Tel Quel". W latach siedemdziesiątych kontynuował prace krytycznoliterackie, dążąc do nowych ideałów tekstualności i neutralności powieściowej.
W 1977 otrzymał katedrę semiologii w Collège de France. W tym samym roku zmarła jego matka – Barthes bardzo boleśnie przeżył tę stratę. W swym ostatnim wielkim dziele "La chambre claire" ("Światło obrazu") Barthes przywołuje jej postać: tekst ten jest, z jednej strony, teorią komunikacji odbywającej się za pośrednictwem medium fotografii, z drugiej zaś medytacją nad starą fotografią matki.
Barthes był wielkim znawcą muzyki, był pianistą i kompozytorem. Interesował się też malarstwem – zachęcił go do tego jego przyjaciel Cy Twombly.
Potrącony 25 lutego 1980 roku przez ciężarówkę, Barthes zmarł miesiąc później w paryskim szpitalu.
Zbiór (rzekomej) korespondencji Barthes'a, dokumentujący plany akademickie, ogromną miłość do matki i niezwykle intensywną, homoseksualną miłość do Edmonda (pieszczotliwie i konsekwentnie nazywanego "cheri"), znaleźć można w książce Ewy Kuryluk "ENCYKLOPEDIEROTYK", SIC!, Warszawa 2001.
Twórczość i główne kierunki filozoficzne.
Zazwyczaj badacze dzielą twórczości Barthesa wyróżniają trzy fazy: przedstrukturalistyczny (lata 50.), strukturalistyczny (lata 60.) i poststrukturalistyczny (lata 70.). 
Na przełomie lat czterdziestych i pięćdziesiątych Barthes pozostawał pod wpływem marksizmu i egzystencjalizmu. Sympatyzuje „teatru absurdu”, scenicznym ideam B. Brechta. W ten period pracuje jako dziennikarz, publikując artykuły literackie i metodyczne w gazecie Komba. W 1953 roku Barthes opublikował esej „Stopień zero pisania”, w którym próbuje własnymi słowami „zmarksyzować egzystencjalizm” w celu zidentyfikowania i opisania trzeciego „wymiaru” formy artystycznej – „pisania”.
W połowie lat sześćdziesiątych Barthes zajął się analizą komunikacji masowej.
Strukturalistyczny okres w twórczości Rolanda Barthesa zaznaczył się pojawieniem się monografii „System mody”, „Podstawy semiologii” i „Mitologie”. Barthes nadaje w nich nowy status semiotyce, włączając w jej skład liczne skojarzone systemy znakowe. Ta semiotyka znaczenia kontrastuje z semiotyką komunikacji zaproponowaną przez Greimasa.
Głównym celem Barthesa jest totalna krytyka kultury burżuazyjnej. Barthes widział dwie drogi tej walki – próbę stworzenia „kontrjęzyka” i „kontrkultury” oraz wszechstronne studium burżuazyjnego sposobu myślenia, badanie mechanizmów społecznych leżących u podstaw języka.
Od końca lat sześćdziesiesiątych rozpoczyna się najbardziej oryginalny etap rozwoju Barthesa – poststrukturalistyczny. Poststrukturalizm proponuje przesunięcie uwagi badacza z modelowania systemów językowych na analizę dynamicznego procesu „znaczenia”. W przeciwieństwie do racjonalistycznego scjentyzmu, poststrukturalizm zakłada historyzm. Poststrukturalistyczne postawy Barthesa wyraża praca „S/Z” (1970), będąca szczegółową analizą opowiadania Balzaka „Sarrazine”. Do tego nurtu należy też zaliczyć artykuł "Śmierć autora." 
W 1977 r. Barthes opublikował pracę na skrzyżowaniu badań filologicznych i fikcji – „Fragmenty dyskursu miłosnego”. Barthes analizuje w nim uczucia erotyczne, podkreślając ważne momenty psychologiczne i estetyczne relacji miłosnych. Może to być oczekiwanie na telefon, wspólny posiłek lub plotkowanie. Książka wykorzystuje dużą liczbę cytatów i aluzji do dzieł zachodnioeuropejskich autorów poświęconych miłości. Szczególną rolę w tej książce odgrywa powieść Goethego "Cierpienia młodego Wertera".
W 1980 Barthes opublikował swoje ostatnie ważne dzieło, które jest jednym z najpopularniejszych dzieł z zakresu kulturoznawstwa i semiotyki. To „Camera lucida”, w której zgłębia sztukę fotografii w XIX i XX wieku. To jedno z pierwszych studiów o fotografii. W nim rozróżnia dwa główne znaczenia. Pierwsze – studium – oznacza kulturową interpretację fotografii, drugie – punctum – wyraża czysto osobiste, emocjonalne znaczenie obrazu.
Główne prace.
Stopień zero pisania (1953).
Pierwsza pełnotekstowa książka Barthesa opublikowana w 1953 roku. Jedno z najsłynniejszych wczesnych dzieł Barthesa, w którym filozof otwiera temat języka i pisma, który będzie poświęcony jego kolejnym tekstom. Uważa się, że książka powstała pod wpływem eseju Jean-Paula Sartre'a "Czym jest literatura?" Barthes uważa, że ​​sama idea pisania wiąże się z pojęciem stylu, rozważa różne typy i możliwości współczesnej struktury tekstu. Autor bada fenomen języka, a także specyfikę pisma, które można znaleźć u podstaw innych form kulturowych. Barthes uważa, że ​​pisanie to kwestia formy literackiej, która z kolei „należy rozumieć jako jeden z rodzajów „pisarstwa społecznego” nasyconego wartościami i intencjami kulturowymi…”. Praca przedstawia koncepcję pisma jako ideologicznej siatki języka.
Praca ta miała zasadniczy wpływ na dalszy rozwój nauki o języku, na umiejętność postrzegania różnych form aktywności językowej i społecznej jako odmian pisma. Miała znaczący wpływ na twórczość Jacquesa Derridy.
Mitologie (1957).
Zbiór artykułów opublikowanych przez Barthesa w latach 1954-1956 na łamach czasopisma "Lettres nouvelles". Wydane jako osobny tom w 1957 roku. Uogólniający artykuł „Myth Today” został napisany bezpośrednio do kolekcji i w rzeczywistości jest posłowiem. Artykuły łączy jeden temat - tworzenie nowoczesnego mitu, które postrzegane jest jako przekształcenie historii w ideologię. „Mitologie” definiują współczesne społeczeństwo jako system znaków. Wiodącym narzędziem w tworzeniu mitu w tym systemie jest słowo. Barthes bada mit i mechanizmy jego powstawania jako główny składnik nowoczesnych instytucji kulturalnych i społecznych.
Strukturalizm jako działanie (1963).
W swojej pracy Barthes bada główne cechy strukturalizmu, jego genezę, logikę rozwoju i jego rolę we współczesnym świecie. Nie licząc strukturalizmu jako szkoły czy nurtu Barthes nazywa go sposobem myślenia, który można rozpoznać po jego wyróżniających cechach. Są to dwie pary pojęć: znaczące – znaczone i synchroniczność – diachronia. „Człowiek strukturalny”, zdaniem Barthesa, samo działanie struktury uważa za „szczególny rodzaj praktyki ludzkiej” zarówno w działalności analitycznej, jak i twórczej.
Modelująca aktywność strukturalizmu jest podobna do mimesis. Proces ten obejmuje artykulację i edycję. Dzielenie przedmiotu umożliwia ujawnienie jego ruchomych fragmentów, ich wzajemne ułożenie rodzi znaczenie, którego nie ma w poszczególnych fragmentach. 
Każdy model strukturalistyczny, budowany za pomocą artykulacji i montażu, wykracza poza rzeczywistość i racjonalność i należy do „sfery funkcjonalnej”. Barthes konkluduje, że strukturalizm nie nadaje przedmiotom znaczeń, lecz bada procesy powstawania znaczeń, to znaczy bada warunki możliwości sensu: „Homo significans, osoba, która oznacza – to powinna być nowa osoba, której poszukuje struktualizm”.
S/Z (1970).
Książka, którą Barthes uważał za punkt zwrotny w swojej twórczości, została wydana w 1970 roku. W S/Z przedstawia się jako nosiciel metajęzyka, który istnieje ponad kulturowymi konwencjami, a nie im podporządkowany. Wielu badaczy uważa S/Z za najlepszą książkę Barthesa, która skupia w sobie najlepsze motywy jego pracy. Barthes identyfikuje pięć podstawowych kodów znaczeniowych: hermeneutyczny, proiretyczny, symboliczny, nasienny i referencyjny. Ideologia, konotacja i tekst to główne parametry determinujące treść tego projektu. Barthes postrzega ideologię jako fałszywą świadomość, sposób nieświadomego samooszukiwania się. Jego funkcją jest zastępowanie w świadomości człowieka prawdziwych motywów jego zachowania. Ideologia interpretuje rzeczywistość, aby ją uzasadnić.
Camera Lucida (1980).
Esej Barthesa, opublikowany w 1980 roku, na krótko przed śmiercią. Ostatnia ważna praca autora. Obok zbioru O fotografii Susan Sontag jest to jeden z najważniejszych tekstów z zakresu teorii fotografii. Książka poświęcona jest fenomenowi fotografii, a jednocześnie jest wspomnieniem zmarłej matki Barthesa. Z tego powodu "Camera Lucida" jest uznawana za dzieło związane z pracą żałobną. W "Camera Lucida" Barthesa wyjaśnia, że ​​fotografia nie ogranicza się do jednoznacznego połączenia formy i znaczenia.

</doc>
<doc id="532012" url="https://pl.wikipedia.org/wiki?curid=532012" title="Stanowisko wodne">
Stanowisko wodne

Stanowisko wodne (punkt czerpania) – miejsce ustawienia pompy pożarniczej lub samochodu pożarniczego, skąd podawany jest za pomocą linii wężowej środek gaśniczy w postaci wody.

</doc>
<doc id="532017" url="https://pl.wikipedia.org/wiki?curid=532017" title="Via Flaminia">
Via Flaminia

Via Flaminia – droga rzymska prowadząca z Rzymu do Ariminum (dzisiejsze Rimini).
Via Flaminia była najważniejszą drogą prowadzącą z Rzymu na północ. Została zbudowana przez cenzora z roku 220 p.n.e. Gajusza Flaminiusza (konsula z 217).
Do początków XXI wieku zachowały się nieliczne pozostałości:

</doc>
<doc id="532018" url="https://pl.wikipedia.org/wiki?curid=532018" title="Brzozów Zdrój">
Brzozów Zdrój



</doc>
<doc id="532019" url="https://pl.wikipedia.org/wiki?curid=532019" title="Góra Świętej Doroty">
Góra Świętej Doroty

Góra Świętej Doroty (rzadziej Wzgórze Doroty, pot. "Dorotka") – wzgórze o wysokości 382 m n.p.m. na Wyżynie Katowickiej, położone w woj. śląskim, na terenie miasta Będzin, dzielnicy Grodziec, najwyższe wzniesienie Będzina i Górnośląskiego Okręgu Przemysłowego.
W mowie potocznej znane są też inne nazwy i określenia nadawane temu wzgórzu: „Złota Góra”, „Zagłębiowska Jasna Góra”, „Zagłębiowski Olimp”, góra „Tabor” oraz Wzgórze Przemienienia Pańskiego (do XVII w.)
Geologia.
Góra Świętej Doroty to ostaniec, stanowi pozostałość progu środkowotriasowego, podobnie jak Góra Gołonoska w Dąbrowie Górniczej (335 m n.p.m.). Wysokość względna progu w jej obrębie to 90 m, natomiast wielkość zrzutu uskoku będzińskiego u stóp wzniesienia wynosi od 150 do 200 m. Szczyt pokrywa warstwa wapienia. Na wschodnich stokach wzgórza zaczyna się krótka i wąska rynna, która uchodzi do doliny pra-Przemszy w Gzichowie. Wzgórze osiadło na skutek szkód górniczych.
Historia.
Historia tego miejsca sięga czasów kultury łużyckiej (XIV-III w. p.n.e.), kiedy to na wzgórzu znajdowała się osada mieszkalna i pogańskie miejsce kultu. Udokumentowano grodzisko na wzgórzu pochodzące z wczesnego średniowiecza.
Wzniesienie jest częściowo zabudowane, zwłaszcza od strony południowo-zachodniej (od strony dawnej cementowni). Na szczycie wzgórza usytuowany jest zabytkowy kościółek pw. św. Doroty z 1635 roku.
Grodzisko.
Według legend dotyczących początków miejscowości, na wzgórzu Dorota istniało grodzisko. W czasach pogańskich miało być siedzibą jakiegoś władcy panującego nad krainą leżącą pomiędzy Przemszą a Brynicą. Pośrodku grodziska miała stać świątynia, gdzie znajdowały się białe kapłanki pod opieką starca, kapłana. Tutaj zbierała się cała starszyzna na narady, tutaj gromadził się lud na doroczne uroczystości i tu szukał schronienia ze swym dobytkiem, gdy zagrażał najazd wroga. w razie niebezpieczeństwa palono w sąsiedztwie grodziska stos, na znak trwogi.
Grodzisko, prehistoryczne miejsce obronne, ubezpieczone było wysokim wałem, usypane z ziemi i otoczone głęboką fosą, być może z rzeki Przemszy lub Brynicy. Według zapisu w kronice gminy Grodziec z 1934 r., można spostrzec ślady wału ziemnego, otaczającego plac w formie owalnej. Plac w stosunku do wału jest kotliną – szerszą w zachodniej stronie, węższą we wschodniej. Konfiguracja wałów wskazywałaby, że są to ślady legendarnego grodziska. Grodzisko było swego rodzaju strażnicą nad całą okolicą pokrytą gęstymi borami i lasem. Strzegła ona jedynej wówczas drogi, jaką stanowiły nurty zasobnej niegdyś w wodę Przemszy. Wykopaliska znalezione u stóp wzgórza, potwierdzają tę hipotezę.
Ochrona przyrody i turystyka.
Część wzgórza (bez części szczytowej) oraz jego okolice objęte są ochroną jako Obszar Chronionego Krajobrazu „Wzgórze Doroty”, powołany w 1993 r. Planuje się powiększenie tego obszaru o część szczytową wzgórza. Walorami przyrodniczymi są dobrze wykształcone zarośla śródpolne, tzw. czyżnie, oraz pozostałości muraw kserotermicznych. W drzewostanie dominują brzozy brodawkowate, robinie akacjowe, buki, dęby, jesiony, klony.
Prowadzi tu turystyczny Szlak Husarii Polskiej (czerwony) (pomija jednak źródełko z kapliczką usytuowane na terenach rolnych). W latach przed II wojną światową licznie wędrowali tu harcerze zagłębiowscy, a w ruinach kościoła składali przyrzeczenie harcerskie.
Przez wzgórze przechodzi też europejski szlak Via Regia.

</doc>
<doc id="532021" url="https://pl.wikipedia.org/wiki?curid=532021" title="Nasada">
Nasada

Nasada – element armatury wodnej, służący do połączenia węży pożarniczych z rozdzielaczem, pompą, hydrantem, prądownicą, zbieraczem. 

</doc>
<doc id="532026" url="https://pl.wikipedia.org/wiki?curid=532026" title="Karabin maszynowy M134 Minigun">
Karabin maszynowy M134 Minigun

M134 Minigun – sześciolufowy karabin maszynowy w systemie Gatlinga skonstruowany na potrzeby Armii USA w czasie wojny wietnamskiej. Powstał w oparciu o działko M61 Vulcan. Występuje wiele wersji różniących się przede wszystkim szybkostrzelnością i napędem (elektrycznym, hydraulicznym lub pneumatycznym). Używany jest jako pokładowy karabin maszynowy montowany w drzwiach takich śmigłowców jak UH-1 Iroquois czy UH-60 Black Hawk. Przedrostek „mini” odnosi się do mniejszych, w porównaniu z Vulcanem, rozmiarów i kalibru karabinu.
W 2013 roku 10 sztuk M134G zostało przyjętych na stan uzbrojenia Sił Zbrojnych Rzeczypospolitej Polskiej. Jest to broń pokładowa Mi-17.

</doc>
<doc id="532029" url="https://pl.wikipedia.org/wiki?curid=532029" title="Wzgórze św. Doroty">
Wzgórze św. Doroty



</doc>
<doc id="532030" url="https://pl.wikipedia.org/wiki?curid=532030" title="Mechanizm ryglowy">
Mechanizm ryglowy

Mechanizm ryglowy – mechanizm broni palnej służący do mechanicznego łączenia (ryglowania) lufy z zamkiem przed strzałem, a następnie rozłączania tych elementów po strzale (odryglowanie).
Mechanizm ryglowy składa się z zespołu ryglowego odpowiadającego za połączenie zamka z lufą oraz elementów pomocniczych wymuszających odryglowanie i zaryglowanie w czasie cyklu pracy broni. Mechanizmy ryglowe mogą być uruchamiane ręcznie (broń nieautomatyczna), siłą ciśnienia gazów prochowych lub przy pomocy zewnętrznych silników (broń automatyczna i półautomatyczna)
Podział mechanizmów ryglowych:
Zobacz też.
Odległość zapory ryglowej

</doc>
<doc id="532031" url="https://pl.wikipedia.org/wiki?curid=532031" title="Stanowisko gaśnicze">
Stanowisko gaśnicze

Stanowisko gaśnicze - to miejsce działań bojowych prądowników wyposażonych w sprzęt gaśniczy umożliwiający sterowanie podawaniem środków gaśniczych.

</doc>
<doc id="532033" url="https://pl.wikipedia.org/wiki?curid=532033" title="Johnny Warren">
Johnny Warren

John "Johnny" Warren (ur. 17 maja 1943 w Sydney, zm. 6 listopada 2004 tamże), australijski piłkarz, trener, działacz sportowy, pisarz i dziennikarz, popularyzator piłki nożnej w Australii. Należy do Football Federation Australia - Football Hall of Fame, jest jedną z najważniejszych, jeżeli nie najważniejszą postacią w historii futbolu w Australii.
Był członkiem pierwszej australijskiej drużyny piłkarskiej która zakwalifikowała się do Mistrzostwa świata w piłce nożnej w 1974, łącznie w latach 1965-1974 wziął udział w 62 meczach reprezentacji (zdobył 9 bramek), w latach 1967-1970 był kapitanem drużyny.
Po zakończeniu kariery sportowej jako zawodnik Warren rozpoczął niestrudzoną kampanię na rzecz popularyzacji piłki nożnej w Australii, pomimo że Australia powstała jako kolonia Anglii, gdzie piłka jest i była bardzo popularna gra ta nie zyskała popularności w Australii, gdzie była często uważana za grę dla "dziewczyn, "wogs" czy pedałów" ("wogs" to w slangu australijskim pogardliwe określenie na Włochów i Greków). Taki zresztą tytuł nosiła jego książka będąca zarówno autobiografią jak i historią piłki nożnej w Australii "Sheilas, Wogs and Poofters, The Incomplete Biography of Johnny Warren &amp; Soccer In Australia".
W 2003 Warren wyjawił, że wykryto u niego raka płuc, kilka miesięcy później prezydent FIFA Sepp Blatter odznaczył go medalem FIFA Centennial Order of Merit za zasługi dla piłki nożnej w Australii.

</doc>
<doc id="532035" url="https://pl.wikipedia.org/wiki?curid=532035" title="Three Dollar Bill, Y’All$">
Three Dollar Bill, Y’All$

Three Dollar Bill Y’all – pierwszy album zespołu Limp Bizkit. Został wydany w 1997 roku. Nagrany w Indigo Ranch Studio w Malibu w Kalifornii. Gościnnie wystąpili: Everlast oraz Sugar Ray. Tytuł (z ang. three dollar bill – trzydolarowy banknot) jest metaforą czegoś w ewidentny i wręcz zabawny sposób fałszywego (jak banknot trzydolarowy, który nie istnieje).

</doc>
<doc id="532037" url="https://pl.wikipedia.org/wiki?curid=532037" title="Asics">
Asics

 – japoński producent sprzętu sportowego, specjalizujący się w produkcji profesjonalnego obuwia sportowego, m.in. do piłki nożnej, biegania, tenisa, badmintona, squasha, krykieta, golfa, zapasów, lekkiej atletyki, siatkówki, cheerleadingu, lacrosse’a, a także wielu innych dyscyplin, założone 1 września 1949 w Kobe.
Obecnie przedsiębiorstwo jest szeroko znane z produkcji zaawansowanego technologicznie obuwia biegowego.
Historia.
ASICS Corporation zostało założone 1 września 1949 jako Onitsuka Co., Ltd. Założyciel, Kihachirō Onitsuka, zaczął produkować buty do koszykówki w swoim rodzinnym mieście Kōbe, w Japonii. Wkrótce wachlarz oferowanych modeli poszerzył o wszystkie olimpijskie dyscypliny i od lat 50. XX wieku obuwie to jest używane przez zawodników na całym świecie. Onitsuka Co., Ltd zyskała pierwszy rozgłos dzięki modelowi Mexico 66, w którym krzyżujące się boczne paski zostały użyte po raz pierwszy.
Nazwa.
Nazwa ASICS jest akronimem łacińskiej sentencji "Anima Sana In Corpore Sano", co znaczy „W zdrowym ciele zdrowy duch”. To powiedzenie zaadaptował założyciel firmy Kihachirō Onitsuka, gdy poszukiwał swojej nowej firmy.
Sponsoring.
ASICS Corporation przyczynia się do organizacji wielu wydarzeń, jak np. New York Marathon, a także ubiera reprezentacje: Argentyny, Brazylii, Kanady, Włoch, Japonii, Portoryko, Słowenii, Hiszpanii i Szwecji. Przedsiębiorstwo sponsoruje również indywidualne drużyny konkurujące w siatkówce, piłce nożnej, lekkiej atletyce, krykiecie, tenisie, triatlonie i wrestlingu. ASICS wyposażył także reprezentacje: Włoch, Holandii, Irlandii, Korei Południowej oraz Australii podczas Lekkoatletycznych Mistrzostw Świata w 2007 roku organizowanych w Osace.
Polska zawodniczka tenisa Iga Świątek jest wyposażana w odzież i obuwie tej firmy.

</doc>
<doc id="532044" url="https://pl.wikipedia.org/wiki?curid=532044" title="Aurtis Whitley">
Aurtis Whitley

Aurtis Whitley właśc. "Otis Seaton" (ur. 1 maja 1977 w Barataria), piłkarz pochodzący z Trynidadu i Tobago, grający na pozycji pomocnika.
Przez prawie całą swoją karierę Whitley związany jest z klubami z Trynidadu a były to takie kluby jak: Superstar Rangers, Nestles oraz Young Hearts a od 1999 roku Whitley jest zawodnikiem jednego z najlepszych klubów na wyspach, San Juan Jabloteh. Jedynie 1997 roku przez 6 miesięcy Whitley był zawodnikiem portugalskiego klubu Vitória Setúbal. Aurtis został wybrany 2-krotnie na MVP sezonu w lidze Trynidadu i Tobago, a miało to miejsce w latach 2001 oraz 2005. Przez wielu uważany za najlepszego pomocnika w historii T&amp;T Pro League. Od 1999 roku strzelił dla San Juan Jabloteh 64 bramki, a najlepszy jego sezon to sezon 2003, gdy strzelił ich 18.
W reprezentacji Trynidadu i Tobago Whitley debiutował 15 listopada 2000 roku w wygranym 1-0 meczu z reprezentacją Panamy za kadencji selekcjonera Iana Porterfielda. Z usług Whitleya korzysta także obecny seleckjoner Leo Beenhakker, który umieścił go w kadrze Mistrzostwa Świata w Niemczech, gdzie Whitley wystąpił w pierwszym historycznym meczu z reprezentacją Szwecji zremisowanym 0-0. Jednak po porażkach z Anglią (0:2) oraz Paragwajem (0:2) reprezentacja Trynidadu i Tobago wróciła do domu po fazie grupowej. Whitley zagrał we wszystkich 3 meczach – łącznie 180 minut.

</doc>
<doc id="532048" url="https://pl.wikipedia.org/wiki?curid=532048" title="Kot w butach">
Kot w butach

Kot w butach – europejska baśń ludowa o włoskich korzeniach. Bohaterem tytułowym jest kot, który przy pomocy wybiegów i podstępów doprowadza do ślubu swego pana z królewną.
Najstarsza znana wersja tej baśni została zapisana i wydana w XVI wieku przez Giovanniego Francesca Straparolę w "Le piacevoli notti". Inną wersję opublikował Giambattista Basile w 1634 roku.
Najbardziej znana współcześnie wersja opublikowana została przez Charles’a Perraulta w roku 1697 w zbiorze "Histoires ou contes du temps passé". 
Baśń pojawiła się też w pierwszym wydaniu "baśni" braci Grimm 1812 pod numerem 33. Ze względu na zbyt duże podobieństwo do baśni francuskiej została jednak pominięta w kolejnych wydaniach.
W klasyfikacji Aarnego-Thompsona-Uthera wątek ten oznaczony został jako ATU 545.
Treść.
Po śmierci młynarza synowie dzielą między siebie majątek. Najmłodszy dostaje tylko kota, który jednak obiecuje, że zapewni swemu panu poprawę losu, jeśli dostanie buty oraz worek.
Kot podstępem chwyta do worka króliki i przepiórki, które zabiera na dwór królewski i ofiarowuje je władcy jako podarunek od swego pana. Przedstawia go jednak nie jako ubogiego chłopaka, lecz Markiza de Carabas. Król przyjmuje podarek z radością.
Wkrótce potem Kot dowiaduje się, że król i jego piękna córka będą podróżować karetą wzdłuż rzeki. Kot namawia młynarczyka, by w tym czasie wziął kąpiel w rzece. Kiedy królewski orszak zbliża się, Kot ukradkiem chowa odzież młynarczyka, po czym biegnie błagać o pomoc króla: jego pan, „Markiz”, topi się w rzece. Młynarczyk zostaje „wyratowany”, a brak jego ubrania Kot tłumaczy „kradzieżą” rabusiów. Młynarczyk, odziany w piękne stroje, odjeżdża królewskim powozem.
Kot w Butach wyprzedza monarszy orszak i dociera na ziemie rządzone przez olbrzyma-ludożercę (fr. "ogre"). Grozi napotkanym ludziom poszatkowaniem, jeśli nie będą mówić, że okolica należy do Markiza de Carabas. Jadąc przez ziemie olbrzyma, król wypytuje, do kogo one należą. Za każdym razem wieśniacy odpowiadają, że do Markiza. Król jest pod wielkim wrażeniem potęgi „Markiza”.
Tymczasem Kot w Butach dociera do zamku olbrzyma. Kłamstwami i pochlebstwami namawia go, by popisał się przed nim swoimi magicznymi zdolnościami. Gdy w pewnym momencie ogr zamienia się w mysz, Kot rzuca się na niego i go zjada. Gdy orszak dociera do zamku, Kot wita króla w imieniu swojego pana. Król wydaje swoją córkę za młynarczyka, a kot zostaje wielkim panem.
Baśń Perraulta kończy się dwoma wierszowanymi morałami. Według pierwszego spryt i zręczność pozwalają osiągnąć więcej niż odziedziczony spadek, drugi natomiast uzasadnia prędkie zakochanie się królewny w młynarczyku urodą i pięknym strojem młodzieńca.

</doc>
<doc id="532049" url="https://pl.wikipedia.org/wiki?curid=532049" title="Hrudek">
Hrudek



</doc>
<doc id="532054" url="https://pl.wikipedia.org/wiki?curid=532054" title="Vincenzo Iaquinta">
Vincenzo Iaquinta

Vincenzo Iaquinta (ur. 21 listopada 1979 w Cutro) – włoski piłkarz występujący na pozycji napastnika, od sezonu 2007/2008 zawodnik klubu Juventus F.C. grającego w Serie A, reprezentant Włoch, również na Mistrzostwach Świata 2006.
Życiorys.
Swoją karierę piłkarską rozpoczynał Iaquinta w klubie Reggiolo w 1996 roku. Do 2000 roku występował w niższych ligach. W 1998 zaliczył 13 występów w Padova Calcio, zaś od 1998 do 2000 był zawodnikiem Castel di Sangro (52 mecze i 8 bramek). W 2000 został kupiony przez Udinese Calcio, w którym zadebiutował w Serie A. W 2004 został powołany po raz pierwszy do reprezentacji Włoch, w której zadebiutował rok później. W Serie A zajął z klubem 4. miejsce i wywalczył prawo gry w eliminacjach do Ligi Mistrzów. W sezonie 2005/2006 występował w tych rozgrywkach i zdobył w nich 3 gole. Iaquinta popadł jednak w konflikt z władzami Udinese o zarobki. W 2006 zadebiutował na Mistrzostwach Świata w pierwszym meczu przeciwko Ghanie (2:0), w którym zdobył drugą bramkę. Dotychczas rozegrał w reprezentacji Włoch 28 meczów i strzelił 4 bramki.
19 czerwca 2007 przeszedł z Udinese Calcio do Juventusu za 11,3 miliona euro.
Po początkowych niezłych sezonach za trenera Claudio Ranieriego coraz częściej zaczęły go prześladować kontuzje. W grudniu 2010 zaliczył 3 asysty i wydawało się, że wraca do dawnej dyspozycji, jednak powróciły problemy zdrowotne m.in. z kolanem i mięśniami, przez co stracił kolejne pół roku. U Antonio Conte nie dostał większych szans gry, więc chcąc odbudować formę, przeniósł się na zasadzie wypożyczenia do Ceseny 31 stycznia 2012.

</doc>
<doc id="532055" url="https://pl.wikipedia.org/wiki?curid=532055" title="Jerzy Nasierowski">
Jerzy Nasierowski

Jerzy Nasierowski (ur. 27 maja 1933 w Grochach) – polski aktor teatralny, filmowy i radiowy, pisarz.
Życiorys.
Wczesne lata.
Urodził się w Grochach w zamożnej rodzinie ziemiańskiej jako potomek mazowieckiej szlachty, od 1315 herbu Ślepowron. Uczęszczał do VI Liceum Ogólnokształcącego im. Tadeusza Reytana w Warszawie. Absolwent Państwowej Wyższej Szkoły Teatralnej w Warszawie (1957).
1957–1973. Początki kariery aktorskiej.
Pierwszy raz na deskach teatru stanął 18 maja 1957 w spektaklu dyplomowym "Jak wam się podoba" na podstawie Williama Szekspira w reżyserii Władysława Krasnowieckiego. Wcielał się w dwie role: Le Beau i Olivera (na zmianę z Wojciechem Radziejowskim). 29 czerwca 1957, tuż po ukończeniu szkoły teatralnej, miał miejsce jego oficjalny debiut (otrzymał wówczas stały angaż w Teatrze Powszechnym w Warszawie) w "Wojnie i pokoju" Lwa Tołstoja (reż. Irena Babel). Sztuka cieszyła się uznaniem recenzentów, jednak rola Mikołaja Rostowa, w którą wcielił się Jerzy Nasierowski, pozostała niezauważona. W grudniu 1957 wyemitowano spektakl telewizyjny "Sędziowie" w reżyserii Maryny Broniewskiej (na podstawie sztuki Stanisława Wyspiańskiego), w którym Nasierowski zagrał Joasa. Rok później odegrał główną rolę Jeana w kolejnej sztuce telewizyjnej "Pod wesołym młynem" oraz doczekał się dwóch premier teatralnych: 8 maja "Bartłomiejowy jarmark" i 10 października "Elżbieta, królowa Anglii".
W tym samym roku zadebiutował na dużym ekranie w filmie "Zamach" (reż. Jerzy Passendorfer), będącym rekonstrukcją Akcji Kutschera. W latach 1959–1962 wystąpił w 14 widowiskach Teatru telewizji. W tym samym czasie grywał epizody w macierzystym teatrze, z którego przeszedł w 1960 do Teatru Narodowego w Warszawie. Od 1962 do 1964 zatrudniony w Teatrze Komedia w Warszawie. W latach 60. zwrócony w kierunku kina oraz Teatru Polskiego Radia. Wystąpił w jednej z głównych ról w filmie "Godzina pąsowej róży" (1963) u boku Elżbiety Czyżewskiej i "Błękitny pokój" (1965) u boku Poli Raksy. Ten ostatni wyreżyserował Janusz Majewski, który był mężem jego siostry Zofii Nasierowskiej. Ma na koncie także epizod w serialu "Stawka większa niż życie". W 1968 ostatni raz zagrał w dwóch spektaklach teatru telewizji: "Ranny las" oraz "Eurydyka". Jego dorobek w latach 60. zamyka kryminał "Zbrodniarz, który ukradł zbrodnię" (również w reżyserii Janusza Majewskiego).
Na początku lat 70. udzielał się wyłącznie w radiu.
Problemy z prawem.
Jerzy Nasierowski dokonał kilku włamań. Pierwszego, bardzo nietypowego, dokonał w 1965 z Barbarą Witek-Swinarską (żoną reżysera Konrada Swinarskiego) do mieszkania malarza Franciszka Starowieyskiego, gdzie ukradł paszport Ewy Starowieyskiej i, dla niepoznaki, kilka starych zegarów.
Zabójstwo Anny Wujek
27 stycznia 1972 w jednym z warszawskich mieszkań znaleziono zwłoki uduszonej kobiety. Nasierowski o zabójstwie dowiedział się "post factum" od swego 18-letniego kochanka, Andrzeja Rukuszewicza, który tego dokonał z nieznanym Nasierowskiemu wspólnikiem, Maciejem Banasiem. Wkrótce prasa doniosła o ujęciu dwudziestojednoletniego Pawła Imbiorskiego oraz jego 3 młodocianych wspólników, którzy przyznali się do zabójstwa Anny Wujek. Następnie opisywano ich proces w Sądzie Wojewódzkim dla m.st. Warszawy i samouszkodzenia dokonywane przez Imbiorskiego w areszcie śledczym.
Jerzy Nasierowski zeznał 19 kwietnia 1972:
„Ze względów humanitarnych chcę wyjaśnić znane mi okoliczności dotyczące zabójstwa Anny Wujek, dokonanego przez A. Rukuszewicza i M. Banasia. Chcę to wyjaśnić dlatego, że do odpowiedzialności za dokonanie tego przestępstwa zostały pociągnięte osoby niewinne. Dodam, że o faktach podanych przeze mnie do niniejszego protokołu powiadomiłem ustnie w dniu 17 kwietnia 1972 r. naczelnika wydziału kryminalnego KDMO Warszawa Wola, Jana Płócienniczaka”. „Jest niezbitym faktem” – napisał 2 lata później kolejny obrońca Nasierowskiego mec. Józef Gajek w swej rewizji nadzwyczajnej – „że Nasierowski naprawił "omyłkę" aparatu ścigania, powiadamiając go o rzeczywistych sprawcach zabójstwa A. Wujek. Przed Sądem Wojewódzkim dla m.st. Warszawy (z syg akt IV A 159/157) toczył się bowiem proces przeciw Pawłowi Imbiorskiemu i współoskarżonym o napad rabunkowy i zabójstwo A. Wujek”. Mec. Gajek napisał dalej, że Nasierowski składał uniewinniające ich zeznanie całkowicie dobrowolnie. „Nie było bowiem przeciw niemu czy też Rukuszewiczowi i Banasiowi cienia podejrzenia. Nie mogło być! Przecież Imbiorski i inni wcześniej przyznali się do popełnienia tego czynu i byli zań aktualnie sądzeni. Wyrok Jerzego Nasierowskiego opiera się w gruncie rzeczy wyłącznie na pomówieniach Andrzeja Rukuszewicza, którego Nasierowski wydał w ręce sprawiedliwości”.
Proces Nasierowskiego, Rukuszewicza i Banasia był jednym z najgłośniejszych w PRL-u. Główny oskarżony, milczący przez wszystkie rozprawy, jawnie używał zatyczek do uszu. Stąd nie wiedział o zgubnych dla siebie zaniechaniach prawnych swego pierwszego obrońcy mec. Jacka Wasilewskiego – ten zaś gorliwie wspomagał Sąd Wojewódzki oraz prawne kruczki sędziego Sokoła. I tak 25-letni wyrok dla Nasierowskiego z 13 lutego 1973 spełnił ówczesne zapotrzebowanie wysokich czynników partyjno-rządowych jako straszak na wówczas dość rozzuchwalone środowisko artystyczne.
W III RP mec. Jacek Wasilewski okazał się tajnym współpracownikiem (TW) peerelowskiej Służby Bezpieczeństwa. Co wcześniej przeczuwając Nasierowski do rewizji nadzwyczajnej zaangażował mec. Józefa Gajka, jedynego chętnego ku temu, przy odmowie wszystkich znaczących stołecznych adwokatów. Od swego aresztowania i potem, będąc świadomy wyjścia na wolność w 2005 (doszedł wyrok za przestępstwa skarbowe) Nasierowski sekretnie pisał w celi „książkę życia”. Tematem jej jest droga aktora do przestępstw na szerokim tle zgłębianego namacalnie systemu więziennego w PRL-u. Rękopis "Zbrodni i..." wysłany za mury więzienia przeczytał bardzo władny w sferach partyjno-rządowych Roman Bratny. Zachwycony talentem Nasierowskiego przez 7 lat starał się o jego wcześniejsze wyjście. Udało się to w 1982. Wkrótce Nasierowski został ułaskawiony przez przewodniczącego Rady Państwa prof. Henryka Jabłońskiego. "Zbrodnia i..." skrócona do połowy przez ówczesną cenzurę, pod narzuconym przez władze pseudonimem Jerzy Trębicki, została wydana w 1988. Jej oryginalną po latach rozszerzoną wersję wznowiła Korporacja Ha!art w 2019.
Lata 90. Powrót do aktorstwa.
W 1993 wystąpił w filmie "Pora na czarownice" w roli homoseksualisty Siwego. Film cieszył się zainteresowaniem, ponieważ poruszał nośny wówczas temat epidemii zakażeń wirusem HIV. W latach 1995–1998 Nasierowski był w członkiem zespołu Tarnowskiego Teatru im. Ludwika Solskiego. Wystąpił w sztukach: "Rozmowa Mistrza Polikarpa ze Śmiercią" (premiera: 16 grudnia 1995), "Skąpiec" (premiera: 25 stycznia 1996) i "Ironia losu" (premiera: 14 września 1996).
W 1999 wystąpił w epizodycznej roli w filmie sensacyjnym "Moja Angelika". Rok później Olaf Lubaszenko zaangażował go do swojej komedii "Chłopaki nie płaczą".
Po 2000 roku.
W pierwszej dekadzie XXI wieku Nasierowski grywał w filmach rzadko i raczej mało znaczące epizody. M.in. u Krzysztofa Zanussiego, także w serialu "Boża podszewka" oraz w fabularnej "Zamianie", w "Panoptikonie" i u Andrzeja Wajdy w "Wałęsa. Człowiek z nadziei", o życiu i działalności przywódcy „Solidarności”. Od lipca 2015 Nasierowski prowadzi autorski kanał w serwisie You Tube, gdzie komentuje społeczne wydarzenia, lecz i (zawsze samokrytycznie) swą kryminalną przeszłość. W 2016 Nasierowski, po dwudziestu paru latach nieobecności na scenie teatralnej, zwrócił uwagę opinii publicznej swym angażem do roli w spektaklu "Dogville" na podstawie filmu Larsa von Trierra. Spektakl w reż. Aleksandry Popławskiej i Marka Kality wystawił stołeczny Teatr Syrena. Obsadzenie Nasierowskiego w głównej roli wywołało publiczne oburzenie, lecz m.in. recenzent Jakub Panek napisał w „Gazecie Wyborczej”: „Głos Jerzego Nasierowskiego czaruje, wprowadza w swego rodzaju trans, przyciąga uwagę widzów”, a recenzent Michał Centkowski w „Neewsweeku”: „W pamięć zapada (w „Dogville”) świetna muzyka Macieja Zakrzewskiego oraz hipnotyczna kreacja Jerzego Nasierowskiego jako narratora”.
W 2019 Nasierowski zagrał epizod kardynała w stołecznym Teatrze Nowym w "Matce Joannie od aniołów" w reż. Jana Klaty. Równolegle nagrywał dwudziestoparo godzinny audiobook swej wznowionej w 2018 i poszerzonej "Zbrodni i...", oraz tyle samo trwający "Gejerel" autorstwa Krzysztofa Tomasika. Wcześniej i później grał w teledyskach m.in. Piotra Smoleńskiego, Filipa Załuski, Andrzeja Dragana, w clipie Smolika/Kev Fox oraz w etiudach studentów Szkoły Filmowej w Łodzi i Szkoły filmowej Bogusława Lindy. Po epizodzie w filmie "Ukryta gra" Łukasza Kośnickiego w 2019 Nasierowski przewijał się na dalszym planie w "Magnezji" Macieja Bochniaka, a następnie w epizodzie w "Masażyście" u Małgorzaty Szumowskiej i Michała Englerta. 16 lipca 2020 wyemitowany został film produkcji HBO Europe „W domu”. To zbiorowa praca 5-10 minutowych projektów kilkunastu polskich czołowych reżyserów. Nasierowski odtwarza w serialu wiersz Czesława Miłosza „Piosenka o końcu świata” w reż. Andrzeja Dragana, profesora fizyki i uznanego eksperymentującego filmowca.
Od 30 września do 11 grudnia 2020 był dziennikarzem w internetowej rozgłośni Halo.Radio. Niedługo po odejściu z rozgłośni rozpoczął prowadzenie własnego kanału w serwisie YouTube, za pośrednictwem którego komentuje wydarzenia społeczno-polityczne z Polski i z zagranicy.
Kariera pisarska.
Na podstawie własnych przeżyć, w czasie odbywania kary, napisał powieść "Zbrodnia i..." (1988). Do przedterminowego uwolnienia aktora przyczyniło się osobiste wstawiennictwo Romana Bratnego, który stał się mecenasem książki Nasierowskiego i do której napisał przedmowę. Bratny, m.in. bazując na przeżyciach Nasierowskiego, napisał swoją książkę "Rok w trumnie" (1983). Nasierowski na początku lat 90. zajmował się głównie pisaniem. W latach 1990–1994 wydał cztery książki, co stanowiło jego źródło utrzymania. Na portalu internetowym Gaylife.pl publikował powieść w odcinkach "Ten pedalski PRL według Nasierowskiego". W początkowym okresie swojej twórczości literackiej posługiwał się pseudonimem „Jerzy Trębicki”.
Życie prywatne.
Do 1973 był w związku z Mieczysławem Gajdą, którego poznał na studiach. Jerzy Urban określił Nasierowskiego „pierwszym pedałem III Rzeczpospolitej”.

</doc>
<doc id="532057" url="https://pl.wikipedia.org/wiki?curid=532057" title="Umbro">
Umbro

Umbro – brytyjskie przedsiębiorstwo zajmujące się produkcją sprzętu sportowego z siedzibą w Manchesterze.
Historia.
Firma została założona w roku 1920 w Wilmslow jako "Humphrey Brothers Clothing".
W roku 1924 nazwę zmieniono na Umbro (Humphrey Brothers).
W roku 1985 w Brazylii Umbro zaprezentowało pierwsze buty piłkarskie, które weszły do produkcji dwa lata później.
Obecnie Umbro wytwarza wszystkie typy sportowych strojów. Firma dostarcza stroje dla wielu znaczących klubów piłkarskich oraz reprezentacji narodowych.
Umbro produkuje piłkarskie stroje od czasu rozpoczęcia działalności. Pierwszą drużyną, którą wyposażyła w profesjonalne stroje w 1934 roku był Manchester City.
Sponsorowane drużyny piłkarskie.
Inne sporty.
"(aktualne na 05.09.2022)"

</doc>
<doc id="532059" url="https://pl.wikipedia.org/wiki?curid=532059" title="John Warren">
John Warren



</doc>
<doc id="532060" url="https://pl.wikipedia.org/wiki?curid=532060" title="Dark Angel">
Dark Angel

Dark Angel to amerykańska grupa muzyczna wykonująca thrash metal, znana również jako DFA lub Dark Fuckin' Angel.
Powstała 1981 roku w Los Angeles w USA, działalność zespołu zawieszono około 1993 roku, reaktywowano w 2002 roku jednakże w związku z wypadkiem Rona Rineharta w 2004 roku Dark Angel zawiesił ponownie działalność.
W sierpniu 2013 roku zespół ogłosił wznowienie działalności. Stanowisko wokalisty objął Ron Rinehart, znany z albumów Leave Scars i Time Does Not Heal. Stanowisko perkusisty zajął Gene Hoglan, gitarzystami zostali Eric Meyer, oraz Justin Zych. Pozycję basisty objął Mike Gonzales. Zespół zapowiedział występ w 2014 roku, na XVII edycji festiwalu Keep It True w Niemczech.

</doc>
<doc id="532061" url="https://pl.wikipedia.org/wiki?curid=532061" title="Jerzy Pomianowski (pisarz)">
Jerzy Pomianowski (pisarz)

Jerzy Pomianowski, pierwotnie Jerzy Birnbaum (ur. 13 stycznia 1921 w Łodzi, zm. 29 grudnia 2016 w Krakowie) – polski prozaik, eseista, ekspert do spraw historii Europy Wschodniej, krytyk teatralny, scenarzysta filmowy, tłumacz literatury pięknej z języka rosyjskiego i niemieckiego.
Życiorys.
Urodził się w zasymilowanej rodzinie żydowskiej, jako syn Stanisława Birnbauma (zm. 1959), technika włókiennika, i Janiny z domu Kliger (zm. 1960), nauczycielki języka polskiego; był wnukiem chazana i kompozytora Abrahama Bera Birnbauma (1865–1923) oraz bratankiem aktorki Heleny Gruszeckiej (1901–1982) i publicysty Mieczysława Birnbauma (1889–1940). Rodzina Birnbaumów zmieniła nazwisko na Pomianowski po II wojnie światowej.
Debiutował w 1937 (pod pseudonimem "Dyonizy Aczkolwiek") w „Próbach”, pierwsze fraszki i przekłady literackie zamieszczał w „Szpilkach”, był także felietonistą pisma „Młodzi idą” (organ Organizacji Młodzieży Towarzystwa Uniwersytetu Robotniczego OM TUR). W 1938 zdał maturę w Polskim Gimnazjum Społecznym w Łodzi (języka polskiego uczył go Mieczysław Jastrun, chodził do klasy m.in. z Jerzym Jochimkiem). Rozpoczął studia filozoficzne na Uniwersytecie Warszawskim (seminarium Tadeusza Kotarbińskiego).
Po wybuchu II wojny światowej uciekł do radzieckiej strefy okupacyjnej. Został zwerbowany do pracy w kopalni w Donbasie. Po napaści III Rzeszy na Związek Radziecki w 1941 wyjechał do Tadżykistanu, gdzie rozpoczął studia medyczne w Stalinabadzie; pracował w prosektorium.
W latach 1944–1946 redaktor PAP Polpress w Moskwie. Publikował m.in. w „Nowych Widnokręgach” (organie Związku Patriotów Polskich). W 1946 jako repatriant wrócił do Polski. Wstąpił do PPR. W tym samym roku wyjechał do ZSRR jako korespondent prasowy. W 1947 ukończył I Instytut Medyczny w Moskwie.
W latach 1947–1951 był kierownikiem Samodzielnego Referatu Prasy i Propagandy Zdrowia w Ministerstwie Zdrowia (u ministra Tadeusza Michejdy). W latach 1951–1958 kierownik działu teatralnego tygodnika „Nowa Kultura”, a w latach 1953–1957 wykładowca na Wydziale Dziennikarstwa Uniwersytetu Warszawskiego. Publikował m.in. w tygodniku „Świat”. W latach 1958–1961 kierownik literacki Teatru Narodowego za dyrekcji Wilama Horzycy i Władysława Daszewskiego, następnie w latach 1961–1968 zespołu filmowego Syrena.
W 1966 wystąpił z PZPR, po proteście przeciwko wyrzuceniu z niej prof. Leszka Kołakowskiego.
Lata emigracji.
W lutym 1969 na fali antysemickiej kampanii, która była następstwem wydarzeń marcowych, pozbawiony pracy i możliwości druku, wyjechał do Włoch. W latach 1969–1970 wykładał na Akademii Teatralnej (Accademia nazionale d'arte drammatica) w Rzymie. Stypendysta włoskiego MSZ w Rzymie (1971–1973). Od 1974 profesor nadzwyczajny literatury polskiej na Uniwersytecie w Bari, Florencji i Pizie. Był współpracownikiem pism francuskich i włoskich oraz doradcą oficyny "E/O" (wydawcy wielu polskich dzieł). Współpracował z paryską „Kulturą”, tłumacząc dla Instytutu Literackiego w Paryżu (pod pseudonimem "Michał Kaniowski") dzieła dysydentów rosyjskich, takich jak Andriej Sacharow i Aleksandr Sołżenicyn (m.in. trzytomowy "Archipelag Gułag", nadawany też przez Rozgłośnię Polską Radia Wolna Europa). Tłumaczył także inne utwory literatury rosyjskiej i radzieckiej: Izaaka Babla, Michała Bułhakowa, Antoniego Czechowa, Eugeniusza Szwarca, Lwa Tołstoja, Anny Achmatowej, Osipa Mandelsztama, Leonida Martynowa, a także języka niemieckiego: m.in. Ericha Kästnera, Klabunda i Ericha Mühsama.
Powrót do Polski.
Do Polski wrócił w 1994. Współpracował z „Tygodnikiem Powszechnym”, „Gazetą Wyborczą” i „Rzeczpospolitą”. Z inspiracji Jerzego Giedroycia założył w 1999 i redagował miesięcznik „Nowaja Polsza”. Przez kilka lat jego sekretarką była Sylwia Frołow.
Członek ZPL, Stowarzyszenia Pisarzy Polskich i Polskiego PEN-Clubu (od 1999 członek Zarządu), SFP, jeden z założycieli i prezes Polskiej Unii Pisarzy-Medyków (1967–1969).
Dwukrotnie żonaty (z Anną Rembacz, a następnie Aleksandrą Kurczab). Mieszkał w Krakowie i Warszawie. Został pochowany 10 stycznia 2017 w Alei Zasłużonych na Cmentarzu Wojskowym na Powązkach (kwatera G-tuje-29).

</doc>
<doc id="532062" url="https://pl.wikipedia.org/wiki?curid=532062" title="Copa América 2001">
Copa América 2001

Copa América 2001 to zawodowy turniej piłkarski zorganizowany przez CONMEBOL. Zawody te odbyły się w Kolumbii i trwały od 11 lipca do 29 lipca 2001. Nie przeprowadzano eliminacji. W turnieju uczestniczyło 12 drużyn. Dziewięć reprezentacji (czyli wszystkie oprócz Argentyny, która wycofała się tuż przed turniejem), które skupia CONMEBOL i trzy drużyny ze strefy CONCACAF: Meksyk, Kostaryka (zastąpiła zgłoszoną wcześniej Kanadę), Honduras (zastąpił w ostatniej chwili Argentynę).
Podsumowanie.
Pierwsza runda.
Do ćwierćfinału z każdej grupy dostały się drużyny, które zajęły pierwsze i drugie miejsce, a także dwa najlepsze zespoły, które zajęły trzecie miejsca.
W ustalaniu dwu najlepszych zespołów z trzecich miejsc brano pod uwagę w kolejności:
Grupa A.
11 lipca 2001
14 lipca 2001
17 lipca 2001
Grupa B.
12 lipca 2001
15 lipca 2001
18 lipca 2001
Grupa C.
13 lipca 2001
16 lipca 2001
19 lipca 2001
Najlepsi na 3. miejscu.
Dwie najlepsze reprezentacje, które zajęły 3. miejsce w grupie wejdą do ćwierćfinału.
Do ćwierćfinału awansowali Urugwaj i Peru.
Ćwierćfinał.
22 lipca 2001
23 lipca 2001
Półfinał.
25 lipca 2001
26 lipca 2001
Mecz o 3. miejsce.
28 lipca 2001
Finał.
29 lipca 2001
Najlepsi strzelcy.
6 bramek
5 bramek
3 bramki
2 bramki
1 bramka

</doc>
<doc id="532068" url="https://pl.wikipedia.org/wiki?curid=532068" title="Mark Tremonti">
Mark Tremonti

Mark Thomas Tremonti (ur. 18 kwietnia 1974 w Grosse Pointe, Michigan) – amerykański muzyk, gitarzysta grup rockowych Alter Bridge i Creed.
Kariera.
Urodził się w amerykańskim mieście Grosse Pointe nieopodal Detroit, w rodzinie włosko-amerykańskiej. W 1985 roku Tremonti kupił swoją pierwszą gitarę i zapisał się na naukę gry na tym instrumencie. Znudzony lekcjami i obowiązującym na nich repertuarem zrezygnował na rzecz nauki własnej. Zaopatrzył się w niezbędne do samodzielnej nauki materiały i ćwiczył tak długo dopóki nie uznał, że efekty są zadowalające.
W szkole średniej wraz z Scottem Stappem założyli własną grupę Wit's End – grali głównie covery innych metalowych zespołów.
Po rocznej rozłące Tremonti i Stapp ponownie skonsolidowali swoje siły, dzięki ogłoszeniu dołączyli do nich Brian Marshall (bas) i Scott Phillips (perkusja) i tak powstał Creed. Zespół odniósł ogromny sukces, również komercyjny, na całym świecie. Tremonti 3 razy z rzędu został uhonorowany tytułem najlepszego gitarzysty.
Po rozpadzie zespołu Tremonti zaangażował się w projekty muzyczne innych grup m.in. Submersed i wystąpił gościnnie na płytach Michaela Angelo Batia i Frozziego. Cały czas myślał jednak o założeniu nowego zespołu. Wraz z Marshallem i Phillipsem rozpoczęli gromadzenie materiału do nowej płyty oraz poszukiwania wokalisty. Tremonti zadzwonił do Mylesa Kennedy'ego, którego zapamiętał z zespołu The Mayfield Four, który supportował Creeda w 1998 roku, z propozycją próbnego nagrania wokalu do paru kawałków. Kennedy przyjechał do Orlando i tak rozpoczął się nowy rozdział muzycznej kariery Tremontiego – Alter Bridge.
17 lipca 2012 ukazał się debiutancki album projektu Tremonti pt. "All I Was". Został wydany przez wytwórnię Fret 12 Records, którą prowadzi brat Marka, Daniel Tremonti oraz Tom Stanley.

</doc>
<doc id="532069" url="https://pl.wikipedia.org/wiki?curid=532069" title="Rakotis">
Rakotis

Rakotis – osada egipska z okresu Starego Państwa. Na ruinach Rakotis Aleksander Macedoński założył Aleksandrię w 332 roku p.n.e.

</doc>
<doc id="532071" url="https://pl.wikipedia.org/wiki?curid=532071" title="Wyciąg (broń)">
Wyciąg (broń)

Wyciąg – element lub mechanizm, który odpowiada za wyciągnięcie łuski z komory nabojowej lufy po strzale (ekstrakcję).
Najczęściej stosowane są wyciągi sprężynujące, których pazury zazębiają się z kryzą podczas dosyłania naboju, tuż przed zamknięciem przewodu lufy przez zamek. 
W przypadku wyciągów sztywnych kryza jest wprowadzana w prowadnicę wyciągu podczas podawania lub donoszenia, kiedy odległość zamka od wlotu lufy jest większa od długości naboju.

</doc>
<doc id="532082" url="https://pl.wikipedia.org/wiki?curid=532082" title="Sinha">
Sinha

Sinha, właśc. Antônio Naelson Matias (ur. 23 maja 1976 w Itajá) – meksykański piłkarz pochodzenia brazylijskiego.
Sinha rozpoczynał swoją karierę w Brazylii, w 1995 w zespole América Minas Gerais. Później występował w América–SP oraz dwóch klubach meksykańskich, w pierwszej lidze, w latach 1998–1999 w C.F. Monterrey, zaś od 1999 roku w Deportivo Toluca. Z Tolucą wywalczył pięć tytułów mistrza kraju. W sezonie 2003/2004 zainteresowana jego kupnem była Wisła Kraków.
W reprezentacji Meksyku zadebiutował w 2004 roku po uzyskaniu obywatelstwa, w meczu z Trynidadem i Tobago. Do tej pory rozegrał w niej 49 meczów i zdobył 6 bramek. Wystąpił m.in. na turnieju Olimpiady w Atenach w 2004 roku, w którym reprezentacja Meksyku zajęła trzecie miejsce w grupie oraz na Pucharze Konfederacji 2005 w Niemczech, w którym zajął z drużyną czwarte miejsce, zdobywając widowiskowego gola w meczu z Japonią. W 2006 zadebiutował na Mistrzostwach Świata, zdobywając jako rezerwowy bramkę w meczu grupowym z Iranem (na 3:1).

</doc>
<doc id="532083" url="https://pl.wikipedia.org/wiki?curid=532083" title="Antonio Naelson">
Antonio Naelson



</doc>
<doc id="532086" url="https://pl.wikipedia.org/wiki?curid=532086" title="III Liceum Ogólnokształcące im. Tadeusza Kościuszki w Łodzi">
III Liceum Ogólnokształcące im. Tadeusza Kościuszki w Łodzi

III Liceum Ogólnokształcące im. Tadeusza Kościuszki w Łodzi – liceum ogólnokształcące znajdujące się w Łodzi przy ulicy Henryka Sienkiewicza 46.
Historia.
Pierwotnie szkoła mieściła się w wynajętych pomieszczeniach przy ul. Cegielnianej 64 (obecnie ul. Jaracza 28). Budowę właściwego gmachu szkoły rozpoczęto w 1881 a ukończono w 1885 roku. Budynek oddano do użytku we wrześniu 1891 roku, w którym znalazło miejsce rosyjskojęzyczne „Męskie Rosyjskie Gimnazjum Rządowe”. Fundatorem szkoły był m.in. Karol Scheibler, którego posąg stał w auli szkoły, vis-à-vis portretu cara Mikołaja. Tuż obok szkoły znajdował się targ mięsny (obecnie park im. Sienkiewicza), który jednak został zastąpiony w 1896 roku przez park miejski zwany wówczas parkiem Mikołajewskim (od nazwy ulicy).
W czasach carskich uczęszczało tu 150 uczniów. W 1905 roku uczniowie gimnazjum męskiego aktywnie wzięli udział w walce o wprowadzenie języka polskiego do szkół.
W pierwszych latach okupacji niemieckiej Łodzi podczas I wojny światowej w budynku mieścił się szpital dla jeńców rosyjskich. Z dniem 9 marca 1916 r., wobec szalejącej w Łodzi epidemii tyfusu plamistego, niemieckie władze okupacyjne uruchomiły tu szpital dla chorych na tyfus. Lekarzem naczelnym został mianowany dr Haberlau. W 1918 r. gmach stał się miejscem formowania łódzkich pododdziałów Legionów Polskich.
Budynek ponownie został siedzibą szkoły od 1918 roku, kiedy reaktywowano tu 4-klasowe gimnazjum męskie, którego dyrektorem został Leon Starkiewicz. Trzy lata później gimnazjum zamieniono w 8-klasowe Męskie Gimnazjum typu przyrodniczo-matematycznego.
W 1921 roku patronem szkoły został Józef Piłsudski, a jego portret (namalowany na wcześniejszym wizerunku cara Mikołaja) zawisł w auli szkoły. Symbolem szkoły była w tamtych czasach szara maciejówka. Kończący szkołę uczniowie przełamywali jej daszek oraz przeszywali do góry nogami znaczek szkoły (litery MG otoczone wieńcem laurowym). Pierwsi absolwenci zdawali maturę w 1923 roku, a w 1926 powołali oni Stowarzyszenie Byłych Wychowanków.
Po wojnie szkoła wznowiła działalność w 1945, a rok później przyjęła imię obecnego patrona Tadeusza Kościuszki. W roku 1949 nadano szkole nazwę XXI Państwowego Gimnazjum i Liceum im. T. Kościuszki, a we wrześniu przekształcono ją w III Ogólnokształcącą Szkołę Stopnia Podstawowego i Licealnego.
W 1954 roku „Trójka” ze szkoły męskiej stała się koedukacyjną. Od września 1962 roku osobno funkcjonują: III Liceum Ogólnokształcące oraz Szkoła Podstawowa nr 173, która znajduje się w części dobudowanej po lewej, północnej stronie pierwotnego budynku „Trójki”.
Budynek.
Budynek szkoły, zaprojektowany na planie wydłużonego prostokąta, powstał w latach 1881–1885 według projektu H. Majewskiego i wystrojem nawiązywał do neorenesansu. Charakterystyczne dla całego obiektu są klucze nad oknami, zdobione kolumny oraz ozdobny gzyms tuż pod linią dachu. W części frontowej wysunięty ryzalit jest ozdobiony arkadowymi oknami i attyką. Przeprowadzony pod koniec lat 90. XX wieku remont wnętrza budynku pozwolił zachować oryginalny wygląd klatki schodowej oraz auli.
20 listopada 1966 r., przed budynkiem szkoły, z okazji 50-lecia jej istnienia, Marian Spychalski odsłonił pomnik dyrektora Leona Starkiewicza. W uroczystości uczestniczyła córka dyrektora – Eugenia Chłapowska.

</doc>
<doc id="532088" url="https://pl.wikipedia.org/wiki?curid=532088" title="Said Aouita">
Said Aouita



</doc>
<doc id="532089" url="https://pl.wikipedia.org/wiki?curid=532089" title="Denis D’Amour">
Denis D’Amour

Denis D’Amour, ps. „Piggy” (ur. 24 września 1959, zm. 26 sierpnia 2005) – kanadyjski muzyk, założyciel i gitarzysta zespołu heavymetalowego Voivod. Był kompozytorem większości materiału zespołu.
Zmarł po długiej chorobie na raka okrężnicy. W 2004 roku muzyk został sklasyfikowany na 93. miejscu listy 100 najlepszych gitarzystów heavymetalowych wszech czasów według magazynu Guitar World.
Na albumie "Infini", który ukazał się 23 czerwca 2009, są zarejestrowane partie gitar nagrane przez niego na komputerze.

</doc>
<doc id="532091" url="https://pl.wikipedia.org/wiki?curid=532091" title="III Liceum Ogólnokształcące w Łodzi">
III Liceum Ogólnokształcące w Łodzi



</doc>
<doc id="532092" url="https://pl.wikipedia.org/wiki?curid=532092" title="Wyrzutnik">
Wyrzutnik

Wyrzutnik – element lub mechanizm broni lufowej wyrzucający z broni łuskę wyciągniętą przez wyciąg (w broni strzeleckiej) lub wyciągający łuskę z komory nabojowej i wyrzucający jej poza broń (w broni artyleryjskiej).
Wyrzutnik może być częścią zamka lub być przymocowany do szkieletu lub wnętrza komory zamkowej. Wyrzutniki mogą być sztywne, odchylne (wyrzucają łuskę uderzając w jej dno), dźwigniowe i dźwigniowo-krzywkowe (wyrzucają łuskę uderzając w jej tułowie).

</doc>
<doc id="532093" url="https://pl.wikipedia.org/wiki?curid=532093" title="Ebusos">
Ebusos

Ebusos - starożytne miasto, kolonia fenicka, znajdująca się nad Morzem Śródziemnym, na wybrzeżu Ibizy w pobliżu współczesnego miasta Ibiza. Z tego osiedla Fenicjanie mogli kontrolować całe Baleary. 
Do naszych czasów zachowały się resztki starożytnej nekropoli, która wykorzystywana była jeszcze za czasów rzymskich. 

</doc>
<doc id="532094" url="https://pl.wikipedia.org/wiki?curid=532094" title="Jaromir Netzel">
Jaromir Netzel

Jaromir Tadeusz Netzel (ur. 1959) – polski adwokat, prezes Zarządu Powszechnego Zakładu Ubezpieczeń S.A. w latach 2006–2007.
Życiorys.
Jest absolwentem Wydziału Prawa Uniwersytetu Gdańskiego. Od 1993 prowadził własną kancelarię adwokacką w Gdyni. W latach 1997–2001 był pracownikiem banku PKO BP, gdzie zajmował stanowisko doradcy i dyrektora zarządzającego pionem rynków. W latach 2005–2006 był przedstawicielem Skarbu Państwa w Radzie Nadzorczej Przedsiębiorstwa Połowów, Przetwórstwa i Handlu Dalmor w Gdyni. 8 czerwca 2006 został powołany przez ministra skarbu Wojciecha Jasińskiego na stanowisko prezesa Zarządu Powszechnego Zakładu Ubezpieczeń, uzyskując w grudniu 2006 akceptację Komisji Nadzoru Finansowego.
Nominacja wywołała sprzeciw partii opozycyjnych z uwagi na niejasne związki Netzla z przedsiębiorstwami Drob-kartel, któremu doradzał i Management Finance Company, podejrzewanymi o oszustwa i pranie brudnych pieniędzy, opisane w lipcu 2006 przez Bertolda Kittela w „Rzeczpospolitej”. Netzel zaprzeczył podejrzeniom wobec niego i zarzucił rzekome związki Kittela z bliżej nieokreślonymi służbami specjalnymi. Mimo to, rząd nie zmienił stanowiska w sprawie powołania Netzla.
30 sierpnia 2007 Jaromir Netzel został zatrzymany przez ABW w związku z przeciekiem w sprawie „afery gruntowej”. 31 sierpnia 2007 został odwołany ze stanowiska prezesa Zarządu PZU. Jego następczynią została Agata Rowińska, mianowana na to stanowisko 4 września 2007.
Obecnie członek Rady Nadzorczej w klubie Arka Gdynia.

</doc>
<doc id="532097" url="https://pl.wikipedia.org/wiki?curid=532097" title="Suwadło">
Suwadło

Suwadło – element zespołu odrzutowego broni automatycznej, który przesuwając się pod wpływem ciśnienia gazów prochowych (do tyłu) i sprężyny powrotnej (do przodu) napędza pozostałe elementy automatyki broni. Powoduje w ten sposób zaryglowanie lub odryglowanie zamka.

</doc>
<doc id="532098" url="https://pl.wikipedia.org/wiki?curid=532098" title="Gehenna (zespół muzyczny)">
Gehenna (zespół muzyczny)

Gehenna - norweska grupa muzyczna wykonująca black metal. Powstała 1993 roku w Stavanger. Zespół na ostatnich płytach stylistycznie odchodzi od black metalu, grając techniczny death/black metal.
Dyskografia.
Albumy 
Minialbumy
Dema 
Kompilacje

</doc>
<doc id="532099" url="https://pl.wikipedia.org/wiki?curid=532099" title="Raahe">
Raahe

Raahe () – miasto i magistrat w Finlandii.
Miasto leży w regionie Pohjois-Pohjanmaa, w dawnej prowincji Oulu. Populacja wynosi 22.594 (2003). Obszar to 535,65 km², z czego 8,34 km² zajmuje woda. Gęstość zaludnienia jest równa 42,8 mieszkańca/km.

</doc>
<doc id="532101" url="https://pl.wikipedia.org/wiki?curid=532101" title="Kazimierz Orłoś">
Kazimierz Orłoś

Kazimierz Henryk Orłoś, pseudonim „Maciej Jordan” (ur. 26 grudnia 1935 w Warszawie) – polski pisarz, scenarzysta filmowy i telewizyjny, dramaturg, autor słuchowisk radiowych, publicysta.
Dzieciństwo i młodość.
Syn Henryka Orłosia, pracownika naukowego, mykologa, wieloletniego kierownika Zakładu Fitopatologii Leśnej Instytutu Badawczego Leśnictwa oraz Seweryny z Mackiewiczów, absolwentki Państwowego Instytutu Pedagogiki Specjalnej, siostry pisarzy i publicystów Stanisława Cata i Józefa Mackiewiczów.
Dzieciństwo spędził w Warszawie, z przerwą na lata 1941–1943, kiedy przebywał w Dąbrówkach koło Łańcuta. Podczas powstania warszawskiego znajdował się na Ochocie. Znalazł się w grupie mieszkańców przeznaczonych do rozstrzelenia, lecz wyznaczeni do przeprowadzenia egzekucji żołnierze RONA zrezygnowali z tego zamiaru. Został wysiedlony ze stolicy i znalazł się w Rawie Mazowieckiej, a następnie w Łodzi. W Warszawie ukończył szkołę podstawową i w 1953 zdał maturę w męskim Gimnazjum i Liceum im. Tadeusza Reytana. W latach 1955–1960 odbył studia prawnicze na Wydziale Prawa Uniwersytetu Warszawskiego.
Praca zawodowa i twórcza.
Jako pisarz zadebiutował w 1958 opowiadaniem "Dziewczyna z łódki" opublikowanym w miesięczniku „Twórczość”. Po ukończeniu studiów, od 1961 był zatrudniony jako referent prawny w Biurze Prawnym Kombinatu Górniczo-Energetycznego „Turów” w Turoszowie. Następnie od 1963 pracował jako radca prawny przedsiębiorstwa uczestniczącego w budowie elektrowni wodnej „Solina” w Bieszczadach. W 1969 był radcą prawnym Elektrowni „Kozienice”. Wiosną 1970 został redaktorem w dziale słuchowisk Naczelnej Redakcji Literackiej Polskiego Radia. W 1972 wszedł do zespołu redakcyjnego „Literatury”, zatrudniony na pół etatu w dziale reportażu. Ze względu na opublikowanie w 1973 w Instytucie Literackim w Paryżu książki "Cudowna melina" został zwolniony z pracy w Polskim Radiu i redakcji „Literatury”; jednocześnie został objęty zapisem cenzury. W latach 1973–1976 był referentem prawnym Warszawskiego Przedsiębiorstwa Robót Drogowych, budującego „Gierkówkę” – trasę szybkiego ruchu między Warszawą a Katowicami. W styczniu 1976 roku podpisał list protestacyjny do Komisji Nadzwyczajnej Sejmu PRL przeciwko zmianom w Konstytucji Polskiej Rzeczypospolitej Ludowej. 
W 1977 całkowicie skupił się na pracy literackiej, publikując wyłącznie poza cenzurą i zaangażował się w działalność opozycyjną. 23 sierpnia 1980 roku dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami. Od 1981 współredagował w podziemiu kwartalnik „Zapis”, następnie „Nowy Zapis” (1982–1983 – członek redakcji), w latach 80. publikował także w „Kulturze Niezależnej” (1987–1989), paryskiej „Kulturze” i w londyńskim „Pulsie”. W latach 1988–1994 współpracował z Rozgłośnią Polską Radia Wolna Europa.
Po upadku PRL współpracował z „Tygodnikiem Solidarność”, „Gazetą Wyborczą”, „Rzeczpospolitą”, „Życiem” i „Gazetą Polską”. Powrócił do współpracy z Polskim Radiem i Telewizją Polską.
Był członkiem kapituły Nagrody Literackiej im. Józefa Mackiewicza, lecz wystąpił z niej w 2006 w proteście przeciwko antysemickim wystąpieniom jej sekretarza Stanisława Michalkiewicza. W 2016 nie przyjął od ministra Piotra Glińskiego Złotego Medalu „Zasłużony Kulturze Gloria Artis” stwierdzając „Nie chcę odznaczenia od przedstawicieli władzy łamiącej zasady demokracji w Polsce”.
Życie prywatne.
Bratanek pilota Karola Orłosia. W 1959 ożenił się z Teresą z Czerniewiczów, absolwentką Wydziału Ogrodniczego Szkoły Głównej Gospodarstwa Wiejskiego. Jest ojcem prezentera telewizyjnego, dziennikarza i aktora Macieja Orłosia, ma też córkę Joannę. Miał młodszego o trzy lata brata, który zmarł podczas hitlerowskiej okupacji. Kuzyn Idalii Żyłowskiej, zasłużonej dla polskiej kultury i edukacji na Litwie.
Odznaczenia państwowe.
Postanowieniem Prezydenta RP Lecha Kaczyńskiego z dnia 3 maja 2007 "za wybitne zasługi dla niepodległości Rzeczypospolitej Polskiej, za działalność na rzecz przemian demokratycznych, za osiągnięcia w podejmowanej z pożytkiem dla kraju pracy zawodowej i działalności społecznej" został odznaczony Krzyżem Komandorskim Orderu Odrodzenia Polski.

</doc>
<doc id="532103" url="https://pl.wikipedia.org/wiki?curid=532103" title="Edward Narbutt-Narbuttowicz">
Edward Narbutt-Narbuttowicz

Edward Narbutt-Narbuttowicz (ur. 1912, zm. 1965) – kapłan Polskiego Narodowego Kościoła Katolickiego w Stanach Zjednoczonych i Kanadzie (od 1951 w Polsce, pod nazwą: Kościół Polskokatolicki).
Życiorys.
Od 10 lipca 1936 do 1945 ks. Edward Narbuttowicz był proboszczem parafii polskokatolickiej w Łomży. W latach 1945–1951 administrował parafią katedralną św. Ducha w Warszawie. 
Ks Narbuttowicz wraz z bp Padewskim zostali aresztowani w 1951 r. przez komunistyczną służbę bezpieczeństwa i przez długi czas byli katowani za obronę niezależności PNKK od władzy ludowej w więzieniu na Rakowieckiej w Warszawie, w wyniku czego bp Padewski stracił życie. Edwardowi Narbuttowi sąd postawił absurdalny zarzut współpracy podczas II wojny światowej z Gestapo i szpiegostwa przeciw Polsce na rzecz Wielkiej Brytanii. Początkowo ksiądz Edward został skazany na karę śmierci, którą jednak zamieniono na karę dożywocia, a następnie na karę 15 lat więzienia. W 1956 r. został zwolniony z więzienia. 13 września 1961 r. Edward Narbutt-Narbuttowicz został wikariuszem generalnym diecezji krakowsko-częstochowskiej Kościoła Polskokatolickiego w PRL. Pochowany na cmentarzu Powązki Wojskowe w Warszawie (kwatera D-10-15).

</doc>
<doc id="532108" url="https://pl.wikipedia.org/wiki?curid=532108" title="General Packet Radio Service">
General Packet Radio Service

General Packet Radio Service (GPRS) – technika związana z pakietowym przesyłaniem danych w sieciach GSM. Oferowana w praktyce prędkość transmisji rzędu 30–80 kb/s umożliwia korzystanie z Internetu lub z transmisji strumieniowej audio/wideo. Użytkownik płaci w niej za faktycznie wysłaną lub odebraną ilość bajtów, a nie za czas, w którym połączenie było aktywne. GPRS nazywane jest często „technologią” 2.5G, ponieważ stanowi element ewolucji GSM (jako telefonii komórkowej drugiej generacji) do sieci w standardzie 3G.
Istnieje też pojęcie „Sieć GPRS”. Mówi się o niej w kontekście infrastruktury telekomunikacyjnej, która umożliwia transmisję pakietową. Składa się ona ze stacji bazowych używanych w klasycznej sieci GSM do transmisji głosu i z niezależnie rozbudowywanej sieci szkieletowej, która łączy sieć radiową z zewnętrznymi sieciami IP oraz z innymi sieciami komórkowymi.
Specyfikacja GPRS jest rozwijana jako część standardu GSM przez konsorcjum standaryzacyjne 3GPP.
Podstawy.
Podstawowe założenia związane z techniką GPRS zawarto w specyfikacji 3GPP.
GPRS na tle innych technik przesyłu danych, używanych w GSM.
Sieć radiowa w GSM jest zbudowana na podstawie systemu stacji bazowych, których ważnymi elementami są anteny obsługujące kilka częstotliwości, na których może odbywać się komunikacja pomiędzy siecią a telefonami komórkowymi. Transmisja na każdej z częstotliwości podzielona jest na 8 szczelin czasowych (ang. "time slot"). Jedna rozmowa zajmuje zazwyczaj jedną szczelinę czasową do transmisji danych z telefonu komórkowego do stacji bazowej i jedną do transmisji w przeciwnym kierunku.
Pierwsze z rozwiązań służących do przesyłania danych w GSM – "Circuit Switched Data" (CSD), polegało na zajęciu takiej pary szczelin czasowych jak w przypadku zwykłej rozmowy. Zamiast cyfrowej informacji, która mogła być zinterpretowana jako dźwięk, były przesyłane zwykłe dane o prędkości transmisji 9,6 kb/s. Po wprowadzeniu High Speed Circuit Switched Data (HSCSD), zwiększono prędkość transmisji do 14,4 kb/s w jednej szczelinie czasowej. Dodatkowo można było zaalokować aż do 4 szczelin czasowych dla transmisji ze stacji bazowej w kierunku telefonu, co dawało teoretycznie transfer 57,6 kb/s. Rozwiązania te miały jednak podstawową wadę: szczelina czasowa, która mogła być przeznaczona na rozmowę była zajęta cały czas podczas połączenia, także wtedy, gdy nie były przesyłane żadne dane, co było nieefektywnym i kosztownym rozwiązaniem: na przykład podczas przeglądania stron WWW, przez większość czasu użytkownik zapoznając się z treścią, nie przesyła ani nie odbiera żadnych danych.
GPRS również umożliwia przesyłanie danych w kilku szczelinach czasowych (w obecnych implementacjach maksymalnie mogą być użyte cztery szczeliny). Jednak największą zaletą tej techniki jest fakt, że użytkownik nie zajmuje kanałów cały czas, a tylko w momencie przesyłania lub odbierania danych. Dzięki współdzieleniu kanałów przez wielu użytkowników następuje znaczna optymalizacja dostępnych zasobów sieci radiowej, a abonent płaci tylko za faktycznie przesłane i odebrane dane, a nie za cały czas połączenia wykonanego za pomocą transmisji GPRS.
Następcą GPRS jest EDGE, używający tej samej sieci szkieletowej (ang. "Core Network"), ale umożliwia szybszy transfer danych, dzięki ulepszonemu systemowi kodowania użytemu w sieci radiowej (ang. "Radio Access Network").
GPRS jako element ewolucji sieci komórkowych.
GPRS nazywany jest „technologią” 2.5 G. Operatorzy sieci GSM (które uważane są za sieci komórkowe drugiej generacji) wdrażają ją, aby móc zaoferować swoim abonentom możliwość pakietowej transmisji danych. Stworzona w tym celu sieć szkieletowa
(ang. "Core Network"), składająca się z elementów SGSN, GGSN i wewnętrznej sieci IP (zobacz rozdział Architektura), może posłużyć do obsługi abonentów w sieciach 3G, które będą sukcesywnie zastępować tradycyjne sieci GSM (oczywiście konieczne będzie jej przeskalowanie ze względu na zwiększony transfer danych).
Obecny status GPRS.
W kwietniu 2011 na świecie było 561 sieci GSM oferujących usługi na bazie GPRS. Około 80% z nich miało też zaimplementowaną technikę EDGEnazywaną także Extended GPRS (EGPRS), wykorzystująca podobną koncepcję przesyłania danych pakietowych.
Obecnie GPRS jest uważana za technikę przestarzałą, EDGE wykorzystuje zasoby radiowe udostępniając lepszy transfer danych. GPRS jest jednak ciągle utrzymywany w sieciach GSM, ponieważ starsze telefony mogą nie obsługiwać EDGE. Zdarzają się też rejony, gdzie ze względów ekonomicznych nie rozwijano sieci radiowej i pakietowe przesyłanie danych oparte jest tylko na GPRS.
Architektura GPRS.
Elementy sieci GPRS.
Elementy istniejące w klasycznej sieci GSM:
Elementy dodane podczas implementacji GPRS:
Integracja sieci GSM i GPRS.
Sieci GSM powstały przede wszystkim w celu zbudowania systemu związanego z obsługą połączeń głosowych. GPRS formalnie jest techniką stosowaną w GSM do pakietowego przesyłania danych, jednak mówi się też o "sieci GPRS" w kontekście infrastruktury sieciowej, która obsługuje ten rodzaj transmisji.
Sieci GSM i GPRS korzystają ze wspólnej sieci radiowej. System stacji bazowych i połączonych z nimi Kontrolerów Stacji Bazowych obsługuje oba rodzaje transmisji (w przypadku GPRS, używany jest dodatkowy sprzęt – Package Control Unit). Cyfrowy sygnał wysyłany z telefonów dociera poprzez stacje bazowe do ich kontrolera, gdzie jest rozdzielany: sygnał związany z połączeniami głosowymi jest przesyłany do sieci szkieletowej stworzonej na bazie central MSC, a ruch pakietowy przesyłany jest do sieci szkieletowej GPRS.
Oba rodzaje sieci korzystają też ze wspólnych baz danych HLR, które przechowują informacje o abonentach danego operatora. Użytkownicy systemu prepaid są rozliczani za oba rodzaje transmisji za pomocą jednej aplikacji (hostowanej na serwerze SCP) i bazy danych
przechowującej informacje o dostępnych środkach.
Oba rodzaje sieci szkieletowych rozwijane są niezależnie. Liczba tworzących je węzłów związana jest z ilością połączeń głosowych i natężeniem ruchu pakietowego generowanymi na danym obszarze. Sieć GSM może być skonfigurowana jednak tak, aby istniał interfejs pomiędzy elementami MSC i SGSN. Telefony obsługujące oba rodzaje transmisji nie są w stanie dokonywać tego jednocześnie. Gdy zostanie ustanowiona transmisja GPRS, rozmowa nie może być w tym czasie zestawiona, ale jeśli akurat ktoś zadzwoni, MSC kontrolujące obszar, na którym jest abonent, poinformuje o tym SGSN odpowiedzialne za transmisję pakietową i informacja ta dotrze do użytkownika. Transmisja będzie mogła być zawieszona na czas rozmowy (taka konfiguracja sieci jest opcjonalna).
Pomimo że oba rodzaje sieci szkieletowych są niezależne, obszary kontrolowanych przez nie komórek (ang. "cells") są ze sobą powiązane. Każde MSC może kontrolować kilka Location Area, każde SGSN może kontrolować kilka Routing Area. Każde Routing Area musi być całkowicie zawarte w pewnym Location Area. Kiedy telefon komórkowy z możliwością transmisji GPRS włącza się do sieci, jego położenie w postaci Location Area jest zapisywane w VLR związanym z MSC, na którego obszarze abonent się znajduje, a Routing Area jest zapisywane w odpowiednim SGSN. Jeśli podczas przemieszczania się, jeden lub oba parametry (LA i RA) się zmienią, odpowiednia informacja zostanie przesłana do VLR i (lub) SGSN.
Scenariusze.
Poniżej opisane zostało współdziałanie terminala i poszczególnych elementów sieci GPRS, scenariusze zawierają pewne uproszczenia, co wpływa na przejrzystość opisu.
Użytkownik loguje się do zewnętrznej sieci.
Czynność ta odpowiada zalogowaniu się do zewnętrznej sieci:
np. do korporacyjnej sieci LAN, do serwerów dostawcy usług internetowych, lub do "Service LAN" operatora – właściciela sieci GPRS, który oferuje
własne serwisy na bazie tej techniki. Terminal musi mieć skonfigurowany parametr APN ("Access Point Name"), który identyfikuje zewnętrzną sieć, z którą
użytkownik może się połączyć poprzez GPRS. Dodatkowo terminal może mieć skonfigurowane inne parametry (np. hasło) które posłużą podczas uwierzytelniania przy próbie dostępu do zewnętrznej sieci.
Załóżmy, że użytkownik chce skorzystać z Internetu:
Abonent łączy się z Internetem za pomocą usługi GPRS.
Ponieważ to terminal rozpoczął transmisję, znana jest komórka (ang. "cell") z której nadaje. Package Controll Unit przyznaje mu na czas transmisji kanały radiowe, GGSN przesyła aktywowany na czas sesji adres IP. W GGSN istnieje dodatkowo "PDP context" aktywowany na czas sesji zawierający takie informacje jak numer IMSI tego terminala, przyznany mu adres IP oraz IP obsługującego go SGSN.
Zarządzenie mobilnością.
Z punktu widzenia procedur związanych z zarządzeniem mobilnością (ang. "mobility management") terminal GPRS może być w jednym z trzech stanów: "IDLE", "STANDBY" lub "READY".
Naliczanie opłat za transmisję.
Z technicznego punktu widzenia opłaty mogą być naliczane na podstawie:
Częściej stosowane jest pierwsze z powyższych rozwiązań.
Elementy sieci GPRS (SGSN i GGSN) generują podczas transmisji tzw. "Call Data Records" (CDR), które są wysyłane do "Billing Center", gdzie są przetwarzane, co ma na koniec okresu rozliczeniowego odzwierciedlenie w wysokości rachunku. W zależności od sposobu rozliczeń przypisanego do danego abonenta, opłata może być stała, liniowo zależna od ilości przelanych przez sieć danych, lub wyliczona za pomocą innych algorytmów (np. 500 MB w ramach abonamentu, po przekroczeniu limitu, każdy następny MB w ustalonej cenie).
Naliczanie opłat możliwe jest także dla użytkowników rozliczających się w systemie prepaid. Aplikacja stworzona na platformie sieci inteligentnych (hostowana w elemencie SCP, zobacz rozdział Architektura) kontroluje dostępne środki na koncie abonenta i zezwala na transfer odpowiedniej ilości danych. W zależności od dostawcy infrastruktury rozwiązanie to bazuje na standardzie CAMEL w wersji 3 lub na komunikacji za pomocą protokołu DIAMETER.
Interfejs radiowy.
Alokacja zasobów radiowych.
Do transmisji GPRS wykorzystuje się stacje bazowe używane w GSM do przesyłania głosu. Każda ze stacji nadaje i odbiera na kilku (kilkunastu) częstotliwościach (zawsze mamy do czynienia z parami częstotliwości: w każdej parze na jednej częstotliwości nadają telefony komórkowe, a na drugiej
stacja bazowa).
Na każdej z częstotliwości cyfrowa transmisja odbywa się w 8 cyklicznie powtarzających się szczelinach czasowych. W GSM każdej rozmowie przyporządkowana jest jedna szczelina czasowa. W pierwszej szczelinie czasowej przez około 0,577 ms przesyłane są bity związane z pierwszą rozmową, w drugiej szczelinie z drugą rozmową, ..., w ósmej szczelinie z ósmą rozmową. Potem znowu następuje transmisja związana z pierwszą rozmową itd.
Na czas transmisji GPRS, Package Control Unit (zobacz rozdział Elementy sieci GPRS) może przydzielić terminalowi kilka szczelin czasowych (w obecnie spotykanych rozwiązaniach – maksymalnie 4) oraz dodatkowy parametr TFI (Temporary Flow Identity).
W GPRS każda ze szczelin czasowych może zawierać dane z wielu niezależnych transmisji (ponieważ parametr TFI jest 5-bitowy, do jednej szczeliny czasowej może być przyporządkowane maksymalnie 32 użytkowników). Terminal nasłuchuje na przydzielonej mu częstotliwości i szczelinach czasowych. W pojawiających się pakietach danych porównuje zapisany z nich parametr TFI z tym przydzielonym mu przez System na czas transmisji. Jeśli są takie same, terminal uznaje pakiet za przeznaczony dla niego.
Ten sposób przyznawania i współdzielenia zasobów radiowych okazuje się bardzo efektywny. Dzięki wykorzystaniu kilku szczelin czasowych można zwielokrotnić szybkość transmisji. Dzięki przydzieleniu tych samych szczelin czasowych różnym terminalom, można na przykład zwiększyć liczbę użytkowników korzystających w tym samym czasie z Internetu, ponieważ nie wszyscy przeglądający strony w tym samym czasie, przesyłają lub odbierają dane (jeśli zdarzy się, że kilka terminali wykorzystujących te same zasoby radiowe dokona transmisji w tym samym czasie, zaowocuje to zmniejszeniem szybkości przesyłania danych, a nie zerwaniem połączenia).
Ilość szczelin czasowych przeznaczonych dla transmisji w stronę stacji bazowej (Uplink) oraz dla odbierania transmisji wysyłanej przez stację bazową (Downlink) zależy od klasy transmisji wielokanałowej (ang. "GPRS multislot class") użytego terminala.
Obecnie używane telefony komórkowe, w zależności od modelu potrafią pracować w trybie ("Multislot Class") 2, 4, 6, 8 lub 10. Tryby 10 i 12 mogą być wykorzystywane na przykład przez modemy na karcie PCMCIA używanej w laptopach. 
Kodowanie.
Do celów transmisji GPRS zdefiniowano 4 schematy kodowania (ang. "Coding Schema"): CS-1, CS-2, CS-3 i CS-4.
Poszczególne schematy charakteryzują się różnymi szybkościami transmisji i warunkami, w których mogą być użyte. Tzn. kodowanie według CS-1 umożliwia najwolniejszy transfer, ale umożliwia najlepszą korekcje błędów i w konsekwencji może być stosowane praktycznie wszędzie gdzie istnieje zasięg GSM. Kodowanie CS-4 umożliwia najszybszy transfer, ale jego stosowanie jest ograniczone do obszarów, gdzie siła i jakość sygnału jest najlepsza.
Obecnie produkowane terminale GPRS mają zaimplementowane wszystkie schematy kodowania (CS1- CS4). Ich używanie ograniczone jest jednak do tych metod, które mają zaimplementowane stacje bazowe wspomagające w danym miejscu transmisję GPRS. W zależności od używanej przez operatora infrastruktury sieci radiowej, mogą to być CS1-CS2, lub wszystkie cztery metody. Poniżej znajduje się tabelka opisująca szybkość transmisji (w jednej szczelinie czasowej) dla wszystkich metod.
Podana w tabelce teoretyczna przepływność w praktyce osiąga nieco niższe wartości użytkowe (patrz kolumna „Realna szybkość transmisji”), ponieważ część bitów używana jest do kodowania nagłówków charakterystycznych dla zarządzania transmisją radiową w sieci GPRS, nie występujących w klasycznych sieciach takich jak Ethernet.
Przy sprzyjających warunkach (możliwość użycia kodowania CS-4) i przy wykorzystaniu maksymalnej liczby szczelin czasowych (obecnie 4, zobacz rozdział Alokacja zasobów radiowych) szybkość transmisji może osiągnąć około 80 kbit/s (4 * 20 kbit/s).
Terminale.
Specyfikacja 3GPP definiuje trzy klasy terminali GPRS.
Innym ważnym czynnikiem opisującym terminal jest tryb, w jakim może on dokonywać transmisji
GPRS (ang. "GPRS multislot class", zobacz rozdział Alokacja zasobów radiowych), mający bezpośredni wpływ na ilość danych, która może być wysłana i odebrana w ciągu sekundy przez użytkownika.
Linki zewnętrzne.
Niektóre specyfikacje 3GPP (Release 99) używane podczas implementacji GPRS w sieciach GSM:

</doc>
<doc id="532109" url="https://pl.wikipedia.org/wiki?curid=532109" title="Broń gazodynamiczna">
Broń gazodynamiczna

Broń gazodynamiczna – rodzaj broni samoczynnej i samoczynno-samopowtarzalnej, w której do napędu automatyki jest wykorzystywana wyłącznie energia gazów prochowych powstających w chwili strzału.
Broń gazodynamiczna dzieli się w zależności od sposobu wykorzystania energii gazów prochowych na:
Broń działająca na zasadzie odrzutu.
W broni tej, żeby uruchomić mechanizmy przeładowania wykorzystywana jest energia gazów prochowych, przekazywana na zamek w wyniku bezpośredniego oddziaływania łuski. Wartość kinetyczna zespołu odrzutowego uzależniona jest od wartości energii kinetycznej pocisku. Wyróżnia się tutaj:
Broń działająca na zasadzie odrzutu zamka.
Broń w której klasyczny proces ryglowania nie występuje tzn. w czasie strzału zamek nie jest trwale połączony z lufą. Po strzale na dno łuski działają gazy prochowe i pod ich wpływem wysuwa się ona z komory nabojowej, przemieszcza zamek nadając mu energię kinetyczną potrzebną do uruchomienia mechanizmów przeładowania. Żeby łuska nie została rozerwana nie może być wcześniej wysunięta poza grubościenne dno dopóki w lufie nie obniży się ciśnienie gazów prochowych do wartości wynikającej z wytrzymałości ścianek jej tułowia.
Broń działająca na zasadzie odrzutu lufy.
Broń w której energia gazów prochowych oddziałuje na zespół odrzutowy. Warunek bezpieczeństwa działania jej realizowany jest zaryglowaniem zamka z lufą w jej początkowym okresie odrzutu. Wyróżnia się tutaj broń z długim i krótkim odrzutem lufy biorąc pod uwagę zależność długości odrzutu lufy w stosunku do długości odrzutu zamka. 
W przypadku długiego odrzutu lufy lufa wraz z zamkiem przemieszcza się do tyłu na odległość równą drodze zamka. Z chwilą gdy zespół odrzutowy dochodzi w skrajne tylne położenie zamek zostaje utrzymany w pozycji otwartej, a pod wpływem własnej sprężyny powrotnej lufa wraca do poprzedniego położenia. Następuje wyciągnięcie i wyrzucenie łuski, a kolejny nabój przemieszczany jest na linię dosyłania. W końcowej fazie ruchu powrotnego lufy, zamek zostaje zwolniony i przesuwa się do przodu pod wpływem własnej sprężyny powrotnej przesuwając się do przodu dosyłając nabój do komory nabojowej. System ten był stosowany na początku XX wieku w pistoletach np. Frommer „Stop”, Frommer „Baby” (Austro-Węgry), Gabbet Fairfax „Mars” (Francja), karabinach np. A.G. wz. 1910 (Francja), Frommer wz. 1915 (Austro-Węgry), i karabinach maszynowych np. Chauchat wz. 1915 (Francja). Obecnie ma zastosowanie w broni artyleryjskiej, a zwłaszcza w armatach czołgowych i polowych np. D-44. 
W broni z krótkim odrzutem lufy odryglowanie zamka następuje w początkowej fazie odrzutu w wyniku zatrzymania lufy przemieszczającej się do tyłu na odległość nie przekraczającą długości naboju. Później lufa pod wpływem własnej sprężyny powrotnej wraca do przedniego położenia lub jest zatrzymana w tylnym położeniu oczekując powrotu zamka. Pod działaniem siły bezwładności zamek przesuwa się do tylnego skrajnego położenia wyciągając i wyrzucając łuskę, a następnie powraca do przedniego położenia wprowadzając kolejny nabój do komory nabojowej. Ze względu na sposób realizacji warunku niezawodności broni wyróżniamy tutaj systemy bez przyśpieszaczy oraz z przyśpieszaczami prędkości odrzutu zamka. Są to przyśpieszacze dźwigniowe, dźwigniowo-krzywkowe i krzywkowe, które stosuje się gdy zamek po odryglowaniu posiadając energię kinetyczną niewystarczającą do przeładowania broni i napięcia mechanizmów uderzeniowych. Był wykorzystany w pierwszej broni automatycznej – karabinie maszynowym Maxima z 1883, w karabinach Mannlichera wz. 1891 i 1901 oraz Mausera wz. 1896, 1902, 1906, Bayarda wz. 1908, 1910, Borchardta (Bergmana) i Parabellum (Luger) wz. 1900, 1904, 1908. Obecnie jest stosowany (bez przyśpieszaczy) w pistoletach np. TT (ZSRR), Browning HP wz. 1935 (Belgia), Walther P 1, P 5 i P 38 (niemcy), SIG-SAUER P 220, P 225, P 226 (Szwajcaria), Beretta Model 92 (Włochy), Colt M 1911, M 1911A1 (USA), VIS wz. 1935 (Polska), karabinach maszynowych np. MG-42, MG-1, MG-3 (Niemcy), wielkokalibrowych karabinach maszynowych np. M2HB Browning (USA), KPW (ZSRR) oraz mało i średniokalibrowych armatach przeciwlotniczych. Broń działająca na zasadzie odrzutu lufy ma posiada stosunkowo łagodne oddziaływanie siły odrzutu na strzelającego lub podstawę oraz ma nieco mniejszą celność ze względu na luz ruchomej lufy.
Broń działająca na zasadzie odrzutu całej broni.
Broń w której warunek bezpieczeństwa i niezawodności broni realizowany jest wynikiem ruchu zaryglowanej broni względem nieruchomego bezwładnika, uruchamiającego mechanizm ryglowy. Na początku XX wieku system ten znalazł zastosowanie w karabinie Mausera wz. 1913 i karabinie Sjoegrena. W obecnych czasach nie jest stosowany. 
Broń działająca na zasadzie odprowadzania gazów z przestrzeni zapociskowej.
W tego typu broni do odryglowania zamka i uruchomienia mechanizmów przeładowania wykorzystuje się część gazów prochowych, które pobierane są z przestrzeni zapociskowej. Zależnie od miejsca pobierania gazów mamy systemy broni z odprowadzaniem gazów z części wylotowej lufy, z przewodu lufy i z dna komory nabojowej. Obecnie w większości broni stosuje się systemy z odprowadzaniem gazów z przewodu lufy przez boczny otwór znajdujący się w jej ściance. Zamek w niej jest ryglowany w pierwszej fazie wystrzału bezpośrednio z lufą lub za pośrednictwem komory zamkowej. Rozpoczęcie odryglowania zamka i działanie mechanizmów przeładowania następuje z chwilą minięcia przez pocisk otworu bocznego w lufie znajdującego się z góry albo z dołu lufy, w odległości równej ⅓ jej długości od wylotu. Podczas tej operacji część gazów prochowych z przestrzeni zapociskowej przedostając się bocznym otworem do komory gazowej i przez tłok oraz tłoczysko działa na suwadło z tłokiem gazowym lub cienką rurką odprowadzana jest do zamka wywierając nacisk na trzon zamkowy. Suwadło wykonuje ruch do tyłu pokonując opór sprężyny powrotnej i po pewnym odcinku drogi odryglowuje zamek. W dalszej fazie operacji łuska zostaje wyrzucona i następny nabój przesuwany jest na linię dosyłania. Napięta sprężyna powrotna po dojściu zespołu odrzutowego w skrajne tylne położenie wymusza powrót suwadła razem z zamkiem wprowadzając kolejny nabój do komory nabojowej. Tłok gazowy z tłoczyskiem po napędzie suwadła przemieścić się może do tyłu wraz z suwadłem na pewna odległość (tzw. długi ruch tłoka) lub po rozpędzeniu suwadła do niezbędnej prędkości zatrzymać się albo wrócić do położenia przedniego (tzw. krótki ruch tłoka). System w którym odprowadzanie gazów następowało przez boczny otwór w lufie był wykorzystany w pistolecie i sztucerze braci Clair z 1888 (Francja), karabinie Mannlichera wz. 1900 (Austro-Węgry), karabinie maszynowym Colt-Browning wz. 1895 (USA), St. Etienne wz. 1907, Hotchkiss wz. 1897, 1900, 1914, 1922, 1923 (Francja), Lewis wz. 1915 (Wielka Brytania). Obecnie ten system ma zastosowanie głównie w karabinkach np. AK-47, AKM, AK-74 (ZSRR), wz. 1988 "Tantal" (Polska), M-16 (USA), FNC NATO (Belgia), Steyr AUG (Austria), Galil (Izrael), SG 550 SiG (Szwajcaria); karabinach np. FN FAL (Belgia), M14 (USA), SWD (ZSRR), Galil (Izrael), SG 550 SiG (Szwajcaria); karabinach maszynowych np. SG 43, PK/PKS, PKM/PKMS (ZSRR), FN MAG (Belgia), M 60, M 62 (USA), L7A2 (Wielka Brytania); wielkokalibrowych karabinach maszynowych np. DSzK wz. 1938, DSzK wz. 1938/46, NSW (ZSRR), FN MILO (Belgia) oraz małokalibrowych armat przeciwlotniczych np. ZSU-23-4. Zaletą tak działającej broni jest prostota jej konstrukcji, duża niezawodność działania i możliwość regulacji siły ciśnienia działającej na tłok gazowy, natomiast wadą jest gwałtowny ruch odrzucanych części spowodowany krótkotrwałym działaniem gazów na tłok gazowy oraz tym, że w węzłach kanałów gazowych odkładają się osady prochowe.
Broń działająca na zasadzie narzutu lufy.
W tak działającej broni do uruchomienia mechanizmów przeładowania wykorzystywana jest energia kinetyczna lufy, która przemieszczając się do przodu względem komory zamkowej wskutek działającej siły tarcia jaka powstaje podczas strzału między przewodem lufy a pociskiem. Lufa zsuwa się w czasie ruchu do przodu z unieruchomionej przez wyciąg łuski umożliwiając jej wyrzucenie, a cofając się pod działaniem sprężyny powrotnej nasuwa na podany z magazynu amunicyjnego kolejny nabój. System ten miał zastosowanie w pistoletach np. Mannlicher wz. 1894, Schwarzlose wz. 1910 i karabinach np. Mannlicher wz. 1894. Nie przyjął się do uzbrojenia z uwagi na silne oddziaływanie odrzutu i małą niezawodność, dlatego w najnowszych rozwiązaniach broni lufowej nie jest stosowany.

</doc>
<doc id="532113" url="https://pl.wikipedia.org/wiki?curid=532113" title="Format stratny">
Format stratny



</doc>
<doc id="532115" url="https://pl.wikipedia.org/wiki?curid=532115" title="Broń napędowa">
Broń napędowa

Broń napędowa – rodzaj broni automatycznej i półautomatycznej, w której do napędu automatyki wykorzystywana jest wyłącznie energia z zewnętrznego silnika (elektrycznego, hydraulicznego lub pneumatycznego). Obecnie broń napędowa jest najczęściej bronią wielolufową o dużej szybkostrzelności (np. M61 Vulcan, M134 Minigun).

</doc>
<doc id="532116" url="https://pl.wikipedia.org/wiki?curid=532116" title="III LO im. Stefana Batorego w Chorzowie">
III LO im. Stefana Batorego w Chorzowie



</doc>
<doc id="532118" url="https://pl.wikipedia.org/wiki?curid=532118" title="2008 w informatyce">
2008 w informatyce



</doc>
<doc id="532120" url="https://pl.wikipedia.org/wiki?curid=532120" title="2009 w informatyce">
2009 w informatyce



</doc>
<doc id="532121" url="https://pl.wikipedia.org/wiki?curid=532121" title="Broń mieszana">
Broń mieszana

Broń mieszana – rodzaj broni automatycznej i półautomatycznej w której do napędu automatyki wykorzystywana jest zarówno energia gazów prochowych powstałych podczas strzału jak i energia zewnętrznego silnika. Broń ta instalowana jest na samolotach i okrętach w postaci układów wielolufowych.

</doc>
<doc id="532123" url="https://pl.wikipedia.org/wiki?curid=532123" title="Vijayapura">
Vijayapura

Vijayapura (), do 2014 roku "Bijapur" – miasto w południowych Indiach, w stanie Karnataka, na wyżynie Dekan. W 2011 roku liczyło ok. 327 tys. mieszkańców.

</doc>
<doc id="532124" url="https://pl.wikipedia.org/wiki?curid=532124" title="Wielka Wyspa (Wrocław)">
Wielka Wyspa (Wrocław)



</doc>
<doc id="532128" url="https://pl.wikipedia.org/wiki?curid=532128" title="Puducherry (miasto)">
Puducherry (miasto)

Puducherry (do września 2006 Pondicherry; hindi पांडिचेरी, trb.: "Puduććeri", trl.: "Puducceri"; tamilski பாண்டிச்சேரி, trl.: "Putuccēri"; ang. "Puducherry"; fr. "Pondichéry") - miasto w południowych Indiach, ośrodek administracyjny terytorium związkowego Puducherry, nad Zatoką Bengalską, na Wybrzeżu Koromandelskim, 170 km na południe od Ćennaj. Była kolonia francuska, częścią Indii Francuskich. Około 230 tys. mieszkańców.

</doc>
<doc id="532131" url="https://pl.wikipedia.org/wiki?curid=532131" title="Józef Dobrochowski">
Józef Dobrochowski

Józef Dobrochowski (ur. 21 grudnia 1904 w Koninie, zm. 14 kwietnia 1988 w Bydgoszczy) – polski duchowny starokatolicki, kapłan Polskiego Narodowego Kościoła Katolickiego w Stanach Zjednoczonych i Kanadzie (PNKK) (od 1951 w Polsce, pod nazwą: Kościół Polskokatolicki), a następnie (od I. połowy 1951 roku) Polskiego Kościoła Starokatolickiego. Przed śmiercią konwertował do Kościoła rzymskokatolickiego.
Życiorys.
Ks. Józef Dobrochowski w latach 30. XX wieku był proboszczem parafii polskokatolickiej w Borysławiu, a następnie swoimi staraniami erygował parafię w Lublinie. W latach 1945–1951 duszpasterzował w Bydgoszczy.
Ks. Józef Dobrochowski był liderem grupy inicjatywnej duchownych PNKK, sterowanej przez funkcjonariuszy V Departamentu Ministerstwa Bezpieczeństwa Publicznego (MBP) i pracowników Wydziału III Urzędu do Spraw Wyznań (UdSW), która przejęła kontrolę nad działalnością diecezji misyjnej Polskiego Narodowego Kościoła Katolickiego po aresztowaniu bpa Józefa Padewskiego w 1951. W konsekwencji prowadzonych przez aparat państwowy w PNKK czystek, został wydalony z Kościoła (1951) za zbytnie afiszowanie się z poparciem udzielonym mu przez MBP i UdSW, brak postępów w porządkowaniu spraw administracyjno-organizacyjnych Kościoła oraz nieporadność w tłumaczeniu kapłanom i wiernym konieczności dokonywania zmian. Przeszedł do Polskiego Kościoła Starokatolickiego, gdzie otrzymał sakrę biskupią.

</doc>
<doc id="532132" url="https://pl.wikipedia.org/wiki?curid=532132" title="Trylogia Kusziela">
Trylogia Kusziela

Trylogia Kusziela () – seria trzech powieści fantasy autorstwa amerykańskiej pisarki Jacqueline Carey, wydana w języku polskim przez wydawnictwo Mag. Seria składa się ze "Strzały Kusziela", "Wybranki Kusziela" i "Wcielenia Kusziela". Seria przedstawia fikcyjną wersję średniowiecznej Europy.
Wydarzenia przedstawione w "Trylogii Kusziela" rozgrywają się przeważnie w państwie Terre d’Ange – „Krainie Aniołów”, przypominającym średniowieczną Francję. D’Angelinowie, gdyż tak nazywają się jej mieszkańcy, wierzą, że są potomkami Błogosławionego Elui i towarzyszących mu upadłych aniołów. Bohaterką serii jest anguissette Fèdra nó Delaunay, której unikalne talenty pozwalają uratować swój naród przed kilkoma okropnymi zdarzeniami.
Kontynuacją serii jest „Trylogia Imriela”, której akcja rozgrywa się 10 lat po zakończeniu pierwszej, a bohaterowie są w większości znani z pierwszej serii. Na tę serię składają się tomy: "Potomek Kusziela", "Kushiel’s Justice" i "Kushiel’s Mercy".
Fabuła.
Wydarzenia przedstawione w "Trylogii Kusziela" mają miejsce około tysiąca lat po czasach Elui. D’Angelinowie uważają jego i jego ośmiu Towarzyszy za bogów. Żyją według jego przykazania, odkąd Naama sprzedała swe ciało aby wspomóc Eluę podczas jego wędrówek, postrzegając prostytucję jako świętą służbę. Służba ta jest regulowana przez odpowiednią gildię. Ponadto aby służyć w Dworze Kwiatów Kwitnących Nocą, składającym się z kilkunastu Domów, każdy ze swoją własną interpretacją powodów, które skłoniły Naamę do prostytucji, jest szanowany jako najważniejszy w Służbie Naamy.
Terre d’Ange jest podzielona na siedem prowincji, każda z nich ma jednego towarzysza jako boskiego patrona. Kasjel, który wyrzekł się śmiertelnej miłości i nigdy w pełni nie odrzucił Boga Jedynego, jest jedynym, który nie ma swojej prowincji. Naama (bogini Dworu Nocy) jest patronką Namarry, Anael – L’Agance, Aza – Azalii, Szamchazaj – Siovale, Kamael – Kamlachu, Ejszet – Eisande i Kushiel – Kuszetu.
Królewski Dom Courcel rządzi Terre d’Ange z Miasta Elui w L’Agnace. Stosunki z sąsiednimi państwami takimi jak Aragonia (Hiszpania), Caerdicca Unitas (Włochy), Alba (Brytania) i Eire (Irlandia) są przeważnie dobre. Ale plemiona barbarzyńców ze Skaldii (Germania) długo próbowały podbić kraj D’Angelinów. Bohaterowie w kolejnych tomach podróżują również do Illirii, Hellady (Grecja), Menekhetu (Egiptu odpowiadającemu czasom ptolemejskim), Khebbel-im-Akkad (kombinacja cech Asyrii i średniowiecznego kalifatu arabskiego), Drudżanu (odpowiadającemu terytorium dzisiejszego Azerbejdżanu, zarówno w książce, jak i w realnym świecie dawnej prowincji Persji – mieszkańcy wyznają zoroastryzm), Dżebe-Barkal w Kusz i zaginionego królestwa Saba, w książce położonego jednak w środkowej Afryce.
"Strzała Kusziela" to nazwa jaką nadano szkarłatnej plamce pojawiającej się w oku wybrańców boga, która naznacza jej nosiciela jako anguissette. Jedną z nich jest główna bohaterka serii Fèdra nó Delaunay.
Mitologia Terre d’Ange.
Elua zrodził się kiedy krew ukrzyżowanego Jeszui ben Josefa, syna Boga Jedynego, zmieszała się ze łzami Magdaleny i wsiąkły w Ziemię. Wzgardzony przez swojego dziadka, Boga Jedynego, Elua przemierzał Ziemię z ośmioma towarzyszącymi mu aniołami, które odrzuciły Boga, aby podążać za Eluą. Byli to Naama, Anael, Aza, Szamchazaj, Kamael, Kasjel, Ejszet i Kusziel. Towarzysze ostatecznie osiedli w krainach, które później stały się Terre D’Ange. Elua popierał przykazanie "Kochaj jak Twoja wola", on i jego Towarzysze zmieszali się z tubylcami, dając początek D’Angelinom.

</doc>
<doc id="532135" url="https://pl.wikipedia.org/wiki?curid=532135" title="Lewko">
Lewko

Lewko (?- 1395), żydowski bankier i osobisty faktor królów Polski.
Pochodził z Olkusza. Był synem Jordana i Kaszycy. W źródłach pojawia się po raz pierwszy w 1365 jako bankier króla Kazimierza Wielkiego. Przedsięwzięcia tego władcy często wspierał kredytem. W 1368 Kazimierz Wielki, mianował go żupnikiem i powierzył mu administrację żup solnych w Wieliczce i Bochni. Lewko dzierżawił też mennicę królewską, zyski z której władca przekazał Lewkowi, jako spłatę zaciągniętego długu. Jako osobisty finansista dworu zaskarbił sobie zaufanie także Ludwika Węgierskiego (który był mu winien 33 tysięcy grzywien srebra), Jadwigi Andegaweńskiej (winnej mu 10 tysięcy grzywien) i Władysława Jagiełły. Udzielił też pożyczki księciu mazowieckiemu Siemowitowi IV. W latach 60. XIV wieku był poborcą opłat miejskich Krakowa. 
Był właścicielem kilku domów w Krakowie przy ul. Żydowskiej (obecnie Św.Anny), Wiślnej, Mikołajskiej, browaru i placu koło kościoła św. Marka. Lewko był żonaty ze Swenką, z którą miał córkę Gołdę i synów: Jordana, Izraela, Abrahama i Kanaana. Trzej ostatni pojawiali się w dokumentach miejskich w XV wieku.

</doc>
<doc id="532137" url="https://pl.wikipedia.org/wiki?curid=532137" title="Al-Arisz">
Al-Arisz

Al-Arisz (arab. العريش, "Al 'Arīš") – miasto położone w Muhafazie Synaj Północny w Egipcie.
Położenie.
Miasto Al-Arisz jest położone na północnym wybrzeżu półwyspu Synaj, przy ujściu Wadi al-Arisz do Morza Śródziemnego. Leży w odległości około 150 kilometrów na wschód od miasta Port Said, i około 30 km na zachód od granicy Izraela.
Podział administracyjny.
Al-Arisz jest największym miastem i stolicą administracyjną Muhafazy Synaj Północny w Egipcie.
Środowisko naturalne.
Miasto jest położone wśród piaszczystych wydm półwyspu Synaj, nad okresowo płynącą rzeką Wadi al-Arisz.
Klimat.
Al-Arisz ma klimat śródziemnomorski, który charakteryzuje się gorącymi i suchymi latami oraz łagodnymi zimami. Wiosna rozpoczyna się na przełomie marca i kwietnia, a najgorętszymi miesiącami są lipiec i sierpień. Średnia temperatura latem wynosi 31°C, a zimą 12 °C. Deszcz jest rzadkością i występuje sporadycznie w okresie zimowym, między listopadem a marcem. Suma rocznych opadów atmosferycznych wynosi 112 mm.
Historia.
Około II wieku p.n.e. znajdowała się tutaj niewielka osada Ptolemeuszy. Jej położenie miało decydujący wpływ na losy osady i jej mieszkańców. Przebiegał tędy ważny szlak handlowy prowadzący z Egiptu na północ. Z tego powodu przez tutejsze ziemie wielokrotnie przechodziły różne wojska, niszcząc osadę i jej okolicę.
W 1118 władca Królestwa Jerozolimskiego, król Baldwin I z Boulogne wybrał się na niewielką wyprawę wojenną na półwysep Synaj. Podczas tej wyprawy król zachorował i w dniu 2 kwietnia 1118 zmarł w niewielkim forcie pogranicznym Al-Arisz, znajdującym się już na terenie Królestwa Jerozolimskiego. W średniowieczu była to beduińska osada. Gdy w 1517 ziemie Palestyny weszły w skład Imperium Osmańskiego, Turcy wybudowali w Al-Arisz fortyfikacje obronne. Podczas wyprawy Napoleona do Egiptu wojska francuskie oblegały tutejszy fort przez 11 dni. Al-Arisz zostało zdobyte 19 lutego 1799. W dniu 23 stycznia 1800 miały tutaj miejsce pertraktacje dotyczące konwencji o ewakuacji wojsk Napoleona Bonaparte do Francji.
Podczas I wojny światowej pod koniec 1916 wojska brytyjskie stacjonujące w Egipcie rozpoczęły działania ofensywne przeciwko Turkom na półwyspie Synaj. Na drodze do zajęcia Palestyny stał fort w Al-Arisz, który został zajęty przez siły Australian and New Zealand Army Corps 21 grudnia 1916. W trakcie dalszych walk, w Al-Arisz znajdował się brytyjski szpital polowy. Ciała zmarłych żołnierzy pochowano na tutejszym cmentarzu wojennym. Przy wytyczaniu granic Mandatu Palestyny, miejscowość Al-Arisz została przyznana Egiptowi. Gdy w maju 1948 rozpoczęła się I wojna izraelsko-arabska, w Al-Arisz znajdowały się główne magazyny zaopatrzeniowe egipskiego korpusu ekspedycyjnego. Pod koniec grudnia 1948 Izraelczycy przeprowadzili operację Horew, podczas której doszło do bitwy o Synaj (28 grudnia 1948-2 stycznia 1949). Izraelskie oddziały dotarły wówczas do samych przedmieść Al-Arisz, nie przeprowadziły jednak szturmu na miasto. W następnych dniach, pod silnymi naciskami Brytyjczyków, Izrael wycofał swoje wojska z Synaju. Linię demarkacyjną wytyczył rozejm izraelsko-egipski.
Podczas kryzysu sueskiego w 1956 Al-Arisz została zajęta przez wojska izraelskie. Wycofały się one dopiero w marcu 1957. Ponownie miasto zajęli Izraelczycy w wyniku wojny sześciodniowej w dniu 6 czerwca 1967. Izraelskie oddziały wyprowadziły następnie stąd natarcie w kierunku na Kanał Sueski. 8 czerwca 1967 w odległości 13 mil od Al-Al-Arisz, izraelskie samoloty omyłkowo zaatakowały amerykański statek wywiadu elektronicznego USS „Liberty”. Zginęło wówczas 34 amerykańskich marynarzy, a 72 zostało rannych. Statek był ciężko uszkodzony i prawie zatonął. Pod amerykańską eskortą odpłynął na Maltę. Gdy 26 marca 1979 został zawarty traktat pokojowy izraelsko-egipski, wojska izraelskie rozpoczęły stopniowe wycofywanie się z półwyspu Synaj. 26 kwietnia 1982 miasto Al-Arisz powróciło do Egiptu. Strefę graniczną patrolują międzynarodowe siły pokojowe MFO (ang. "Multinational Force and Observers").
W wyniku zawartego w 1993 Porozumienia z Oslo, w pobliskiej Strefie Gazy utworzono Autonomię Palestyńską. Sytuacja w Strefie ma silny wpływ na miasto Al-Arisz. Z tutejszego lotniska korzystają samoloty palestyńskich linii lotniczych Al-Falestiniya. Krzyżują się tutaj szlaki przemytnicze, i egipskie siły bezpieczeństwa zwalczają zorganizowaną przestępczość. Dodatkową trudnością są konflikty z plemionami beduińskimi. Gdy w 2010 doszło do katastrofalnej powodzi, Beduini protestowali przeciwko braku pomocy ze strony rządu. Protesty przeradziły się w otwarte walki uliczne.
Nazwa.
Nazwa miasta Al-Arisz w języku arabskim oznacza „"chaty palmowe"”.
Kultura.
We wschodniej części miasta znajduje się Muzeum Dziedzictwa Synaju, prezentujące bogactwo kultury beduińskiej na półwyspie Synaj.
Turystyka.
Największą atrakcją turystyczną Al-Arisz są plaże. W nadmorskiej części miasta znajduje się kilka hoteli.
Gospodarka.
Miasto jest ośrodkiem rolnictwa. W delcie rzeki al-Arisz utworzono sztucznie nawadniane plantacje palm daktylowych i cytrusów.
Infrastruktura.
W mieście znajduje się szpital.
Transport.
Przez miasto przechodzi nadmorska droga łącząca Egipt z Izraelem. Przebiega tędy także linia kolejowa, która jednak z powodów technicznych jest niesprawna. W północnej części miasta znajduje się port rybacki.
Na południe od miasta znajduje się port lotniczy Al-Arisz.

</doc>
<doc id="532138" url="https://pl.wikipedia.org/wiki?curid=532138" title="Mohamed Kader">
Mohamed Kader

Mohamed Abdel Kader Coubadja Touré (ur. 8 kwietnia 1979 w Sokodé, Togo) – togijski piłkarz, napastnik reprezentacji Togo w piłce nożnej.
Życiorys.
W wieku 19 lat znalazł się w kadrze A.C. Parma, gdzie widziano w nim zastępcę Hernána Crespo czy Abela Balbo. Nie spełnił jednak oczekiwań i został wypożyczony do AC Lugano. Tam również był jednym z wielu dobrych napastników. Po sezonie działacze Parmy postanowili wypożyczyć Kadera do drużyny Al-Ahli Dubaj. Dopiero w tym klubie przełamał się i zaliczył znakomity sezon, strzelając 17 bramek w 20 meczach. Zaowocowało to powrotem do Parmy, jednak tam nie dostawał szans na pokazanie się. Zaliczał jedynie końcówki meczów, co nie pozwoliło mu w pełni zaprezentować umiejętności. Odszedł więc do Serie B, do AC Vicenza, ale i tam grał słabo. Zdecydował się na ponowny transfer do Szwajcarii – tym razem do Servette FC. Pierwszy sezon w tym klubie był udany, strzelił 6 bramek w 20 meczach i miał podstawowe miejsce w składzie Servette. W następnym sezonie rozegrał o 15 meczów więcej niż w poprzednim i wpisał się aż 19 razy na listę strzelców. Natomiast w sezonie 2004-05 zagrał tylko w 13 meczach, 4 razy trafiając do siatki rywala. Mimo to działacze francuskiego FC Sochaux-Montbéliard zdecydowali się na zakup Kadera. Następnie przeniósł się do En Avant Guingamp, gdzie rozegrał łącznie 24 mecze. W przerwie zimowej sezonu 2007/2008 został wypożyczony do Al-Jazira Club. Następnie grał w Al Dhafra Club i Ajman Club, a w 2012 został zawodnikiem rezerw Sochaux.
13 czerwca 2006 podczas Mundialu w Niemczech strzelił pierwszą w historii bramkę dla Togo na Mistrzostwach Świata. Był to mecz przeciw Korei Południowej. Łącznie w dorosłej reprezentacji rozegrał 49 meczów i strzelił 19 goli, natomiast w młodzieżówce zaliczył 7 występów.

</doc>
<doc id="532139" url="https://pl.wikipedia.org/wiki?curid=532139" title="Elektrownia Opole">
Elektrownia Opole

PGE Górnictwo i Energetyka Konwencjonalna SA Oddział Elektrownia Opole – trzecia co do wielkości elektrownia węglowa w Polsce (druga co do wielkości mocy zainstalowanej wśród elektrowni opalanych węglem kamiennym). kondensacyjna elektrownia cieplna, blokowa, z zamkniętym układem wody chłodzącej, wchodząca w skład holdingu PGE. Elektrownia zlokalizowana jest w Opolu, przy ujściu rzeki Mała Panew do Odry.
Dane techniczne.
Eksploatowane są 4 bloki energetyczne, uruchomione w latach 1993–1997, oraz 2 bloki wybudowane w latach 2014–2019, o łącznej mocy osiągalnej 3342 MW:
Paliwem podstawowym jest węgiel kamienny; wszystkie bloki posiadają instalację odsiarczania spalin.
Zdolność produkcyjna elektrowni to 23,5 TWh rocznie.
W dniu 8 kwietnia 2010 oddano do użytku pierwszą w Polsce instalację odazotowania spalin zamontowaną na bloku opalanym węglem kamiennym. Przed uruchomieniem zawartość tlenków azotu w spalinach na bloku nr 3 wynosiła 482 mg/Nm³. Po uruchomieniu emisja tlenków azotu spadła do poziomu 180 mg/Nm³. Planowane jest zamontowanie tego typu instalacji na pozostałych trzech jednostkach.
Rozbudowa.
Pomimo uchylenia decyzji środowiskowej przez NSA 12 stycznia 2012 roku, dnia 15 lutego 2012 roku doszło do podpisania umowy na budowę nowych bloków z konsorcjum Rafako (lider), Mostostalu Warszawa i Polimeksu-Mostostalu – wartość inwestycji określono na 11,6 mld zł brutto. Z powodu kłopotów finansowych Rafako, 26 października 2013 roku raciborska spółka została zastąpiona w konsorcjum przez Alstom, które początkowo przegrało przetarg. Co prawda, 19 stycznia 2013 roku Wojewódzki Sąd Administracyjny w Warszawie oddalił skargę dotyczącą decyzji środowiskowej nowych bloków, jednakże 4 kwietnia 2013 roku zarząd PGE Górnictwo i Energetyka Konwencjonalna S.A. (spółki zależnej PGE) podjął decyzję o rezygnacji z inwestycji budowy nowych bloków nr 5 i 6 opalanych węglem kamiennym w Oddziale Elektrownia Opole. Ówczesny prezes PGE Krzysztof Kilian motywował decyzję nieopłacalnością inwestycji. Decyzja PGE o wycofaniu się z inwestycji spotkała się z zadowoleniem środowiska organizacji pozarządowych. Wywołała jednocześnie silny sprzeciw środowisk samorządowych, energetycznych oraz m.in. Ministerstwa Skarbu oraz premiera Donalda Tuska. Ostatecznie zarząd PGE zdecydował o kontynuowaniu inwestycji i 1 sierpnia 2013 roku uzgodnił z Kompanią Węglową warunki dostawy węgla do nowych bloków, a 13 sierpnia 2013 roku podpisał aneks do umowy przedłużający konsorcjum wykonawców czas na przedstawienie gwarancji bankowych, które są warunkiem realizacji inwestycji. Polimex-Mostostal uzyskał ostatecznie gwarancje bankowe dla inwestycji od banku PKO BP w styczniu 2014 roku. 31 stycznia 2014 roku PGE GiEK wydała generalnemu wykonawcy polecenie rozpoczęcia prac przy budowie.
W 2019 r. zakończyła się trwająca od lutego 2014 roku budowa bloków energetycznych nr 5 i 6 opalanych węglem kamiennym o łącznej mocy 1800 MW. Blok nr 5 o mocy 900 MW rozpoczął pracę w Krajowym Systemie Energetycznym 31 maja 2019 r. Drugi z nowych bloków, blok nr 6, został przekazany do eksploatacji 10 października 2019 roku.
Inne funkcje.
Najwyższy z kominów służy również do celów transmisyjnych. Zamontowano na nim system anten nadawczych, w tym FM dla Radia Doxa. Program nadawany jest z mocą 10 kW na częstotliwości 107,9 MHz w polaryzacji pionowej. Wysokość posadowienia podpory anteny to: 151 m n.p.m., wysokość obiektu to: 250 m n.p.t., natomiast wysokość zawieszenia systemów antenowych to: 230 m n.p.t.

</doc>
<doc id="532140" url="https://pl.wikipedia.org/wiki?curid=532140" title="Radeon X1600">
Radeon X1600



</doc>
<doc id="532144" url="https://pl.wikipedia.org/wiki?curid=532144" title="Nikopol (Bułgaria)">
Nikopol (Bułgaria)

 
Nikopol (bułg. "Никопол" = "Nikopoł") − miasto w północnej Bułgarii, w obwodzie Plewen, na prawym brzegu Dunaju, liczące ok. 5 tys. mieszkańców.
Miasto po raz pierwszy wzmiankowane jest w dokumentach z 169 roku, gdy leżało w rzymskiej prowincji Mezja. W późniejszych czasach znajdowało się na północnych obrzeżach Cesarstwa Bizantyjskiego.
Nikopol (Nikopolis) był świadkiem wielu historycznych bitew, między innymi klęski cara bułgarskiego Iwana Szyszmana w 1393 roku, kiedy to miasto zostało zdobyte przez wojska tureckie. Trzy lata później doszło do bitwy pod Nikopolis - starcia między armią europejskich krzyżowców dowodzoną przez Zygmunta Luksemburskiego, wspieraną między innymi przez kontyngent wołoski pod wodzą Mirczy Starego a wojskami sułtana Bajazyda I. Z tego starcia zwycięsko wyszli Turcy, umacniając swoje panowanie w Bułgarii.

</doc>
<doc id="532145" url="https://pl.wikipedia.org/wiki?curid=532145" title="Dyskografia Green Day">
Dyskografia Green Day

Poniżej znajduje się kompletna dyskografia zespołu Green Day.

</doc>
<doc id="532148" url="https://pl.wikipedia.org/wiki?curid=532148" title="Sokodé">
Sokodé

Sokodé – drugie pod względem liczby mieszkańców miasto Togo, jego populacja w 1998 roku wynosiła 55 tys. mieszkańców, w 2004 r. miasto liczyło 86,5 tys. mieszkańców.
Miasto jest usytuowane 339 km na północ od stolicy Togo – Lomé, w środkowej części kraju, pomiędzy rzekami Mo i Mono. Mieści się w nim port lotniczy Sokodé.
W mieście działa klub sportowy Semassi F.C.
Z Sokodé wywodzi się Faure Gnassingbé – wybrany 4 maja 2005 na prezydenta Togo.

</doc>
<doc id="532149" url="https://pl.wikipedia.org/wiki?curid=532149" title="Maja Kraft">
Maja Kraft

Maja Kraft właśc. Natalia Gryczyńska (ur. 14 grudnia 1983 w Poznaniu) – polska piosenkarka popowa. 
Piosenkarka zadebiutowała w 2000 roku albumem "Moje skrzydła". Na wydawnictwie znalazły się piosenki w stylistyce pop budzące skojarzenia z twórczością amerykańskiej piosenkarki Britney Spears. Również zdjęcia na okładce w stroju odsłaniającym brzuch były wystylizowane na Britney. W efekcie Maja Kraft w mediach zyskała przydomek „polskiej Britney Spears”. Pewną popularnością w kraju cieszyła się pochodząca z płyty piosenka tytułowa, która uplasowała się na 42. miejscu zestawienia telewizyjnej audycji 30 ton – lista, lista przebojów emitowanej na antenie TVP2. W 2001 roku wokalistka związała się z TVP Polonia na antenie której prowadziła program muzyczny „Supermuza”.
Po 2001 roku piosenkarka zaprzestała działalności artystycznej. Po ukończeniu filologii polskiej na Uniwersytecie im. Adama Mickiewicza w Poznaniu w 2009 współpracowała z kilkoma sportowymi organizacjami jako marketingowiec, a od 2015 mieszka w Miami, gdzie zajmuje się sprzedażą luksusowych posiadłości.

</doc>
<doc id="532162" url="https://pl.wikipedia.org/wiki?curid=532162" title=";">
;



</doc>
<doc id="532164" url="https://pl.wikipedia.org/wiki?curid=532164" title="Biały Kieł">
Biały Kieł

Biały Kieł (tyt. oryg. "White Fang") – powieść amerykańskiego pisarza Jacka Londona z 1906. Opowieść o wilku – Białym Kle oraz jego przejściach z psami i ludźmi. Po raz pierwszy wydana w 1906 roku, przekład polski – w 1926.
Fabuła.
Biały Kieł był w jednej czwartej psem i trzech czwartych wilkiem. Początkowo wychowywany przez matkę w puszczy, później przypadkiem trafił wraz z matką do Indian. Tam Szary Bóbr rozpoznał w wilczycy sukę o imieniu Kiche, która należała do jego zmarłego brata i podczas głodu przystała do sfory wilków. W wiosce szczeniak prześladowany przez inne psy stał się samotnikiem. Rozłączono go z matką, a jego pan traktował go bez uczuć, choć sprawiedliwie, i Biały Kieł się do niego przywiązał. Dwukrotnie uciekał z obozu, lecz wracał. Szybko okazał się silniejszy od innych psów i nauczył się z nimi walczyć. Dla Szarego Bobra i jego syna był w zaprzęgu psem pociągowym. 
Jego agresję i umiejętność walki w forcie Jukon zauważył Piękniś, który po wielu staraniach odkupił wilczura od Indianina. Wobec złego traktowania, bicia i głodzenia Biały Kieł całkowicie zdziczał. Wykorzystywany był do nielegalnych walk z innymi psami i wilkami oraz pokazywany jako „pies zapaśnik”. Przez długi czas był niepokonany, ale kiedy starł się z buldogiem Cheerokee, omal nie zginął. Uratowany został jednak przez dwóch ludzi: Matta i Weedona Scotta, który stał się jego nowym panem. Weedonowi początkowo z trudem przychodziło ponowne oswojenie wilka, odwdzięczajęgo mu się wyjątkową wiernością i miłością. 
Kiedy mężczyzna zmuszony jest powrócić do rodzinnego domu w hrabstwie Santa Clara, Biały Kieł nie chce zostać z Mattem i Scott zabiera go ze sobą. Życie na południu jest dla niego przyjemne, choć większość ludzi ma początkowo obawy przed jego wilczą naturą. Najbardziej wroga jest jednak suka owczarka niemieckiego Collie. Wychowany na dzikiej północy Biały Kieł musi zmienić swoje nawyki, by przystosować się do życia na farmie w Kalifornii, lecz dzięki wrodzonej inteligencji oraz posłuszeństwu szybko się uczy i zdobywa ludzkie uznanie. Oddaje przysługę sprowadzając pomoc, kiedy Weedon spada z konia, szczere uczucie rodziny zdobywa jednak w obronie Scotta seniora przed śmiertelnym niebezpieczeństwem. Zagryza Jima Halla, zbiegłego skazańca, gdy ten wdziera się do domu, by zamordować sędziego, który skazał go na długoletnie więzienie. Pies odnosi w tej walce poważne rany (trzykrotnie postrzelony, doznaje też złamań i obrażeń wewnętrznych) i niemal cudem unika śmierci. W finale powieści Biały Kieł z wolna powraca do zdrowia i okazuje się, że został ojcem sześciu szczeniąt – matką jest Collie, która przełamała swoją instynktowną wrogość do wilka.

</doc>
<doc id="532165" url="https://pl.wikipedia.org/wiki?curid=532165" title="Maksymilian Rode">
Maksymilian Rode

Maksymilian Rode (ur. 13 września 1911 w Rogoźnie Wielkopolskim, zm. 6 lipca 1999 w Warszawie) – biskup-zwierzchnik Kościoła Polskokatolickiego w latach 1959–1965, wcześniej ksiądz rzymskokatolicki, profesor Chrześcijańskiej Akademii Teologicznej w Warszawie, publicysta, społecznik. 
Życiorys.
W 1930 rozpoczął studia filozoficzne w Arcybiskupim Seminarium Duchownym w Gnieźnie, które ukończył w 1932 i przeszedł na dalsze czteroletnie studia teologiczne w Arcybiskupim Seminarium Duchownym w Poznaniu. 15 czerwca 1935 otrzymał święcenia kapłańskie z rąk biskupa Walentego Dymka. W lipcu 1935 podjął pracę duszpasterską w Swarzędzu, w 1936 uzyskał tytuł magistra teologii na Wydziale Teologicznym Uniwersytetu Jana Kazimierza we Lwowie, a w 1938 stopień doktora teologii na Wydziale Teologii Katolickiej Uniwersytetu Warszawskiego. W październiku 1938 wyjechał do Louvain (Belgia) celem pogłębienia studiów w "Ecole des Sciences Politiques et Sociales" w zakresie katolickiej nauki społecznej.
W okresie okupacji niemieckiej przebywał początkowo w Niestronnie (k. Mogilna), gdzie w okresie od 7 września do 12 grudnia 1939 zastępował zmarłego proboszcza. Na początku 1940, znajdując się w Warszawie zajmował się pracą konspiracyjną. Zaczął tworzyć komplety szkolne i organizować pomoc dla osób wysiedlonych, w tym także dla duchownych, oraz wysyłanie paczek więźniom niemieckich obozów koncentracyjnych. Był inicjatorem i redaktorem czasopism konspiracyjnych: "Kultura Polska " i "Polityka Społeczna", organizował tajne nauczanie. 13 sierpnia 1944 został aresztowany przez Niemców i jako więzień polityczny przebywał w obozie koncentracyjnym w Oranienburg-Sachsenhausen, skąd uwolniony został w dniu 27 kwietnia 1945 przez wojska amerykańskie. 
Po zakończeniu II wojny światowej został administratorem parafii rzymskokatolickiej w Głuszynie, wkrótce objął stanowisko referenta duszpasterskiego Kurii Metropolitalnej w Poznaniu. Od października 1945 był wykładowcą na Wydziale Humanistycznym Uniwersytetu Poznańskiego, zajmując przy tym szereg stanowisk kościelnych i społecznych, był ponadto od października 1946 profesorem socjologii w Wyższym Instytucie Kultury Religijnej i Arcybiskupim Seminarium Duchownym w Poznaniu oraz od 1948 redaktorem naczelnym miesięczników: "Wiadomości Duszpasterskie" i "Miesięcznik Kościelny" oraz tygodnika "Głos Katolicki". Jako osobisty przedstawiciel kardynała Augusta Hlonda prowadził też rozmowy polityczne z ówczesnym premierem i wicepremierem Rządu RP.
W 1951 wszedł w konflikt z ks. abp. Walentym Dymkiem, u podłoża którego były zawiedzione nadzieje na uzyskanie zaszczytów kościelnych. Napięcia te dodatkowo potęgowały bliskie kontakty ks. Rodego z kobietami. W wyniku kilkuletniego konfliktu, w 1956 ks. Rode porzucił stan kapłański i wstąpił w związek małżeński. Urząd do Spraw Wyznań wykorzystał taki rozwój sytuacji: suspendowany przez Watykan, posiadający talenty organizacyjne i znane w środowisku rzymskokatolickim nazwisko, Maksymilian Rode stał się najodpowiedniejszym kandydatem ówczesnej władzy na przewodzenie Kościołowi Polskokatolickiemu w PRL. Już 20 grudnia 1958 został powołany na stanowisko wikariusza generalnego Kościoła Polskokatolickiego w PRL. Rada Kościoła Polskokatolickiego PRL na swej sesji w dniu 9 czerwca 1959 wybrała go na biskupa ordynariusza Kościoła, co owacyjnie poparł i przez głosowanie jednomyślnie zatwierdził IV Synod Ogólnopolski, odbyty w dniach 16—17 czerwca 1959 w Warszawie. Sakrę biskupią nadano elektowi w starokatolickiej katedrze św. Gertrudy w Utrechcie w dniu 5 lipca 1959. W latach 1959–1965 był kierownikiem Sekcji Starokatolickiej ChAT. W latach 1967-1984 był profesorem ChAT. Od 1984 przebywał na emeryturze.
Był nieprzychylnie nastawiony do prymasa Stefana Wyszyńskiego. Na łamach prasy krytykował jego działania i reformy personalne przeprowadzane w Kościele rzymskokatolickim oraz to, iż rzekomo publicznie podżegał do niszczenia świątyń polskokatolickich. Władze PRL były zadowolone z działań podejmowanych przez bp. Rodego, liczba wiernych Kościoła regularnie wzrastała, przybywały nowe parafie na terenie całej Polski. Z czasem jednak władze zaczęły odczuwać, iż aktywność bp. Rodego zmalała, a Kościół stracił misyjnego ducha. Władze państwowe wówczas twierdziły, iż bp Rode nie prowadzi dynamicznych zmian, a tylko powiększa majątkowy i administracyjny stan Kościoła poprzez wcielanie do instytucji kolejnych skłóconych z biskupami rzymskokatolickimi parafii. Również kler i polskokatolicy zaczęli zarzucać zwierzchnikowi zbytnią pychę i nazywanie siebie prymasem. 1 listopada 1965 zmuszono bp. Rodego do złożenia dymisji, a nowym biskupem został Julian Pękala.
Po ponownym włączeniu się w nurt życia kościelnego, powierzono mu szereg funkcji. Był więc oficjałem Sądu Kościelnego, członkiem Rady i Prezydium Rady Synodalnej, członkiem Rady Pedagogicznej przy Radzie Synodalnej, członkiem Kolegium Wydawniczego itp. Od 1978 był członkiem ZBoWiD, a od 1982 Związku Inwalidów Wojennych PRL.
Pochowany na cmentarzu Powązki Wojskowe w Warszawie (kwatera D-12-4/5). 

</doc>
<doc id="532171" url="https://pl.wikipedia.org/wiki?curid=532171" title="Arlit">
Arlit

Arlit – miejscowość w północnym Nigrze, na Saharze, u zachodniego podnóża wyżyny Aïr. Według spisu ludności z 2012 roku miasto liczyło 78 651 mieszkańców, będąc szóstym miastem kraju pod względem populacji. 
Arlit jest głównym ośrodkiem wydobycia rud uranu w regionie — kopalnie istnieje od 1971 roku. Ponadto w mieście produkuje się aluminium. W Arlit funkcjonuje także port lotniczy, oznaczony kodem literowym RLT. W pobliskim mieście Akokan znajduje się stadion Stade d'Arlit. 

</doc>
<doc id="532172" url="https://pl.wikipedia.org/wiki?curid=532172" title="Indianin">
Indianin



</doc>
<doc id="532173" url="https://pl.wikipedia.org/wiki?curid=532173" title="Irena Jarocka">
Irena Jarocka

Irena Wanda Jarocka (ur. 18 sierpnia 1946 w Srebrnej Górze, zm. 21 stycznia 2012 w Warszawie) – polska piosenkarka i aktorka.
Współpracowała m.in. z zespołami Polanie, Czerwone Gitary i Budka Suflera. Koncertowała w kraju i za granicą: w Niemczech Zachodnich, Niemczech Wschodnich, Czechosłowacji, Bułgarii, Szwajcarii, we Włoszech, Portugalii, Luksemburgu, Australii, we Francji oraz w ośrodkach polonijnych w Stanach Zjednoczonych i Kanadzie.
Życiorys.
Młodość i wykształcenie.
Jej rodzicami byli Henryk (1921–2000) i Halina z domu Szmuchrowska (1923–1984). Pochodziła z ubogiej rodziny; jej ojciec był szewcem ortopedą i pracował w szpitalu wojewódzkim w Gdańsku, a matka zajmowała się domem. Jej ojciec miał problem alkoholowy, a matka chorowała na łuszczycę. Miała trzech młodszych braci: Henryka, Tadeusza i Waldemara. Urodziła się w Srebrnej Górze, ale dorastała w Gdańsku, gdzie ukończyła V Liceum Ogólnokształcące im. Stefana Żeromskiego i Studium Nauczycielskie Wychowania Fizycznego i Biologii.
Będąc w szóstej klasie szkoły podstawowej, w 1960 zaczęła śpiewać w chórze kościelnym przy katedrze oliwskiej. Dwa lata później zaczęła udzielać się w przykatedralnym Amatorskim Teatrze Dramatycznym. Od 1964 kształciła się w klasie Jacka Ujazdowskiego w Gdańskim Studiu Piosenki Polskiego Radia i Telewizji. W tym czasie nagrała swoje pierwsze piosenki, w tym „Gdański most” i „Wróć”. Studiowała na Wydziale Wychowania Muzycznego Państwowej Wyższej Szkoły Muzycznej w Gdańsku. Śpiewu uczyła się u prof. Haliny Mickiewiczówny.
Kariera.
Lata 1965–1968.
W 1965 debiutowała koncertem w klubie „Rudy Kot” w Gdańsku, w którym uczestniczyła także w roli modelki podczas pokazów mody. W tym czasie przez dwa lata śpiewała w Zespole Estradowym Marynarki Wojennej „Flotylla”, koncertowała też z zespołem Gdańskiego Studia Piosenki. W 1966 zajęła drugie miejsce na Festiwalu Piosenki Polskiej Wykonawców Amatorów w Rybniku. Uczestniczyła też w wielu innych konkursach piosenkarskich dla amatorów, m.in. w konkursie „Mikrofon dla wszystkich”. Ponadto nagrała dwie piosenki autorstwa Mateusza Święcickiego: „Romeo i Julia XX wieku” i „Ciebie przecież wybrałam”.
Dzięki współpracy z Biurem Estrady PAGART-u zaczęła koncertować za granicą, m.in. odbyła miesięczną trasę po Stanach Zjednoczonych oraz śpiewała w ZSRR. Wystąpiła z „Piosenką o piosence francuskiej” w rejestrowanym przez telewizję koncercie PAGART-u, ponadto wystartowała z utworem „Sosno” w 3. Krajowym Festiwalu Piosenki Polskiej w Opolu oraz towarzyszyła Alibabkom podczas występu w programie Telewizji Polskiej "Reminiscencje festiwalowe". W 1967 wystartowała z utworem „Szumi wiatr” w koncercie „Premier” na 5. KFPP w Opolu. W 1968 z utworem „Gondolierzy znad Wisły” wzięła udział w finale 8. Międzynarodowego Festiwalu Piosenki w Sopocie, zdobyła wyróżnienie za interpretację na 6. KFPP w Opolu i zajęła drugie miejsce w "Telewizyjnej Giełdzie Piosenki".
Lata 1969–1981.
W latach 1969–1972 przebywała na stypendium w Paryżu, gdzie na początku śpiewała w zespole radzieckiego kabaretu Chez Raspoutine, a z czasem zaczęła grać solowe koncerty. Ponadto doskonaliła swoje umiejętności wokalne i sceniczne, występując m.in. w Petit Conservatoire de la Chanson przy paryskiej Olympii. W trakcie pobytu we Francji podpisała kontrakt na wyłączność z Gilbertem Chemounym, dla którego nagrała kilka piosenek, jednak po latach opisała umowę za niekorzystną, a współpracę z producentem za nieudaną. Poza tym wydała album dla wytwórni Philips, który promowała piosenką „Il faut y croire”. Wystąpiła na Międzynarodowym Festiwalu w Rennes, na którym za wykonanie piosenek Jacques’a Dala zdobyła nagrodę Srebrnego Gronostaja, nagrodę Miasta Rennes i nagrodę za interpretację.
Wróciwszy do Polski, w 1973 zrealizowała program telewizyjny "Irena Jarocka zaprasza" i wyruszyła w ogólnopolską trasę koncertową o tym samym tytule. W 1974 wydała swój debiutancki album pt. "W cieniu dobrego drzewa", za którego sprzedał w nakładzie 600 tys. egzemplarzy odebrała w 1975 certyfikat złotej płyty. Płytę promowała przebojami: „Nie wrócą te lata” i „Motylem jestem” oraz „Wymyśliłam cię”, za którego wykonanie otrzymała nagrodę publiczności podczas 14. MFP w Sopocie. Również w 1974 wyjechała do RFN, gdzie podpisała trzyletni kontrakt z wydawnictwem Roba-Musicproduktion, dla którego nagrywała niemieckojęzyczne piosenki pod nazwą „Irena Jarova”; z tego okresu pochodzą m.in. utwory „Junge Liebe” i „Warum Weit der Wind”. Z czasem jednak zerwała kontrakt i wróciła do Polski, ponieważ nie chciała na stałe przeprowadzić się do RFN-u.
W 1975 wystąpiła na Festiwalu Piosenki Radzieckiej w Zielonej Górze. W 1976 premierę miał film Jerzego Gruzy "Motylem jestem, czyli romans 40-latka", w którym zagrała Irenę Orską i zaśpiewała kilka piosenek, m.in. utwór „Motylem jestem”. Również w 1976, reprezentując Polskę z utworem „Odpływają kawiarenki” (wykonanym w języku francuskim – „Le Petit Café”), zdobyła wyróżnienie na Międzynarodowym Festiwalu Piosenki "Yamaha Pop Song Festival" w Tokio. Niedługo później uległa poważnemu wypadkowi samochodowemu, który wymusił na niej kilkumiesięczną przerwę w działalności muzycznej. Operował ją Zbigniew Religa.
W 1978 wystąpiła z utworem „Mój słodki Charlie” podczas 2. Międzynarodowego Festiwalu Interwizji w Sopocie, a w 1979 wydała album pt. "Być narzeczoną twą". Na początku lat 80. zaczęła eksperymentować z pop-rockowym repertuarem, nawiązując współpracę z zespołem Budka Suflera, z którym nagrała piosenki „To za mało” i „Nie odchodź jeszcze”, a także z grupą Exodus, z którą nagrała utwory „Jednodniowe obietnice” i „Ześlij mi”.
Po 1982.
Kilka miesięcy po urodzeniu córki w 1982 wróciła na estradę i zagrała serię koncertów w klubie „Scorpios” w New Jersey oraz zrealizowała program telewizyjny "Zwariowany dzień". W kolejnych latach koncertowała m.in. po Nowym Jorku, New Britain i Chicago. W 1985 nagrała kolejny program dla telewizji pt. "Największe przeboje Ireny Jarockiej". W 1987 wydała album studyjny, zatytułowany po prostu "Irena Jarocka", a w 1988 odbyła trasę koncertową po Australii z Wojciechem Młynarskim. W 1990 dołączyła z córką do męża Michała Sobolewskiego, pracownika Polskiej Akademii Nauk, który od 1989 pracował w Stanach Zjednoczonych. Przez pierwszy rok pobytu w USA nie grała koncertów, a z tęsknoty za ojczyzną popadła w depresję. Z czasem wróciła do koncertowania po polonijnych klubach, a w 1992 na amerykańskim rynku wydała album pt. "My French Favourites" z francuskimi szlagierami w jej jazzowej interpretacji. Materiał z płyty zaprezentowała m.in. podczas telewizyjnego koncertu realizowanego w Warszawie przez TVP. Mieszkając w USA, zaangażowała się w działania Międzynarodowego Klubu Kobiet w Morgantown, z którym współtworzyła książkę "Kuchnie z całego świata".
Pod koniec lat 90. zaangażowała się w działalność organizacji „Echo International”, czego efektem były dwie konferencje w Gdyni promujące zdrowie kobiety. W 1999 uzyskała obywatelstwo amerykańskie. W 2000 zagrała kobietę-szpiega w Teatrze Polskim w Waszyngtonie w sztuce "Piękny widok" Sławomira Mrożka w reż. Sylvii Daneel. W październiku 2001 wydała album pt. "Mój wielki sen" zawierający jej przeboje w nowych aranżacjach, którą stworzyli twórcy młodego pokolenia. W 2003 była gwiazdą festiwalu w Syracuse oraz założyła fundację „Poland-USA Promotion”. W kwietniu 2004 wróciła do Polski i rozpoczęła letnią trasę koncertową. W 2006 współtworzyła z Czesławą Bauer "Discover Poland Festival" w Kalifornii oraz gościła w programie Ewy Drzyzgi "Amerykańskie rozmowy w toku".
W 2007 wróciła do Polski i rozpoczęła ogólnokrajową trasę koncertową, a także opublikowała autobiografię pt. "Motylem jestem, czyli piosenka o mnie samej" w formie wywiadu rzeki przeprowadzonego przez Magdalenę Walusiak. W 2008 nagrała płytę pt. "Małe rzeczy", który promowała tytułowym przebojem. W 2010 wspólnie z Michaelem Boltonem nagrała swój ostatni przebój „Break Free” oraz nagrała świąteczny album pt. "Ponieważ znów są święta".
Życie prywatne.
W 1972 wyszła za kompozytora Mariana Zacharewicza, który był jej menedżerem. Rozstali się w 1977. W Leningradzie, podczas trasy koncertowej po Rosji, poznała informatyka Michała Sobolewskiego, którego poślubiła w 1989. W 1982 urodziła im się córka, Monika.
Zmarła 21 stycznia 2012 z powodu złośliwego nowotworu, glejaka mózgu, w jednym z warszawskich szpitali. Pogrzeb odbył się 27 stycznia 2012 w kościele św. Karola Boromeusza na Powązkach. Pochowana została w katakumbach na warszawskich Powązkach.
20 października 2021 w Gdańsku-Oliwie, na skwerze imienia artystki u zbiegu ulic Żeromskiego i Grottgera, odsłonięto pomnik artystki autorstwa Macieja Jagodzińskiego-Jagenmeera.
Dyskografia.
Składanki.
16 listopada 1998 w serii płytowej "Złota kolekcja" ukazała się płyta "Odpływają kawiarenki" z największymi przebojami Ireny Jarockiej, w której skład weszły 23 piosenki (m.in. „Gondolierzy znad Wisły”, „Wymyśliłam cię”).

</doc>
<doc id="532178" url="https://pl.wikipedia.org/wiki?curid=532178" title="Kaucja aktoryczna">
Kaucja aktoryczna

Kaucja aktoryczna – w międzynarodowym postępowaniu cywilnym oznacza sumę pieniężną jaką powód, który nie ma miejsca zamieszkania lub zwykłego pobytu albo siedziby w Rzeczypospolitej Polskiej lub w innym państwie członkowskim Unii Europejskiej, zobowiązany jest złożyć do sądu na żądanie pozwanego. W przypadku przegranej kwota ta stanowi rekompensatę dla pozwanego z tytułu poniesionych przez niego kosztów procesu.
W polskim procesie cywilnym nie można żądać kaucji aktorycznej od powoda w sytuacji:

</doc>
<doc id="532180" url="https://pl.wikipedia.org/wiki?curid=532180" title="Most Krasińskiego">
Most Krasińskiego

Most Krasińskiego – planowany most drogowy na Wiśle w Warszawie.
Opis.
Budowę mostu na osi ul. Krasińskiego planowano już w okresie międzywojennym. Po wojnie zbudowano czteropasmową ul. Krasińskiego od placu Wilsona do Wisłostrady (z rezerwą na linię tramwajową) oraz bezkolizyjne skrzyżowanie z Wisłostradą. W 2006 uruchomiono na tym skrzyżowaniu sygnalizację świetlną.
Trasa mostowa ma docelowo łączyć ul. Krasińskiego na Żoliborzu z ul. Matki Teresy z Kalkuty na Targówku. Będzie przebiegać od węzła ul. Krasińskiego z Wisłostradą, przez tereny przy "KS Spójnia" i Wisłę, łącząc się z planowaną trasą o nazwie Trakt Nadwiślański i ul. Jagiellońską, następnie wiaduktem nad terenami FSO i bocznicami kolejowymi do ul. Matki Teresy z Kalkuty. Most ma być mostem drogowo-tramwajowym i być m.in. częścią "Małej Obwodnicy Tramwajowej". W planach ciąg ten figuruje jako droga klasy głównej (podobnie jak Most na zaporze). Skrzyżowania z Wisłostradą i ul. Jagiellońską mają liczyć po 4–5 pasów ruchu
Jest to jeden z planowanych mostów warszawskich, których budowa jest regularnie odsuwana w czasie. 22 listopada 2006 miasto stołeczne Warszawa i Zarząd Dróg Miejskich ogłosiły przetarg na projekt mostu, który wygrała firma Schüssler Düsseldorf z ofertą na 11,75 mln zł. Po protestach francuskiej firmy Systra, która doszukała się nieprawidłowości w ofercie wygranej firmy, wykonanie projektu zostało przyznane Francuzom. Koszt projektu to ponad 14 mln zł.
W lutym 2010 zarząd miasta wystąpił o wydanie decyzji środowiskowej, co jest pierwszym etapem inwestycji budowlanej. W dniu 8 marca 2011 decyzja środowiskowa została wydana. Jej ważność upłynęła 31 października 2016.
Stołeczny ratusz planuje budowę tej przeprawy w latach 2021–2023. Koszt budowy (bez odcinka pomiędzy ulicami Jagiellońską i Matki Teresy z Kalkuty) oszacowano na 622,5 mln zł. W pierwszej kolejności ma powstać most z linią tramwajową od placu Wilsona do ul. Jagiellońskiej. Dojazd do przeprawy z Bródna wymagający wzniesienia 960-metrowego wiaduktu nad terenami PKP na północ od stacji Warszawa Praga zostałby zbudowany w późniejszym terminie.
W miejscu planowanego mostu Krasińskiego miała powstać tymczasowa przeprawa (z elementów dawnego mostu Syreny), co miało odciążyć najbardziej obciążony ruchem most w Polsce – most Grota-Roweckiego – na czas jego remontu. Jednak w 2013 z rozpoczęciem jego remontu urzędnicy podjęli decyzje o zwężeniu remontowanego mostu do dwóch pasów ruchu w każdą stronę, bez budowy przeprawy zastępczej.
W lipcu 2015 Zarząd Miejskich Inwestycji Drogowych (ZMID) wznowił prace nad projektem budowy trasy mostowej. Projekt przewiduje budowę pierwszego w Warszawie mostu łukowego.
Projekt budowy mostu wywołuje protesty mieszkańców Żoliborza, którzy obawiają się zwiększenia natężenia ruchu samochodowego w swojej dzielnicy. 25 listopada 2015 r. Rada Dzielnicy Żoliborz jednogłośnie przyjęła uchwałę wzywającą Prezydenta m.st. Warszawy do odstąpienia od inwestycji. W październiku 2016 podjęto decyzję o opóźnieniu budowy o dwa lata (otwarcie mostu jest planowane w 2025) a środki przewidziane na ten cel mają być przeznaczone na przyspieszenie budowy II linii metra. Pomimo tej decyzji ZMID wystąpił o pozwolenie na budowę mostu. W listopadzie 2016 procedura wydawania zezwolenia na tę inwestycję została umorzona.

</doc>
<doc id="532182" url="https://pl.wikipedia.org/wiki?curid=532182" title="Stanisław Kon">
Stanisław Kon

Stanisław Kazimierz Kon (ur. 1900, zm. 1986) – brytyjski technolog żywności i biochemik pochodzenia polskiego. 
Od 1924 roku współpracował z Kazimierzem Funkiem w Państwowym Zakładzie Higieny w Warszawie. W 1931 roku osiadł w Wielkiej Brytanii, pracował w National Institute for Research in Dairying w Shenfield (w latach 1959–1964 był wicedyrektorem). Był współzałożycielem, a następnie przewodniczącym Nutrition Society. Od 1966 roku był członkiem zagranicznym Polskiej Akademii Nauk. 
Kon przeprowadzał badania z biochemii żywienia i żywności, zwłaszcza mleka i produktów mleczarskich. Szczególne osiągnięcia osiągnął w pracach nad karotenami, witaminami A, B12 i antybiotykami.

</doc>
<doc id="532184" url="https://pl.wikipedia.org/wiki?curid=532184" title="Stefan Tobiasz Aszkenaze">
Stefan Tobiasz Aszkenaze

Stefan Tobiasz Aszkenaze, właśc. Tobiasz Aschkenase (ur. 18 października 1863 we Lwowie, zm. 10 stycznia 1920 we Lwowie) – działacz polityczny, adwokat. 
Życiorys.
Od 1893 adwokat we Lwowie, od 1910 prezes Izby Adwokackiej. Jeden z przywódców żydowskiego ruchu asymilatorskiego w Galicji. W 1909 został wybrany III wiceprezydentem Lwowa jako reprezentant ludności żydowskiej. Od 1909 był także członkiem Rady Nadzorczej lwowskiej filii Wiedeńskiego Banku Związkowego, w roku 1911 został współzałożycielem Polskiego Stronnictwa Postępowego. W latach 1913-1914 poseł do galicyjskiego Sejmu Krajowego, w 1919 prezes Żydowskiego Komitetu Ratunkowego.

</doc>
<doc id="532185" url="https://pl.wikipedia.org/wiki?curid=532185" title="Akcja pauliańska">
Akcja pauliańska



</doc>
<doc id="532186" url="https://pl.wikipedia.org/wiki?curid=532186" title="Halina Snopkiewicz">
Halina Snopkiewicz

Halina Snopkiewicz (ur. 16 kwietnia 1934 w Zawierciu, zm. 30 czerwca 1980 w Warszawie) – polska powieściopisarka, tłumaczka, autorka powieści dla młodzieży.
Życiorys.
Córka Józefa Snopkiewicza, nauczyciela, oficera Wojska Polskiego, i Genowefy z domu Gbyliczek, również nauczycielki. Dzieciństwo spędziła w Zawierciu u wujostwa Krzakiewiczów. Okres okupacji przeżyła na Kielecczyźnie, we wsi Skłoby. Po wojnie uczyła się kolejno w Gimnazjum oraz Liceum im. A. Witkowskiego w Skarżysku-Kamiennej. Szkoła ta została uwieczniona na kartach "Słoneczników". W latach 1948–1951 mieszkała w Zawierciu. Tam uczęszczała do Państwowego Gimnazjum i Liceum. Po maturze przeniosła się do stolicy, gdzie podjęła studia na Akademii Medycznej w Warszawie. Studiów nie ukończyła i zajęła się pracą literacką. Zadebiutowała w 1962 roku jako tłumaczka literatury greckiej, wydała wtedy powieść "Słoneczniki", poruszającą tematykę rozwoju psychologicznego młodzieży. W 1966 i 1967 opublikowała powieści "Drzwi do lasu" i "Tabliczka marzenia", poświęcone podobnym zagadnieniom. 
Snopkiewicz to pisarka tzw. powieści dla dziewcząt, omawiających problemy życia wewnętrznego, szkolnego i społecznego. W swoich książkach opisuje najczęściej tematy związane z pierwszą miłością i budzeniem się zainteresowań erotycznych. Jej utwory oparte są często na materiale autobiograficznym, osadzone są w latach 60. XX wieku.
Halina Snopkiewicz wiele podróżowała, odwiedziła między innymi Holandię, Belgię, Niemcy, Bułgarię, ZSRR, Portugalię, Syjam oraz Japonię. Zmarła nagle, na zawał serca.
Córką pisarki jest Małgorzata Snopkiewicz, która jako studentka polonistyki zagrała główną rolę w filmie Jana Batorego "Con amore", ale nie kontynuowała kariery aktorskiej.

</doc>
<doc id="532187" url="https://pl.wikipedia.org/wiki?curid=532187" title="Muchołówkowate">
Muchołówkowate

Muchołówkowate (Muscicapidae) – rodzina ptaków z rzędu wróblowych (Passeriformes).
Zasięg występowania.
Rodzina obejmuje gatunki występujące w Europie, Azji, Afryce, Oceanii i Ameryce Północnej.
Charakterystyka.
Są to ptaki niewielkich rozmiarów, odżywiające się owadami. Zazwyczaj czatują nieruchomo na owady i chwytają je w locie, rzadziej zbierają larwy z liści drzew. Mają stosunkowo szeroki i płaski dziób ze szczecinkami wokół nozdrzy.
Podział systematyczny.
Badania genetyczne i filogenetyczne wykazały, że wiele gatunków klasyfikowanych dotychczas w rodzinie drozdowatych (Turdidae) w rzeczywistości jest bliżej spokrewnionych z muchołówkowatymi, co doprowadziło do rewizji systematyki obu rodzin. W rodzinie muchołówek klasyfikowane są następujące podrodziny:

</doc>
<doc id="532195" url="https://pl.wikipedia.org/wiki?curid=532195" title="Muscicapidae">
Muscicapidae



</doc>
<doc id="532198" url="https://pl.wikipedia.org/wiki?curid=532198" title="Zar">
Zar



</doc>
<doc id="532200" url="https://pl.wikipedia.org/wiki?curid=532200" title="Ratyń">
Ratyń



</doc>
<doc id="532201" url="https://pl.wikipedia.org/wiki?curid=532201" title="Dafnia">
Dafnia

Dafnia, rozwielitka ("Daphnia") – rodzaj słodkowodnych stawonogów zaliczanych do grupy wioślarek. Mają 2 pary czułków: pierwsza pełni rolę narządu czuciowego, druga stanowi główny narząd ruchu (rozwielitki poruszają się skokami) oraz 5 par odnóży tułowiowych, pełniących funkcje filtracyjne. Rozmiary ich ciała wahają się od 1 do 6 mm, samce są znacznie mniejsze od samic. Żywią się glonami, bakteriami i zawiesiną organiczną, którą odfiltrowują z wody.
Stanowią ważny składnik planktonu słodkowodnego, będącego pokarmem dla ryb i innych zwierząt wodnych. Jako filtratory odżywiające się glonami mają duże możliwości kontroli ich rozwoju, przyczyniając się do naturalnego samooczyszczania się zbiorników wodnych. Ich zdolności filtracyjne wykorzystywane są w zabiegach biomanipulacyjnych, gdy ogranicza się (lub czasowo eliminuje) populacje ryb planktonożernych w zbiorniku wodnym, pozwalając rozwijać się dużym rozwielitkom, które w krótkim czasie zdolne są doprowadzić do tego że woda staje się przezroczysta. Żywe i suszone rozwielitki wykorzystywane są przez akwarystów jako pokarm dla ryb akwariowych. Chętnie wykorzystują je naukowcy w badaniach procesów ekologicznych. Genom "Daphnia pulex" został zsekwencjonowany w 2011 roku.
Występowanie.
Większość dafni to organizmy dobrze przystosowane do siedlisk niestabilnych. Jest to spowodowane krótkim cyklem życia, szeroką plastycznością fenotypową i zdolnością do wytwarzania form przetrwalnych. Krótka żywotność i heterogoniczność reprodukcji są typowymi cechami rozwielitki w szerokim spektrum siedlisk słodkowodnych, od małych tymczasowych basenów do wielkich trwałych jezior. Jednakże, w niektórych miejscach mogą być obserwowane odchylenia od tego typowego schematu życia do aseksualności lub przedłużonej żywotności.
Rozwielitki spotykane są także w wodach o dużym zasoleniu, np. gatunek "Daphnia barbata" występuje w okresowo wysychających pozostałościach po jeziorze Makgadikgadi (Afryka).
Cykl życiowy.
U większości gatunków rozwielitek występuje cykliczna partenogeneza, czyli na przemian: partenogenetyczna reprodukcja i rozmnażanie płciowe. Przez większość okresu wzrostu samice wytwarzają po kilka jaj przy każdym linieniu. Komory lęgowe mogą zawierać od 1–2 jaj u mniejszych gatunków (np. "D. cucullata") do 100 u większych (np. "D. magna"). W typowych warunkach (20 °C) rozwielitki wykluwają się z jaj po jednym dniu i pozostają w komorze lęgowej samicy przez około trzy dni, a następnie są uwalniane do wody i w ciągu 5–10 dni linieją 4–6 razy zanim będą gotowe do reprodukcji. Pod koniec okresu wzrostu tryb reprodukcji zmienia się, samice wytwarzają twarde jaja spoczynkowe lub jaja zimowe. Produkowane bezpłciowo diploidalne potomstwo są to zazwyczaj samice, samce są produkowane przy stanie, w którym środowisko życia się pogarsza (np. stłoczenie). Zapłodnione przez samców jaja rozmnażającej się płciowo samicy są haploidalne. W populacjach bez samców, jaja produkowane są bezpłciowo i są diploidalne.
Jaja o natychmiastowym rozwoju noszone są przez samice na grzbiecie pod pancerzem, w komorze lęgowej (kładce jajowej) do momentu usamodzielnienia się potomstwa. Jaja zimowe przechodzą przez okres obligatoryjnego spoczynku, nie rozwijają się w komorze lęgowej lecz uwalniane są w chitynowym "ephippium" (forma przetrwalna) do środowiska, gdzie oczekują na nadejście sprzyjających warunków życiowych.
Ochrona.
Rozwielitki "Daphnia nivalis", "Daphnia coronata", "Daphnia occidentalis" i "Daphnia jollyi" są uznane za narażone na wyginięcie i są umieszczone w Czerwonej księdze gatunków zagrożonych.
Systematyka i gatunki.
Poniższy podział podano za katalogiem "Integrated Taxonomic Information System" oraz książką "Słodkowodne skorupiaki planktonowe. Klucz do oznaczania gatunków" Jana Igora Rybaka i Leszka Andrzeja Błędzkiego.

</doc>
<doc id="532202" url="https://pl.wikipedia.org/wiki?curid=532202" title="Rozwielitka">
Rozwielitka



</doc>
<doc id="532207" url="https://pl.wikipedia.org/wiki?curid=532207" title="Light of Day, Day of Darkness">
Light of Day, Day of Darkness

Light of Day, Day of Darkness - drugi pełny album norweskiej grupy metalowej Green Carnation, wydany w 2001 roku. Został wyróżniony "Albumem miesiąca" przez magazyn Metal Hammer.
Jest to nietypowy album z tego względu, że nie został podzielny na poszczególne utwory. Całą płytę stanowi jeden, godzinny utwór "Light of Day, Day of Darkness", który rozwija się aż do punktu kulminacyjnego. Z tego względu jest ona zaliczana do nurtu metalu progresywnego.
Lirycznie i muzycznie album został skomponowany przez Tchorta. W jednym z wywiadów powiedział, że stworzenie tak długiego utworu było jego zamierzeniem a nie wynikiem zdarzeń. Został zadedykowany nowonarodzonemu synowi artysty, Damienowi Aleksandrowi (którego niemowlęcy głos pojawia się w kilku momentach płyty) oraz Christianowi i Christopherowi Botteri (z byłego In the Woods...), z którymi nagrał poprzednią płytę "Journey To The End of The Night".
W nagraniu brał też udział chór chłopięcy pod batutą Elina Wikstøla oraz chór operowy, w którym udzielał się członek zespołu - Nordhus i producent - Kirkesola.

</doc>
<doc id="532208" url="https://pl.wikipedia.org/wiki?curid=532208" title="Gustaw Geyer">
Gustaw Geyer

Gustaw Adolf Geyer (ur. 26 stycznia 1844, zm. 20 listopada 1893 w Łodzi) – przemysłowiec łódzki, syn Ludwika Geyera. Współwłaściciel firmy ojca i od 1886 roku pierwszy jej prezes jako spółki akcyjnej.
Życiorys.
Ukończył łódzką Szkołę Realną oraz odbył praktykę w angielskim banku Fridrich Huth. Po śmierci ojca w 1869, Gustaw przejął jego spółkę i prowadził ją razem Bernardem Ginsbergiem do 1878, kiedy przekształcono firmę w spółkę rodzinną. Wówczas Gustaw popadł ze swoimi braćmi Ryszardem i Emilem w konflikt, który potęgowała kiepska sytuacja finansowa spółki. Rodzeństwo zazdrościło mu odziedziczonej po ojcu wysokiej pozycji w przedsiębiorstwie. Kwestie własnościowe uregulowało dopiero utworzenie w 1886 Towarzystwa Akcyjnego Fabryk Bawełny „Ludwik Geyer”, którego Gustaw został prezesem. Pod jego zarządem przedsiębiorstwo stało się, biorąc pod uwagę wielkość produkcji, czołowym zakładem włókienniczym Królestwa Polskiego. W latach 1874–1979 na Brusie wraz ze wspólnikami prowadził Fabryczne Towarzystwo Cegielni. Ponadto użytkował majątek Skęczniew, a w 1880 kupił majątek ziemski (folwark) Sikawa.
W 1888 założył nowoczesną fabrykę koronek i firanek, która początkowo działała przy placu Reymonta, a następnie przy ulicy Piotrkowskiej 278.
Gustaw Geyer był członkiem rady Banku Handlowego w Łodzi, a w 1886 wchodził w skład założycieli Społecznego Komitetu Budowy Wodociągów i Kanalizacji Łodzi. Wspierał również straż ogniową.
Pomimo wyprowadzenia rodzinnej firmy z kryzysu finansowego, stres związany z prowadzoną działalnością biznesową, a także problemy rodzinne, odbiły się znacząco na zdrowiu Gustawa. Jeździł na kuracje do różnych miejscowości, m.in. do Friedrichroda. Po pobycie w Nauheim dostał udaru, po którym już nie powrócił do poprzedniego stanu zdrowia. Powrócił do Łodzi, gdzie zmarł 20 listopada 1894 na zawał serca.
Dom Towarzystwa Akcyjnego Fabryk Bawełny L. Geyera.
Budynek bankowy Ludwika Geyera przy ul. Piotrkowskiej 74 (obecnie siedziba Łódzkiego Oddziału Banku Handlowego) pochodzi z końca lat 80. XIX w., projektował go Hilary Majewski, podobnie jak budynki w Pasażu Mayera. Pałac w stylu neobarokowym z bogatą ornamentyką wybudowali Ryszard i Gustaw Geyerowie kupując działkę od Ludwika Meyera za 32 tysiące rubli. Później budynek ten stał się własnością Towarzystwa Akcyjnego Fabryk Bawełny Ludwika Geyera.
Życie prywatne.
Swoją przyszłą żonę, Helenę Annę Weil (1855–1935), poznał podczas ślubu brata Ryszarda i Olgi Weil w 1871. Wówczas młodsza siostra Olgi Weil nie wzbudziła w Gustawie większego zainteresowania. Pomimo tego, szesnastoletnia wówczas Helena, zaczęła często odwiedzać małżeństwo Geyerów w ich majątku w Modlnej, mając nadzieję, że spotka tam Gustawa. Przełom w ich stosunkach nastąpił dopiero w 1873, podczas chrzcin pierwszego dziecka Olgi i Ryszarda, kiedy Gustaw i Helena siedzieli obok siebie przy stole. Po pewnym czasie obydwoje dostali zaproszenie na bal organizowany przez Karola Schlossera w Ozorkowie, na którym Gustaw wyraźnie okazał swoje zainteresowanie Heleną. Miał jej wówczas usługiwać przy stole, a także tańczyć wyłącznie z nią. Para zaczęła się częściej widywać, chociaż często w towarzystwie rodziny. W tym samym roku młody fabrykant przyjechał bez zapowiedzi w odwiedziny do majątku w Modlnej, gdzie zabrał Helenę na spacer podczas którego poprosił ją o rękę. Po trzech miesiącach odbył się ślub, który miał miejsce w kościele w Hucie Bardzyńskiej. Parę młodą po ceremonii zaślubin rodzice Heleny mieli w rodzinnym majątku w Gajówce powitać według polskiej tradycji, chlebem i solą.
Gustaw Geyer doczekał się z Heleną dziewięciorga dzieci: Marii, Zofii, Stefania, Heleny, Wandy, Janiny, Emilii, Gustawa Wilhelma, Roberta. Córeczki Stefania oraz Helena umarły w niemowlęctwie. W przypadku Stefanii podejrzewano, że została zatruta przez akuszerkę, lecz nie znaleziono na to dowodów. Najbardziej jednak wstrząsająca była dla małżeństwa Geyerów śmierć pięcioletniej córeczki Zofii w 1882, która straciła życie wypadając z powozu wprost pod koła pojazdu.

</doc>
<doc id="532209" url="https://pl.wikipedia.org/wiki?curid=532209" title="Jerzmanowo">
Jerzmanowo



</doc>
<doc id="532211" url="https://pl.wikipedia.org/wiki?curid=532211" title="Godło Czeczenii">
Godło Czeczenii

Współczesne godło Czeczenii ma formę okrągłą, a w jego centrum znajduje się białe koło a na nim niebieskie stylizowane wizerunki średniowiecznej czeczeńskiej wieży obronnej i wieży wiertniczej szybu naftowego. Koło, w którym przedstawiono te wizerunki otoczone jest przez niebieski okrąg, na którym znajdują się stylizowane kłosy pszenicy, oraz półksiężyc i gwiazda - symbole islamu, wszystkie koloru złotego. Na zewnątrz tego okręgu znajduje się okrąg kolejny, złoty, z niebieskimi liniami typowego czeczeńskiego ornamentu.
Godło w tej formie zostało zatwierdzone 25 maja 2004 r. 
Historia.
Godło Emiratu Północnokaukaskiego.
W 1919 r. Emirat rozpoczął emisję pieniądza papierowego o nominałach 5, 25, 50, 100, 250, 500 rubli. Na przedniej stronie banknotów widniał emblemat Emiratu.
Herb (godło) Emiratu składał się z ustawionych w trójkąt karabinu i miecza, nad nimi waga, prawdopodobnie symbolizującej sprawiedliwość, na szczycie turban turban z koroną. Na prawej (heraldycznie) szalce zielona flaga emiratu, a na drugiej otwarta książka (prawdopodobnie Koran). W dolnej części herbu znajdował się półksiężyc i trzy gwiazdki.
Godło Czeczeńsko-Inguskiej Autonomicznej Socjalistycznej Republiki Radzieckiej.
Przyjęte 26 maja 1978 roku godło radzieckiej Czeczenii było prawie idetyczne z godłem Rosyjskiej FSRR. Jedyne zmiany to rosyjski, czeczeński i inguski napis Czeczeńsko-Inguska ASRR pod skróconą nazwą Rosyjskiej Federacyjnej Socjalistycznej Republiki Radzieckiej, oraz dewiza, również w tych trzech językach.
Godło nieuznawanej czeczeńskiej Iczkerii.
Godło nieuznawanej na arenie międzynarodowej czeczeńskiej republiki Iczkeria przedstawia stylizowany wizerunek wilczycy w pozycji półleżącej, z podniesioną głową. Wilczyca leży na ludowym ornamencie, przechodzącym w okrąg, w którego dolnej części znajduje się 9 dziewięcioramiennych gwiazd, symbolizujących 9 wspólnot czeczeńskich.

</doc>
<doc id="532212" url="https://pl.wikipedia.org/wiki?curid=532212" title="Jarnołtów">
Jarnołtów



</doc>
<doc id="532213" url="https://pl.wikipedia.org/wiki?curid=532213" title="Exceptio non adimpleti contractus">
Exceptio non adimpleti contractus

Exceptio non adimpleti contractus (łac. "zarzut niewykonania umowy") – sposób obrony dłużnika w sporze sądowym wynikłym na tle zawartej umowy wzajemnej, polegający na zarzuceniu wierzycielowi, że ten nie wykonał swojej części umowy. Na gruncie prawa zobowiązań niewykonanie umowy wzajemnej przez jedną ze stron uprawnia drugą stronę do powstrzymania się ze spełnieniem świadczenia wzajemnego (art. 488 § 2 k.c.).

</doc>
<doc id="532218" url="https://pl.wikipedia.org/wiki?curid=532218" title="Mithrim">
Mithrim



</doc>
<doc id="532220" url="https://pl.wikipedia.org/wiki?curid=532220" title="Emil Geyer">
Emil Geyer

Emil Adam Geyer (ur. 23 kwietnia 1848 w Łodzi, zm. 13 września 1910 w Berlinie) – przemysłowiec łódzki, działacz społeczny.
Życiorys.
Syn Ludwika Geyera. Jako jeden z pierwszych przemysłowców łódzkich posiadał wyższe wykształcenie – ukończył Wyższą Szkołę Techniczną we Wrocławiu. Był dyrektorem do spraw technicznych i współwłaścicielem przedsiębiorstwa bawełnianego swojego ojca. Po śmierci ojca popadł ze swoim bratem Gustawem w konflikt spowodowany zazdrością o wysoką pozycję brata w firmie, który to został głównym dyrektorem. Sytuację potęgowała również słaba sytuacja finansowa firmy. Konflikt częściowo rozwiązało wyprowadzenie firmy z długów i utworzenie w 1886 Towarzystwa Akcyjnego Fabryk Bawełny Ludwika Geyera, które regulowało kwestie własnościowe. Po śmierci Gustawa w 1893, został powołany na stanowisko prezesa. Z powodu swojego wykształcenia, bardziej niż brat skupiał się na kwestiach technicznych w zakładach. Do swojej śmierci w 1910 zwiększył liczbęwrzecion w fabryce o 150%.
W latach 1888–1890 był komendantem łódzkiej straży pożarnej, a w 1898 roku jednym z założycieli i współwłaścicieli sieci tramwajowej. W maju 1899 roku został członkiem zarządu Towarzystwa Doraźnej Pomocy Lekarskiej, które latem 1899 roku utworzyło w Łodzi, drugie po Warszawie, pogotowie ratunkowe (był jego założycielem i prezesem Pierwszego Zarządu). W latach 1902–1904 był inicjatorem utworzenia kartelu przędzalń bawełnianych, także wiceprezesem Komitetu Giełdowego i członkiem Urzędu Starszych Zgromadzenia Kupieckiego oraz prezesem Łódzkiego Banku Kupieckiego, Polskiego Towarzystwa Teatralnego oraz Szpitala Pediatrycznego Anny Marii. Był także akcjonariuszem Towarzystwa Elektrycznego, cukrowni Aszych i fabryki chemicznej Rędziny. Z czasem osiadł w Warszawie i mieszkał przy alei Róż 2.
Po śmierci Emila prezesem firmy został jego młodszy brat – Eugeniusz.
Życie prywatne.
Ojcem Emila był Ludwik Geyer, matką zaś Emilia Szarlotta Karolina z d. Türk. Żoną Emila była Anna Magdalena z d. Weil. Mieli syna Karola Geyera, również fabrykanta.
Wnuk Emila, Mariusz Geyer (syn Karola), był żołnierzem AK, zginął w 1944 roku. Córka wyszła za mąż za ekonomistę Antoniego Kostaneckiego.

</doc>
<doc id="532224" url="https://pl.wikipedia.org/wiki?curid=532224" title="Luis Enrique Martinez">
Luis Enrique Martinez



</doc>
<doc id="532226" url="https://pl.wikipedia.org/wiki?curid=532226" title="Suma prosta">
Suma prosta



</doc>
<doc id="532227" url="https://pl.wikipedia.org/wiki?curid=532227" title="Kodeks karny wykonawczy">
Kodeks karny wykonawczy

Kodeks karny wykonawczy (k.k.w.) – polski akt normatywny regulujący zasady wykonywania orzeczeń sądowych w sprawach karnych i o wykroczenia, w tym o przestępstwa i wykroczenia skarbowe, a także kar porządkowych i środków przymusu skutkujących pozbawieniem wolności.
W części ogólnej zawiera wykaz organów uprawnionych do wykonywania kar, środków karnych, kompensacyjnych i innych rodzajów rozstrzygnięć, określa prawa i obowiązki skazanego, a także ustanawia podstawowe zasady wykonywania orzeczeń wspólne dla wszystkich typów rozstrzygnięć. Część szczególna zawiera natomiast szczegółowe reguły wykonywania poszczególnych rodzajów decyzji sądu.

</doc>
<doc id="532229" url="https://pl.wikipedia.org/wiki?curid=532229" title="Possessio">
Possessio



</doc>
<doc id="532230" url="https://pl.wikipedia.org/wiki?curid=532230" title="Paeonia">
Paeonia



</doc>
<doc id="532231" url="https://pl.wikipedia.org/wiki?curid=532231" title="Peonia">
Peonia



</doc>
<doc id="532233" url="https://pl.wikipedia.org/wiki?curid=532233" title="Paeonia officinalis">
Paeonia officinalis



</doc>
<doc id="532242" url="https://pl.wikipedia.org/wiki?curid=532242" title="Olwë">
Olwë



</doc>
<doc id="532243" url="https://pl.wikipedia.org/wiki?curid=532243" title="Olwe">
Olwe



</doc>
<doc id="532245" url="https://pl.wikipedia.org/wiki?curid=532245" title="Mykoła Riabczuk">
Mykoła Riabczuk

Mykoła Jurijowycz Riabczuk, ukr. Микола Юрійович Рябчук (ur. 27 września 1953 w Łucku) – ukraiński krytyk literacki, eseista i publicysta, poeta.
Życiorys.
Urodzony w Łucku na Wołyniu, w młodości zafascynowany Hryhorijem Czubajem, oryginalny poeta tamtych czasów, zaprzyjaźniony z Wiktorem Neborakiem i Jurijem Andruchowyczem, twórcami grupy literackiej Bu-Ba-Bu. Za publikację wierszy w almanachu Skrzynia (Skrynia) został relegowany ze studiów.
W 1988 ukończył Instytut Literacki im. M. Gorkiego w Moskwie, posiada dyplom doktora teorii literatury. Był redaktorem i zastępcą redaktora naczelnego miesięcznika „Wseswit” (ukraiński odpowiednik „Literatury na świecie”) oraz szefem działu krytyki czasopisma „Suczasnist”.
W latach 1994–1996 oraz w 1999 był stypendystą i gościnnym profesorem na kilku uniwersytetach amerykańskich. W 1997 był współzałożycielem opiniotwórczego kijowskiego miesięcznika „Krytyka”.
Mykoła Riabczuk jest tłumaczem klasyków polskich, w „Krytyce” zamieszczał przegląd paryskiej „Kultury”. Jest współpracownikiem Centrum Studiów Europejskich Uniwersytetu Akademia Kijowsko-Mohylańska. W Polsce teksty Riabczuka były publikowane m.in. na łamach „Więzi”, „Tygodnika Powszechnego”, „Krasnogrudy”, „Czasu Kultury”, „Akcentu”, „Dekady Literackiej”, „Kultury Enter”.
W 1999 otrzymał nagrodę Polcul Foundation za działanie na rzecz dobrych stosunków polsko-ukraińskich, a w 2002 został laureatem polsko-ukraińskiej Nagrody Pojednania Polsko-Ukraińskiego. Po transformacji zmienił się charakter jego twórczości – miejsce poezji, prozy i krytyki literackiej zajęła publicystyka społeczno-kulturalna i polityczna.
W grudniu 2009 z rąk ministra Radosława Sikorskiego otrzymał Odznakę Honorową „Bene Merito”.
Od 2014 roku jest przewodniczącym jury Nagrody Literackiej Europy Środkowej „Angelus”.
Jego żoną jest poetka i tłumaczka Natałka Biłocerkiweć.
Twórczość.
Poezja.
Jego poezje stanowią część dwóch antologii Bohdana Zadury: "Wiersze zawsze są wolne. Przekłady z poezji ukraińskiej" (Biuro Literackie – Kolegium Europy Wschodniej im. Jana Nowaka-Jeziorańskiego, Wrocław 2005, ; wydanie 2: Biuro Literackie – Kolegium Europy Wschodniej im. Jana Nowaka-Jeziorańskiego, Wrocław 2007, ) oraz "100 wierszy wolnych z Ukrainy" (Biuro Literackie, Kołobrzeg 2022, ).

</doc>
<doc id="532248" url="https://pl.wikipedia.org/wiki?curid=532248" title="Pokój Teraz">
Pokój Teraz

Pokój Teraz (język hebrajski: שלום עכשיו – "Szalom Achszaw") – pozaparlamentarny, lewicowy izraelski ruch polityczny, dążący do przekonania izraelskiej opinii publicznej i rządu do konieczności osiągnięcia sprawiedliwego pokoju i historycznego porozumienia z Palestyńczykami i sąsiednimi arabskimi krajami w zamian za ustępstwa terytorialne (formuła „Ziemia za pokój”).
Historia.
Zaraz po wizycie egipskiego prezydenta Anwara Sadata w Izraelu w 1978 roku 348 izraelskich oficerów rezerwy podpisało list do premiera Menachema Begina, nakłaniający go do kontynuowania pokojowej polityki. Petycja ta doprowadziła do powstania organizacji "Pokój Teraz", ruchu poświęconego zwiększaniu społecznego poparcia dla procesu pokojowego.
Na wiecu zorganizowanym na skwerze "Kikar Malkhei Israel" w Tel Awiwie (miejsce późniejszego morderstwa Icchaka Rabina, dziś jest to "Kikar Rabin"), demonstranci żądali od szefa rządu podpisania układu pokojowego z Egiptem w zamian za zwrócenie mu Synaju.
W latach 1982-1984 ruch protestował m.in. przeciw wojnie w Libanie, domagając się wycofania stamtąd wojsk izraelskich. Szczytowym punktem tego protestu była demonstracja, która odbyła się po masakrze w obozach Sabra i Szatila.
10 lutego 1983 roku podczas demonstracji ruchu "Pokój Teraz" w Jerozolimie prawicowy ekstremista, Jonah Awruszmi rzucił w jej kierunku granatem ręcznym, zabijając aktywistę Emila Grunzweiga i raniąc siedem innych osób.
Przez lata ruch "Pokój Teraz" opowiadał się za powstrzymywaniem rozbudowywania izraelskiego osadnictwa na Zachodnim Brzegu Jordanu, postrzeganego jako przeszkoda na drodze do osiągnięcia porozumienia z Palestyńczykami.
W latach 80. i wczesnych 90. XX wieku organizacja opowiadała się za uznaniem przez władze izraelskie Organizacji Wyzwolenia Palestyny za narodową reprezentację Palestyńczyków. Pierwszą Intifadę (1987-1993) uznała za akt polityczny, ale postulowała zakończenie okupacji Zachodniego Brzegu Jordanu i Strefy Gazy.
Po podpisaniu porozumień z Oslo ruch skupił się na wspieraniu inicjatyw pokojowych rządu zgodnych z formułą „ziemi za pokój”, a protestowaniu przeciwko działalności tych rządów, które opóźniały proces pokojowy.
Po wybuchu drugiej Intifady w 2000 roku poparcie dla ruchu osłabło, co wiązało się ze spadkiem nadziei na pokój w społeczeństwie izraelskim. W 2003 roku pojawiły się nowe plany i pomysły, a także działania, m.in. inicjatywa genewska czy tzw. cenzus narodowy, które nawiązywały do formuły „ziemia za pokój”. Żadne z nich nie było oficjalnie związane z ruchem "Pokój Teraz", ale mimo to wielu członków organizacji brało w nich udział (w pierwszym przypadku Josi Belin i partia Merec-Jachad, w drugim Ammi Ajjalon).
W 2004 roku główne aktywności ruchu "Pokój Teraz" to monitorowanie osadnictwa żydowskiego i nielegalnej działalności organizacji "Hiltop" (prawicowej młodzieżówki ruchu osadniczego). "Pokój Teraz" był jednym z głównych organizatorów demonstracji "Mate ha-Rov" („obóz większości”), wspierającej plan jednostronnego wycofania osadników ze Strefy Gazy autorstwa premiera Ariela Szarona. 19 marca 2005 roku demonstracja popierająca ten plan skupiła ok. 10 tys. osób.
Krytyka.
Ruch krytykowany był jako pozbawiony realizmu i pragmatycznego zmysłu. Sceptycy twierdzili, iż nie może on prowadzić dialogu z analogiczną organizacją po stronie arabskiej. Ami Ajalon, były szef Szin Bet, skrytykował "Pokój Teraz" za demonizowanie osadników żydowskich i wywoływanie nienawiści skierowanej przeciw nim. Stwierdził także, iż pomimo tego, że skupia się on na propagowaniu oddawania Arabom ziemi, a nie wspomina ani słowem o konieczności powstrzymania palestyńskiego terroryzmu i zadbania o izraelskie interesy. Ayalon dodał również, iż wiele z osad żydowskich winno zostać zlikwidowanych, ale sami osadnicy przeniesieni do Izraela powinni otrzymać wsparcie finansowe i moralne od państwa i opinii publicznej, a nie być traktowani jak wrogowie.

</doc>
<doc id="532250" url="https://pl.wikipedia.org/wiki?curid=532250" title="Szerokość całkowita">
Szerokość całkowita

Szerokość całkowita – odległość mierzona w płaszczyźnie poprzecznej w najszerszym miejscu statku między najdalej wysuniętymi zewnętrznymi punktami kadłuba; innymi słowami jest to szerokość maksymalna. Wielkość ta znajduje się w dokumentach okrętowych i warunkuje manewrowanie w portach, przechodzenie przez kanały i śluzy oraz mijanie się statków w miejscach nawigacyjnie ograniczonych.

</doc>
<doc id="532266" url="https://pl.wikipedia.org/wiki?curid=532266" title="Revoution">
Revoution



</doc>
<doc id="532268" url="https://pl.wikipedia.org/wiki?curid=532268" title="ORP Metalowiec">
ORP Metalowiec

ORP Metalowiec – polski mały okręt rakietowy. Nosił stały numer burtowy 436. Jest to trzeci okręt projektu 1241RE "Mołnija" (w kodzie NATO: "Tarantul I") w Marynarce Wojennej RP.
Okręt został zaprojektowany w ZSRR w CMKB "Ałmaz" i zbudowany w Rybińskiej Stoczni Rzecznej jako eksportowa wersja projektu. Wszedł do służby 13 stycznia 1988. Głównym zadaniem jednostki była ochrona wybrzeża od strony morza.
ORP "Metalowiec", wraz z bliźniakiem ORP "Rolnik", wchodził w skład dywizjonu Okrętów Bojowych 3 Flotylli Okrętów w Gdyni. Okręt, tak jak i bliźniacza jednostka ORP "Rolnik", został dnia 3 grudnia 2013 r. wycofany ze służby. Wcześniej podobny los spotkał ORP "Górnik" i ORP "Hutnik".
W 1988 i 1996 roku zdobył tytuł Najlepszego Okrętu MW w grupie okrętów bojowych. 
Do lutego 2009 ORP „Metalowiec” wystrzelił 34 rakiety i przebył prawie 46 tysięcy Mm (według innych danych, ogółem 30 rakiet).
12 lutego 2018, w stojącym w gdyńskim porcie okręcie doszło do rozszczelnienia kadłuba.
Dowódcy okrętu.
Lista dowódców:

</doc>
<doc id="532276" url="https://pl.wikipedia.org/wiki?curid=532276" title="3ds max">
3ds max



</doc>
<doc id="532279" url="https://pl.wikipedia.org/wiki?curid=532279" title="Boot">
Boot



</doc>
<doc id="532287" url="https://pl.wikipedia.org/wiki?curid=532287" title="Jukka">
Jukka

Jukka, juka, krępla, szpilecznica ("Yucca" ) – rodzaj roślin z rodziny szparagowatych. Liczy około 50 gatunków bylin, krzewów i drzew. Występują naturalnie w Ameryce Północnej i Środkowej.
Introdukowane na wszystkie kontynenty, poza Antarktydą. Gatunek jukka zwisła ("Yucca flaccida") został introdukowany do Polski. Jest antropofitem zadomowionym na terenie nieczynnych hydroosadników Elektrowni Siersza w Trzebini.
Uprawa.
Są dość łatwe w uprawie, pod warunkiem zapewnienia im dobrego oświetlenia. Preferują piaszczystą i przepuszczalną glebę. Latem można je wystawiać na balkon, werandę. Niektóre gatunki można hodować w Polsce na powietrzu. Należy podlewać umiarkowanie, można przesuszać zimą. Umiarkowanie nawozić. Młode rośliny przesadza się co roku do większych doniczek, u starszych, które już są w dużych doniczkach wymienia się tylko górną warstwę ziemi. Zakurzone liście czyści się wilgotną szmatką. Można je rozmnażać przez podział, ukorzenianie odrostów korzeniowych, lub przez ukorzenianie kawałków pnia.

</doc>
<doc id="532288" url="https://pl.wikipedia.org/wiki?curid=532288" title="Centracja myślenia">
Centracja myślenia



</doc>
<doc id="532290" url="https://pl.wikipedia.org/wiki?curid=532290" title="Dreadsquad">
Dreadsquad

Dreadsquad – sound system założony w Łodzi w 2001 roku, tworzony przez dwóch DJ-ów - MMF'a i Funksion'a. Oprócz grania imprez zajmują się również nagrywaniem mixtape'ów i produkowaniem własnej muzyki. W kręgu ich zainteresowań poza dancehall'em pozostaje również soca i reggaeton. W 2003 i 2004 roku zdobyli pierwsze miejsce na ogólnopolskim sound clash'u. Występowali na wielu imprezach w Polsce i wielu imprezach za granicą (Niemcy, Holandia, Portugalia, Austria, Słowacja, Litwa, oraz jeden z największych festiwali reggae Rototom Sunsplash w Hiszpanii). Od początku swojego istnienia współpracowali z wieloma raperami (m.in. O.S.T.R., Tede, Numer Raz).

</doc>
<doc id="532291" url="https://pl.wikipedia.org/wiki?curid=532291" title="Marco Ferreri">
Marco Ferreri

Marco Ferreri (ur. 11 maja 1928 w Mediolanie, zm. 9 maja 1997 w Paryżu) – włoski reżyser i scenarzysta filmowy.
Życiorys.
Studiował medycynę weterynaryjną.
Rozpoczął swoją karierę w latach 50., reżyserując początkowo trzy filmy w Hiszpanii.
Laureat Grand Prix Jury na 31. MFF w Cannes za film "Żegnaj, małpko" (1978) oraz Złotego Niedźwiedzia na 41. MFF w Berlinie za "Dom uśmiechów" (1991).
Zmarł 9 maja 1997 w Paryżu w wieku 68 lat. Przyczyną zgonu był zawał serca.

</doc>
<doc id="532292" url="https://pl.wikipedia.org/wiki?curid=532292" title="Przestrzeń ilorazowa (algebra liniowa)">
Przestrzeń ilorazowa (algebra liniowa)

Przestrzeń ilorazowa – przestrzeń liniowa otrzymana z innej poprzez „zwinięcie” podprzestrzeni liniowej do zera.
Definicja formalna.
Niech formula_1 będzie przestrzenią liniową nad ciałem formula_2 zaś formula_3 podprzestrzenią formula_4 Zdefiniujmy na formula_1 relację równoważności formula_6 taką, że formula_7 czyli formula_8 jest w relacji z formula_9 wtedy, gdy jedna z wartości może być otrzymana z drugiej poprzez dodanie elementu z formula_10 Klasa równoważności formula_8 tzn. zbiór
jest często oznaczana przez
ponieważ jest równa
Klasy równoważności tej relacji nazywane są również warstwami względem podprzestrzeni formula_3 wyznaczonymi przez wektor formula_16
Przestrzeń ilorazowa formula_17 jest wówczas zdefiniowana jako formula_18 czyli zbiór wszystkich warstw (klas równoważności) nad formula_4 Iloczyn skalara przez wektor oraz dodawanie klas równoważności jest zdefiniowane jako
Sprawdzenie, że działania te są dobrze zdefiniowane (tzn. nie zależą od wyboru reprezentantów) nie jest trudne, operacje te przemieniają formula_17 w przestrzeń liniową nad formula_24
Przykład.
Rozpatrzmy przestrzeń wektorową formula_25 Niech formula_26 i niech formula_27 oznacza podprzestrzeń rozpinaną przez pierwsze formula_28 wektorów bazy kanonicznej formula_25 Do formula_30 należą ciągi z formula_31 które są równe 0 na formula_32 ostatnich współrzędnych. Zdefiniujmy relację równoważności formula_6 jako
Wynika z tego, że dwa wektory z formula_35 są równoważne wtedy i tylko wtedy, gdy są zgodne na ostatnich formula_32 współrzędnych. Przestrzeń ilorazowa formula_37 jest izomorficzna z formula_38 w oczywisty sposób.
Własności.
Jeżeli formula_1 daje się zapisać jako (wewnętrzna) suma prosta podprzestrzeni formula_40 i formula_41
to przestrzeń ilorazowa formula_43 jest naturalnie izomorficzna z formula_44
Jeżeli formula_40 jest podprzestrzenią formula_46 to kowymiar przestrzeni formula_40 w formula_1 jest zdefiniowany jako wymiar formula_49 Jeżeli formula_1 jest przestrzenią skończonego wymiaru, to jest to po prostu różnica wymiarów formula_1 oraz formula_52
Istnieje naturalny epimorfizm, zwany epimorfizmem kanonicznym, z formula_1 na przestrzeń ilorazową formula_43 dany jako przesłanie elementu formula_8 na jego klasę równoważności formula_57 Jądrem tego epimorfizmu jest podprzestrzeń formula_58
Niech formula_59 będzie przekształceniem liniowym. Jądrem formula_60 oznaczanym przez formula_61 jest zbiór wszystkich formula_62 takich, że formula_63 Jądro jest podprzestrzenią formula_4 Pierwsze twierdzenie o izomorfizmie algebry liniowej mówi, że przestrzeń ilorazowa formula_65 jest izomorficzna z obrazem formula_1 w formula_44 Bezpośrednim wnioskiem (dla przestrzeni skończeniewymiarowych) jest twierdzenie twierdzenie o rzędzie: wymiar formula_1 jest równy sumie wymiarów jądra i obrazu.
Kojądro operatora liniowych formula_59 jest zdefiniowane jako przestrzeń ilorazowa formula_70 zaś formula_71
Jeżeli formula_72 będzie dane tak, aby formula_73 zaś formula_74 będzie epimorfizmem kanonicznym, to istnieje wówczas dokładnie jedno przekształcenie liniowe formula_75 że formula_76 Ponadto jeśli:
Przestrzenie Banacha.
Jeżeli formula_81 jest przestrzenią Banacha, a formula_82 domkniętą podprzestrzenią formula_83 to iloraz formula_84 również jest przestrzenią Banacha. Przestrzeń ilorazowa posiada już strukturę przestrzeni liniowej na podstawie powyższych rozważań. Zdefiniujmy normę na formula_84 wzorem
Przestrzeń ilorazowa formula_84 jest zupełna względem tej normy, zatem jest to przestrzeń Banacha.
Przykłady.
Niech formula_88 oznacza przestrzeń Banacha funkcji rzeczywistych na przedziale formula_89 zaś formula_82 oznacza podprzestrzeń wszystkich funkcji formula_91 takich, że formula_92 Wówczas warstwa (klasa równoważności) danej funkcji formula_93 jest określona poprzez jej wartość w zerze, a przestrzeń ilorazowa formula_94 jest izomorficzna z formula_95
Jeżeli formula_81 jest przestrzenią Hilberta, to przestrzeń ilorazowa formula_84 jest izomorficzna z dopełnieniem ortogonalnym formula_98

</doc>
<doc id="532304" url="https://pl.wikipedia.org/wiki?curid=532304" title="III liga polska w piłce nożnej (2002/2003)">
III liga polska w piłce nożnej (2002/2003)

II liga polska w piłce nożnej (2002/2003) – 51. edycja rozgrywek trzeciego poziomu ligowego piłki nożnej mężczyzn w Polsce. Brało w nich udział 65 drużyn, które grały w 4 grupach systemem kołowym.
Grupa 1 (Warmia i Mazury, Podlasie, Łódzkie, Mazowsze).
Drużyny.
Objaśnienia:
Tabela.
 
Grupa 2 (Pomorze Zachodnie, Pomorze, Wielkopolska, Kujawy i Pomorze).
Drużyny.
Objaśnienia:
Tabela.
 
 
Grupa 3 (Lubuskie, Dolny Śląsk, Opolskie, Śląsk).
Drużyny.
Objaśnienia:
Tabela.
 
 
 
 
 
 
Grupa 4 (Świętokrzyskie, Lubelskie, Małopolska, Podkarpacie).
Drużyny.
Objaśnienia:

</doc>
<doc id="532308" url="https://pl.wikipedia.org/wiki?curid=532308" title="Arcykapłan">
Arcykapłan



</doc>
<doc id="532310" url="https://pl.wikipedia.org/wiki?curid=532310" title="Ryszard Geyer">
Ryszard Geyer

Ryszard Geyer (ur. 28 marca 1842 w Łodzi, zm. 8 lutego 1916 w Szwajcarii) – przemysłowiec łódzki, działacz gospodarczy. Najstarszy syn Ludwika Geyera, jednego z pionierów rozwoju przemysłu włókienniczego w Łodzi i w Polsce, właściciela pierwszej fabryki włókienniczej o napędzie parowym w Królestwie Polskim. 
W 1886 roku objął stanowisko dyrektora handlowego firmy Towarzystwa Akcyjnego Ludwik Geyer.
Życie prywatne.
Od 1863 Ryszard Geyer zarządzał majątkiem rodziny Weilów we wsi Gajówka. Tam poznał młodszą od siebie o 10 lat Olgę Joannę Weil, która wzbudziła jego zainteresowanie. Początkowo dziewiętnastoletnia Olga niechętnie nastawiona do starszego od siebie mężczyzny odrzuciła jego oświadczyny. Jednak po pewnym czasie, gdy Ryszard ponownie zaproponował Oldze małżeństwo, ta nie odmówiła. W 1871 w czasie wesela młodej pary, młodsza siostra panny młodej Helena Anna Weil, poznała Gustawa Geyera, brata Ryszarda, który później został jej mężem. 

</doc>
<doc id="532311" url="https://pl.wikipedia.org/wiki?curid=532311" title="Orodreth (elf)">
Orodreth (elf)



</doc>
<doc id="532322" url="https://pl.wikipedia.org/wiki?curid=532322" title="Eärwena">
Eärwena



</doc>
<doc id="532331" url="https://pl.wikipedia.org/wiki?curid=532331" title="DreadSquad">
DreadSquad



</doc>
<doc id="532335" url="https://pl.wikipedia.org/wiki?curid=532335" title="Wojsiełk">
Wojsiełk

Wojsiełk, (lit. "Vaišelga") (ur. 1223, zm. 1267 we Włodzimierzu) – wielki książę litewski w latach 1264-1267.
Życiorys.
Książę Nowogródka.
Wojsiełk był synem Mendoga. Za rządów ojca około 1239 roku został mianowany księciem Nowogródka i otrzymał w zarząd Czarną Ruś. W 1254 roku zrezygnował z tronu, przyjął chrzest w obrządku bizantyjskim i wstąpił pod imieniem Roman do klasztoru prawosławnego. Przypisuje mu się założenie Monasteru Ławryszewskiego nad Niemnem. W 1263 po zamordowaniu króla Mendoga przez spiskowców uciekł z Litwy i schronił się w Monasterze Leszczyńskim pod Pińskiem.
Wielki książę litewski.
W 1264 roku na apel wodzów litewskich Wojsiełk powrócił do ojczyzny celem opanowania napiętej sytuacji wewnętrznej. Wspierany przez przybyłe z nim oddziały ruskie spacyfikował powstanie w Auksztocie, pokonał lokalnych kunigasów i ponownie zjednoczył Litwę. Wypędził z kraju Dowmunta, inicjatora królobójstwa z 1263 roku. Innych buntowników wymordował. W latach 1266–1267 prowadził wojnę z Pskowem, podporządkował władzy litewskiej księstwo połockie. Pod naciskiem dziedziców Daniela Halickiego, którzy żądali zwrotu Rusi Czarnej uznał swoim następcą księcia Szwarnę i uczynił go koregentem.
Abdykacja.
W 1267 roku Wojsiełk ustąpił z tronu przekazując pełnię władzy nad Litwą w ręce Szwarny. Ponownie wstąpił do klasztoru prawosławnego. Powrócił jednak kilka miesięcy później do spraw politycznych, gdy książęta halicko-włodzimierscy pokłócili się o posiadane ziemie. Zaproszony jako arbiter przez Lwa Daniłowicza i Wasylka Romanowicza na zjazd ugodowy, Wojsiełk został zamordowany przez Lwa Halickiego w monasterze michajłowskim w Włodzimierzu. 
Pochowany został w monasterze św. Michała Archanioła we Włodzimierzu. 

</doc>
<doc id="532348" url="https://pl.wikipedia.org/wiki?curid=532348" title="Angiotenzyna">
Angiotenzyna



</doc>
<doc id="532349" url="https://pl.wikipedia.org/wiki?curid=532349" title="Kinga Freespirit">
Kinga Freespirit



</doc>
<doc id="532350" url="https://pl.wikipedia.org/wiki?curid=532350" title="Przypowieść o synu marnotrawnym">
Przypowieść o synu marnotrawnym

Przypowieść o synu marnotrawnym (lub "Przypowieść o miłosiernym ojcu") – przypowieść nowotestamentowa, przedstawiona w Ewangelii według św. Łukasza (15,11-32).
Przypowieść ta, opowiedziana przez Chrystusa, pokazuje, czym jest miłosierdzie. Młodszy syn utracił łaskę, złamał przymierze miłości, utracił godność, a jednak doznał od ojca aktu miłosierdzia, ponieważ uznał swoją grzeszność i przyznał się do popełnionego błędu.
Treść (znaczenie dosłowne przypowieści).
Ojciec miał dwóch synów. Młodszy poprosił ojca o przynależną mu cześć majątku i opuścił dom. Wszystko jednak roztrwonił, żyjąc rozrzutnie i zaczął cierpieć niedostatek. W krainie, w której przebywał, nastał głód. Zapragnął wówczas pożywić się czymkolwiek, choćby tym, co jadły świnie czyli strąkami. A więc został świniopasem (dla Żydów było to najbardziej hańbiące zajęcie, gdyż świnie uważali za nieczyste). Ale nawet tego nikt mu nie chciał dać. Wtedy pomyślał sobie: „Iluż to najemników mojego ojca ma pod dostatkiem chleba, a ja tu z głodu ginę!”. Postanowił wówczas wrócić do ojca, przyznać, że zgrzeszył przeciw niemu i Bogu, i prosić, żeby uczynił go choćby jednym z najemników. Kiedy tylko ojciec ujrzał wracającego do domu syna, wzruszył się, rzucił mu się na szyję i ucałował. Syn przyznał się do winy, a ojciec kazał swym sługom przynieść najlepszą szatę którą mieli, pierścień na ręce i sandały na nogi, i wyprawić ucztę, by wszyscy mogli radować się z powodu jego powrotu. W ten czas starszy syn przebywał na polu. Gdy wracał usłyszał muzykę dobiegającą z jego domu. Zapytał się więc sługi, dlaczego jest tak głośno. On odpowiedział mu, że jego brat przybył i ojciec kazał zabić utuczone cielę i wyprawić ucztę. Wtedy drugi syn, gdy to usłyszał oburzył się, ponieważ cały czas trwał przy ojcu i pomagał mu gdy on potrzebował pomocy. Czuł się więc niedoceniony i niepotrzebny, jednakże ojciec pouczył starszego syna, by cieszył się z powrotu brata, który był umarły, a znów ożył, zaginął, a odnalazł się.
Przypowieść o synu marnotrawnym w malarstwie.
(6 obrazów), Narodowa Galeria Irlandii – Dublin

</doc>
<doc id="532358" url="https://pl.wikipedia.org/wiki?curid=532358" title="Lee Chun-soo">
Lee Chun-soo

Lee Chun-soo (kor. 이천수) (ur. 9 lipca 1981 w Inczonie) – koreański piłkarz, reprezentant Korei i zawodnik klubu Incheon United w sezonie 2013/14.
Kariera klubowa.
Lee Chun-soo rozpoczynał karierę w klubie z Ulsan, z którego trafił po udanych dla reprezentacji Korei Mistrzostwach Świata 2002, na których był podstawowym zawodnikiem (drużyna zajęła 4. miejsce na świecie), do klubu hiszpańskiej Primera División Real Sociedad, stając się pierwszym Koreańczykiem w tamtejszej lidze. W 2003 przeniósł się, po niezbyt udanym sezonie do drugoligowej Numancia Soria, gdzie grał przez jeden sezon przed powrotem do macierzystego klubu z K-League. W Ulsan był kluczowym zawodnikiem w sezonie 2005, w finale ligi strzelił nawet hat tricka zapewniając klubowi tytuł mistrzowski. Został uznany najwartościowszym graczem K-League w 2005 roku. 31 sierpnia 2007 roku przeszedł z Ulsan do Feyenoordu Rotterdam za 2 mln euro.
Kariera reprezentacyjna.
Z reprezentacją Korei, w której zadebiutował w 2000 roku w meczu z Laosem wystąpił 59 razy i zdobył 7 bramek (stan na maj 2006). W 2004 uczestniczył w turnieju piłkarskim Olimpiady w Atenach, zaś w 2006 został powołany na Mistrzostwa Świata, na których zdobył bramkę z rzutu wolnego w pierwszym meczu przeciwko Togo, wygranym 2:1.

</doc>
<doc id="532365" url="https://pl.wikipedia.org/wiki?curid=532365" title="Bukówka (Kielce)">
Bukówka (Kielce)

Bukówka – część Kielc, znajdująca się na południowo-wschodnich obrzeżach miasta. Sąsiaduje od północy z Ostrą Górką. Na terenie Bukówki mieszczą się koszary wojskowe i osiedle domków jednorodzinnych oraz urząd pocztowy. Otoczona jest przez kompleksy leśne.
Włączona do Kielc 31 grudnia 1961.
U podnóża szczytu Telegraf znajduje się cmentarz jeńców radzieckich – miejsce spoczynku 11,2 tys. jeńców, którzy zginęli w istniejącym w pobliżu obozie niemieckim w latach 1941–1944.
Nazwa "Bukówka" znana jest dopiero od 1925 r., pochodzi od identycznie brzmiącej nazwy wzniesienia, usytuowanego na północny wschód od dzielnicy. Najprawdopodobniej występuje tu związek z rosnącymi wokół bukami lub z "bukówką", odmianą jabłoni.
Przez Bukówkę przechodzi droga wojewódzka nr 764 (ul. Wojska Polskiego) oraz niebieski szlak turystyczny z Chęcin do Łagowa. Bukówka jest punktem początkowym zielonego szlaku spacerowego prowadzącego na ulicę Zamkową.
Dojazd autobusami linii : 1, 11, 25, 33, 34, 54, 108 i N2.

</doc>
<doc id="532374" url="https://pl.wikipedia.org/wiki?curid=532374" title="Smochowice">
Smochowice

Smochowice – część Poznania, w zachodnim obszarze miasta, na osiedlu Krzyżowniki-Smochowice.
Położenie.
Sąsiaduje z Wolą i Sytkowem. Jest to głównie osiedle domów jednorodzinnych. Osiedle znajduje się niedaleko drogi krajowej nr 92 łączącej Świecko z Warszawą. Dookoła znajduje się wiele lasów oraz Jezioro Kierskie i Strzeszyńskie.
Skrajem północno-wschodnim przebiega linia kolejowa nr 351 z Poznania do Szczecina – pierwsza linia, która dotarła do Poznania w 1848 i znajduje się stacja kolejowa Poznań Wola.
Historia.
Nazwa wywodzi się od potomków Smocha, czyli Smochowiców. Smoch to skrócona wersja imienia Smogorz (obecnego w "Bulli gnieźnieńskiej"). W 1253 nazwę zapisano jako "Smochovici".
Smochowice wraz z Krzyżownikami włączono do Poznania przez władze niemieckie w 1940 roku, formalnie władze polskie przyłączyły dzielnice do Poznania w 1950. Budownictwo jednorodzinne zaczęło się tutaj rozwijać w latach 60. XX w. Na cmentarzu parafialnym pochowany jest archeolog Józef Kostrzewski.
Zabudowa.
Na Smochowicach znajdują się:
Komunikacja.
Do Smochowic docierają następujące linie autobusowe na zlecenie ZTM Poznań:
Ciekawostka.
Do marca 1970 z Ogrodów na Smochowice kursował trolejbus. Linia od lat 40. do lutego 1954 roku posiadała oznaczenie U, a następnie numer 103. Pętla była zlokalizowana na wysokości skrzyżowania ulicy Jarosława Dąbrowskiego z ulicą Santocką.

</doc>
<doc id="532376" url="https://pl.wikipedia.org/wiki?curid=532376" title="Winds">
Winds

Winds – norweski zespół wykonujący metal progresywny ze znacznym wykorzystaniem pianina oraz instrumentów smyczkowych, przez co ma charakter neoklasyczny. Założycielem i głównym kompozytorem grupy jest Andy Winter, który nawiązał kontakt z pozostałymi członkami i przekonał ich do utworzenia zespołu, częściowo dzięki zaprezentowanemu im minialbumowi "Of Entity And Mind". Paul S. i Helge K. Haugen byli muzykami sesyjnymi, uczestniczącymi w nagrywaniu tylko tej płyty.
Teksty zespołu oscylują wokół tematów filozoficznych i egzystencjalnych.

</doc>
<doc id="532378" url="https://pl.wikipedia.org/wiki?curid=532378" title="Call Off the Search">
Call Off the Search

Call Off the Search – pierwszy album brytyjskiej piosenkarki jazzowej i bluesowej pochodzenia gruzińskiego Katie Meluy. Płyta została wydana w listopadzie 2003 r. Album dostępny również na płycie winylowej.

</doc>
<doc id="532379" url="https://pl.wikipedia.org/wiki?curid=532379" title="Wierzejewski">
Wierzejewski



</doc>
<doc id="532383" url="https://pl.wikipedia.org/wiki?curid=532383" title="Ślichowice">
Ślichowice

Ślichowice – zachodnia część Kielc, położona u stóp Karczówki, od strony północnej, często uważana za część Czarnowa (była jego częścią dawniej, jeszcze przed wcieleniem w obszar miasta Kielce). Sąsiaduje z Osiedlem pod Dalnią, Gwarkowem, Herbami, Malikowem i Niewachlowem. Na jej terenie znajduje się Rezerwat Skalny im. Jana Czarnockiego. Zabudowę stanowią osiedla bloków mieszkalnych: os. Pod Dalnią, os. Ślichowice I i os. Ślichowice II. Wokół blokowisk można dostrzec również niewielkie domki jednorodzinne.
Ślichowice mają charakter mieszkalny. Brak jest tutaj zakładów pracy czy siedzib większych firm. W 2006 roku zostało otwarte centrum handlowe "Pasaż Świętokrzyski". Istnieją tu przedszkola, szkoła podstawowa nr 25, tor saneczkowy, tor do jazdy rowerowej, basen, centrum tenisowe oraz niedawno rozbudowany kościół pod wezwaniem bł. Jerzego Matulewicza.
Nazwa "Ślichowice" pochodzi od znajdującej się w pobliżu góry Ślichowicy, z której widać panoramę miasta. Określenie "Ślichowica" po raz pierwszy pojawiło się w dokumentach w 1818 roku i zostało prawdopodobnie zapożyczone od niemieckiego słowa "Schlich" oznaczającego manowiec lub ukrytą ścieżkę.
Komunikacja.
Ślichowice posiadają dobrze zorganizowaną komunikację autobusową obsługującą całe osiedle. Pod koniec 2010 roku został oddany do użytku minidworzec komunikacji miejskiej, w którym znajduje się oświetlona i ogrzewana poczekalnia z toaletą. W projekcie budowy budynku znalazł się błąd, gdyż dworzec początkowo nie spełniał swojego zadania – pasażerowie czekali na przyjazd autobusu na oddalonym około 20 metrów przystanku. Korekta krawężników spowodowała przesunięcie przystanku w stronę minidworca.
Dojazd do minidworca zapewniają linie: 8, 26, 27, 29, 46, 102, 108, 112 i N1, natomiast do osiedla można dojechać jeszcze liniami 18 i 25.
Transport kolejowy.
Na wysokości Ślichowic znajduje się stacja kolejowa Kielce Ślichowice (dawniej Kielce Czarnów) leżąca na linii Kielce-Fosowskie. Na północny wschód od osiedla znajduje się duży węzeł kolejowy Kielce Herbskie.

</doc>
<doc id="532384" url="https://pl.wikipedia.org/wiki?curid=532384" title="Ciałko brzeżne">
Ciałko brzeżne



</doc>
<doc id="532386" url="https://pl.wikipedia.org/wiki?curid=532386" title="Elektrociepłownie Warszawskie">
Elektrociepłownie Warszawskie

Elektrociepłownie Warszawskie – zespół elektrowni, elektrociepłowni i ciepłowni w rejonie Warszawy, które zostały sprywatyzowane pod nazwą Elektrociepłownie Warszawskie S.A. (od października 1993 jednoosobowa spółka Skarbu Państwa) i sprzedane w 2000 przez Ministerstwo Skarbu szwedzkiemu koncernowi Vattenfall AB za prawie 1 mld złotych (pakiet 55 proc. udziałów). Od 1 stycznia 2006 roku spółka nosiła nazwę Vattenfall Heat Poland S.A.
W skład zespołu Elektrociepłownie Warszawskie wchodzą lub wchodziły następujące obiekty:
Elektrociepłownie warszawskie posiadają koncesje URE:
W roku 2011 aktywa 99,8 procent akcji Vattenfall Heat Poland kupiło PGNiG za 2,96 mld zł.

</doc>
<doc id="532387" url="https://pl.wikipedia.org/wiki?curid=532387" title="James Warren Nye">
James Warren Nye



</doc>
<doc id="532388" url="https://pl.wikipedia.org/wiki?curid=532388" title="Vattenfall Heat Poland">
Vattenfall Heat Poland

Vattenfall Heat Poland SA – spółka z większościowym udziałem kapitału szwedzkiego, która powstała w miejsce Elektrociepłowni Warszawskich SA. Była odpowiedzialna za eksploatację, własność i rozwój elektrociepłowni w Polsce w ramach koncernu Vattenfall.
Przedsiębiorstwo posiadało trzy koncesje udzielone przez Prezesa Urzędu Regulacji Energetyki na:
W roku 2011 99,8 procent akcji Vattenfall Heat Poland kupiło PGNiG za 2,96 mld zł. Umowa kupna akcji została sfinalizowana w dniu 11 stycznia 2012 roku. Jej aktywa znajdują się obecnie w spółce PGNiG Termika SA.

</doc>
<doc id="532389" url="https://pl.wikipedia.org/wiki?curid=532389" title="Nukleosynteza pierwotna">
Nukleosynteza pierwotna



</doc>
<doc id="532394" url="https://pl.wikipedia.org/wiki?curid=532394" title="Nukleosynteza">
Nukleosynteza

Nukleosynteza – proces, w którym powstają nowe jądra atomowe w wyniku łączenia się nukleonów, czyli protonów i neutronów, lub istniejących już jąder atomowych i nukleonów. Obecny skład izotopowy Wszechświata jest głównie skutkiem naturalnej nukleosyntezy.
Pierwotna nukleosynteza.
W ciągu kilku-kilkunastu minut po Wielkim Wybuchu powstał wodór (1H), deuter (2H), hel-3 (3He), hel-4 (4He) oraz małe ilości litu i berylu. Na początku ery radiacyjnej Wszechświat składał się z protonów, neutronów, elektronów, neutrin i fotonów. Pierwszym jądrem złożonym było jądro deuteru, czyli deuteron.
Ponieważ jest ono jądrem dość słabo związanym (energia wiązania ~2,2 MeV), mogło powstać dopiero wtedy, gdy średnia energia promieniowania tła spadła poniżej tej wartości, gdyż inaczej proces rozpadu jądra pod wpływem promieniowania przeważa nad procesem jego kreacji. Powstałe deuterony reagowały z protonami i neutronami tworząc jądra trytu i helu-3.
Następnie powstałe nuklidy reagowały ze sobą tworząc jądra helu-4.
Oprócz helu powstały też niewielkie ilości litu i berylu.
W procesie pierwotnej nukleosyntezy nie powstały cięższe nuklidy, gdyż brak stabilnych nuklidów o masach atomowych 5 i 8, mogących być pomostem ku wytworzeniu cięższych jąder. Dodatkowym faktem jest, że rozszerzanie się Wszechświata zahamowało pierwotną nukleosyntezę, gdyż spadek gęstości materii oznaczał coraz mniejsze prawdopodobieństwo zajścia reakcji jądrowych. Wyższe nuklidy powstały dopiero po zagęszczeniu się materii w postaci gwiazd.
Gwiezdna nukleosynteza.
W gwiazdach ciągu głównego na diagramie H-R hel jest syntetyzowany z wodoru na dwa możliwe sposoby: w ciągu reakcji zwanych cyklem protonowym (mało masywne gwiazdy) lub też w cyklu węglowo-azotowo-tlenowym (bardziej masywne gwiazdy).
W olbrzymach i nadolbrzymach następuje „spalanie” helu i synteza węgla, a następnie tlenu, neonu i magnezu, w procesach z udziałem cząstek alfa (jąder helu-4). Wyższe nuklidy, od krzemu aż do niklu, powstają w wyniku fuzji węgla, tlenu, neonu, magnezu i helu. Nuklidy o nieparzystych liczbach atomowych powstają w wyniku wychwytu neutronów lub protonów.
Nukleosynteza w supernowych.
Podczas wybuchu supernowych powstają nuklidy cięższe od niklu, m.in. w procesie szybkiego wychwytu neutronów.
Spalacja.
Wysokoenergetyczne promieniowanie kosmiczne (składające się głównie z protonów) powoduje kruszenie (spalację) jąder atomowych napotkanych obiektów, m.in. atomów w ziemskiej atmosferze. Promieniowanie kosmiczne jest odpowiedzialne za syntezę nuklidów litu, berylu i boru, które nie powstają podczas nukleosyntezy w gwiazdach, a także za powstawanie niektórych cięższych jąder (np. węgla-14).

</doc>
<doc id="532397" url="https://pl.wikipedia.org/wiki?curid=532397" title="Liczba Liouville’a">
Liczba Liouville’a

Liczba Liouville’a – liczba rzeczywista formula_1 o takiej własności, że dla dowolnej liczby naturalnej formula_2 istnieją liczby całkowite formula_3 oraz formula_4 takie że:
Intuicyjnie oznacza to, że dowolną liczbę Liouville’a można „dobrze” aproksymować liczbami wymiernymi. Liczby Liouville’a noszą swą nazwę na cześć Josepha Liouville’a, który wprowadził je w roku 1844 i pokazał, że są one liczbami przestępnymi. Był to pierwszy dowód istnienia liczb przestępnych, co więcej konstruktywny, czyli podający algorytm ich uzyskiwania.
Przykłady. Stała Liouville’a.
Liczby postaci
gdzie formula_7 jest dowolną liczbą naturalną większą od 1, są liczbami Liouville’a. Dla dowodu określmy formula_8 i formula_9 następująco:
Wówczas dla wszystkich formula_2 naturalnych
co spełnia warunki definicji.
Liczba
nosi nazwę "stałej Liouville’a".
Podstawowe własności.
Równoważną definicję liczby Liouville’a otrzymamy przyjmując, że dla dowolnego formula_2 istnieje "nieskończenie wiele" par liczb całkowitych formula_15 dla których spełniona jest powyższa nierówność.
Niewymierność liczb Liouville’a.
Nietrudno wykazać, że jeśli formula_1 jest liczbą Liouville’a, to jest liczbą niewymierną. Gdyby tak nie było, istniałyby liczby całkowite formula_17 i formula_18 dla których mielibyśmy formula_19 Niech formula_2 oznacza taką liczbę naturalną, że formula_21 Wówczas, jeśli formula_3 i formula_23 są dowolnymi liczbami całkowitymi, takimi że formula_24 i formula_25 to
co jest sprzeczne z określeniem liczby Liouville’a.
Własności miarowe zbióru liczb Liouville’a.
Wykażemy, że zbiór formula_27 liczb Liouville’a jest miary zero Lebesgue’a. Dowód przedstawiony poniżej jest oparty na rozumowaniu, które podał Oxtoby. Dla liczb naturalnych formula_28 oraz formula_29 połóżmy:
Zauważmy, że dla każdych liczb naturalnych formula_2 i formula_32 mamy
Oczywiście, formula_34 Pamiętając że formula_35 można również wykazać, że
Ponieważ formula_37 to teraz łatwo wnioskujemy, że dla każdej liczby naturalnej formula_32 przekrój formula_39 jest miary Lebesgue’a zero, a zatem i formula_27 jest miary zero. Czyli z miarowego punktu widzenia, prawie żadna liczba rzeczywista nie jest liczbą Liouville’a.
Własności topologiczne zbioru liczb Liouville’a.
Dla liczby naturalnej formula_2 połóżmy:
Każdy ze zbiorów formula_43 jest otwartym gęstym podzbiorem prostej formula_44 (zauważmy, że formula_43 zawiera wszystkie liczby wymierne). Ponadto formula_46 zatem formula_27 jest gęstym zbiorem typu Gδ, a stąd jego dopełnienie jest zbiorem pierwszej kategorii. Czyli, z topologicznego punktu widzenia, prawie każda liczba rzeczywista jest liczbą Liouville’a.
Stopień niewymierności.
Istnieje prosta metoda pozwalająca zmierzyć „jak bardzo” niewymierna jest dana liczba. Polega ona na badanie dokładności aproksymacji liczby formula_1 za pomocą liczb wymiernych.
"Stopniem niewymierności" nazywamy kres górny zbioru liczb rzeczywistych formula_49 o tej własności, że nierówność
zachodzi dla nieskończenie wielu par formula_15 gdzie formula_52
Wszystkie liczby Liouville’a i tylko one mają nieskończony stopień niewymierności.
Liczby Liouville’a jako liczby przestępne.
Poniżej wykażemy, że każda liczba Liouville’a jest przestępna. Jednak nie każda liczba przestępna jest liczbą Liouville’a – ponieważ zbiór liczb Liouville’a jest zbiorem miary zero Lebesgue’a, to istnieje nieprzeliczalnie wiele liczb przestępnych, które nie są liczbami Liouville’a. Okazuje się, że liczbami Liouville’a nie są również liczby "e" oraz π.
Punktem kluczowym dowodu jest obserwacja, że liczba algebraiczna, która jest niewymierna, nie daje się w pewnym sensie „dobrze” aproksymować liczbami wymiernymi. Poniższy lemat należący do Liouville’a nazywany jest również często "twierdzeniem Liouville’a o aproksymacji diofantycznej".
Dowód lematu: Niech formula_60 oznacza największą wartość modułu pochodnej formula_61 wielomianu formula_54 w przedziale formula_63 Niech formula_64 będą różnymi pierwiastkami wielomianu formula_65 które są różne od α. Wybierzmy taką liczbę formula_66 która spełnia warunek:
Przypuśćmy, że istnieją takie liczby całkowite formula_68 dla których nierówność podana w tezie lematu nie zachodzi. Oznacza to, że
Wówczas formula_70 leży w przedziale formula_71 oraz formula_70 nie jest żadną z liczb formula_73 Zatem formula_70 nie jest też pierwiastkiem formula_65 a ponadto żaden pierwiastek formula_54 nie leży pomiędzy formula_53 i formula_78
Na mocy twierdzenia o wartości średniej pomiędzy formula_70 i formula_53 istnieje taka liczba formula_81 że
Ponieważ formula_53 jest pierwiastkiem formula_65 a formula_70 nie, zatem formula_86 i:
Ponieważ formula_54 jest postaci formula_89 gdzie każde formula_90 jest całkowite, formula_91 można zapisać jako
Ostatnia nierówność zachodzi, gdyż formula_70 nie jest pierwiastkiem wielomianu formula_65 a formula_90 są liczbami całkowitymi.
Zatem formula_96 a skoro formula_97 na mocy określenia liczby formula_60 i formula_99 z definicji formula_100 otrzymujemy stąd sprzeczność:
Wynika stąd, że nie istnieją liczby formula_3 i formula_23 o takich własnościach, co dowodzi lematu.
Dowód stwierdzenia: Niech formula_1 będzie liczbą Liouville’a, wiemy już, że formula_1 jest liczbą niewymierną. Gdyby formula_1 była liczbą algebraiczną, na mocy lematu istniałyby liczby naturalna formula_2 i rzeczywista dodatnia formula_100 takie że dla dowolnych całkowitych formula_3 i formula_110
Niech formula_112 będzie taką liczbą naturalną, że formula_113 Jeśli położyć formula_114 to – ponieważ formula_1 jest liczbą Liouville’a – znajdziemy liczby całkowite formula_116 i takie, że
co stoi w sprzeczności z lematem. Stąd formula_1 nie jest algebraiczna, a zatem jest przestępna.

</doc>
<doc id="532398" url="https://pl.wikipedia.org/wiki?curid=532398" title="Damian Marley">
Damian Marley

Damian Robert Nesta Marley, ps. Junior Gong (ur. 21 lipca 1978 w Kingston) - muzyk reggae, dancehall i ragga, trzykrotny zdobywca Nagrody Grammy.
Syn Cindy Breakspeare, Miss World 1976 i muzyka reggae Boba Marleya. Przydomek nawiązuje do noszonego przez jego ojca pseudonimu „Tuff Gong”.

</doc>
<doc id="532399" url="https://pl.wikipedia.org/wiki?curid=532399" title="Frank Bell">
Frank Bell

Francis Jardine „Frank” Bell (ur. 28 stycznia 1840, zm. 13 lutego 1927) – amerykański polityk, szósty gubernator stanu Nevada. Należał do Partii Republikańskiej.
Urodził się w Toronto. Pierwszy gubernator tego stanu urodzony poza USA. Przyjechał tutaj w 1858 roku nadzorować konstrukcję odcinka transkontynentalnej linii telegraficznej. Pracował nad tym dwa lata. Później jako telegrafista. Należał do tych, którzy nadali do Waszyngtonu tekst Konstytucji Nevady w 1864 roku.
1 września 1890 Bell został pełniącym obowiązki gubernatora, kiedy Charles C. Stevenson podupadł na zdrowiu. Nie brał udziału w wyborach. Odszedł, gdy wygrał je Roswell K. Colcord.
Zmarł w Oakland w Kalifornii w domu swojej córki.

</doc>
<doc id="532400" url="https://pl.wikipedia.org/wiki?curid=532400" title="Wałczenie">
Wałczenie

Wałczenie – wymowa ł jak u niezgłoskotwórczego (w zapisie fonetycznym []), spotykana w języku polskim od XVI−XVII wieku. Wymowa taka pojawiła się początkowo na wsi (chłopi) i wśród warstw niewykształconych, a obecnie jest ogólnie przyjętą normą. Przedniojęzykowo-zębowe ł, zwane "scenicznym", (w zapisie fonetycznym []) występuje współcześnie jedynie w gwarach kresowych, na scenie rzadko.
Przechodzenie welaryzowanego l ([]) w półsamogłoskę [w] jest częstym zjawiskiem w różnych językach, gdyż głoski te są do siebie bardzo podobne z akustycznego punktu widzenia. Ponieważ głoska [l] na wygłosie sylaby ma większą tendencję do bycia welaryzowaną niż na nagłosie, zjawisko to częściej zachodzi w tej pozycji. Podobnym zjawiskiem jest przechodzenie spalatalizowanego l ([]) w półsamogłoskę [j].
Wokalizacja, czyli proces przechodzenia [] i [] w samogłoskę lub półsamogłoskę występuje w wielu językach indoeuropejskich:

</doc>
<doc id="532402" url="https://pl.wikipedia.org/wiki?curid=532402" title="Płaskowyż Anabarski">
Płaskowyż Anabarski

Płaskowyż Anabarski (ros. Анабарское плато) – płaskowyż w azjatyckiej części Rosji, w Kraju Krasnojarskim.
Leży w północno-wschodniej części Wyżyny Środkowosyberyjskiej; wysokość do 905 m n.p.m. Zbudowany ze skał prekambryjskich, głównie gnejsów, granitów, łupków krystalicznych i, na obrzeżach, piaskowców prekambru i kambru. Porozcinany dolinami dopływów Anabaru i Chatangi.
W niższych partiach lasy modrzewiowe, w wyższych (powyżej 400-450 m n.p.m.) tundra.

</doc>
<doc id="532407" url="https://pl.wikipedia.org/wiki?curid=532407" title="Elektrownia Powiśle">
Elektrownia Powiśle

Elektrownia Powiśle – nieistniejąca obecnie elektrownia uruchomiona w 1904 w Warszawie na Powiślu, znana też jako "Elektrownia Warszawska" i "Elektrownia Miejska". Część jej zachowanych budynków została zaadaptowana na potrzeby otwartego w 2020 kompleksu handlowo-usługowego o tej samej nazwie.
Elektrownia została zbudowana jako prywatna. W 1933 przeszła pod nadzór państwowy, a w 1937 została przejęta przez Zarząd Miasta Warszawy. Działała w okresie obrony Warszawy w 1939 i w czasie powstania warszawskiego do września 1944. Ponownie uruchomiona w kwietniu 1945, została zamknięta na początku lat 90. 
Historia.
Powstała w 1904 na mocy koncesji z 1902 wydanej przez władze miejskie i rząd carski. Koncesję otrzymało niemieckie Towarzystwo Schuckert i Ska, przejęte po dwóch latach przez Compagnie d'Electricite de Varsovie. Koncesjonariusz otrzymał wyłączne prawo do oświetlania miasta elektrycznością na 35 lat. Lokalizacja elektrowni była korzystna ze względu na bliskość wody (Wisły) i bliskość śródmieścia, co wpływało na obniżenie kosztów budowy i eksploatacji sieci.
W latach 1922–1924 do elektrowni doprowadzono bocznicę kolejową z Dworca Gdańskiego.
Początkowo w elektrowni pracowały jednakowe 3 generatory produkcji "Siemens Schuckert Werke (SSW) Berlin Siemensstadt", o mocy elektrycznej 500 kW każdy, czyli razem 1,5 MW; odstawione w 1925.
W okresie międzywojennym powołano w Paryżu specjalną spółkę pod nazwą „Compagnie d’Electricité de Varsovie”, chcąc w ten sposób ominąć ustawę elektryczną z 21 marca 1922 w celu czerpania maksymalnych zysków.
Rząd Polski w 1933 został zmuszony rozciągnąć nadzór państwowy nad Elektrownią Warszawską. W 1937 Zarząd Miejski na mocy wyroku sądowego za odszkodowaniem przejął elektrownię do eksploatacji. W ten sposób przed wybuchem wojny jedna z większych elektrowni (o mocy ok. 83 MW) przeszła w ręce Zarządu Miasta Warszawy.
Ogółem w okresie międzywojennym działały:
Podczas obrony Warszawy we wrześniu 1939 elektrownia została bardzo poważnie uszkodzona. Produkcja energii elektrycznej została przerwana 23 września po południu. W okresie powstania warszawskiego dostarczała energii elektrycznej powstańczym szpitalom, drukarniom i warsztatom.
Przez cały okres okupacji niemieckiej elektrownia nie osiągnęła poziomu produkcji sprzed września 1939; głównym powodem była niska kaloryczność węgla. W lutym 1941 niemieckie władze okupacyjne wprowadziły ograniczenia w dostawach prądu o 50%. Zostały one zniesione wiosną 1944 dzięki zapewnianiu dostaw energii elektrycznej do miasta z Elektrowni Rożnów.
18 stycznia 1945 rozpoczęły się prace nad odbudową elektrowni. Znaczącej pomocy technicznej udzieliła wojskowa misja radziecka, pracująca w Warszawie od marca do września 1945. Pierwszy generator uruchomiono 25 kwietnia, drugi 18 maja, trzeci 22 czerwca, a czwarty 6 września. Pod koniec 1945 elektrownia osiągnęła moc 57,3 MW.
W 1956 roku w wyniku wybuchu kotła zginęło czterech pracowników.
Elektrownia została zamknięta w latach 90. W chwili wyłączenia z eksploatacji dysponowała ona urządzeniami:
Wszystkie generatory pracowały na napięciu 5,25 kV, a energia wyprowadzana była przez rozdzielnię 15 kV. Wszystkie turbiny z racji układu kolektorowego pracowały na parze o ciśnieniu 1,15 MPa i temperaturze 350 °C (czyli na bardzo niskich parametrach, niezmienionych od 1904 roku). W sumie w elektrowni w okresie jej eksploatacji pracowało 35 różnych kotłów.
Budowa turbozespołów nr Tz8 i Tz9 związana była z rozbudową kanałów wody chłodzącej. Kanały te zostały przecięte tunelem Wisłostrady, otwartym 30 sierpnia 2003 (budowę rozpoczęto w kwietniu 2001). To ostatecznie przypieczętowało los elektrowni.
Teren dawnej elektrowni po 2001.
W odnowionym budynku po dawnej rozdzielni 30 kV wybudowanym w połowie lat 30. uruchomiona została nowa stacja transformatorowa 110/15 kV RPZ Powiśle. Przejęła ona zasilanie sieci 15 kV Śródmieścia, zasilanej do tej pory z przyelektrownianej rozdzielni 15 kV. Pierwsze załączenie pod napięcie nowej stacji nastąpiło w październiku 2007 roku, oficjalne otwarcie 18 marca 2008.
Elektrownia wpisana jest do rejestru zabytków jako zespół Elektrowni Warszawskiej, ul. Elektryczna 2 a, 1902-14, 1922-36, nr rej.: A-430 z 16.12.2004 (rozdzielnia 35(30) kV, rozdzielnia 5/15 kV, keson – podziemny zbiornik wody, hala maszyn i kotłownia nr 2).
Teren Elektrowni został sprzedany przez spółkę Elektrociepłownie Warszawskie irlandzkiej spółce developerskiej, która w północnej części kompleksu zbudowała zespół apartamentowców. W części południowej zaplanowano kompleks biurowo-mieszkalno-usługowy. Inwestycja polegała na odremontowaniu zabytkowych obiektów i dokomponowaniu do nich trzech biurowców oraz apartamentowca od strony ul. Dobrej. Projekt opracowała pracownia APA Wojciechowski Architekci.
Inwestycję wielofunkcyjną, w tym część handlowo-usługową pod nazwą "Elektrownia Powiśle" z ok. 18 tys. m² powierzchni użytkowej z adresem przy ul. Dobrej 42 otwarto w maju 2020.
W 2021 roku Elektrownia Powiśle otrzymała Nagrodę Architektoniczną Prezydenta m. st. Warszawy (VII edycja, kategoria: architektura komercyjna).
Inne informacje.
Od strony ul. Wybrzeże Kościuszkowskie znajduje się zachowany w całości schron wartowniczo-obserwacyjny z okresu okupacji niemieckiej zbudowany przy bramie do elektrowni.

</doc>
<doc id="532413" url="https://pl.wikipedia.org/wiki?curid=532413" title="Exceptio rei venditae et traditae">
Exceptio rei venditae et traditae

Exceptio rei venditae et traditae (łac. zarzut rzeczy sprzedanej i wydanej) – rodzaj zarzutu w stosunku do zasadności powództwa.
Jest to sposób obrony sprzedającego w sporze sądowym wynikłym na tle zawartej umowy sprzedaży, polegający na wykazaniu, że wykonał on należycie swoją część umowy poprzez przeniesienie własności rzeczy i wydanie jej kupującemu.
Potrzeba powołania takiego zarzutu może pojawić się w przypadku sprzedaży na odległość, gdy sprzedana rzecz została przesłana do kupującego za pośrednictwem poczty, lecz nie dotarła na miejsce przeznaczenia. 
Obowiązki sprzedającego kończą się z chwilą powierzenia przesyłki przedsiębiorcy profesjonalnie świadczącemu usługi pocztowe lub przewozowe. Od tego momentu ryzyko jej przypadkowego zaginięcia lub uszkodzenia obciąża kupującego. Dlatego będzie on obowiązany do zapłaty ceny, nawet, jeśli wskutek zaniedbania poczty, nie otrzyma zakupionej rzeczy, lub otrzyma ją w stanie uszkodzonym. 
W takiej sytuacji kupujący nie może bezpośrednio domagać się odszkodowania od przedsiębiorcy pocztowego, ponieważ nie łączy go z nim żadna umowa. Ma prawo natomiast domagać się cesji roszczenia o odszkodowanie, jakie sprzedający (czyli nadawca przesyłki) ma względem poczty lub przewoźnika.

</doc>
<doc id="532416" url="https://pl.wikipedia.org/wiki?curid=532416" title="Gwint trapezowy niesymetryczny">
Gwint trapezowy niesymetryczny

Gwint trapezowy niesymetryczny - gwint pociągowy o zarysie trapezowym. Gwint niesymetryczny charakteryzuje się dużą wytrzymałością i może być obciążony tylko w jednym kierunku. Zaletą gwintu niesymetrycznego jest wyższa sprawność.

</doc>
<doc id="532417" url="https://pl.wikipedia.org/wiki?curid=532417" title="Atiba Charles">
Atiba Charles

David Atiba Charles (ur. 29 września 1977 na wyspie Trynidad), piłkarz pochodzący z Trynidadu i Tobago, grający na pozycji obrońcy.
Kariera klubowa.
Charles zaczynał karierę w klubie Point Fortin Civic Center. Od 1999 do 2006 roku był zawodnikiem klubu W Connection, a następnie był piłkarzem irlandzkiego Glenavonu. Występował też w amerykańskim Rochester Rhinos, a także w drużynie Caledonia AIA z Trynidadu i Tobago.
Kariera reprezentacyjna.
W reprezentacji Trynidadu i Tobago Charles debiutował 19 listopada 2003 w zwycięskim 2:1 meczu z reprezentacją Kuby. Selekcjoner reprezentacji Leo Beenhakker powołał Charlesa do kadry na kadrze Mistrzostwa Świata w Niemczech.

</doc>
<doc id="532418" url="https://pl.wikipedia.org/wiki?curid=532418" title="Astronomiczeskij żurnał">
Astronomiczeskij żurnał

Astronomiczeskij żurnał () – rosyjskie czasopismo naukowe, założone w 1924 przez Wasilija Fiesienkowa pod nazwą „Russkij astronomiczeskij żurnał”, od 1928 ukazuje się pod obecną nazwą. Publikuje oryginalne prace ze wszystkich dziedzin astronomii (dwumiesięcznik). Wydawany w Moskwie przez Akademię Nauk ZSRR, od 1992 przez Rosyjską Akademię Nauk.

</doc>
<doc id="532419" url="https://pl.wikipedia.org/wiki?curid=532419" title="XXVI dynastia">
XXVI dynastia

XXVI dynastia – dynastia władców starożytnego Egiptu, rezydujących w Sais – 664–525 p.n.e.

</doc>
<doc id="532422" url="https://pl.wikipedia.org/wiki?curid=532422" title="Pierścień Barahira">
Pierścień Barahira



</doc>
<doc id="532423" url="https://pl.wikipedia.org/wiki?curid=532423" title="Roswell K. Colcord">
Roswell K. Colcord

Roswell Keyes Colcord (ur. 25 kwietnia 1839, zm. 30 października 1939) – amerykański polityk, siódmy gubernator Nevady. Sprawował urząd w latach 1891–1895.
Urodził się w Searsport w stanie Maine. Przyjechał do Nevady w 1870 roku i zrobił karierę jako inżynier górnictwa. Odbywał także praktyki prawnicze i stał się jednym z najbardziej cenionych adwokatów w stanie.
Wybrany gubernatorem z ramienia Partii Republikańskiej. Wzmocnił gospodarkę i podpisał pierwszą stanową ustawę.
Po jednej kadencji, dyrektor Mennicy Stanów Zjednoczonych w Carson City. Sprawował ten urząd w latach 1898–1911.
Zmarł z przyczyn naturalnych.

</doc>
<doc id="532425" url="https://pl.wikipedia.org/wiki?curid=532425" title="Krajowe Studium Polski Podziemnej">
Krajowe Studium Polski Podziemnej

Krajowe Studium Polski Podziemnej (KSPP) – instytucja zbierająca informacje i materiały o konspiracji niepodległościowej w czasie II wojny światowej oraz przywraca do świadomości społecznej bohaterów walki z zaborcami. Od czterech lat stara się sprowadzić z Lozanny, na Stare Powiązki w Warszawie, prochy płk. Zygmunta Miłkowskiego - Teodora Tomasza Jeża.
W 1998 roku, na konferencji zorganizowanej przez Katowicki Oddział Związku Więźniów Politycznych Okresu Stalinowskiego (ZWPOS) powstała idea zorganizowania instytucji zajmującej się zbieraniem i popularyzowaniem materiałów dotyczących walki Polaków o niepodległość kraju. Ponieważ w Londynie istnieje Studium Polski Podziemnej, dla odróżnienia, postanowiono nową instytucję nazwać Krajowym Studium Polski Podziemnej, studium londyńskie posiada bogate zbiory dokumentów dotyczących podziemnej walki z okresu II wojny światowej, krajowe studium zajmuje się głównie konspiracją antykomunistyczną i innymi dokumentami o podziemiu niepodległościowym. KSPP powstało w 1998 roku na konferencji omawiającej walkę z hitlerowskim i stalinowskim okupantem o niepodległość Polski. W konferencji tej uczestniczył ostatni emigracyjny prezydent RP Ryszard Kaczorowski. Kierownictwo grupy założycielskiej stanowili: dr Marian Pionk, inż. Jan Tatarch, mgr inż. Jan Okoński i inni. KSPP zbiera materiały o II konspiracji niepodległościowej, organizuje konferencje, prowadzi odczyty z najnowszej historii Polski i wydaje pozycje zwarte o tematyce niepodległościowej. Pierwszego dyrektora KSPP powołał prezes ZWPOS Jan Gocłowski.

</doc>
<doc id="532428" url="https://pl.wikipedia.org/wiki?curid=532428" title="Płaszczyzna padania światła">
Płaszczyzna padania światła

Płaszczyzna padania światła – płaszczyzna przechodząca przez promień świetlny padający na materiał i prostopadła do płaszczyzny stycznej do powierzchni materiału, w punkcie, w którym promień przecina się z tą powierzchnią.

</doc>
<doc id="532429" url="https://pl.wikipedia.org/wiki?curid=532429" title="Segregator biurowy">
Segregator biurowy

Segregator biurowy – najczęściej spotykany rodzaj segregatora, którego przeznaczeniem jest porządkowanie i archiwizowanie dokumentów oraz ułatwienie ich przeszukiwania. Segregator biurowy może być wyposażony w mechanizm dźwigniowy (otwierany za pomocą dźwigni) oraz mechanizm kółkowy. Rozstaw ramion w każdym rodzaju mechanizmu jest zunifikowany i dostosowany do rozstawu dziurkującego mechanizmu dziurkaczy.
Otwór na grzbiecie segregatora pozwala na wyciągnięcie segregatora palcem, gdy brak jest możliwości pociągnięcia za jego grzbiet (np. w przypadku odległość między półkami jest równa wysokości segregatora). Segregatory dopasowane są do różnych formatów papieru (A3, A4, A5). Okładki segregatora zazwyczaj wykonane są z twardej tektury, w segregatorach lepszej jakości, trwalszych karton pokryty jest folią PP. Na grzbiecie segregatora jest miejsce na opis jego zawartości: w segregatorach lepszej jakości jest to etykieta wymienna (wówczas jeden segregator można stosować do kolejnych zadań, zmieniając opis, natomiast w segregatorach ekonomicznych o przyklejonej etykiecie opis można nanieść jednokrotnie).

</doc>
<doc id="532430" url="https://pl.wikipedia.org/wiki?curid=532430" title="Poznanie">
Poznanie

Poznanie – termin filozoficzny oznaczający odkrywanie (przedmiotu czy zagadnienia). Poznanie najczęściej dotyczy bytu, zjawiska lub konkretnych zagadnień filozoficznych. 
Teoria poznania jako zagadnienie filozoficzne jest dziś rozwijana przez teologów i filozofów w ramach działu filozofii o nazwie epistemologia.
Starożytna Grecja.
Filozofia starożytnej Grecji szczególnie akcentowała wartość poznania. Jej przedstawiciele poprzez termin "poznanie" definiowali swoje powołanie. 
Fryderyk Nietzsche podsumował ten fakt następującą wypowiedzią:
Podobnie o poznaniu wyraża się Giorgio Colli, twierdząc, iż poznanie było nie tylko dla filozofów greckich, ale też i dla Greków jako narodu, najwyższą wartością życia. 
Argumentując Colli podaje, że właśnie poznanie wskazywano jako "najwyższy stopień mocy ludzkiej". W przypadku uzyskania poznania o mistycznej genezie - typowego dla wyroczni (np. gdy ustami kapłanki w Delfach przemawiał Apollin), warunkiem koniecznym było uprzednie osiągnięcie stanu ekstazy.
Nowożytność.
W nowożytności ulega zmianie paradygmat filozofii z ontologicznego na mentalistyczny. Przyczynił się do tego Kartezjusz nazywany ojcem filozofii nowożytnej, którego podstawowym problemem była kwestia pewności poznania. Kartezjusz poszukiwał nowej metody dochodzenia do jakiejkolwiek wiedzy pewnej i uznał, że możliwe jest oparcie całości wiedzy ludzkiej na pewnym niepowątpiewalnym fundamencie. Tylko w ten sposób możliwe jest jego zdaniem odparcie argumentów sceptycyzmu co do możliwości uzyskania wiedzy pewnej. Stanowisko takie określane jest jako fundacjonalizm. Swoje słynne rozumowanie przedstawił w "Rozprawie o metodzie" (1637). Wychodząc z zasadniczego zwątpienia o wszystkim, co nazywane bywa poznaniem, dochodzi Kartezjusz do stwierdzenia, iż jedynie uświadomienie sobie zwątpienia jest bezwzględnie pewne. Wątpienie jest aktem myśli. Fakt myślenia jest zdaniem Kartezjusza oczywisty i dany w sposób prosty i bezpośredni. Jest ideą "jasną i wyraźną", a tym samym nie wymaga dalszego uzasadniania. Kartezjusza sposób rozumienia poznania nazywamy racjonalizmem, gdyż uznaje on prymat rozumu i rozumowań "a priori" w zdobywaniu wiedzy. Obok Kartezjusza, jego najbardziej znanymi wyrazicielami byli Spinoza i Leibniz. 
Drugi z tych nurtów w rozumienia poznania to empiryzm, wiązany jest z takimi nazwiskami jak Locke, Hume i Berkeley. Empiryści uznawali, że poznawanie jako proces ma charakter odtwórczy i stanowi szczególnego rodzaju odzwierciedlanie rzeczywistości. Empiryzm zakłada rozumienie poznania jako odbicia rzeczywistości.

</doc>
<doc id="532433" url="https://pl.wikipedia.org/wiki?curid=532433" title="Winfried Schaefer">
Winfried Schaefer



</doc>
<doc id="532436" url="https://pl.wikipedia.org/wiki?curid=532436" title="Peter Winch">
Peter Winch

Peter Guy Winch (ur. 14 stycznia 1926 w Londynie, zm. 27 kwietnia 1997) – filozof brytyjski, znany ze swego wkładu w filozofię nauk społecznych, propagowania dorobku Ludwiga Wittgensteina (który najbardziej zaciążył na światopoglądzie Wincha), wykładów z etyki i filozofii religii.
Życiorys.
W latach 1944-1947 odbywał służbę wojskową w Royal Navy. Od 1947 do 1951 r. studiował filozofię w Uniwersytecie Oksfordzkim.
W 1951 r. został wykładowcą filozofii w University College of Swansea, gdzie poznał Rusha Rheesa, przyjaciela Ludwiga Wittgensteina. Wykładał tam do r. 1964, kiedy został mianowany wykładowcą filozofii w Birkbeck College Uniwersytetu Londyńskiego. W Birkbeck College pracował do 1967 r., kiedy mianowany został profesorem filozofii w King’s College Uniwersytetu Londyńskiego. W 1984 r. przeniósł się na stałe do USA, gdzie został profesorem filozofii w University of Illinois w Urbana-Champaign.
Winch jest najbardziej znany ze swej wczesnej książki "The Idea of a Social Science and its Relation to Philosophy" (wyd. pol. "Idea nauki o społeczeństwie i jej związki z filozofią") z 1958 r., w której przeprowadził atak na stanowisko pozytywistyczne w naukach społecznych, opierając się na pracach R. G. Collingwooda i późnej filozofii Ludwiga Wittgensteina.

</doc>
<doc id="532437" url="https://pl.wikipedia.org/wiki?curid=532437" title="Atomizm społeczny">
Atomizm społeczny

Atomizm społeczny – pogląd na społeczeństwo i życie społeczne, według którego społeczeństwo stanowi luźny zbiór niepowiązanych ze sobą jednostek i jest czymś wtórnym w stosunku do wchodzących w jego skład indywiduów. 
Punktem wyjścia analizy społecznej dla atomizmu społecznego nie jest społeczeństwo, lecz izolowana, racjonalnie działająca jednostka, pierwotna historycznie i logicznie wobec społeczeństwa, wchodząca w określone stosunki z innymi jednostkami i współdziałająca z nimi w imię własnych interesów. 
W myśl tej koncepcji całokształt procesów społecznych należy wyjaśniać przez grę zgodnych i krzyżujących się interesów jednostkowych i na wzór mechanicznego rozkładu sił wyprowadzać ich wypadkową. Wychodząc z tych przesłanek, przedstawiciele atomizmu społecznego konstruowali model społeczeństwa całkowicie zracjonalizowanego, w którym podstawą stosunków międzyludzkich są racjonalne decyzje jednostek i zachodzi zgodność oddziaływań zewnętrznych z działaniem jednostek kierujących się własnym interesem, natomiast całością życia społecznego rządzi zasada autoregulacji, zapewniająca, w wyniku starć interesów indywidualnych, ogólną harmonię. Model ten miał tłumaczyć przebieg wszystkich procesów zachodzących w społeczeństwie.
Filozoficzną i społeczno-etyczną podbudowę tego stanowiska stworzyła w XVIII wieku filozofia oświecenia. W swej klasycznej postaci atomizm społeczny łączył się z utylitaryzmem i liberalizmem. W XIX wieku znalazł pełny wyraz w pracach klasycznej i liberalnej szkoły ekonomicznej. Z ekonomii przeniknął do wyodrębniającej się wówczas socjologii.
Określenie atomizm społeczny było głównie używane przez krytyków tego poglądu.

</doc>
<doc id="532439" url="https://pl.wikipedia.org/wiki?curid=532439" title="Sky Kapitan i świat jutra">
Sky Kapitan i świat jutra

Sky Kapitan i świat jutra (ang. "Sky Captain and the World of Tomorrow") – amerykański film przygodowy z 2004 roku w reżyserii Kerry’ego Conrana.
Opis fabuły.
Olbrzymie mechaniczne cyborgi zaczynają tratować ulice Nowego Jorku. Reporterka Polly Perkins odkrywa, że stoi za tym niemiecki naukowiec, doktor Totenkopf, który postanowił stworzyć własny „świat jutra”. Tropiąc szalonego geniusza Polly napotka swą dawną miłość, nieustraszonego asa przestworzy - Joe Sullivana, zwanego Sky Kapitanem.

</doc>
<doc id="532441" url="https://pl.wikipedia.org/wiki?curid=532441" title="Emmanuel Eboue">
Emmanuel Eboue



</doc>
<doc id="532442" url="https://pl.wikipedia.org/wiki?curid=532442" title="Ekspres polarny">
Ekspres polarny

Ekspres polarny (ang. "The Polar Express", 2004) – amerykański film familijny z Tomem Hanksem w roli głównej. Historia 8-letniego chłopca, który nie wierzy w istnienie świętego Mikołaja. W Wigilię Bożego Narodzenia zostaje obudzony przez nadjeżdżający pociąg. Osobliwy pan Konduktor zaprasza chłopca w niezwykłą podróż na sam Biegun Północny. Podczas podróży poznaje on trójkę nowych przyjaciół, z którymi przeżyje wiele niezwykłych przygód i, co najważniejsze poznaje świętego Mikołaja .
Premiera filmu w Cartoon Network odbyła się 24 grudnia 2012 roku o godz. 16:00 w ramach Świątecznego Kina Cartoon Network. Teraz jest nadawany w TVN, TVN 7, TVN Fabuła i Metro.
Znaczenie w dziejach kina.
Film jest pierwszym w historii animowanym pełnometrażowym filmem przeznaczonym do wyświetlania w kinach IMAX.
Wersja polska.
Opracowanie i udźwiękowienie wersji polskiej: Studio Sonica
Reżyseria: Agnieszka Matysiak
Dialogi polskie: Barbara Robaczewska
Teksty piosenek: Marek Robaczewski
Kierownictwo muzyczne: Agnieszka Piotrowska-Tomicka
W wersji polskiej udział wzięli:
W pozostałych rolach:
i inni
Piosenki śpiewali: Krzysztof Dracz, Adam Krylik, Michał Rudaś, Jacek Kotlarski, Zuzanna Adamczyk, Miłosz Woźniak i inni

</doc>
<doc id="532445" url="https://pl.wikipedia.org/wiki?curid=532445" title="Dune 2">
Dune 2



</doc>
<doc id="532447" url="https://pl.wikipedia.org/wiki?curid=532447" title="Elektrownia Wodna Dębe">
Elektrownia Wodna Dębe

Elektrownia Wodna Dębe (EW Dębe) – elektrownia wodna na stopniu wodnym piętrzącym wodę w Jeziorze Zegrzyńskim, w województwie mazowieckim w miejscowości Dębe.
Historia.
W 1962 dokonywano powolnego spiętrzania jeziora i rok później elektrownia została oddana do użytku. Obiekt należy do PGE Energia Odnawialna S.A..
Dane techniczne.
Głównymi urządzeniami elektrowni są cztery turbozespoły z turbinami Kaplana o średnicy wirnika 4,8 m sprzężonych z generatorami o mocy 6,25 MVA. Moc zainstalowana elektrowni wynosi 20 MW, a średnia produkcja roczna to 91 GWh. Elektrownia połączona jest z Krajowym Systemem Elektroenergetycznym pięcioma liniami o napięciu 110 kV poprzez dwa transformatory blokowe o mocy 16 MVA każdy. Zapora powoduje powstanie stopnia wodnego o wysokości 5,5 metra. W czasie przyborów w Narwi nadmiar wody jest upuszczany przez znajdujących się tuż obok pięć przęseł jazu. Elektrownia Wodna Dębe spełnia 3 funkcje: elektrowni, zapory wodnej (dla Jeziora Zegrzyńskiego) oraz mostu (po zaporze przebiega droga wojewódzka nr 632).

</doc>
<doc id="532450" url="https://pl.wikipedia.org/wiki?curid=532450" title="Melbourne (ujednoznacznienie)">
Melbourne (ujednoznacznienie)

Miejscowości w Australii:
Miejscowości w USA:
W Wielkiej Brytanii:
Inne:

</doc>
<doc id="532451" url="https://pl.wikipedia.org/wiki?curid=532451" title="Przestrzeń Baire’a">
Przestrzeń Baire’a

Przestrzeń Baire’a – termin w topologii i teorii mnogości, który jest używany w dwóch znaczeniach. Może on odnosić się do pewnej własności przestrzeni topologicznych, ale jest to też nazwa szczególnego przykładu takiej przestrzeni.
W obydwu przypadkach, ta nazwa została wprowadzona dla uhonorowania francuskiego matematyka René-Louisa Baire’a.
Własność przestrzeni topologicznych.
Definicja.
Niech formula_1 będzie przestrzenią topologiczną. Powiemy, że formula_2 jest przestrzenią Baire’a jeśli część wspólna każdej przeliczalnej rodziny otwartych gęstych podzbiorów formula_2 jest gęstym podzbiorem formula_4
Niektórzy autorzy używają zwrotu formula_2 ma własność Baire’a (zamiast „formula_2 jest przestrzenią Baire’a”). Należy jednak zwrócić uwagę, że podobna terminologia jest używana dla określenia własności Baire’a podzbiorów przestrzeni.
Własności.
Niech formula_1 będzie przestrzenią topologiczną. Wówczas następujące warunki są równoważne:
Szczególna przestrzeń topologiczna.
Definicja.
Nazwa przestrzeń Baire’a jest też używana dla określenia przestrzeni wszystkich ciągów nieskończonych o wyrazach w liczbach naturalnych. Niech formula_21 będzie zbiorem wszystkich ciągów liczb naturalnych, czyli zbiorem wszystkich funkcji z formula_22 w formula_23 Zbiór ten może być traktowany jako produkt formula_24 przeliczalnie wielu kopii zbioru formula_23 Jeśli na zbiorze liczb naturalnych wprowadzimy topologię przestrzeni dyskretnej, to wtedy na zbiorze formula_24 możemy wprowadzić topologię produktową formula_27 Przestrzeń topologiczna formula_28 jest nazywana przestrzenią Baire’a.
W teorii mnogości, przestrzeń Baire’a jest często oznaczana przez formula_29 (jako że zbiór liczb naturalnych jest tam oznaczany przez formula_30). W opisowej teorii mnogości zwyczajowo przestrzeń Baire’a jest oznaczana przez formula_31 To ostatnie oznaczenie będzie używane poniżej.

</doc>
<doc id="532458" url="https://pl.wikipedia.org/wiki?curid=532458" title="João Havelange">
João Havelange

João Havelange, właśc. Jean-Marie Faustin Goedefroid de Havelange (ur. 8 maja 1916 w Rio de Janeiro, zm. 16 sierpnia 2016 tamże) – brazylijski działacz sportowy, wieloletni przewodniczący FIFA, z wykształcenia prawnik.
Życiorys.
Pochodził z rodziny pochodzenia belgijskiego. Ukończył studia prawnicze, pracował w kilku przedsiębiorstwach transportowych. W młodości uprawiał pływanie i waterpolo, dwukrotnie wziął udział w igrzyskach olimpijskich (Berlin 1936 i Helsinki 1952). Od lat 50. działał w sporcie. Był prezesem brazylijskiej federacji pływackiej, prezesem Brazylijskiej Konfederacji Sportowej, członkiem Brazylijskiego Komitetu Olimpijskiego. W 1958 został prezesem brazylijskiej konfederacji sportu, a w 1963 członkiem Międzynarodowego Komitetu Olimpijskiego.
W czerwcu 1974 został następcą Stanleya Rousa na czele światowej federacji piłkarskiej FIFA. Był pierwszym przewodniczącym FIFA spoza Europy. Doprowadził do rozszerzenia puli uczestników finałów mistrzostw świata, a także liczby członków FIFA. Działał na rzecz organizacji mistrzostw świata kobiet i mistrzostw w kategoriach młodzieżowych.
W 1998 ustąpił stanowisko szefa FIFA Szwajcarowi Seppowi Blatterowi, otrzymując tytuł honorowego przewodniczącego. Jego imię nadano kilku stadionom w Brazylii oraz trofeum, o które walczą drużyny w mistrzostwach tego kraju. Został odznaczony m.in. francuską Legią Honorową II klasy i Złotym Orderem Zasługi FIFA.
4 grudnia 2011 zrezygnował z członkostwa w Międzynarodowym Komitecie Olimpijskim. Miał najdłuższy staż w tej organizacji.

</doc>
<doc id="532459" url="https://pl.wikipedia.org/wiki?curid=532459" title="Joao Havelange">
Joao Havelange



</doc>
<doc id="532465" url="https://pl.wikipedia.org/wiki?curid=532465" title="Ziemia czerska">
Ziemia czerska

Ziemia czerska – jednostka terytorialna w południowej części dawnego województwa mazowieckiego.
Historia.
W 1245 r. Konrad I mazowiecki przeniósł z Grójca do Czerska kasztelanię i archidiakonat biskupstwa poznańskiego. Czersk stał się najważniejszym ośrodkiem politycznym i kościelnym – stolicą tej części Mazowsza.
W 1377 r. książę Siemowit III zwołał w Sochaczewie zjazd porządkujący prawa mazowieckie – zlikwidował na nim kasztelanie i wzorem królestwa wprowadził podział na województwa i ziemie, a te na powiaty. Powołał ziemię czerską (jedną z dziesięciu) z powiatami w Czersku, Warce i Grójcu. Pod względem obszaru druga po ziemi łomżyńskiej. Na ziemi czerskiej brak było nadań ziemi rycerzom – była to świadoma polityka książęca, szczególnie na wschodniej części ziemi czerskiej. Były tu największe na Mazowszu dobra książęce. W 1495 r. poza Koroną pozostawało jeszcze księstwo warszawsko-czerskie jako jej lenno. Dołączone do Korony w 1526 r., po śmierci ostatniego władcy Janusza III.
W roku 1539 z powiatu czerskiego wydzielono powiat garwoliński.
W ziemi czerskiej w 1616 r. było 51 szkół parafialnych w 53 parafiach.
W 1789 r. Sejm Wielki ustanowił dla każdej ziemi Komisje Cywilno Wojskowe, które lustrowały powiaty. Często powstawały z przekształcenia Komisji porządkowych. Komisja Cywilno Wojskowa Ziemi Czerskiej miała swą siedzibę w klasztorze oo. franciszkanów w Warce. Działała w latach 1790–1792. Obejmowała cztery powiaty (Czersk, Grójec, Warkę i Garwolin), 53 parafie, 7 miast królewskich, 123 wsie królewskie, 80 wsi duchownych, 7 maltańskich, 528 ziemskich, dymów 12 107 (domów). Powierzchnia – 74 mile kwadratowe. Najdłużej przewodniczył Komisji Paweł na Bożem Boski – podkomorzy ziemi czerskiej. Lokal wynajęto w Warce, bo Czersk był bardzo zniszczony.
1795 – III rozbiór Polski – ziemia czerska została podzielona między Prusy i Austrię. Granica zaboru pruskiego oparta była na lewobrzeżnej Pilicy i Wiśle. Zmiany administracyjne przeprowadzone przez zaborców, a później utrzymane po odzyskaniu niepodległości, doprowadziły do wymazania z mapy ziemię czerską.
Miejscowości ziemi czerskiej.
Miasta ziemi czerskiej uporządkowane pionowo według liczby ludności:

</doc>
<doc id="532466" url="https://pl.wikipedia.org/wiki?curid=532466" title="Liczba Liouvilla">
Liczba Liouvilla



</doc>
<doc id="532471" url="https://pl.wikipedia.org/wiki?curid=532471" title="Kathleen Hale">
Kathleen Hale

Kathleen Hale (ur. 24 maja 1898 w Broughton, Lanarkshire, Szkocja, zm. 26 stycznia 2000 w Bristolu) – brytyjska autorka i ilustratorka książek dla dzieci.
Znana była głównie jako autorka serii książek o Pomarańczowym Kocie Orlando i jego rodzinie ("Orlando, the Marmalade Cat"). W latach 1938–1972 ukazało się 19 książek, ilustrowanych przez samą autorkę. Cykl otworzyła książka "Orlando, the Marmalade Cat. A Camping Holiday".
Była zamężna, miała dwoje dzieci. W 1994 opublikowała autobiografię "A Slender Reputation: An Autobiography". Została odznaczona m.in. Orderem Imperium Brytyjskiego (1976).

</doc>
<doc id="532478" url="https://pl.wikipedia.org/wiki?curid=532478" title="Erlotynib">
Erlotynib

Erlotynib – organiczny związek chemiczny, w postaci chlorowodorku stosowany w leczeniu niedrobnokomórkowego raka płuca, raka trzustki i innych nowotworów.
Erlotynib specyficznie hamuje jeden z enzymów kluczowych dla rozwoju guza. Erlotynib działa podobnie do wcześniej opracowanego gefitynibu: jest inhibitorem kinazy tyrozynowej receptora czynnika wzrostu naskórka (EGFR) i silnie hamuje wewnątrzkomórkową fosforylację EGFR. Ten receptor jest wyrażany w dużej ilości, a czasem również ulega mutacjom, w komórkach rozmaitych nowotworów. W badaniach klinicznych III fazy stwierdzono, że erlotynib, w odróżnieniu od gefitynibu, przedłuża życie chorym na raka płuc. Dopuszczono go do leczenia miejscowo zaawansowanego lub rozsianego niedrobnokomórkowego raka płuc, w przypadkach gdy wcześniejsza (przynajmniej jedna) chemioterapia nie odniosła skutku.
W listopadzie 2005 amerykańska Agencja Żywności i Leków zaaprobowała użycie erlotynibu w połączeniu z gemcytabiną w leczeniu miejscowo zaawansowanego, nieoperacyjnego lub rozsianego raka trzustki.
Na erlotynib w badaniach klinicznych najlepiej odpowiadali chorzy na raka płuc, którzy nigdy wcześniej nie palili, kobiety, zwłaszcza kobiety pochodzenia azjatyckiego. Lek jest skuteczny tylko u chorych, którzy wyrażają EGFR. Firma Genzyme pracuje nad testem na mutacje EGFR, który pozwoli przewidzieć skuteczność leku przed jego podaniem.
Erlotynib zwiększa przeżywalności chorych na raka płuc oraz poprawia jakość ich życia, natomiast nie leczy nowotworu.
Erlotynib jest przykładem tzw. leku celowanego molekularnie, czyli skierowanego przeciwko ściśle określonym białkom budującym komórki nowotworowe, niezbędnym do ich wzrostu i podziałów.
Działanie niepożądane.
Częstymi objawami ubocznymi są:
Rzadko: śródmiąższowa choroba płuc (objawiająca się nagłymi trudnościami w oddychaniu i gorączką) – grozi poważnymi powikłaniami i zwykle powoduje decyzję o zaprzestaniu leczenia preparatem.

</doc>
<doc id="532479" url="https://pl.wikipedia.org/wiki?curid=532479" title="Laurales">
Laurales



</doc>
<doc id="532480" url="https://pl.wikipedia.org/wiki?curid=532480" title="John E. Jones">
John E. Jones

John Edward Jones (ur. 5 grudnia 1840, zm. 10 kwietnia 1896) – amerykański polityk, ósmy gubernator Nevady.
Jones urodził się w Montgomeryshire w Walii. W 1856 roku jego rodzina emigrowała do Iowa. Wyruszył na Dziki Zachód pracować dla Union Pacific Railroad. W 1869 roku zamieszkał w hrabstwie Eureka w Nevadzie. Zajmował się górnictwem i rolnictwem. W 1883 przyjęto go do Generalnej Inspekcji. Służył w niej dwie kadencje.
W 1895 roku został wybrany gubernatorem Nevady z ramienia Srebrnej Partii. Zmarł we własnym gabinecie, rok później.

</doc>
<doc id="532481" url="https://pl.wikipedia.org/wiki?curid=532481" title="Macedońscy władcy Egiptu">
Macedońscy władcy Egiptu

Władcy macedońscy – władcy panujący w Egipcie, wywodzący się z dynastii Argeadów – 332-309 p.n.e.

</doc>
<doc id="532482" url="https://pl.wikipedia.org/wiki?curid=532482" title="Kolizja ustaw">
Kolizja ustaw

Kolizja ustaw zachodzi, gdy ta sama sytuacja prawna podlega regulacji kilku różnych norm prawnych, które nie mogą być równocześnie zastosowane z uwagi na występujące między nimi sprzeczności. W celu rozwiązania tego konfliktu tworzone są specjalne normy (metanormy) zawierające zasady przyznawania poszczególnym normom preferencji przed innymi. Metanormy decydują, które normy pozostające ze sobą w konflikcie obowiązują.
Wyróżnia się następujące postaci kolizji ustaw:
Konflikt norm w czasie.
Konflikt intertemporalny ma miejsce najczęściej w przypadku stanów faktycznych rozciągniętych w czasie, gdy nowa ustawa zmienia albo uchyla ustawę obowiązującą poprzednio.
Konflikty czasowe rozwiązywane są przez przepisy międzyczasowe, które powinny być, zgodnie z zasadami techniki prawodawczej, zamieszczone w rozdziale "Przepisy przejściowe" nowej ustawy.
Konflikt norm w przestrzeni.
Ten rodzaj kolizji zachodzi, gdy w skład stanu faktycznego wchodzi element obcy, związany z innym zagranicznym porządkiem prawnym i powstaje wątpliwość, którego państwa prawo stosować. 
Przykłady stanów faktycznych:
Konflikty przestrzenne są rozwiązywane przez normy prawa prywatnego międzynarodowego
Zbieg norm.
Zbieg norm pojawia się, gdy sprzeczne normy prawne dotyczą tego samego terytorium i funkcjonują w tym samym czasie. W tym zakresie stosuje się regułę kolizyjną "lex specialis derogat legi generali", która oznacza, że pierwszeństwo w zastosowaniu znajduje ustawa zawierająca bardziej szczegółowe postanowienia.

</doc>
<doc id="532485" url="https://pl.wikipedia.org/wiki?curid=532485" title="Zespoły nadpobudliwości ruchowej">
Zespoły nadpobudliwości ruchowej



</doc>
<doc id="532486" url="https://pl.wikipedia.org/wiki?curid=532486" title="Zespół nadpobudliwości ruchowej">
Zespół nadpobudliwości ruchowej



</doc>
<doc id="532487" url="https://pl.wikipedia.org/wiki?curid=532487" title="Tarceva">
Tarceva



</doc>
<doc id="532489" url="https://pl.wikipedia.org/wiki?curid=532489" title="1858 w literaturze">
1858 w literaturze



</doc>
<doc id="532492" url="https://pl.wikipedia.org/wiki?curid=532492" title="Ukaz">
Ukaz

Ukaz (ros. указ) – w dawnej i obecnej Rosji dekret, edykt lub akt prawny wyższego rzędu wydawany przez cara lub prezydenta, a w czasach istnienia ZSRR przez najwyższe organy państwowe. Ukaz jako nazwa aktu prawnego występuje obecnie również w państwach byłego ZSRR, np. Ukrainie lub Tatarstanie (najczęściej w formie dekretu głowy państwa).
Historia.
Ukaz pojawił się w państwie moskiewskim w początkach XIV wieku, a za najstarszy tego typu akt prawny uważa się pisemne rozporządzenie wlk. ks. moskiewskiego Iwana Kality, datowane na lata 1324-1340, zezwalające na przepływ 3 statków Dźwiną ku morzu i z powrotem. W kolejnych stuleciach ukaz był nazwą różnorodnych, najwyższych aktów prawnych, wydawanych nie tylko przez cara ale również przez Synod i Senat. W 1810 roku, wraz z utworzeniem Rady Państwa, w założeniu wyższej izby ustawodawczej, pojawiała się instytucja "imiennego ukazu" (именной указ) cara, jako najwyższego aktu prawnego i jego głównej prerogatywy w rządach samodzierżawcy. 
Po przewrocie bolszewickim 1917 roku ukazy zniknęły z ustawodawczej praktyki Rosji Radzieckiej, zastąpione dekretami, deklaracjami i manifestami, chociaż zmiana ta dotyczyła najczęściej wyłącznie nazwy, a nie trybu i okoliczności uchwalania. Pojęcie ukazu powróciło do łask w ZSRR w 1936 roku w tzw. "konstytucji stalinowskiej". Jej art. 49 w punkcie "b" stanowił, że Prezydium Rady Najwyższej ZSRR wydaje ukazy. W praktyce ukazy te w pełni oddawały duch carskiej tradycji – nie podlegały żadnej specjalnej kontroli i nie były zatwierdzane przez żadne organy władzy państwowej. Mało tego, wiele z tych organów zostało ukazami prezydium utworzone, tak jak np. KGB. 
Ukaz przetrwał rozpad Związku Radzieckiego i obecnie funkcjonuje w Rosji i niektórych byłych republikach ZSRR (np. Ukrainie lub Tatarstanie) jako nazwa dekretu głowy państwa. Jego istnienie w dzisiejszej Rosji jako "Ukaz Prezydenta Federacji Rosyjskiej" ("Указ Президента Российской Федерации") określa art. 90 konstytucji FR z 1993 roku, który oprócz nadania prezydentowi prawa ich wydawania określa w punkcie trzecim, że nie powinny ("не должны", a więc nie że nie mogą) być one sprzeczne z konstytucją ani obowiązującym na terenie FR prawem.

</doc>
<doc id="532498" url="https://pl.wikipedia.org/wiki?curid=532498" title="TK Telekom">
TK Telekom

TK Telekom – publiczny operator telekomunikacyjny, powstały pod nazwą Telekomunikacja Kolejowa Sp. z o.o. w wyniku wydzielenia przez komercjalizację sieci telekomunikacyjnej z Polskich Kolei Państwowych. Spółka zmieniła nazwę na obecną w 2010.
Działalność.
Spółka świadczy usługi transmisji danych, dzierżawy łączy, usługi internetowe i telefoniczne. Kompleksowe usługi łączności i transmisji danych wykorzystywane są do zarządzania, kierowania i sterowania ruchem pociągów w spółkach Grupy PKP. Telekomunikacja Kolejowa dzięki strukturze sieci optycznej wybudowała pierwszą w Polsce instalację DWDM dla Polskiego Internetu Optycznego. Otrzymała za nią I Nagrodę od Ministra Nauki, Przewodniczącego Komitetu Badań Naukowych. W 2001 spółka uruchomiła system transmisji światłowodowej DWDM o przepustowości rzędu n x 2,5 Gbit/s oraz system SDH STM-16, który pozwolił na połączenie Polski ze światową siecią światłowodową. W 2007 spółka rozbudowała system DWDM do przepływności n x 10 Gbit/s oraz wdrożyła mechanizmy MPLS w sieci IP.
W skład infrastruktury telekomunikacyjnej wchodzą:
Ze względu na strukturę, którą zarządza, firma była wpisana do rejestru przedsiębiorstw o szczególnym znaczeniu gospodarczo-obronnym. Priorytetowym zadaniem spółki jest telekomunikacyjna obsługa kolei, ale swoją ofertę rozszerzyła także na klientów indywidualnych.
Prywatyzacja.
W związku z niepowodzeniem procesu prywatyzacji zarząd PKP SA zapowiedział ograniczenie działalności spółki wyłącznie do roli operatora telekomunikacyjnego infrastruktury światłowodowej. Do spółki TK Budownictwo ma zostać wydzielona część budowlana obecnej spółki, a część zajmująca się utrzymaniem infrastruktury ma trafić do spółki PKP PLK. W kwietniu 2014 w wyniku wydzielenia z TK Telekom części przedsiębiorstwa, zajmującej się utrzymaniem urządzeń telekomunikacyjnych, służących do prowadzenia ruchu pociągów powstała nowa spółka – PKP Utrzymanie.
8 maja 2015 PKP podpisało z Netią umowę przedwstępną, która zakłada zbycie 100% udziałów za ponad 221 mln zł. Do podpisania właściwej umowy doszło 21 lipca.

</doc>
<doc id="532499" url="https://pl.wikipedia.org/wiki?curid=532499" title="Bank Polskiej Spółdzielczości">
Bank Polskiej Spółdzielczości

Bank Polskiej Spółdzielczości S.A. – bank komercyjny z siedzibą w Warszawie. W 2020 roku największy bank zrzeszający w Polsce. Wraz z zrzeszonymi bankami spółdzielczymi tworzy Grupę BPS.
Historia.
Bank BPS działa na polskim rynku od 1992 roku – początkowo jako Gospodarczy Bank Południowo-Zachodni S.A. z siedzibą we Wrocławiu. 15 marca 2002 zostało do niego przyłączonych pięć banków regionalnych (Bank Unii Gospodarczej SA, Lubelski Bank Regionalny SA, Małopolski Bank Regionalny SA, Rzeszowski Bank Regionalny SA oraz Warmińsko-Mazurski Bank Regionalny SA), a nazwa zmieniona na Bank Polskiej Spółdzielczości. Centralę Banku przeniesiono do Warszawy.
W 2015 roku Komisja Nadzoru Finansowego zatwierdziła System Ochrony Zrzeszenia BPS. System poprzez stały monitoring bieżącej sytuacji Banku BPS i zrzeszonych z nim banków spółdzielczych oraz zaplanowane w jego ramach działania prewencyjne i wspomagające, zapewnia wsparcie jego uczestników w zakresie płynności i wypłacalności. Udziela także niezbędnej pomocy w przypadku ewentualnego wystąpienia sytuacji niestandardowych w którymkolwiek z banków, uczestników porozumienia.
W latach 2015–2020 Komisja Nadzoru Finansowego ustanowiła kuratora dla banku, którego rolę pełnił Dariusz Kacprzyk.
Działalność.
Zrzeszenie BPS działa na skalę ogólnopolską. Bank BPS zrzeszając banki spółdzielcze tworzy największe zrzeszenie banków spółdzielczych w Polsce dysponujące liczbą ponad 2,3 tys. placówek i 2,2 tys. bankomatów. Łączy funkcje banku zrzeszającego oraz komercyjnego. Bank BPS świadczy usługi dla banków spółdzielczych i równocześnie jest ich partnerem biznesowym i reprezentantem. Dodatkowo poprzez sieć placówek oferuje produkty finansowe dla klientów korporacyjnych, małych i średnich przedsiębiorstw oraz klientów indywidualnych. Specjalizuje się w obsłudze samorządów, rolnictwa, przemysłu rolno-spożywczego, handlu, rzemiosła i turystyki.
Bank BPS jest członkiem Związku Banków Polskich oraz Krajowego Związku Banków Spółdzielczych.
W centrali Banku BPS w Warszawie przy ul. Grzybowskiej 81 mieści się Centrum Historii Polskiej Bankowości Spółdzielczej prezentujące w formie wystawy historię spółdzielczości w sektorze finansowym od zarania w okresie zaborów, po czasy współczesne.
Grupa kapitałowa BPS.
W skład Grupy kapitałowej BPS wchodzą spółki zależne:

</doc>
<doc id="532500" url="https://pl.wikipedia.org/wiki?curid=532500" title="Maiko">
Maiko

 – uczennica szkoląca się na gejszę. Termin "maiko" występuje tylko w Kioto. Odpowiednik maiko w Tokio to "hangyoku".
Podczas bycia "maiko" dziewczyna przechodzi kilka etapów kształcenia.
Fryzury "maiko".
Maiko zawsze czesze swoje naturalne włosy, nigdy nie nosi peruki.
Ponieważ wykonanie fryzury jest bardzo kosztowne, maiko chodzi do fryzjera co 5–7 dni. Aby nie zniszczyć misternego uczesania, musi spać z podłożoną pod szyję podkładką z laki, na której jest mała poduszeczka – makura. Jeśli podkładka w nocy się przewróci, fryzura zostanie zniszczona.
Makijaż.
O większym doświadczeniu danej maiko świadczy mniejsza liczba ozdób w jej włosach, kimono z mniejszą liczbą wzorów (znajdujących się coraz niżej), obiage związane i częściowo schowane pod obi (przez pierwsze lata układane jest płasko na wierzchu obi) a także przewaga koloru białego nad czerwonym na kołnierzyku (eri).

</doc>
<doc id="532501" url="https://pl.wikipedia.org/wiki?curid=532501" title="Osiedle Tysiąclecia">
Osiedle Tysiąclecia



</doc>
<doc id="532502" url="https://pl.wikipedia.org/wiki?curid=532502" title="Osiedle Oświecenia">
Osiedle Oświecenia



</doc>
<doc id="532504" url="https://pl.wikipedia.org/wiki?curid=532504" title="G-63">
G-63

G-63 – radziecki lekki szybowiec desantowy z lat trzydziestych XX wieku
Historia.
Na początku lat 30. XX wieku w ZSRR w związku z rozpoczęciem tworzenia wojsk powietrznodesantowych stworzono w Moskwie specjalne biuro konstrukcyjne sił powietrznych pod kierownictwem Pawła I. Grochowskiego, którego zadaniem miało być projektowanie i budowano szybowców dla tych wojsk. Pierwszym szybowcem opracowanym w tym biurze była konstrukcja oznaczona jako "G-63", którą zaprojektował Borys D. Urłapow.
Z uwagi na postawione warunki: udźwig do 1700 kg, pomieszczenia do transportu 16 żołnierzy i przystosowanie do holowania przez dwupłatowy samolot R-5 z silnikiem o mocy 300 KM (400 kW), konstruktor zrezygnował z koncepcji szybowca o pojemnym kadłubie, a transportowanych żołnierzy umieścił w skrzydłach w pozycji leżącej.
W 1932 roku zbudowany w zakładach w Leningradzie prototyp tego szybowca i podano go szeregu badań. Potwierdziły one jego przydatność, a próby państwowe potwierdziły celowość jego zastosowania do działań desantowych.
W 1934 roku opracowano nową wersję tego szybowca oznaczoną jako "G-63 bis" o nazwie "Jakow Ałksnis", która różniła się od prototypu wprowadzeniem kabiny drugiego pilota za kabiną pierwszego. W toku dalszych badań i prób okazało się, że sposób umieszczenia w szybowcu żołnierzy desantu utrudnia im jego opuszczenie, w związku z tym pracę nad nim przerwano, jak również nie podjęto jego produkcji.
Prototyp szybowca "G-63" natomiast przerobiono na motoszybowiec transportowy, który oznaczono jako "G-32M-11 Strekoza", a do jego napędu użyto silnika "M-11" o mocy 61 KM (81 kW). Ten motoszybowiec używany był później do badań atmosfery.
Opis konstrukcji.
Szybowiec "G-63" to średniopłat o konstrukcji drewnianej. Kadłub o konstrukcji półskorupowej i smukłym kształcie mieścił odkrytą kabinę pilota. Usterzenie klasyczne.
Skrzydła o konstrukcji składającej się z wręg i podłużnic o grubości wynoszącej 630 mm i cięciwie przykadłubowej około 4 m, mieściły pomieszczenia dla przewozu żołnierzy, po 8 w każdym skrzydle. Ładownia znajdowała się w części przykadłubowej, a żołnierze zajmowali miejsca w pozycji leżąc z głową do przodu. W tej części skrzydło w przedniej części było przezroczyste – stanowiło okno.

</doc>
<doc id="532512" url="https://pl.wikipedia.org/wiki?curid=532512" title="Reinhold Sadler">
Reinhold Sadler

Reinhold Sadler (ur. 10 stycznia 1848 w Czarnkowie – zm. 30 stycznia 1906) – dziewiąty gubernator Nevady.
Emigrował do Virginia City w późniejszym hrabstwie Eureka
Po dwóch nieudanych kampaniach do władz stanowych – w 1895 roku został wybrany zastępcą gubernatora z ramienia Srebrnej Partii. Po śmierci Johna E. Jonesa został pełniącym obowiązki gubernatora. W 1898 roku wygrał wybory. Sprawował urząd przez jedną kadencję, po której zakończeniu wrócił do Eureka, gdzie zmarł.

</doc>
<doc id="532513" url="https://pl.wikipedia.org/wiki?curid=532513" title="Westland Sea King">
Westland Sea King

Westland Sea King – brytyjski śmigłowiec, będący zmodyfikowaną wersją licencyjną amerykańskiego śmigłowca Sikorsky SH-3 Sea King, produkowany od 1969 przez firmę Westland Helicopters.
Historia.
Brytyjski wariant licencyjny śmigłowca H-3 Sea King oblatany został 7 maja 1969. W stosunku do H-3, brytyjskie Sea Kingi posiadają inne jednostki napędowe typu Rolls-Royce Gnome, oraz brytyjską awionikę i w części wersji, wyposażenie do walki przeciwko okrętom podwodnym.
Ostatni Westland Sea King został zbudowany w 1990, łącznie zbudowano ich 330.
Służba brytyjska.
Pierwszą wersją była wersja zwalczania okrętów podwodnych HAS Mk. 1, która weszła na wyposażenie brytyjskiej marynarki wojennej (Royal Navy) w 1969. Podczas kolejnych lat wprowadzano ulepszone wersje przeciwpodwodne HAS Mk.2 (HAS.2), Mk.5 i MK.6. Ostatnie z brytyjskich Sea Kingów ASW zostały wycofane w 2003, zastąpione przez Westland Merlin HM.1. Dalsze wersje są jeszcze w użyciu.
Jedyną brytyjską odmianą transportowo-desantową jest HC.Mk 4, służący do transportu 28 uzbrojonych żołnierzy na odległość 640 km. Używany jest do amfibijnych operacji z okrętów desantowych.
Pierwsze wersje ratunkowo-poszukiwawcze powstały dla lotnictwa norweskiego i marynarki niemieckiej, następnie dla lotnictwa belgijskiego. Od września 1977 śmigłowce w wersji ratunkowo-poszukiwawczej (SAR) Sea King HAR.3 zaczęły wchodzić na wyposażenie RAF w celu zastąpienia Westland Whirlwind HAR10. W 1992 zamówiono 6 ulepszonych śmigłowców HAR3A, z nowszymi systemami elektronicznymi, w celu zastąpienia śmigłowców Westland Wessex. Sea King HAR.3 służy w brytyjskich dywizjonach RAF nr 22 i 202. Również część śmigłowców wersji HAS Mk.5 zostało zmodyfikowanych do roli ratunkowo-poszukiwawczej jako HAR.5.
Po negatywnych doświadczeniach wojny o Falklandy, kiedy okazało się, że brytyjska marynarka wojenna po wycofaniu Fairey Gannet nie ma samolotów wczesnego ostrzegania, dwa śmigłowce Sea King HAS.2 zostały przebudowane na wersję wczesnego ostrzegania AEW.2 ("Airborne Early Warning"). Wariant ten wszedł do służby w 1985 w 849 dywizjonie FAA. Wprowadzono później wersje AEW.5 i AEW.7, oznaczaną obecnie ASaC.7 ("Airborne Surveillance and Area Control"). Śmigłowce tej wersji używane są na brytyjskich lotniskowcach.
Służba zagraniczna.
Śmigłowce Westland Sea King były eksportowane do Australii, Belgii, Egiptu, Niemiec, Indii, Norwegii, Pakistanu i Kataru. W odmianie eksportowej znane są też jako Westland Commando.
W Australii Sea Kingi Mk.50 zastąpiły w charakterze śmigłowca przeciwpodwodnego Westland Wessex HAS.31 od 1974. Śmigłowce te przeszły następnie modernizację do standardu Mk.50A. Od 1995, po usunięciu sonarów AQS-13B, głównym ich zadaniem jest transport morski. Podczas pierwszych 5 lat eksploatacji część śmigłowców utracono, głównie z powodów spadku ciśnienia oleju w przekładni głównej.
Dane techniczne.
Dane wersji HAS.5, inne zbliżone:

</doc>
<doc id="532515" url="https://pl.wikipedia.org/wiki?curid=532515" title="Virginia City">
Virginia City



</doc>
<doc id="532516" url="https://pl.wikipedia.org/wiki?curid=532516" title="Berlin Anhalter Bahnhof">
Berlin Anhalter Bahnhof

Berlin Anhalter Bahnhof – dawny dalekobieżny dworzec kolejowy w Berlinie, położony przy Askanischer Platz, obecnie działa tam jedynie podziemna stacja S-Bahn.
Dworzec został nazwany od niemieckiej prowincji Anhalt. Początkowy dworzec czołowy zastąpiony został nowszym w 1880 r., który został zburzony w 1960 r. po zamknięciu 17 maja 1952. Otwarte w 1939 r. podziemne perony S-Bahn pozostają w użytku do dziś.
Dworzec dalekobieżny.
Otwarty 1 lipca 1841 Anhalter Bahnhof stanowił północne zakończenie linii Kolei Berlińsko-Anhalckiej. Początkowo leżał poza murem akcyzowym, przy Bramie Anhalckiej ("Anhalter Thor"), na północnym brzegu Landwehrkanal. Pierwszy, dość skromny dworzec został zastąpiony nowym, po trwającej od 1876 budowie, otwartym 15 lipca 1880 jako "Berlin-Anhaltischer Eisenbahnhof" przez cesarza Wilhelma I i kanclerza Rzeszy Ottona Bismarcka. Hala tego dworca miała wysokość 34 m, rozpiętość 62 m i około 170 m długości, dzięki czemu przez wiele lat stanowił on największy dworzec kolejowy w Niemczech. Architektem nowego dworca był Franz Schwechten, zaś konstruktorem hali był – znany bardziej jako pisarz – Heinrich Seidel.
Z dworca odjeżdżały pociągi do Drezna, a także dalej do Wiednia, Rzymu i Aten, później doszło bezpośrednie połączenie z Neapolem. Od 1928 dworzec był połączony z Hotelem Excelsior podziemnym pasażem z pięcioma sklepami pod Königgrätzer Straße (obecna Stresemannstraße).
3 lutego 1945 dworzec został silnie uszkodzony w czasie alianckiego bombardowania, po czym został doprowadzony do użytku przy użyciu najprostszych rozwiązań, funkcjonował do 17 maja 1952. W 1960 r. zamknięty dworzec wysadzono w powietrze, pozostawiając jedynie część elewacji. Rzeźby na portalu wejściowym autorstwa Ludwiga Brunowa przedstawiają personifikacje dnia (postać spoglądająca w dal) oraz noc (zasłaniająca oczy).
Na terenie dawnego dworca znajduje się obecnie hala sportowo-widowiskowa Tempodrom.
Stacja S-Bahn.
9 października 1939 otwarto na zachód od dworca czołowego, zbudowany wedle projektu Richarda Brademanna, podziemny dworzec kolei miejskiej. Pociągi ze stacji Priesterweg i Schöneberg wjeżdżały na wschodni peron, zaś z północnej części tunelu, ze stacji Potsdamer Platz – na zachodni. Przy tym peronie znajduje się także tor przygotowany dla rozwidlenia linii w kierunku Görlitzer Bahnhof, do którego uruchomienia jednak nigdy nie doszło i obecnie jest on wykorzystywany jako tor odstawczy. Przez pierwszy miesiąc kursował jedynie skład na linii w kierunku Schöneberg i Wannsee. Linię na Priesterweg otwarto 6 listopada 1939, natomiast przejście do dworca dalekobieżnego oddano do użytku dopiero 19 grudnia 1940.
Stacja ma formę nakrytej płaskim stropem hali z trzema rzędami kwadratowych stalowych słupów (na peronach wyspowych oraz między dwoma środkowymi torami). Boczne ściany zatorowe pokryte są płytami z mlecznego szkła w formacie 53×32 cm, zaś słupy płytami ze szkła zielonego. Łącznie do okładzin zużyto 4000 m² szkła.
W maju 1945, z powodu wysadzenia stropu tunelu północ-południe na wysokości położonego bezpośrednio na południe od dworca Landwehrkanal, podziemny dworzec został całkowicie zalany wodą i dopiero 2 czerwca 1946 wznowiono ruch pociągów. Początkowo na Anhalter Bahnhof wjeżdżały tylko pociągi z północy, z dworca Friedrichstraße i zawracały, od 27 lipca także pociągi z Wannsee, 15 sierpnia uruchomiono linię na Lichterfelde Süd, a 21 września na Rangsdorf. 15 listopada 1947 przywrócono ruch przelotowy.
Od 9 stycznia 1984, wraz z przejęciem zachodniej części S-Bahn przez BVG, dworzec ponownie stał się stacją końcową – zdecydowano bowiem o zamknięciu przebiegającego pod Berlinem Wschodnim odcinka tunelu. Na dworzec wjeżdżały już tylko pociągi z Lichtenrade. Z powodu protestu mieszkańców, dnia 1 maja 1984 uruchomiono tunel ponownie, zaś 1 lutego 1985 przywrócono ruch do dworca Wannsee. Pomiędzy 18 sierpnia 1991 a 1 marca 1992 tunel na północ od dworca ponownie zamknięto i wówczas m.in. oczyszczono go z nagromadzonego w czasie zalania szlamu. 15 października 1993 otwarto windy prowadzące bezpośrednio na perony. Od 28 maja 1995 pociągi kursują ponownie na Lichterfelde Ost.
10 sierpnia 2004 na stacji zapalił się wagon samobieżny typu 480 i spłonął całkowicie, jednak dzięki sprawnej akcji maszynisty i zawiadowców stacji udało się uratować wszystkich pasażerów. Do 23 grudnia 2004, kiedy to otwarto peron w kierunku północnym, pociągi przejeżdżały przez wypalony dworzec bez zatrzymania z prędkością 20 km/h. Dopiero 20 grudnia 2005 otwarto peron w kierunku południowym. Wieść niesie, że opóźnienie planowanego na lipiec 2005 otwarcia szlaku spowodowane było upadłością biura projektowego.
W 2017 zaprezentowano projekt budowy w rejonie dworca pomnika upamiętniającego Polaków zamordowanych przez reżim nazistowski.

</doc>
<doc id="532517" url="https://pl.wikipedia.org/wiki?curid=532517" title="Sikorsky">
Sikorsky



</doc>
<doc id="532522" url="https://pl.wikipedia.org/wiki?curid=532522" title="Tomasz Moskała">
Tomasz Moskała

Tomasz Moskała (ur. 5 kwietnia 1977 w Wadowicach) – polski piłkarz.
Kariera sportowa.
Od 2004 roku występował w Cracovii przez większość tego okresu na pozycji napastnika, później pomocnika, a od 2010 roku lewego obrońcy. 9 grudnia 2010 trzydziestotrzyletni wówczas zawodnik przedłużył kontrakt z Cracovią, a nowa umowa miała obowiązywać do końca 2011 roku. 25 stycznia 2011 klub poinformował, iż kontrakt został rozwiązany na życzenie zawodnika.
Karierę sportową rozpoczynał w Beskidzie Andrychów, potem grał również w: BBTS-ie Bielsko-Biała, Ruchu Chorzów, GKS-ie Katowice, Dyskobolii Grodzisk Wielkopolski. Od 2004 do 2011 roku był zawodnikiem Cracovii. W styczniu 2011 jego kontrakt został rozwiązany za porozumieniem stron.
W 2011 roku podpisał kontrakt z klubem Puszcza Niepołomice.
W reprezentacji Polski zadebiutował 10 lutego 2002 roku w wygranym 2:1 towarzyskim meczu z Wyspami Owczymi, w którym zagrał w pierwszej połowie. Był to jego jedyny występ w barwach narodowych.

</doc>
<doc id="532523" url="https://pl.wikipedia.org/wiki?curid=532523" title="Paris Match">
Paris Match

Paris Match – francuski ogólnokrajowy tygodnik ilustrowany, który ukazuje się od 1949 roku.
Charakterystyka.
Jeden z najbardziej poczytnych tygodników opiniotwórczych we Francji, zwykle na pierwszym miejscu w badaniach publikowanych przez Alliance pour les chiffres de la presse et des médias.
Historia gazety rozpoczęła się w 1938 roku, kiedy to przedsiębiorca Jean Prouvost przejął sportowy tygodnik „Match”. Stopniowo rozszerzał tematykę sportową o wiadomości społeczno-polityczne. Podczas wojny nie był wydawany. Dopiero w 1949 roku gazeta pojawiła się ponownie, ale pod nowym tytułem, jako „Paris Match”. Profil periodyku wzorowano na amerykańskim magazynie „Life”, w którym zamieszczano aktualne wiadomości, reportaże i zdjęcia sławnych osób często wykonane przez paparazzi. Pierwszy numer pisma „Paris Match” pojawił się 25 marca 1949 roku z dwukrotnym premierem Wielkiej Brytanii Winstonem Churchillem na okładce. W 2021 roku tygodnik miał nakład około 550 tys. W maju 2022 roku we Francji tygodnik kosztował 3,40 euro.

</doc>
<doc id="532526" url="https://pl.wikipedia.org/wiki?curid=532526" title="Ateleopodidae">
Ateleopodidae

Ateleopodidae – rodzina morskich ryb głębinowych z rzędu Ateleopodiformes.
Występowanie.
Morze Karaibskie, wschodni Ocean Atlantycki, Ocean Indyjski i zachodnia oraz wschodnia część Oceanu Spokojnego.
Cechy charakterystyczne.
Płetwa ogonowa zredukowana, połączona z bardzo długą (70 lub więcej promieni) płetwą odbytową. W położonych na gardle płetwach brzusznych dorosłych osobników występuje po jednym wydłużonym promieniu. Szkielet w znacznej części chrzęstny. Ryby z tej rodziny osiągają długość ciała od kilkudziesięciu do 200 cm.
Klasyfikacja.
Rodzaje zaliczane do tej rodziny:
"Ateleopus" — "Guentherus" — "Ijimaia" — "Parateleopus"
Rodzajem typowym jest "Ateleopus".

</doc>
<doc id="532528" url="https://pl.wikipedia.org/wiki?curid=532528" title="Dom nad kanałem">
Dom nad kanałem

Dom nad kanałem () – powieść Agathy Christie wydana w 1968. Oryginalny tytuł powieści jest cytatem z "Makbeta" Williama Szekspira.
Fabuła.
Tommy i Tuppence Beresfordowie przyjeżdżają do domu opieki "Słoneczne Wzgórza" w odwiedziny do swojej starej ciotki. Podczas wizyty Tuppence zapoznaje się z inną pensjonariuszką - niejaką panią Lancaster. Kobieta opowiada tajemniczą historię o zamordowanym dziecku, którego zwłoki ktoś zamurował w kominku. Tuppence postanawia dowiedzieć się więcej podczas kolejnej wizyty w "Słonecznych Wzgórzach", jednak okazuje się, że kobieta została zabrana do domu przez krewnych.
Tuppence, mimo dezaprobaty męża, postanawia odnaleźć panią Lancaster. Okazuje się jednak, że wszelki ślad po niej zaginął. Pani Beresford jest coraz bardziej zaniepokojona. Zaczyna nawet podejrzewać porwanie staruszki. Jedynym śladem jest według niej obraz przedstawiający niewielki wiejski domek nad kanałem, który pani Lancaster tuż przed wyjazdem podarowała ciotce Tommy'ego.
Po wielu trudach i nużących podróżach, Tuppence udaje się odnaleźć domek z obrazu. Leży on w niewielkiej wiosce Sutton Chancellor. Tuppence zapoznaje się z mieszkańcami wioski, nikt jednak nie przypomina sobie nazwiska Lancaster. Okazuje się jednak, że bohaterka jest na właściwym tropie, gdyż pewnego dnia podczas spaceru w okolicy cmentarza zostaje napadnięta.
Rozwiązanie.
Pani Lancaster naprawdę nazywa się Julia Starke i jest chorą na umyśle seryjną dzieciobójczynią. Słabość kobiety znał jej mąż, którym okazuje się Filip Starke. Przez lata chronił ją przed prawem, ukrywając w coraz to kolejnych domach opieki pod różnymi nazwiskami. We wszystko wtajemniczona była również wierna sekretarka i przyjaciółka Starke'ów, Gertruda Bligh. To właśnie ona napadła na Tuppence, kiedy ta zbierała informacje we wsi.
Ciekawą historię ma też tytułowy domek nad kanałem. Przez lata służył on jako przechowywalnia łupów gangu przestępczego, którego członkinią była niegdyś pani Starke pod pseudonimem "Zabójcza Kate".
Kiedy na końcu powieści Tuppence udaje się odnaleźć panią Lancaster, morderczyni wprowadza ją do sekretnego pokoju w domku nad kanałem. Tam wyznaje całą prawdę, jednak Tuppence nie ma możliwości ucieczki, gdyż tylko pani Lancaster wie, jak wydostać się z sekretnego pomieszczenia. Między kobietami wywiązuje się szamotanina, którą niespodziewanie przerywa Filip Starke i ratuje Tuppence. Julia Starke-Lancaster popełnia samobójstwo przez wypicie szklanki zatrutego mleka.

</doc>
<doc id="532531" url="https://pl.wikipedia.org/wiki?curid=532531" title="Mandinia">
Mandinia

Mantineja, Antigoneja (gr. "Μαντίνεια", "Αντιγόνεια"; także "Mantinea", "Antigonea") – miasto-państwo w starożytnej Grecji, we wschodniej Arkadii, nad rzeczką Ofis. Położone w bagnistej okolicy na południe od Orchomenos i gór Anchisia, na północ od Tegei.
Najbardziej znane ze zwycięstwa Teban pod dowództwem Epaminondasa nad Spartanami w roku 362 p.n.e. oraz z dwóch innych bitew stoczonych w starożytności. Większe znaczenie polityczne zyskało dopiero od drugiej wojny peloponeskiej, będąc sojusznikiem Aten, Elidy i Koryntu. W 221 p.n.e. zdobyte przez Antygona Dosona i odbudowane jako Antigoneja. Cesarz Hadrian przywrócił mu pierwotną nazwę i pod panowaniem rzymskim rozwinęło się ponownie; mieściła się tam najważniejsza świątynia ku czci Antinousa.
Dla upamiętnienia miasta antycznego nazwano gminę Mandinia w prefekturze (nomosie) Arkadia, z siedzibą w Nestani. Po administracyjnej reformie od 1 stycznia 2011 włączono ją do gminy Tripoli, w jednostce regionalnej Arkadia, w regionie Peloponez, w obszarze administracji zdecentralizowanej Peloponez, Grecja Zachodnia i Wyspy Jońskie.
Jest to również chroniona nazwa pochodzenia białego wina produkowanego z gron winorośli Moschofilero, tradycyjnie uprawianej w tym rejonie.

</doc>
<doc id="532534" url="https://pl.wikipedia.org/wiki?curid=532534" title="Auspicia">
Auspicia



</doc>
<doc id="532541" url="https://pl.wikipedia.org/wiki?curid=532541" title="Adam Krzysztofiak">
Adam Krzysztofiak

Adam Krzysztofiak (ur. 21 stycznia 1951 w Zakopanem, zm. 16 stycznia 2008 tamże) – polski skoczek narciarski, dwukrotny olimpijczyk, dwukrotny uczestnik mistrzostw świata, czterokrotny mistrz Polski. Wielokrotnie startował w zawodach o Puchar Przyjaźni, Puchar Tatr, Puchar Beskidów oraz w Spartakiadach Armii Zaprzyjaźnionych.
Przebieg kariery.
Adam Krzysztofiak był synem Amelii, z domu Sitarz, i Stanisława, skoczka narciarskiego i trenera w SN PTT Zakopane. Stanisław zapisał syna do klubu, a jego pierwszym trenerem był Andrzej Marusarz. Po raz pierwszy Krzysztofiak na arenie międzynarodowej zaprezentował się na ME juniorów w roku 1968 we Francji. Zaczął go wtedy szkolić Janusz Fortecki. Rok później skakał na MEJ w szwedzkim Bollnäs, gdzie wywalczył brązowy medal, którego na miejscu gratulował mu król Gustaw Adolf. Po tym sukcesie został dołączony do seniorskiej kadry narodowej. Już wtedy słynął z niemal idealnego lądowania. Jako junior łącznie sześć razy zostawał mistrzem Polski.
W 1970 pojechał na mistrzostwa świata, które odbywały się w Wysokich Tatrach. Na skoczni normalnej zajął 41. miejsce. Na obiekcie dużym nie wystąpił, wskutek uderzenia w ratrak po skoku treningowym. W pokazowym konkursie drużynowym polska reprezentacja w składzie Tadeusz Pawlusiak, Stanisław Gąsienica-Daniel, Józef Przybyła, Krzysztofiak zajęła 5. pozycję (startowało 18 ekip). Wystąpił potem też na mamucim obiekcie w Vikersund, gdzie był czwarty. Podczas mistrzostw Polski na skoczni normalnej i dużej zdobył dwa brązowe medale.
W swoim premierowym występie w Turnieju Czterech Skoczni w sezonie 1970/71 wystartował w trzech konkursach, plasując się ostatecznie na 58. pozycji. Po raz pierwszy został mistrzem kraju. Wygrał też Memoriał Bronisława Czecha i Heleny Marusarzówny.
W 1972, po zakończeniu Turnieju Czterech Skoczni, w którym zajął 46. pozycję, pojechał na zawody XI Olimpiady Zimowej do Sapporo. Zajął tam 24. miejsce na skoczni normalnej i 29. na dużej. Wystąpił też w MŚ w lotach w Planicy, gdzie był 26. Po powrocie do kraju został mistrzem Polski na skoczni dużej i brązowym medalistą na normalnej. Rok później zdobył kolejny brązowy medal.
W 1974 zajął 33. miejsce w Turnieju Czterech Skoczni. Zdobył też kolejny tytuł mistrza krajowego. Rok później skakał tylko w dwóch konkursach TCS, co dało mu ostatecznie dopiero 80. miejsce. Wygrał za to konkurs w Plavych. Skoczył 79 m i 82 m, otrzymał wysokie noty za styl i pokonał m.in. Garija Napałkowa i Hansa-Georga Aschenbacha. Podczas próby przedolimpijskiej w Seefeld zajął 4. miejsce (lądował na 71,5 m i 80 m). Na mistrzostwach świata w Falun był 23. Obronił też tytuł mistrza Polski na skoczni normalnej i zdobył srebro na dużej. Były to ostatnie medale Krzysztofiaka na mistrzostwach Polski.
W sezonie 1975/76 po raz ostatni wystąpił w TCS. Był wówczas 26. Na igrzyskach w Innsbrucku wypadł słabo, podobnie jak reszta polskiej drużyny. Na skoczni normalnej Krzysztofiak uplasował się na 38. miejscu.
Po zakończeniu kariery.
Krzysztofiak zaprzestał skakania w 1981 roku. Zamieszkał w Zakopanem. Przez 10 lat był trenerem w Wiśle-Gwardii Zakopane, prowadził także młodzież w Chochołowie, m.in. Roberta Mateję. Później ciężko zachorował, jedno z jego płuc było prawie niewydolne. W 2006 i 2007 zorganizowano akcje pomocy i zbiórki pieniędzy na leczenie Krzysztofiaka i Stanisława Bobaka pt. "Pomóżmy olimpijczykom". Przedmioty na odbytą wówczas licytację oddali m.in. Wojciech Fortuna, Kamil Stoch i Józef Łuszczek. Adam Krzysztofiak zmarł 16 stycznia 2008 roku w Zakopanem. Został pochowany na cmentarzu przy ulicy Nowotarskiej w Zakopanem (kw. A3-1-26). Ostatnie dni jego życia pokazano w filmie dokumentalnym „315/420” w reżyserii Wojciecha Kusia.

</doc>
<doc id="532542" url="https://pl.wikipedia.org/wiki?curid=532542" title="Douglas Havoc">
Douglas Havoc



</doc>
<doc id="532547" url="https://pl.wikipedia.org/wiki?curid=532547" title="Wierzchosław (imię)">
Wierzchosław (imię)



</doc>
<doc id="532548" url="https://pl.wikipedia.org/wiki?curid=532548" title="Hotel Polonia Palast w Łodzi">
Hotel Polonia Palast w Łodzi

Hotel Pałac Polonia ** – hotel w Łodzi położony przy ulicy Narutowicza 38.
Historia.
Hotel "Pałac Polonia" powstał w latach 1910 – 1912, przy ówczesnym skrzyżowaniu ulic Dzielnej i Widzewskiej. Pomysł na jego wybudowanie dała rodzina Dobrzyńskich. Fasadę hotelu projektował Rudolf Koloch z Wrocławia.
Elewacje miały formę klasycyzującą z ryzalitami żłobkowanych półkolumn. Na nich stanęły alegoryczne postacie kobiet w antycznych strojach. 
Budynek był bardzo nowoczesny, posiadał bowiem centralne ogrzewanie, światło elektryczne, najnowszej konstrukcji windę, pralnię chemiczno-elektryczną, telefony, bieżącą wodę i bogate wyposażenie. Po I wojnie światowej właścicielami hotelu byli bracia Leopold Dobrzyński i Maurycy Dobrzyński. W latach 20. XX wieku, podczas remontu generalnego, zmieniono nazwę na "Polonia – Palast". W 1939 znów zmieniono nazwę, tym razem na "Polonia". Po II wojnie światowej budynek zajęła Armia Czerwona i urządziła w nim szpital wojskowy. 
W styczniu 1946 oddano go władzom miasta, które podporządkowały go przedsiębiorstwu "Hotele Miejskie". Budynek poddano całkowitemu remontowi w latach 1969 – 1972. Utworzono podcienia wzdłuż elewacji gmachu oraz rozszerzono skrzyżowanie ul. J. Kilińskiego i G. Narutowicza. 
W 2009 zakończono remont generalny. Odnowiono elewację i wnętrza budynku. Poza przywróceniem dawnego wyglądu, postanowiono wrócić do nazwy "Polonia Palast". 10 lat później zmieniono nazwę na "Pałac Polonia".
Budynek wpisany jest do rejestru zabytków pod numerem A/352 z 31.03.1994.

</doc>
<doc id="532566" url="https://pl.wikipedia.org/wiki?curid=532566" title="Aljoša Asanović">
Aljoša Asanović

Aljoša Asanović (wym. []; ur. 14 grudnia 1965 w Splicie) – chorwacki piłkarz grający na pozycji pomocnika. Z reprezentacją Chorwacji, w której barwach rozegrał 62 mecze, zdobył brązowy medal na Mistrzostwach Świata 1998. Był zawodnikiem Hajduka Split, ponadto grał w klubach z Francji, Hiszpanii, Anglii, Włoch, Grecji, Austrii i – pod koniec swojej kariery – Australii. Obecnie pracuje w sztabie szkoleniowym młodzieżowej reprezentacji, gdzie trenerem-selekcjonerem jest jego dawny kolega z kadry Dražen Ladić.
Kariera piłkarska.
W reprezentacji Chorwacji od 1990 do 2000 roku rozegrał 62 mecze i strzelił 4 gole – brązowy medal Mistrzostw Świata 1998 oraz start w Euro 1996 (ćwierćfinał).

</doc>
<doc id="532570" url="https://pl.wikipedia.org/wiki?curid=532570" title="Aljosa Asanovic">
Aljosa Asanovic



</doc>
<doc id="532572" url="https://pl.wikipedia.org/wiki?curid=532572" title="Aljosa Asanović">
Aljosa Asanović



</doc>
<doc id="532573" url="https://pl.wikipedia.org/wiki?curid=532573" title="Marianna (ujednoznacznienie)">
Marianna (ujednoznacznienie)

Miejscowości w USA:

</doc>
<doc id="532574" url="https://pl.wikipedia.org/wiki?curid=532574" title="Towarzystwo Rolnicze w Królestwie Polskim">
Towarzystwo Rolnicze w Królestwie Polskim

Towarzystwo Rolnicze – organizacja skupiająca 
ziemian Królestwa Polskiego w latach 1858–1861.
Historia.
Towarzystwo powstało na fali liberalnych reform cara Aleksandra II, wywołanych przegraną przez Imperium Rosyjskie wojną krymską. Była to faktycznie pierwsza organizacja pozarządowa istniejąca w Królestwie Polskim, nie poddana kontroli władz carskich. Zajmowała się szeroko rozumianą polityką rolną; dbała o podniesienie rentowności polskiego rolnictwa, opowiadała się za stopniowym odchodzeniem od pańszczyzny. Postulowała oświatę chłopów. Prezesem Towarzystwa Rolniczego był hrabia Andrzej Artur Zamoyski. 
Utworzone ukazem cesarza Aleksandra II z 24 listopada 1857 roku.
28 lutego 1861 wraz z przedstawicielami Delegacji Miejskiej skierowało adres do cesarza Aleksandra II, przedłożony namiestnikowi Królestwa Polskiego Michaiłowi Gorczakowowi. Głosił on, "że życzenia kraju tym są gorętsze, że w rodzinie ludów europejskich on tylko jeden pozbawiony jest tych koniecznych warunków bytu, bez których żadna społeczność dojść nie może do poznania celów, dla których ją Opatrzność do życia powołała."
Istniało do 6 kwietnia 1861, rozwiązane przez Aleksandra Wielopolskiego. 8 kwietnia 1861, w wyniku ostrzelania przez Rosjan uczestników demonstracji przeciw rozwiązaniu Towarzystwa Rolniczego na Placu Zamkowym w Warszawie, zginęło ponad 100 osób, a ok. 200 zostało rannych.

</doc>
<doc id="532575" url="https://pl.wikipedia.org/wiki?curid=532575" title="Elektrociepłownia Pruszków">
Elektrociepłownia Pruszków

Elektrownia Pruszków – elektrociepłownia znajdująca się w Pruszkowie, przy ul. Waryńskiego 1 w dzielnicy Gąsin, 10 km na południowy zachód od Warszawy w województwie mazowieckim. Została uruchomiona w roku 1914 i jest najstarszą działającą elektrownią w ramach PGNiG Termika.
Elektrownia składa się z:
Głównym celem tej elektrociepłowni jest dostarczanie ciepła w rejon Pruszkowa i Piastowa.
Historia zakładu.
Początki.
Historia elektroenergetyki na terenie obecnego Pruszkowa zaczęła się na początku XX w. Pierwsze instalacje elektryczne powstały w dwóch pruszkowskich zakładach przemysłowych: chemicznym Żółtowskiego gdzie zainstalowano w 1901 ok. 50 żarówek oraz w Akcyjnym Przedsiębiorstwie Tillmanowskiej Huty Żelaza, w którym w 1903 oddano do użytku instalacje obejmującą około 130 żarówek. Na instalacje własne pozwolić sobie mogły tylko bogatsze zakłady. Dla ludności elektryczność była niedostępna.
W listopadzie 1913 zebranie gromadzkie powzięło uchwałę zalecającą wybudowanie elektrowni i elektryfikację wsi Pruszków. 24 listopada 1913 pełnomocnicy wsi Pruszków (hr. Antoni Potulicki, inż. Józef Troetzer) podpisali umowę o budowę sieci oświetlenia elektrycznego z przedstawicielem firmy Gesellschaft fur Elektrische Unternehmungen (Towarzystwo Przedsiębiorstw Elektrycznych) z Berlina, inż. Aleksandrem Tyrmosem.
W 1914 rozpoczęła działalność prowizoryczna elektrownia o mocy 90 kW zasilała ona 350 żarówek. 30 lipca 1914 spółka niemiecka uzyskała 40-letnią koncesję na budowę sieci elektrycznych w całej gminie pruszkowskiej. W 1915 na skutek działań wojennych część urządzeń została zdemontowana i wywieziona z Polski. Rok 1917 przyniósł kolejne uruchomienie siłowni. Uruchomiono maszynę parową (lokomobilę) o mocy 150 KM napędzającą trójfazową prądnicę o mocy 100 kW. Moc elektrowni prowizorycznej w miarę zużywania się urządzeń malała i w efekcie w 1922 wynosiła ona 71 kW.
Okres międzywojenny.
Po I wojnie światowej przedsiębiorstwem zainteresował się największy ówczesny polski koncern energetyczny „Siła i Światło”, który odkupił 5 grudnia 1919 cały majątek elektrowni od Towarzystwa Przedsiębiorstw Energetycznych za sumę 350 000 marek niemieckich przejmując tym samym wszystkie zobowiązania firmy niemieckiej. Do realizacji tych zadań Ministerstwo Skarbu i Ministerstwo Przemysłu i Handlu powołało 31 grudnia 1919 spółkę akcyjną pod nazwą „Elektrownia Okręgowa w Pruszkowie Spółka Akcyjna”. Nowo utworzona spółka nabyła od „Siły i Światła” cały majątek elektrowni pruszkowskiej. Dodatkowa umowa zawarta 22 kwietnia 1920 przewidywała, że do 1923 nadzorować rozbudowę zakładu oraz udzielać porad technicznych i handlowych będzie „Siła i Światło”.
Głównymi udziałowcami spółki byli: „Siła i Światło”, Bank Kredytowy w Warszawie oraz Bank Handlowy w Warszawie. Część akcji znalazła się w rękach prywatnych. Możliwości finansowe akcjonariuszy okazały się niewystarczające na ukończenie rozbudowy elektrowni na skutek czego nawiązane zostały kontakty z British Engineers and Trades Syndicate, od którego uzyskano w 1923 kredyt. Do realizacji pożyczki powołano angielskie towarzystwo The Power and Traction Finance Company (Poland) Limited, które także w latach późniejszych udzielało kredytów na rozbudowę elektrowni w Pruszkowie. Kapitał angielski sukcesywnie wykupywał akcje elektrowni pruszkowskiej na skutek czego w 1933 posiadał on 65% kapitału zakładowego. Cześć kapitału znalazła się także w rękach belgijskich (18%).
I wojna światowa oraz problemy finansowe spowolniły budowę elektrowni. Pomimo że wznoszenie budynków zakończono w 1920, uruchomić elektrownie udało się dopiero na przełomie sierpnia iwrześnia 1924 Kierownikiem budowy od 1 października 1921 był inż. Kazimierz Wolff. W Elektrowni Okręgowej zainstalowane zostały dwie turbiny parowe o łącznej mocy 8,5 MW oraz 4 kotły parowe o wydajności 13t/h każdy. Moc elektrowni szybko wzrastała w związku z ciągle rosnącym zapotrzebowaniem. W 1928 wynosiła 16,5 MW, a w roku 1932 osiągnęła moc 31,5 MW. Ilość wyprodukowanej energii wzrosła od ok. 76000 MWh w roku 1925 do 77300 MWh w roku 1938.
Pierwszym dyrektorem został inż. Kazimierz Straszewski. Załoga elektrowni w 1925 liczyła 139 pracowników a w 1939 liczba zatrudnionych wzrosła do 184 osób.
W latach 30. sieć elektryczna zasilana z elektrowni pruszkowskiej wynosiła ponad 1000 km i zaopatrywała w energię 107 miejscowości. Elektrownia położona na uprzemysłowionym terenie miała zapewniony zbyt energii. Miała wpływ na lokalizowanie w jej sąsiedztwie nowych przedsiębiorstw. Obsługiwała ona zróżnicowanych odbiorców od dużych zakładów przemysłowych takich jak „Lilpop, Rau i Loewenstein”, Państwowa Fabryka Karabinów, Polskie Zakłady „Skody”, Fabryka Samochodów „Ursus”, Fabryka Kabli w Ożarowie, po warszawski węzeł kolejowy, Radiocentralę Transatlantycką i stacje „Polskie Radio” w Raszynie. W sumie liczba odbiorców przemysłowych w 1938 wynosiła 1136.
Zużycie energii elektrycznej przez mieszkańców do celów oświetleniowych stanowiło margines całości produkcji, miało jednak znaczenie dla zakładu gdyż uniezależniało go od odbiorców przemysłowych. W 1938 liczba mieszkań przyłączonych do sieci wynosiła 29 641. W mieszkaniach używano głównie elektryczności do oświetleń, jednak już na początku lat 30. elektrownia rozpoczęła propagandę zastosowania prądu do grzejnictwa, pomp, radioodbiorników oraz domowego sprzętu mechanicznego. Od 1932 zorganizowano sprzedaż ratalną takich urządzeń. Duża popularnością cieszyły się grzejniki, których sprzedawano kilka tysięcy sztuk rocznie, a także radioodbiorniki sprzedawane w liczbie kilkuset rocznie.
II wojna światowa.
W momencie wybuchu II wojny światowej w elektrowni zainstalowane były cztery turbozespoły i 10 kotłów parowych o łącznej wydajności 230 t/h.
Wojska niemieckie podchodzące pod Warszawę 8 września 1939 zajęły elektrownię. W czasie tej operacji zakład nie ucierpiał i nie przerwał pracy. Początkowo spadła produkcja energii na skutek uszkodzeń sieciowych będących skutkiem działań wojennych, lecz po kapitulacji Warszawy przystąpiono do usuwania uszkodzeń. Naprawiono połączenie Pruszkowa z Wolą dla zasilenia sieci warszawskiej. Produkcja energii elektrycznej wzrosła do w 1941, a w 1943 wynosiła aż .
Dyrekcja zakładu zwiększyła zatrudnienie do 700 osób, chroniąc tym sposobem wiele ludzi przed wywiezieniem na przymusowe roboty. Załoga posiadała specjalne przepustki, umożliwiające poruszanie się przez całą dobę.
We wrześniu 1940 wyznaczony został pełnomocnik niemiecki SS Obergruppenführer Hans Führer nadzorujący pracę zakładu.
Lata okupacji były czasem rabunkowej eksploatacji maszyn, ponieważ nie było możliwości dokonywania naprawy ani modernizacji. Załoga sieciowa z trudem walczyła o uchronienie miedzi, którą Niemcy grabili w ramach „akcji miedziowej”. Duże problemy nastręczały nieregularne dostawy węgla o bardzo niskiej jakości. Od 1942 nakazano wyłączenia odbiorców, zwłaszcza prywatnych. Jednak personel wielkim nakładem pracy podłączał możliwie dużą liczbę prywatnych odbiorców, przynajmniej na noc.
Zimą 1942/1943 zapasy węgla spadły do minimum, co zmusiło do masowego wyłączenia odbiorców nawet takich jak Zakłady Mechaniczne Ursus. Sytuacja poprawiła się w 1944 i załodze udało się zgromadzić zapasy węgla, które później pozwoliły na pierwsze 8 miesięcy pracy elektrowni po wyzwoleniu.
Powstanie warszawskie.
Wśród pracowników zakładu zawiązała się grupa konspiracyjna Armii Krajowej. Związana ona była z VI Rejonem Helenów VII Obwodu Armii Krajowej „Obroża” z komendantem mjr. Edmundem Krzywdą–Rzewuskim ps. Paweł. Wielu dowódców Obroży posiadło „żelazne papiery” wystawione przez elektrownię, mimo że nie byli w niej faktycznie zatrudnieni. W 1941 r. na terenie elektrowni powstał z inicjatywy inż. Z. Wierzbowskiego (ps. „Konary”) oddział liczący 45 ludzi noszący kryptonim „Nenufar” pod dowództwem inż. por. Stefana Kwiatkowskiego ps. Zabłocki. Bezpośrednim zwierzchnikiem plutonu pruszkowskiego był kpt. Stanisław Skibniewski ps. Cubryna, dyrektor Elektrowni Powiśle. W latach 1942-1944 pluton szkolił się i gromadził broń. Latem 1944 pluton „Nenufar” otrzymał zadanie w ramach akcji „Burza”, którego celem było zdobycie przez grupy szturmowe ważnych obiektów takich jak radiostacje, elektrownie, poczty itp.
W dniu wybuchu Powstania Warszawskiego 1 VIII 1944. żołnierze „Nenufara” byli w gotowości bojowej. Akcje w Elektrowni wyznaczono na godz. 19. Sygnałem do rozpoczęcia akcji stał się sygnał syreny fabrycznej jednego z pruszkowskich zakładów. Oddział szturmowy dysponował jednym pistoletem automatycznym, sześcioma pistoletami i kilkoma granatami. Załoga niemiecka licząca 15 ludzi w chwili ataku była kompletnie zaskoczona i znajdowała się w wartowni. W wyniku akcji kilku Niemców zostało rannych, pięciu wzięto do niewoli i zamknięto w boksie transformatora, pozostałym udało się uciec. Rannych zostało dwóch polskich żołnierzy. Elektrownia została zdobyta a oddział wzbogacił się o karabin maszynowy i amunicję. O godz. 21 Niemcy posługując się wozem pancernym zdobyli wartownię. Nad ranem następnego dnia po naradzie z inż. K. Wolffem, pełniącym obowiązki dyrektora, powstańcy skapitulowali. Przed wkroczeniem Wermachtu i Gestapo część powstańców wraz z rannymi wycofała się sobie znanymi przejściami. Kilku ludzi z grupy szturmowej zostało aresztowanych, a Konrad Kurc ps. Joland został rozpoznany przez jednego z rannych Niemców i po okrutnym śledztwie rozstrzelany na rampie kolejowej.
W styczniu 1945 teren elektrowni został zaminowany przez niemiecką grupę techniczną TB-6. Do tego celu użyto 25 bomb lotniczych o wadze 150 kg każda i 10 skrzyń dynamitu.
16 stycznia 1945 Niemcy nakazali załodze opuszczenie zakładu i około godz. 17 wysadzili będącą w ruchu elektrownię. Jednym z ostatnich opuszczających zakład był inż. Kazimierz Wolff. Elektrownia w Pruszkowie była najbardziej zniszczoną elektrownią w Polsce. Stopień zniszczeń oszacowano na 67-80%. Już następnego dnia mgr inż. Franciszek Bilek kierował odbudową elektrowni. 18 grudnia 1945 uruchomiono turbozespół o mocy 8 MW oraz 2 kotły parowe, a w rok później następne 2 kotły. 22 lipca 1947 uruchomiono drugi turbogenerator o mocy 6,2 MW, a na początku maja 1949 oddano do użytku turbinę o mocy 10 MW.
PRL.
Odbudowę elektrowni zakończono w 1953 r. osiągnęła ona wtedy moc 38 MW.
W dniu 30 VII 1947 Elektrownia Pruszkowska przeszła na własność państwa.
W 1957 powstała koncepcja uciepłownienia miasta Pruszkowa. Przystąpiono do budowy magistrali ciepłowniczych oraz urządzeń członu ciepłowniczego w elektrowni. Rozruch elektrociepłowni nastąpił w lutym 1959 Pierwszymi odbiorcami ciepła były zakłady „Porcelit” oraz Fabryka Ołówków. Zakład zaczął produkować także parę technologiczną, którą dostarczał do zakładów w Pruszkowie i Piastowie.
W latach 1959–1962 Elektrociepłownia Pruszków przynależała organizacyjnie do Elektrowni Powiśle tworząc pierwszy Zespół Elektrociepłowni. Dyrekcja urzędująca na Powiślu miała w planach likwidacje EC Pruszków. Jednak zdecydowano się na rozbudowę członu ciepłowniczego o drugi wymiennik ciepła oraz pompy sieciowe większej mocy.
W dniu 1 I 1963 EC Pruszków organizacyjnie została włączona do Zakładu Energetycznego Warszawa Teren i w tej zależności pozostała do roku 1973.
W latach 1974–1979 elektrociepłownia zmienia ponownie organizację i wchodzi w skład Zespołu Elektrociepłowni Warszawa z siedzibą w EC Siekierki. W dniu 1 VI 1979 nastąpiło kolejne przeorganizowanie i EC Pruszków staje się częścią Zespołu Elektrociepłowni Żerań. Rok 1975 przynosi kolejną decyzję o likwidacji zakładu, jednak dynamiczny rozwój miast Pruszkowa i Piastowa przyczynił się wydaniu decyzji o budowie dwóch kotłów wodnych WR-25. Kotły te zostają oddane do eksploatacji w latach 1982–1983. Zwiększa to moc cieplną zakładu do 176 MWt. W roku 1983 wyprodukowano ok. 1,6 mln GJ energii cieplnej i 12 tys. MWh energii elektrycznej przy mocy zainstalowanej 6,3 MW. Liczba pracowników w tym roku wynosiła 296 osób.
Lata 1984-1985 przyniosły kolejne modernizacje urządzeń. Ręczny układ odżużlania i odpopielania kotłów został zastąpiony układem hydroodżużlania i hydroodpolpielania. Została wybudowana nowa stacja przygotowania wody z wymiennikami jonitowymi. Rozbudowany został plac węglowy do pojemności 14000 ton i zainstalowana została druga suwnica bramowa. Zbudowano układ zrzutów gorących i zamknięty układ wody chłodzącej, co ograniczyło odprowadzenie wód technologicznych do rzeki Utraty. Rozpoczęła się automatyzacja zakładu. Zbudowano centralną nastawnię cieplną, gdzie zgromadzono wszystkie podstawowe pomiary technologiczne zakładu i sieci cieplnej.
Lata 1985–1993 to okres modernizacji układów elektrycznych.
Rok 1986 był szczególnym rokiem dla zakładu, gdyż za zasługi dla rozwoju ciepłownictwa w mieście Pruszkowie i Piastowie Minister Górnictwa i Energetyki przyznał sztandar dla EC Pruszków. Kolejnym wyróżnieniem dla załogi było w 1988 udekorowanie sztandaru Złotą Odznaką Honorową „Za zasługi dla Warszawy”.
III Rzeczpospolita.
W 1989 zlikwidowano rozdzielnię 30 kV i zastąpiono ją nowocześniejszymi rozdzielniami 15 kV i 5,5kV. W wyniku modernizacji jedynego turbozespołu TZ-6 zwiększono moc elektryczną do 8 MW.
W 1992 zaczęto sukcesywnie instalować nowe układy regulacyjno-pomiarowe oraz układy sterowania z zastosowaniem systemów komputerowych.
W 1993 uruchomiona została nowoczesna stacja uzdatniania wody oparta o technologie odwróconej osmozy. Była to pierwsza taka instalacja zastosowana w polskiej energetyce.
W 1994 uruchomiono układ automatycznej synchronizacji turbozespołu z siecią energetyczną. EC Pruszków była prekursorem takiego rozwiązania w Zespole Elektrociepłowni Żerań.
W latach 1998–2002 w kanałach spalin kotłów parowych zostały zabudowane podgrzewacze wody sieciowej dzięki którym moc cieplna osiągalna w EC Pruszków wzrosła do 186,21 MWt.
Na początku 2009 uruchomiono nowy turbozespół TZ-7 o mocy elektrycznej 1 MW do pracy przez cały rok.
Dyrektorem EC Pruszków w latach 1984-2000 był mgr inż. Krystian Pruchniak. 27 I 2000 EW S.A. stało się częścią koncernu Vattenfall.
Elektrociepłownia Pruszków została administracyjnie połączona z ciepłownią Wola w 2001, a w 2008 z Elektrociepłownią Żerań.
W latach 2000–2008 dyrektorem elektrociepłowni Pruszków i ciepłowni Wola był mgr inż. Marek Szularz. Obecnie w Elektrociepłowni Pruszków nie ma stanowiska dyrektora.
Moc osiągalna cieplna EC Pruszków wynosi 186,21 MWt łącznie dla wody i pary technologicznej. Zainstalowana moc elektryczna wynosi 9,1 MWe.
W październiku 2010 Vattenfall podjął decyzję o wycofaniu aktywów z Polski. W styczniu 2012 PGNiG nabyło ponad 99% akcji Vattenfall Heat Poland SA. W wyniku tej transakcji uległa zmianie nazwa spółki. Obecnie Vattenfall Heat Poland SA to PGNiG TERMIKA SA.

</doc>
<doc id="532584" url="https://pl.wikipedia.org/wiki?curid=532584" title="Elektrociepłownia Żerań">
Elektrociepłownia Żerań

Elektrociepłownia Żerań – elektrociepłownia znajdująca się przy ul. Modlińskiej 15 w Warszawie. 
Jest drugą co do wielkości pod względem ilości wytwarzanego ciepła (po Elektrociepłowni Siekierki) elektrociepłownią w mieście. Została oddana do użytku w 1954. 
Opis.
Elektrociepłownia na Żeraniu powstała w latach 1952–1956. Wobec braku doświadczeń w tej dziedzinie skorzystano z dokumentacji i urządzeń z ZSRR. 21 lipca 1954 ruszyła pierwsza turbina. W latach 1956–1961 dostawą energii cieplnej objęto pierwsze osiedla na Pradze, część Śródmieścia i Żoliborz. Kilka lat później rozpoczęła się budowa kolejnej elektrociepłowni EC Siekierki w południowej części miasta.
Zakład działa w układzie kolektorowym. Jest wyposażony w 5 kotłów parowych OP-230, dwa kotły fluidalne, cztery kotły wodne (szczytowe) oraz 8 turbozespołów ciepłowniczych (w tym jeden przeciwprężny).
Elektrociepłownia dysponuje mocą cieplną 1580 MW i elektryczną 386 MW. Podstawowym paliwem jest węgiel kamienny. Oprócz ciepła i energii w skojarzeniu zakład produkuje również parę technologiczną dla kilku odbiorców przemysłowych. Po modernizacji w latach 1997 i 2001 włączono do eksploatacji dwa ekologiczne kotły fluidalne, zwiększające efektywność produkcji i redukujące emisję pyłu, tlenków siarki i azotu, bez konieczności budowy instalacji zewnętrznych. 
7 września 2012 doszło do poważnej awarii w wyniku pożaru w galerii taśmociągów podających węgiel. Konieczne było odstawienie całej elektrowni, wyłączenie z pracy w sieci ciepłowniczej oraz energetycznej. Moc cieplna i energetyczna została skompensowana poprzez uruchomienie elektrociepłowni Kawęczyn, Wola oraz zwiększenie mocy do maksymalnej w elektrociepłowni Siekierki.
Do końca 2020 miały zakończyć się prace związane z budową na Żeraniu nowego bloku gazowo-parowego, co miało umożliwić wyłączenie części bloków opalanych węglem. Blok przekazano do eksploatacji w grudniu 2021.
Zakład jest własnością spółki PGNiG Termika SA, spółki zależnej PGNiG. Poprzedni właściciele to Elektrociepłownie Warszawskie SA oraz Vattenfall Heat Poland SA.

</doc>
<doc id="532585" url="https://pl.wikipedia.org/wiki?curid=532585" title="Slaven Bilić">
Slaven Bilić

Slaven Bilić (ur. 11 września 1968 w Splicie) – chorwacki trener piłkarski i piłkarz, który podczas kariery zawodniczej występował na pozycji prawego obrońcy lub stopera.
Kariera zawodnicza.
Z reprezentacją Chorwacji zdobył brązowy medal na mistrzostwach świata w 1998. Był zawodnikiem Hajduka Split (dwukrotnie), niemieckiego Karlsruher SC i angielskich West Hamu United i Evertonu, ale z żadnym z nich – poza półfinałem Pucharu UEFA 1996 z Karlsruher – nie odniósł sukcesów. Piłkarską karierę zakończył w 2001 roku w wieku 33 lat z powodu kontuzji.
Kariera trenerska.
Pracę szkoleniową rozpoczął rok później w roli opiekuna chorwackiej drużyny narodowej do lat 21. Po mundialu 2006 zastąpił Zlatko Kranjčara na stanowisku selekcjonera reprezentacji narodowej seniorów. Po Euro 2012 objął funkcję trenera Łokomotiwu Moskwa.
Życie prywatne.
Ukończył studia prawnicze. Zna dobrze język niemiecki, angielski i włoski. Jest rozwiedziony i ma syna urodzonego w 1997 roku oraz córkę, która urodziła się w 2004. Jest gitarzystą w zespole rockowym Rawbau, który nagrał specjalny utwór dla kibiców na mistrzostwa Europy w piłce nożnej w roku 2008.
28 lutego 2008 roku Bilić został ambasadorem dobrej woli UNICEF.

</doc>
<doc id="532590" url="https://pl.wikipedia.org/wiki?curid=532590" title="Stochastic Fairness Queueing">
Stochastic Fairness Queueing

Stochastic Fairness Queueing, SFQ – bezklasowy algorytm kolejkowania ruchu na routerze działającym pod kontrolą systemu operacyjnego Linux.
Dane przepływające przez interfejs są dzielone na strumienie, które są przydzielane do odpowiadających im kolejek FIFO. Kolejki są kolejno opróżniane tak aby żadna z nich nie mogła wykorzystać całej przepływności łącza. Przy dużej liczbie strumieni, do jednej kolejki może być przydzielone więcej niż jeden strumień. Co pewien czas przydział strumieni do kolejek jest zmieniany za pomocą odpowiedniego algorytmu mieszającego.
Stosowanie SFQ zapewnia, że żaden ze strumieni danych nie jest w stanie "zawłaszczyć" całej przepływności łącza i zablokować innych strumieni.

</doc>
<doc id="532595" url="https://pl.wikipedia.org/wiki?curid=532595" title="Przełomowe bitwy na świecie">
Przełomowe bitwy na świecie



</doc>
<doc id="532597" url="https://pl.wikipedia.org/wiki?curid=532597" title="Elektrociepłownia Siekierki">
Elektrociepłownia Siekierki

Elektrociepłownia Siekierki – największa polska elektrociepłownia, druga co do wielkości w Europie, mieszcząca się w Warszawie przy ulicy Augustówka 30. Oddana do użytku w roku 1961.
Zakład dysponuje mocą cieplną 2068 MW i mocą elektryczną 620 MW. Podstawowe jednostki wytwórcze EC Siekierki to cztery bloki, w tym trzy ciepłownicze o mocy 105 MWe każdy i jeden kondensacyjny z upustem ciepłowniczym o mocy 125 MWe. Część kolektorową stanowią cztery kotły parowe i pięć turbin. Dodatkowo przy bardzo niskich temperaturach zimą jest wykorzystywanych sześć kotłów wodnych. Budynek główny Elektrociepłowni Siekierki ma długość 400 metrów; po stronie wschodniej znajduje się kotłownia, natomiast po zachodniej - maszynownia. 
Od grudnia 2011 właścicielem elektrociepłowni jest PGNiG.. W latach 2000 - 2011 elektrociepłownia Siekierki była częścią szwedzkiego koncernu Vattenfall Heat Poland, który w roku 2000 kupił 55 procent akcji Elektrociepłowni Warszawskich.
Historia.
Projekt elektrociepłowni zatwierdzono w roku 1954. Rozważano trzy lokalizacje: Augustówka, teren na Siekierkach przy zbiegu ulic Bartyckiej i Czerniakowskiej oraz okolice skrzyżowania ulic Czerniakowskiej i Chełmskiej. Ostatecznie w roku 1956 lokalizację na Augustówce zatwierdził ówczesny premier Józef Cyrankiewicz.
Pierwsze prace budowlane zaczęły się w roku 1958. Budowę powierzono Warszawskiemu Przedsiębiorstwu Budowy Elektrowni i Przemysłu "Beton-Stal". Pierwsza turbina o mocy 50 MW została podłączona 4 grudnia 1961. Datę tę przyjmuje się jako początek funkcjonowania elektrociepłowni, choć prace budowlane trwały jeszcze w roku 1962. Pod koniec roku 1962 elektrociepłownia dysponowała mocą 200 MW. W latach 1974-1978 w ramach rozbudowy elektrociepłowni uruchomiono cztery bloki ciepłownicze, a moc całkowita "Siekierek" przekroczyła 600 MW.
Najbardziej dramatycznym wydarzeniem w historii elektrociepłowni była noc sylwestrowa 1978 roku. W ostatnich dniach grudnia temperatura spadła gwałtownie z +8 do -15°C. Koleją został przywieziony zamarznięty węgiel bardzo słabej jakości. W elektrociepłowni nie było rozmrażalni – jej zbudowanie planowano już w roku 1962, ale w związku z lekkimi zimami Ministerstwo Gospodarki zrezygnowało z tych planów. Wezwano na pomoc wojsko, ale podczas kruszenia węgla materiałami wybuchowymi rozpadały się wagony. Elektrociepłownia dysponowała 30 tysiącami ton węgla, co stanowiło zapas tylko na kilka dni pracy. Zamrożony w wielkie bryły węgiel zsuwał się z pochyłych przenośników taśmowych, a do dyspozycji była tylko jedna spycharka. Rankiem 31 grudnia poprzez komunikaty nadawane w radiu i telewizji wszystkich pracowników wezwano do stawienia się w zakładzie. Węgiel rozbijano ręcznie przy pomocy kilofów i młotów pneumatycznych. 1 stycznia 1979 roku pracował tylko jeden kocioł i jedna turbina, a moc elektrociepłowni spadła do 14 MW. Temperaturę tzw. wody zasilającej obniżono ze 150 °C do 40 °C. W całej Warszawie pękały zamarzające grzejniki. Przez kilka tygodni w kruszeniu węgla pomagali żołnierze i milicjanci.
Kominy.
Pierwszy komin o wysokości 120 metrów rozpoczął pracę w roku 1961, po podłączeniu pierwszej turbiny. Drugi komin został oddany pod koniec 1972 roku. Trzeci komin, wykorzystywany przez kotły olejowe, był gotowy w połowie roku 1977. W roku 2009 wybudowano dwa nowe kominy: 170- i 200-metrowy. Kominy powstawały w tempie 4 metrów na dobę. Niższy powstał w 50 dni, wyższy – w 64. Są to konstrukcje lite, bez spojeń. Mieszanka betonowa była wylewana do pierścieniowatej formy, która na hydraulicznych podnośnikach była unoszona w górę.
We wrześniu 2009 zakończono rozbiórkę komina 1, a w roku 2011 komina 2
Instalacje środowiskowe.
Elektrociepłownia Siekierki wyposażona jest w szereg instalacji środowiskowych, których zabudowa pozwala znacznie ograniczyć wpływ pracy zakładu na jakość powietrza w Warszawie. Redukowane są stężenia następujących substancji:
Tlenki azotu (NOx)
Wszystkie kotły pracujące w EC Siekierki wyposażone są w palniki niskoemisyjne oraz dysze OFA ograniczające emisje tlenków azotu metodą pierwotną. Ponadto kotły blokowe i dwa kotły części kolektorowej wyposażone zostały w instalację redukcji tlenków azotu metodą wtórną. Dla kotła nr 1 jest to instalacja SNCR (selektywna niekatalityczna redukcja tlenków azotu) dla pozostałych kotłów instalacja SCR (selektywna katalityczna redukcja tlenków azotu). Ponadto Instalacje SCR i SNCR wykorzystują roztwór wody amoniakalnej jako reagent redukujący tlenki azotu do azotu i pary wodnej. Dzięki zastosowaniu wymienionych układów EC Siekierki uzyskuje stężenie NOx w spalinach na wylocie z kominów E4 i E5 spełniając aktualnie obowiązujące normy emisji spalin.
Dwutlenek siarki (SO2)
Kocioł nr 2 wyposażony jest w instalację półsuchego odsiarczania spalin (IOS), która wykorzystując reagent w postaci wapna hydratyzowanego redukuje emisję SO2. Dodatkową korzyścią płynącą z pracy IOS jest wstępna redukcja zapylenia spalin. Dzięki pracy instalacji możliwe jest osiągnięcie stężenia tlenków siarki w spalinach na wylocie z kotła nr 2 na poziomie poniżej 100 mg/m3u.
Pozostałe kotły węglowe podłączone są do instalacji MIOS (Instalacja Mokrego Odsiarczania Spalin). Jako reagent w tej instalacji wykorzystywana jest mączka kamienia wapiennego, która reagując z zawartymi w spalinach tlenkami siarki wiąże je do postaci uwodnionego gipsu. Gips jest produktem ubocznym pracy instalacji MIOS i jest wykorzystywany w przemyśle budowlanym. Dzięki pracy instalacji stężenia tlenków siarki w spalinach opuszczających komin E5 utrzymywane są na poziomie poniżej 200 mg/m3u.
Pył
Wszystkie kotły węglowe oraz kocioł nr 1 (biomasowy) wyposażone zostały w filtry, których zadaniem jest wychwytywanie cząstek pyłu ze spalin. Większość wyposażona została w elektrofiltry.
Dwa kotły posiadają filtry workowe. Proces usuwania pyłu ze spalin w filtrze workowym polega na zatrzymywaniu go na specjalnej konstrukcji obleczonej tkaniną. Tkanina ta jest cyklicznie otrzepywana sprężonym powietrzem a zatrzymany pył transportowany poprzez pneumatyczny układ odprowadzania popiołu do odpowiednich zbiorników.
Sprawność odpylania filtrów pyłu zainstalowanych w EC Siekierki wynosi 99,9%. 
Kocioł opalany biomasą
Kocioł nr 1 pracujący w części kolektorowej EC Siekierki jest opalany paliwem biomasowym. Energia wyprodukowana przez ten kocioł jest energią pochodzącą ze źródła odnawialnego (zieloną energią). Kocioł pracuje w technologii BFB (fluidalnego złoża bąbelkowego). Pozwala to ograniczyć temperaturę spalania, a co za tym idzie w sposób pierwotny redukuje stężenia tlenków azotu w spalinach opuszczających kocioł.
Zakład separacji popiołów
Na terenie EC Siekierki od roku 2017 funkcjonuje Zakład Separacji Popiołów Siekierki. Jest to instalacja powstała na skutek współpracy PGNiG TERMIKA SA i spółki Lafarge CEMENT S.A. Praca instalacji polega na separowaniu popiołu surowego produkowanego przez kotły zasilane węglem kamiennym na dwa produkty:
·      ProAsh® – popiół o zawartości części palnych poniżej 5%, który jest surowcem do produkcji cementu i betonu
·      HiCarbon - o zawartości części palnych ponad 30% i wartości opałowej ok. 8 ÷ 11 MJ/kg przeznaczony do ponownego spalania w celu produkcji energii.
Zakład ZSPS jest w stanie przeseparować ok. 200 000 t. popiołu surowego rocznie.
Akumulator ciepła.
Budowa akumulatora ciepła została rozpoczęta w roku 2008, a zakończona w marcu 2009 roku. Ma wysokość 47 metrów i pojemność 30,4 tys. m³. Jest to pierwszy tak duży obiekt w Polsce.
W urządzeniu wykorzystuje się fakt, że woda zimna nie miesza się z ciepłą pod warunkiem, że dodaje się ją ostrożnie i powoli. Woda zimna (o temperaturze ok. 40 °C) znajduje się na dole, a gorąca (o temperaturze nieprzekraczającej 95 °C) utrzymuje się na górze. Jeśli elektrociepłownia potrzebuje ciepłej wody, zasysa ją rurami znajdującymi się w górnej części zbiornika, dodając równocześnie taką samą ilość zimnej wody od dołu. Jeśli gorącej wody jest nadmiar, proces odbywa się w drugą stronę.
Popyt na gorącą wodę jest różny nie tylko w zależności od pory roku, ale też pory dnia (największy popyt na ciepło jest rano i wieczorem). Dopóki nie było akumulatora, w godzinach szczytu elektrociepłownia musiała uruchamiać dodatkowe kotły służące tylko do podgrzewania wody. Było to nieekonomiczne, bo z węgla spalonego w tych kotłach uzyskuje się tylko połowę energii, którą z tej samej ilości węgla mogą wyprodukować urządzenia wytwarzające jednocześnie prąd i ciepło.
Akumulatory ciepła są wykorzystywane powszechnie w krajach skandynawskich. W Polsce kilkakrotnie mniejsze akumulatory działają w Siedlcach, Ostrołęce i Białymstoku
Awarie.
24 kwietnia 1976 roku miała miejsce jedna z największych awarii, jakie wydarzyły się w elektrociepłowni. Około godziny 13 pękła turbina generatora nr 4. Oderwane od turbiny łopatki zniszczyły część dachu, a wyciekający z turbiny olej zapalił się.
Dnia 2 czerwca 2010 o godzinie 10:44 wybuchł pożar w turbinie 6, zapalił się zbiornik z olejem. Na miejscu pojawiło się 16 jednostek straży pożarnej. W budynku technologicznym, w którym pojawiły się płomienie, odłączono zasilanie. Lekkich poparzeń doznali strażak oraz pracownik; drugi strażak biorący udział w akcji uległ podtruciu. Pożar ugaszono o 11:45, akcja wychładzania zbiornika z olejem zakończyła się o 12.30.
Plany.
Właściciel elektrociepłowni spółka PGNiG Termika planuje budowę na terenie elektrociepłowni budowę nowego bloku gazowo-parowego, co ma umożliwić wyłączenie dwóch bloków węglowych i ograniczenie zużycia węgla z 1,2 do 0,2 mln ton rocznie.
W 2022 roku spółka zrezygnowała z budowy instalacji do współspalania rocznie ok. 90 tys. ton odpadów: biomasy i RDF (ang. "Refuse Derived Fuel", odpadów o dużej wartości opałowej).

</doc>
<doc id="532603" url="https://pl.wikipedia.org/wiki?curid=532603" title="Robert Jarni">
Robert Jarni

Robert Jarni (ur. 26 października 1968 w Čakovcu) – piłkarz chorwacki grający na pozycji lewego obrońcy, a czasami pomocnika.
Kariera klubowa.
Jarni urodził się w Čakovcu i tam też zaczynał piłkarską karierę w klubie MTČ, który obecnie znany jest jako NK Čakovec. W klubie tym grał w pierwszej połowie lat 80., a w czerwcu 1985 roku został dostrzeżony przez trenerów Hajduka Split podczas pucharowego meczu tej drużyny z MTČ. W lutym 1986 Jarni trafił do Splitu i podpisał profesjonalny kontrakt z Hajdukiem. W lidze zadebiutował jednak dopiero w sezonie 1986/1987. 19–letni wówczas Jarni objawiał się dużym talentem, ale nie zawsze jeszcze wybiegał w podstawowym składzie splickiej drużyny. Za to w pierwszym sezonie gry mógł świętować swój pierwszy zdobyty laur, jakim było zdobycie Pucharu Jugosławii. W kolejnych latach Jarni wywalczył już miejsce w pierwszej jedenastce Hajduka i przez okres 5 lat gry w Splicie rozegrał 128 meczów i zdobył 17 bramek. W ostatnim sezonie gry na stadionie Poljud osiągnął także swój ostatni sukces w ojczyźnie – po raz drugi zdobył Puchar Jugosławii w 1991 roku. Latem tamtego roku było przesądzone, iż Jarni nie zostanie w Jugosławii, tym bardziej, że wybuchła wojna na Bałkanach i wówczas większość utalentowanych piłkarzy uciekała z tego miejsca ogarniętego konfliktem.
Jarni trafił do drużyny Serie A, AS Bari. W zespole trenowanym przez Zbigniewa Bońka miał być gwiazdą obok Anglika Davida Platta oraz rodaka Zvonimirem Bobanem, który przybył tam z Dinama Zagrzeb. Jednak wszyscy trzej nie pomogli klubowi z Bari w utrzymaniu w lidze i zajmując 15. miejsce w Serie A, klub ten spadł o klasę niżej. Jarni nie odszedł z zespołu i przez kolejny sezon grał z Bari w drugiej lidze. Zespół zajął jednak dopiero 9. miejsce i nie udało mu się powrócić do pierwszej ligi, ale Jarni grał na tyle dobrze, że latem 1993 podpisał kontrakt z 9. drużyną Serie A, Torino Calcio. W Torino rozegrał 23 mecze w sezonie i zajął z tym zespołem 8. miejsce, a od nowego sezonu był już graczem lokalnego rywala zespołu "Granata", Juventusu. W Juventusie Jarni wielkiej kariery jednak nie zrobił, miał problemy z wywalczeniem miejsca w składzie i przez cały sezon w Serie A pojawił się zaledwie 15 razy na boisku i zdobył 1 bramkę – swoją pierwszą na boiskach ekstraklasy Włoch, 14 maja 1995 w zwycięskim wyjazdowym meczu z Genoą. Pomimo słabego sezonu Jarni może pochwalić się zdobytym dubletem – Juventus został zarówno mistrzem, jak i zdobył Puchar Włoch.
Latem 1995 Jarni odszedł z Turynu i podpisał kontrakt z hiszpańskim Realem Betis. W Betisie Robert odzyskał formę i stał się jednym z czołowych lewych obrońców lidze. Na dodatek popisywał się nadzwyczajną jak na gracza tej pozycji skutecznością. W 3 sezony w Betisie zdobył aż 20 bramek w 98 meczach, a najlepszy dlań był sezon 1996/1997, gdy sewilska drużyna zajęła 3. miejsce w Primera División tuż za Realem Madryt i FC Barceloną, awansując tym samym do Pucharu UEFA. W sezonie 1997/1998 Betis zajął 8. miejsce, ale do ostatniej kolejki był jeszcze na 6. pozycji, ale i tak był to ponownie dobry sezon w wykonaniu Jarniego. Latem 1998 podpisał on kontrakt z angielskim Coventry City, jednak w swoim klubie zapragnął Jarniego szkoleniowiec Realu Madryt, Guus Hiddink i zaledwie po paru tygodniach odkupił on Roberta z angielskiego zespołu. W ten sposób Jarni nie zdołał nawet zadebiutować w żadnym meczu drużyny Coventry. Pod wodzą Hiddinka Realowi szło w lidze bardzo źle, i już w styczniu 1999 został on zastąpiony przez Vicente Del Bosque. Jednak zbyt duża strata do Barcelony spowodowała, że Realowi nie udało się zdobyć mistrzostwa kraju. Po sezonie Del Bosque zdecydował się przebudować defensywę zespołu i na sezon 1999/2000 nie widział dla Jarniego miejsca w składzie "Królewskich". Robert odszedł więc do zespołu z Segunda División, UD Las Palmas, z którym awansował do ekstraklasy Hiszpanii. W sezonie 2000/2001 Las Palmas z Jarnim w składzie zdołało się utrzymać bez żadnych problemów w pierwszej lidze, zajmując 11. miejsce, i dobra postawa Roberta została zauważona w Atenach i latem ten chorwacki obrońca przeszedł do tamtejszego Panathinaikosu. W Grecji rozegrał jednak tylko 5 meczów i zimą 2002 roku rozwiązano z nim kontrakt. Jarniemu nie udało się poszukać nowego pracodawcy i zdecydował się zakończyć piłkarską karierę.
Kariera reprezentacyjna.
Zanim Robert Jarni zadebiutował w pierwszej reprezentacji Jugosławii, grał on w narodowej drużynie młodzieżowej. W 1987 młodzieżówka jugosłowiańska w kategorii Under-20 na Młodzieżowych Mistrzostwach Świata w Chile trochę niespodziewanie zdobyła złoty medal. Wtedy zaczęto mówić o nowym pokoleniu piłkarzy w Jugosławii. W kadrze młodzieżowych mistrzów świata oprócz Jarniego były takie późniejsze gwiazdy bałkańskiego futbolu jak Zvonimir Boban, Predrag Mijatović, Davor Šuker czy Igor Štimać. 3 lata po tym wielkim sukcesie Jarni zadebiutował w pierwszej reprezentacji "Plavich". Fakt ten miał miejsce 19 maja 1990 roku w Lublanie w meczu towarzyskim przegranym 0:1 z reprezentacją Hiszpanii. Pomimo tego wyniku Jarni zadomowił się w reprezentacji i został przez ówczesnego selekcjonera kadry Ivicę Osima powołany do 22-osobowej kadry na finały Mistrzostwa Świata we Włoszech. Tam był tylko rezerwowym, na boisku pojawił się jeden raz w grupowym meczu z reprezentacją Kolumbii, gdy w 46 minucie meczu zmienił Srečko Kataneca. Ogółem w kadrze jugosłowiańskiej rozegrał 7 meczów.
W 1990 utworzono piłkarską reprezentację Chorwacji i Jarni zagrał w jej drugim w historii meczu - 22 grudnia tamtego roku w wygranym 2:0 meczu z reprezentacją Rumunii. Z reprezentacją Chorwacji Jarni zagrał na trzech wielkich imprezach. Pierwszą z nich było Euro 96. Robert zagrał tam we wszystkich 3 meczach grupowych, a także w ćwierćfinale z Niemcami, który to Chorwaci przegrali 1:2. Przez kolejne lata był filarem lewej flanki reprezentacji i awansował z nią do kolejnej imprezy - Mistrzostwa Świata we Francji. Tam Chorwaci byli czarnym koniem turnieju i podibli serca fanów całego świata zdobywając brązowy medal. Robert zagrał we wszystkich 7 meczach swojej reprezentacji. W 45 minucie ćwierćfinałowego meczu z Niemcami Jarni zdobył swoją pierwszą i jak się później okazało jedyną bramkę w karierze reprezentacyjnej. Także w 2002 roku na Mistrzostwach Świata w Korei i Japonii Jarni był zawodnikiem pierwszej jedenastki Chorwacji i także i tam zagrał we wszystkich jej meczach. Jednak jego rodakom nie udało się wyjść z grupy, w której zajęli trzecie miejsce. Ogółem w kadrze Jarni rozegrał 81 meczów i zdobył jednego gola. Przez długi czas był rekordzistą pod względem występów w chorwackiej kadrze, jednak 18 czerwca 2006 podczas meczu z Japonią rekord ten został pobity przez Dario Šimicia.

</doc>
<doc id="532612" url="https://pl.wikipedia.org/wiki?curid=532612" title="Forwarding">
Forwarding

Forwarding – sprzężenie wyjścia z wejściem, termin dotyczący architektury komputerów (konkretnie przetwarzanie potokowe).
Dzięki zastosowaniu forwardingu podczas przetwarzania potokowego ogranicza się liczbę tzw. "bąbelków", czyli niewykorzystanych cykli zegara. Występowanie bąbelków spowodowane jest hazardami.
Bez forwardingu, w momencie kiedy rozkaz "n+1" próbuje pobrać zawartość rejestru, który w czasie wykonywania rozkazu "n" nie został zaktualizowany, rozkaz "n+1" pobrałby złą daną lub, jeśli architektura to przewiduje, zostałaby wstawiona taka liczba bąbelków, aby rozkaz "n+1" mógł pobrać już zaktualizowaną zawartość rejestru.
Forwarding po każdej wykonanej fazie (przejściu bloku architektury) zapisuje wartości rejestrów w rejestrach tymczasowych, więc są one dostępne jako zaktualizowane wcześniej, niż przewiduje to architektura.

</doc>
<doc id="532614" url="https://pl.wikipedia.org/wiki?curid=532614" title="Dolam">
Dolam

Przedsiębiorstwo Produkcyjne Podzespołów Elektronicznych „Dolam” – wrocławskie przedsiębiorstwo elektroniczne istniejące od roku 1961, producent między innymi kontaktronów (w tym próżniowych i wysokonapięciowych), lamp mikrofalowych z falą bieżącą, przekaźników i czujników kontaktronowych, czujników hallotronowych i wyświetlaczy LCD. Obecnie część «PIT-Radwar».
W latach 70. i 80. XX w. przedsiębiorstwo «Dolam» należało do Zjednoczenia Przemysłu Elektronicznego «Unitra». Chociaż zjednoczenie już nie istnieje, to przedrostek "UNITRA" nadal widnieje w nazwie przedsiębiorstwa.
Dawniej przedsiębiorstwo produkowało również jarzeniowe wyświetlacze nixie (np. LC-516, LC-531), a także niektóre typy lamp elektronowych w mniejszych seriach (np. 6P3S, AZ4, DM70). Z elementów półprzewodnikowych również były produkowane cienkowarstwowe hybrydowe układy scalone (seria HLY). W wyświetlacz LCD RPYD-01 tej firmy był wyposażony m.in. kalkulator Elwro 442LC Jacek.
W 2011 został połączony z Przemysłowym Instytutem Telekomunikacji S.A. i wykreślony z KRS. Po przekształceniach prowadzi działalność jako «PIT-RADWAR S.A.»

</doc>
<doc id="532616" url="https://pl.wikipedia.org/wiki?curid=532616" title="Fabryka Markusa Silbersteina">
Fabryka Markusa Silbersteina

Fabryka Markusa Silbersteina – fabryka znajdująca się w Łodzi przy ul. Piotrkowskiej 242/250 wybudowana przez fabrykanta, Markusa Silbersteina.
Jako pierwszy, nowego założenia fabrycznego, został wybudowany w 1894 roku budynek stojący szczytem do frontu ulicy Piotrkowskiej. Pełnił on funkcję biurowo-mieszkalną. Budynek tkalni został wzniesiony w 1896 roku według projektu Adolfa Zeligsona, absolwenta Wyższej Szkoły Rzemieślniczej w Łodzi oraz petersburskiego Instytutu Inżynierów Cywilnych.
W 1900 roku Markus Silberstein zatrudniał w fabryce około 800 robotników. Po I wojnie światowej przedsiębiorstwo nawiązało współpracę z „Piotrkowską Manufakturą”. Do roku 1938 przed gmachem tkalni, we froncie ulicy, stały parterowe domki tkaczy wybudowane po regulacji w latach 1824–1828 osady Łódka. Po II wojnie światowej działało tu państwowe przedsiębiorstwo dziewiarskie „Olimpia”.
Budynek tkalni stylizowany jest na gotycką budowlę obronną. Fronton ma 60 m długości i na narożnikach ma dwie wieże. Tkalnia stanowi dziś jeden z najciekawszych przykładów XIX-wiecznej architektury przemysłowej na terenie Łodzi.

</doc>
<doc id="532617" url="https://pl.wikipedia.org/wiki?curid=532617" title="Folia">
Folia

Folia – materiał wykonany najczęściej z metalu nieżelaznego lub z tworzywa sztucznego, o grubości do 2 mm (do wyrobu np. opakowań).
Folie z tworzyw sztucznych.
Produkcja.
Folie z tworzyw sztucznych najczęściej wytwarza się metodą:
Folie mogą być jedno- lub wielowarstwowe. W tym drugim przypadku folia składa się z warstw z różnych tworzyw, dzięki czemu folia łączy cechy materiałów składowych. Mogą też wystąpić folie z tworzyw sztucznych, łączone z papierem lub z folią aluminiową.
Rozciąganie.
Folie z tworzyw sztucznych często rozciąga się jednoosiowo, tzw. orientacja jednoosiowa (oznaczane skrótem O) lub dwuosiowo, tzw. orientacja dwuosiowa (oznaczane skrótem OB). Rozciąganie odbywa się w podwyższonej temperaturze, poniżej temperatury mięknienia. Folie orientowane, po podgrzaniu, obkurczają się w kierunku orientacji. Właściwość ta wykorzystywana jest np. do opakowywania. Aby folia orientowana utraciła własności termokurczliwe, podgrzewa się ją po orientacji do temperatury pomiędzy temperaturą orientacji a temperaturą mięknienia. 
Drukowanie.
Folie z tworzyw sztucznych można używać jako podłoży drukowych. W tym celu zwiększa się energię powierzchniową folii za pomocą różnych metod aktywacji folii z tworzyw sztucznych.
Foliowanie.
Folie z tworzyw sztucznych używane są do uszlachetniania druku przez jego foliowanie.

</doc>
<doc id="532619" url="https://pl.wikipedia.org/wiki?curid=532619" title="Dario Šimić">
Dario Šimić

Dario Šimić (ur. 21 listopada 1975 roku w Zagrzebiu) – chorwacki piłkarz grający na pozycji środkowego obrońcy. Jego brat - Josip także jest zawodowym piłkarzem.
Przebieg kariery.
Dario Šimić jest wychowankiem chorwackiego Dinama Zagrzeb. Profesjonalną karierę zaczął w wieku siedemnastu lat, w 1992 roku. Spędził tam sześć i pół sezonu wygrywając pięciokrotnie Chorwacką Ekstraklasę. W 1998 roku zagrał w mistrzostwach świata i zdobył tam brązowy medal.
W lipcu 1998 roku przeszedł za 11 milionów euro do Interu Mediolan. Nie osiągnął tam znaczących sukcesów, więc latem 2002 roku w zamian za Ümita Davalę oraz 5 milionów euro odszedł do A.C. Milan.
Sześć lat spędzonych w Milanie to pasmo sukcesów. Już w pierwszym sezonie zdobył Ligę Mistrzów, Puchar Włoch i Superpuchar Włoch. Potem zdobył jeszcze m.in. mistrzostwo Włoch (2004), ponownie Puchar Mistrzów (2007) i Superpuchar Włoch (2004). Latem 2008 roku odszedł za darmo do AS Monaco.
W klubie ze stolicy księstwa zadebiutował 23 sierpnia na Stade Louis II w meczu z SM Caen (zakończonym wynikiem 1:1), w którym to zaliczył asystę.
W meczu z Polską podczas Euro 2008 zaliczył 99. występ w reprezentacji narodowej. Aby Dario mógł dobrnąć do „setki” selekcjoner Slaven Bilić powołał go na towarzyski mecz ze Słowenią (20 sierpnia 2008 roku). Šimić wyszedł jako kapitan w tym spotkaniu, by po przerwie zastąpił go Ivica Križanac. To był ostatni mecz rekordzisty w reprezentacji.

</doc>
<doc id="532620" url="https://pl.wikipedia.org/wiki?curid=532620" title="Dario Simić">
Dario Simić



</doc>
<doc id="532621" url="https://pl.wikipedia.org/wiki?curid=532621" title="Dario Simic">
Dario Simic



</doc>
<doc id="532627" url="https://pl.wikipedia.org/wiki?curid=532627" title="Kolaboranci">
Kolaboranci

Kolaboranci – polski zespół postpunkowy.
Historia.
1986-1993.
Został założony jesienią 1986 w Szczecinie przez wokalistę/autora tekstów Przemysława Thiele, gitarzystę Tadeusza Balandyka, basistę Marka „Bruno” Chrzanowskiego i perkusistę Krzysztofa „Noska” Woźniakowskiego, którego wkrótce zastąpił Piotr Banach (w tym czasie grający równolegle w zespołach Grass i Kumader). Muzycy zadebiutowali wiosną 1987 w jednym ze szczecińskich klubów. Latem wzięli udział w festiwalu w Jarocinie. Jesienią Marka Chrzanowskiego zastąpił Jacek Chrzanowski (jego młodszy brat). W 1988 zespół ponownie wystąpił w Jarocinie oraz na Mokotowskiej Jesieni Muzycznej w Warszawie. Na początku następnego roku Kolaboranci wzięli udział m.in. w Letniej Zadymie w Środku Zimy z którego dwie piosenki: „Czekoladowy krem” i „Dżinsy” trafiły na album kompilacyjny różnych wykonawców "Letnia zadyma w środku zimy". W tym czasie grupa nagrała materiały, które były rozprowadzane w postaci dwóch kaset: "I my kiedyś będziemy grać przeboje" (1988) oraz "The Heat" (1990). W 1989 Kolaborantów opuścili Banach (trafił do Dum Dum, a później do Hey) i Balandyk. Na ich miejsce przyszli: gitarzysta Krzysztof Sak oraz perkusista Lech Grochala i już nimi (a także z gościnnym udziałem Banacha) zespół nagrał debiutancki album "A może to ja?". W 1991 grupa wystąpiła m.in. na „Róbrege” oraz po raz pierwszy zorganizowała w Szczecinie swoją własną (urodzinową) imprezę pt. „Kolabonight” (w późniejszych latach brało w niej udział wielu artystów z całej Polski tj. Dezerter czy Alians). W tym samym roku ukazał się drugi album Kolaborantów pt. "Znów po stronie większości". Rok później muzycy nagrali kolejną płytę "Ciało i drewno" (do składu dołączył gitarzysta Wojtek Wójcicki), który ukazał się w 1993. Na początku 1993 szeregi zespołu opuścił Jacek Chrzanowski (przeszedł do grupy Hey) – jego miejsce zajął Kamil Madera. Pod koniec tego samego roku grupa przerwała działalność. 
1994-1995.
W 1994 Thiele i Madera reaktywowali Kolaborantów uzupełniając skład gitarzystą Mariuszem Bączkiewiczem (z Quo Vadis) i perkusistą Jakubem Rutkowskim (wcześniej brał gościnny udział w nagraniach "Ciało i drewno"). W tym składzie nagrali kolejną płytę "Kukieł" i pod koniec 1995 po raz kolejny zawiesili działalność.
2002.
W 2002 ukazał się dwupłytowy album "To my urodzeni w latach 60-tych" zawierający nagrania demo z początkowego okresu kariery.
od 2006.
W 2006 zespół po raz kolejny wznowił działalność. W styczniu 2007 ukazała się reedycja albumu "Kukieł" na CD z bonusowym utworem „Zegarmistrz” do którego został nagrany teledysk. 
W wyniku problemów zdrowotnych wokalisty i lidera zespołu, Przemysława Thiele, Kolaboranci w okresie 2007-2009 na pewien czas zaprzestali aktywności koncertowej, jednak już na początku roku 2009 zespół powrócił na scenę, a z czasem związał się ze szczecińską wytwórnią Jimmy Jazz Records, którą od lat dowodzi, były manager zespołu z lat 90. i autor części tekstów – Zdzisław Jodko.
Dla Jimmy Jazz Records Kolaboranci zarejestrowali album koncertowy zatytułowany "My tu stoimy" wzbogacony dyskiem DVD z teledyskami, filmem o zespole i fragmentem koncertu z płyty audio. Krążek wydany został jesienią 2011 roku. Rok później firma Jimmy Jazz Records wydała pierwszą od lat studyjną płytę Kolaborantów, tytułem "Transparenty" nawiązującą do jednego z największych przebojów zespołu. Album okazał się świetną wizytówką aktualnej działalności muzyków, przywołując okres najlepszych dokonań grupy, a zespół wrócił na dobre do grania koncertów.
W roku 2013 wydano reedycję CD i LP z pierwszym albumem zespołu zatytułowanym "A może to ja?". Wydawcą ponownie będzie Jimmy Jazz Records, a historia zespołu zatoczy koło, bowiem materiał ten wydany został niegdyś na kasecie przez wytwórnię Rock'n'roller, będącą poprzedniczką Jimmy Jazz Records.
2016
W lipcu 2014 roku Kolaborantów opuścił Mariusz Doszyń, a na jego miejsce trafił gitarzysta Tomasz Samselski oraz w lutym 2016 roku opuścił również grupę Dariusz Siudak i na jego miejsce trafił basista Michał Podciechowski. 
W połowie 2016 roku Kolaboranci weszli do studia, aby zarejestrować swój najnowszy materiał. Premiera płyty o tytule "Wirus międzynarodowy" miała miejsce 15 października 2016 roku, niemal 4 lata po pojawieniu się ostatniego albumu.
Dyskografia.
Źródło.

</doc>
<doc id="532628" url="https://pl.wikipedia.org/wiki?curid=532628" title="Tony Vidmar">
Tony Vidmar

Tony Vidmar (ur. 4 lipca 1970 w Adelaide), australijski piłkarz, były reprezentant kraju. Był członkiem drużyny australijskiej w czasie biorącej udział na Olimpiadzie w Barcelonie. Vidmar został wybrany jako członek drużyny na Mistrzostwa Świata w Piłce Nożnej 2006, ale po wykryciu u niego zaburzenia rytmu serca został zmuszony do wycofania się z drużyny australijskiej.

</doc>
<doc id="532630" url="https://pl.wikipedia.org/wiki?curid=532630" title="Marko Babic">
Marko Babic



</doc>
<doc id="532631" url="https://pl.wikipedia.org/wiki?curid=532631" title="Karlsruhe Hauptbahnhof">
Karlsruhe Hauptbahnhof

Karlsruhe Hauptbahnhof – główna stacja kolejowa badeńskiego miasta Karlsruhe, położona na południe od śródmieścia.
Historia.
Stary dworzec.
Początkowo, gdy zbudowano Główną Kolej Badeńską (z Mannheim do Bazylei), zaprojektowany przez Friedricha Eisenlohra dworzec w Karlsruhe powstał około 500 m na południe od Rynku, koło bramy miejskiej Ettlinger Tor. Został otwarty 1 kwietnia 1843 i posiadał dwie krawędzie peronowe. Od początku był dworcem przelotowym. Na południe od dworca powstała lokomotywownia, zaś na wschód – tereny dworca towarowego. Początkowo szerokość torów wynosiła 1600 mm, po kilku latach nietypową linię przebudowano i rozpoczęto budowę dalszych. Tory przebiegały na poziomie terenu, powstałe z czasem dalsze linie posiadały ze względu na bliskość zabudowy niewielkie promienie skrętu. Ponieważ oczekiwanie na przejazdach było bardzo uciążliwe, a sam nieduży dworzec nie odpowiadał już potrzebom znacznie powiększonego miasta, zdecydowano się na budowę nowego. Rozważano budowę estakady kolejowej przez miasto lub poprowadzenie torów w zagłębieniu, najkorzystniejszy okazał się wariant przeniesienia dworca i zmiany przebiegu linii kolejowych w mieście. Po przeniesieniu dworca stary budynek przekształcono w halę targową, a po jej zburzeniu w latach 60. zbudowano w tym miejscu Badeński Teatr Państwowy ("Badisches Staatstheater").
Nowy dworzec.
Obecny dworzec został wzniesiony około 2 km na południe od dotychczasowego i nieopodal zbudowanej kilkanaście lat wcześniej na tzw. linii strategicznej stacji rozrządowej. Budowa dworca według planów Augusta Stürzenackera trwała od 1910 r., a w nocy z 22 na 23 października 1913 został włączony do ruchu. Stacja i jej rozjazdy zajęły tereny należące wcześniej do gminy Beiertheim, a także część Ogrodu Miejskiego i tzw. Ogrodów za Łaźnią Stefanii, w którym wycięto najstarszą wówczas w Europie topolę kanadyjską. Perony stacji ulokowano na nasypie, z dostępem poprzez tunel pieszy. Poprzecznie do osi tunelu, po północnej (miejskiej) stronie torów ulokowano halę wejściową z poczekalniami i kasami. Budynek łączy w sobie cechy secesji i neoklasycyzmu. Drugie przejście podziemne, dla podróżnych przyjeżdżających, zbudowano na wschodnim krańcu peronów. Pięcionawowa hala peronowa, wzorowana na zbudowanej kilka lat wcześniej na dworcu we Wrocławiu, przekrywa pięć peronów wyspowych. Na południe od niego istniał początkowo jeden peron odkryty. Na wschód od dworca powstał budynek poczty dworcowej, zaś na zachód – dodatkowe perony czołowe, a także dworzec kolei wąskotorowej Albtalbahn. Budynki hoteli i restauracji na zaprojektowanym wraz z dworcem i otoczonym arkadami placu przeddworcowym tworzą harmonijną całość w stylu typowym dla ostatnich lat przed I wojną światową. Tydzień przed uruchomieniem dworca otwarto dwie linie tramwajowe, wjeżdżające na plac z północy i północnego wschodu.
Po II wojnie światowej, w której dworzec nie ucierpiał, przebudowano plac przeddworcowy – zbudowano przejście podziemne, zmodernizowano przystanki tramwajowe. W końcu lat 90. przejście podziemne zamknięto, a ruch na placu uspokojono. Na samym dworcu zbudowano jeszcze jeden peron przelotowy, zaś po wprowadzeniu tramwaju dwustystemowego i rampy łączącej na zachód od stacji sieć kolejową i tramwajową zlikwidowano część peronów czołowych. Dwa perony przedłużono w kierunku wschodnim i nieco podwyższono, przystosowując do ruchu pociągów ICE.
Znaczenie komunikacyjne.
Przez stację przejeżdża w dni powszednie około 150 pociągów dalekobieżnych, głównie linie ICE i IC na trasie nadreńskiej, a także ze Strasburga do Stuttgartu. Ponadto na dworcu głównym w Karlsruhe rozpoczynają swój bieg liczne pociągi regionalne i przyspieszone, kursują także pociągi kolei aglomeracyjnej obsługiwanej przez Deutsche Bahn i Albtal-Verkehrs-Gesellschaft. Linie tramwaju dwusystemowego i miejskiego korzystają z czterech peronów na placu przeddworcowym. Według danych kolei ze stacji korzysta codziennie około 55 tys. podróżnych.
Na południe od stacji znajduje się południowy plac przeddworcowy. Długo niezagospodarowany, mieści obecnie (2006) dworzec autobusów dalekobieżnych. Planowana jest zabudowa okolic placu, mają powstać m.in. dwa wieżowce.

</doc>
<doc id="532632" url="https://pl.wikipedia.org/wiki?curid=532632" title="Bohuslav Martinů">
Bohuslav Martinů

Bohuslav Martinů (; ur. 8 grudnia 1890 w Poličce, zm. 28 sierpnia 
1959 w Pratteln) – czeski kompozytor muzyki poważnej tworzący w stylu neoklasycznym; wykładowca Uniwersytetu Princeton i Mannes School of Music.
Martinů napisał dziesięć baletów, siedemnaście oper (w tym "Mirandolinę"), sześć symfonii, siedemnaście koncertów, a także wiele dzieł kameralnych, dużych utworów wokalno-instrumentalnych oraz pieśni. W 1968 Harry Halbreich opublikował chronologiczny katalog dzieł kompozytora, zawierający 387 pozycji.
Życiorys.
Urodził się 8 grudnia 1890 w Poličce. Ze względu na szereg napotykanych przez niego trudności w kontaktach z ludźmi biografowie zakładają retrospektywnie, że mógł on cierpieć na zespół Aspergera należący do zaburzeń ze spektrum autyzmu. Studiował w Konserwatorium Praskim, którego nie ukończył przenosząc się do szkoły organowej, a od 1913 był skrzypkiem Filharmonii Czeskiej. W Poličce mieszkał do 16 roku życia. Przed I wojną światową uczył gry na skrzypcach. Po wojnie wznowił studia kompozycji kształcąc się u Josefa Suka. W 1919 jako drugi skrzypek Filharmonii Czeskiej wyruszył w trasę koncertową po Europie. W 1922 Teatr Narodowy w Pradze wystawił jego balet "Istar". 
Od 1923 do 1940 przebywał w Paryżu gdzie zainteresował się muzyką Igora Strawinskiego, Grupy Sześciu, ekspresjonizmem oraz jazzem, a także utrzymywał kontakty z miejscowymi muzykami, m.in. z Albertem Rousselem. W tym czasie swoimi utworami zwrócił uwagę m.in. Siergieja Kusewickiego.
Po wybuchu II wojny światowej pomagał emigrantom z Protektoratu Czech i Moraw przybyłym do Francji, zaś po kampanii francuskiej zamieszkał w Stanach Zjednoczonych. Po zakończeniu wojny zaproponowano mu posadę wykładowcy w praskim konserwatorium, której nie objął ze względu na stan zdrowia oraz sytuację polityczną w Czechosłowacji. W 1953 i 1956 uzyskał stypendium Guggenheima. 
Po powrocie do stolicy Francji przeniósł się do Nicei, a następnie do Szwajcarii. Zmarł w Pratteln 28 sierpnia 1959 z powodu raka żołądka. W 1989 jego ciało przewieziono do Polički.
W 1991 roku został pośmiertnie odznaczony Orderem Tomáša Garrigue Masaryka II klasy.

</doc>
<doc id="532633" url="https://pl.wikipedia.org/wiki?curid=532633" title="Bohuslav Martinu">
Bohuslav Martinu



</doc>
<doc id="532641" url="https://pl.wikipedia.org/wiki?curid=532641" title="Maciej Stryjkowski">
Maciej Stryjkowski

Maciej Stryjkowski "Matys Strykowski" ( ps. „Osostevitius”) herbu Leliwa (ur. 1547 w Strykowie, zm. między 21 października 1586 a 1593) – polski historyk i poeta, dyplomata, kanonik.
Życiorys.
Po ukończeniu szkoły w Brzezinach przebywał prawdopodobnie w dworach magnackich. Następnie służył w wojsku, m.in. w Witebsku pod komendą Aleksandra Gwagnina. W latach 1574–1575 posłował do Turcji wraz z Andrzejem Taranowskim. W 1579 przyjął niższe święcenia kapłańskie i został kanonikiem w Miednikach. Przed 21 X 1586 został proboszczem w Jurborku. Jest autorem legendy o żelaznym wilku i założeniu Wilna przez Giedymina.

</doc>
<doc id="532646" url="https://pl.wikipedia.org/wiki?curid=532646" title="Hordes of the Underdark">
Hordes of the Underdark



</doc>
<doc id="532648" url="https://pl.wikipedia.org/wiki?curid=532648" title="Shalom Achshav">
Shalom Achshav



</doc>
<doc id="532650" url="https://pl.wikipedia.org/wiki?curid=532650" title="HMS Ark Royal">
HMS Ark Royal

HMS Ark Royal – nazwa noszona przez pięć okrętów brytyjskiej marynarki wojennej Royal Navy:

</doc>
<doc id="532651" url="https://pl.wikipedia.org/wiki?curid=532651" title="Yasuko Matsuyuki">
Yasuko Matsuyuki

 – japońska aktorka, znana głównie z ról w produkcjach telewizyjnych. Z kinem kojarzona przede wszystkim dzięki roli Yuko Kirishimy w filmie "Poniedziałek" (2000).

</doc>
<doc id="532654" url="https://pl.wikipedia.org/wiki?curid=532654" title="Lamb (zespół muzyczny)">
Lamb (zespół muzyczny)

Lamb – brytyjski duet trip hopowy, powstały w 1994 roku w Manchesterze; jego muzyka to połączenie elementów drum'n'bassu i popu. W skład grupy wchodzą: Andy Barlow (muzyka) i Lou Rhodes (śpiew i teksty). Wskutek różnicy zdań co do dalszego rozwoju, duet rozstał się w 2004 roku, a jego członkowie zaangażowali się we własne projekty. W roku 2009 nastąpiła reaktywacja zespołu.
Lamb wystąpił w Polsce trzykrotnie: 14 sierpnia 2009 roku w warszawskim Klubie Palladium, 25 sierpnia 2011 roku w Katowicach na festiwalu Tauron Nowa Muzyka oraz 12 maja 2012 roku na katowickim Placu Sejmu Śląskiego w ramach obchodów Dni Województwa Śląskiego.

</doc>
<doc id="532656" url="https://pl.wikipedia.org/wiki?curid=532656" title="Polarne chmury mezosferowe">
Polarne chmury mezosferowe



</doc>
<doc id="532657" url="https://pl.wikipedia.org/wiki?curid=532657" title="Miejski Ośrodek Sportu i Rekreacji">
Miejski Ośrodek Sportu i Rekreacji



</doc>
<doc id="532658" url="https://pl.wikipedia.org/wiki?curid=532658" title="Aeronomy of Ice in the Mesosphere">
Aeronomy of Ice in the Mesosphere

Aeronomy of Ice in the Mesosphere (AIM) – satelita NASA należący do programu Explorer, służący do badania tworzących się w mezosferze obłoków srebrzystych. Został umieszczony na orbicie okołobiegunowej na wysokości 600 km nad Ziemią. Zadaniem projektu jest ustalenie przyczyny tworzenia się i zmienności obłoków srebrzystych, określenie związków między nimi a meteorologią mezosfery w obszarach polarnych. Chmury te są obiektem szczególnego zainteresowania naukowców, gdyż zaobserwowany w ostatnich latach wzrost częstotliwości ich występowania oraz pojawianie się ich w coraz niższych szerokościach geograficznych mogą być spowodowane zmianami klimatu.
Satelita wyposażony jest w trzy instrumenty:
Satelita o masie 197 kg został umieszczony na orbicie 25 kwietnia 2007 za pomocą rakiety Pegasus XL zbudowanej przez Orbital Sciences Corporation. Rakieta została doczepiona do odrzutowca Lockheed L-1011 Stargazer. Na wysokości 12 km Pegasus został odłączony i przez 10 minut leciał w stronę przestrzeni kosmicznej.
Misja AIM była planowana początkowo na 26 miesięcy, jednak NASA przedłużyła ją aż do końca roku fiskalnego 2012.

</doc>
<doc id="532659" url="https://pl.wikipedia.org/wiki?curid=532659" title="MOSiR">
MOSiR



</doc>
<doc id="532660" url="https://pl.wikipedia.org/wiki?curid=532660" title="Frank tunezyjski">
Frank tunezyjski

Frank tunezyjski – jednostka monetarna w Tunezji podczas pozostawania kraju pod protektoratem francuskim (1881–1956), emitowana w latach 1891–1957. Dzieliła się na 100 centymów.
Po odzyskaniu niepodległości zastąpiona dinarem tunezyjskim.

</doc>
<doc id="532661" url="https://pl.wikipedia.org/wiki?curid=532661" title="Grzybieniowe">
Grzybieniowe

Grzybieniowe ("Nymphaeidae" J.W. Walker ex Takht.) – podklasa roślin wyróżniana w niektórych systemach klasyfikacyjnych okrytonasiennych (np. w systemie Reveala). W zależności od ujęcia obejmuje albo niektóre albo wszystkie najstarsze linie rozwojowe roślin okrytonasiennych. 
Systematyka.
Jedna z dwunastu podklas w obrębie okrytonasiennych (tutaj stanowiących takson w randze klasy). 
Podział w tym ujęciu:
Gromada okrytonasienne, podgromada "Magnoliophytina", klasa "Piperopsida", podklasa "Nymhaeidae".
Podział w tym ujęciu:

</doc>
<doc id="532662" url="https://pl.wikipedia.org/wiki?curid=532662" title="Tic Tac Toe">
Tic Tac Toe

Tic Tac Toe – niemieckie trio żeńskie, założone w 1995 roku w Zagłębiu Ruhry, wykonujące muzykę pop-rap. Zespół cieszył się największą popularnością w krajach niemieckojęzycznych, Holandii i Europie Wschodniej. W drugiej połowie lat 90. sprzedał kilka milionów płyt, zdobył kilka niemieckich nagród muzycznych i wylansował takie przeboje jak „Ich find’ dich scheiße”, „Verpiss’ dich” oraz „Warum?”. W wyniku skandali i problemów osobistych popularność Tic Tac Toe spadła i w 2000 grupa rozwiązała się. Powróciła w 2005 roku z przebojowym singlem „Spiegel”, lecz już w 2007 roku trio definitywnie zakończyło działalność.
Historia.
Zespół utworzyły Lee (Liane Wiegelmann), Ricky (Ricarda Wältken) i Jazzy (Marlene Tackenberg), choć inicjatorką projektu była Claudia Wohlfromm, która wraz z partnerem Torstenem Börgerem pisała piosenki dla grupy i koordynowała jego karierę. Pierwszym singlem tria zostało nagranie „Ich find’ dich scheiße” w 1995 roku, które wywołało skandal w mediach przez niecenzuralny tytuł (pol. „Według mnie jesteś gównem”) i stało się dużym przebojem. Swój debiutancki album, zatytułowany po prostu "Tic Tac Toe", zespół wydał w 1996 roku. Płyta dotarła do top 5 na listach sprzedaży i pokryła się wielokrotną platyną. Popularnością cieszyły się kolejne single: „Funky” oraz „Leck mich am A, B, Zeh”, który poruszał temat bezpiecznego seksu. Prawdziwym przebojem okazała się jednak piosenka „Verpiss’ dich” (pol. „Spierdalaj”), która została ich pierwszym singlem numer 1 w Niemczech i Szwajcarii.
W 1997 roku wydany został drugi album, zatytułowany "Klappe die 2te". Osiągnął on jeszcze większy sukces niż poprzednia płyta, trafiając na pierwsze miejsca list sprzedaży i rozchodząc się w ponad milionowym nakładzie w samych Niemczech. Pierwszy singel, „Warum?”, dotarł na szczyty list przebojów i stał się największym hitem grupy. Opowiadał o przyjaciółce wokalistek, która zmarła wskutek przedawkowania narkotyków. Popularnością cieszył się również drugi singel, utrzymany w stylu reggae „Mr. Wichtig”. Głośnym echem odbiła się także piosenka „Bitte küss mich nicht”, opowiadająca o molestowaniu seksualnym.
Będąc u szczytu popularności, zespół stał się bohaterem licznych skandali. Okazało się, że oficjalna biografia zespołu została spreparowana, a wiek wokalistek zaniżony by pozyskać zainteresowanie nastoletniej publiczności. Rozgłosu dodawał też ich rzekomy konflikt z niemiecką raperką Sabriną Setlur. Następnie na jaw wyszło, że Lee jest mężatką, kiedy to jej mąż popełnił samobójstwo. Głośnym echem odbiła się również informacja, jakoby w przeszłości miała oddawać się prostytucji i zażywać narkotyki. Napięcie w zespole nasilało się, a media zaczęły rozpisywać się o problemach psychicznych Ricky. By naprawić wizerunek grupy, w listopadzie 1997 zorganizowano w Monachium konferencję prasową, na której zespół miał zdementować wszystkie plotki i zademonstrować zgodność. Konferencja przerodziła się jednak w publiczne stawianie zarzutów Ricky przez Lee i Jazzy. Dziewczyny zaczęły się kłócić, zarzucały sobie nawzajem kłamstwo i obrzucały wyzwiskami. W rezultacie płacząca Lee wybiegła z sali. Publiczność odwróciła się od zespołu i jego popularność drastycznie spadła. Niedługo po tym Ricky opuściła Tic Tac Toe i rozpoczęła karierę solową, wydając kilka singli, które spotkały się ze średnią popularnością.
Jazzy i Lee występowały przez jakiś czas we dwójkę, a następnie przyłączyła się do nich Sara Brahms. Razem występowały jako Sara @ Tic Tac Two i w 1999 roku wydały singel „Nie wieder”, który okazał się przebojem. W 2000 roku zespół, już pod oryginalną nazwą Tic Tac Toe, powrócił z albumem "Ist der Ruf erst ruiniert...", z którego pochodził popularny singel „Isch liebe disch”. Sam album jednak nie okazał się sukcesem komercyjnym, zwłaszcza w porównaniu z poprzednimi płytami. Jeszcze w tym samym roku zespół rozwiązał się.
W 2005 roku zespół wznowił działalność w oryginalnym składzie, kiedy to Ricky powróciła na miejsce Sary. Pod koniec roku wydały singel „Spiegel”, który osiągnął duży sukces, docierając do pierwszej dziesiątki w Niemczech, Austrii i Szwajcarii. Na początku 2006 roku ich poprzednia wytwórnia Sony Music wydała składankę z największymi przebojami, a miesiąc później ukazał się czwarty album zespołu, zatytułowany "Comeback". Spotkał się on ze średnim zainteresowaniem, a drugi singel, „Keine Ahnung”, nawet nie wszedł na listy przebojów. Po niezbyt udanym tournée, zespół oficjalnie zakończył działalność w styczniu 2007.
W 2009 roku pojawiła się informacja, jakoby zespół miał powrócić z Sarą Brahms na miejscu Lee, która postanowiła na zawsze wycofać się z przemysłu muzycznego, w tamtym czasie pracując jako kasjerka w zoo w Kolonii. Zapowiadany powrót nie doszedł jednak do skutku. Jazzy sporadycznie wydawała solowe nagrania i udzieliła się w musicalu, a obecnie żyje z rodziną na południu Francji.

</doc>
<doc id="532663" url="https://pl.wikipedia.org/wiki?curid=532663" title="Nymphaeidae">
Nymphaeidae



</doc>
<doc id="532665" url="https://pl.wikipedia.org/wiki?curid=532665" title="Frank malijski">
Frank malijski

Frank malijski – jednostka monetarna w Republice Mali w latach 1962–1984. 
Została wprowadzona po odzyskaniu niepodległości, emitowana od 1 lipca 1962 r. Dzieliła się na 100 centymów. Centralny Bank Mali emitował monety 5-, 10-, 25-, 50- i 100-frankowe oraz banknoty 100-, 500-, 1 000-, 5 000- i 10 000-frankowe. 
Zastąpiony frankiem CFA.

</doc>
<doc id="532670" url="https://pl.wikipedia.org/wiki?curid=532670" title="Blessing Bell">
Blessing Bell

Blessing Bell – japoński film z 2002 roku, wyreżyserowany przez Hiroyuki Tanakę. Pierwszy obraz Tanaki, w którym reżyser zrezygnował z powierzenia głównej roli swojemu ulubionemu dotychczas aktorowi, Shin’ichiemu Tsutsumi – zamiast niego wystąpił Susumu Terajima.

</doc>
<doc id="532671" url="https://pl.wikipedia.org/wiki?curid=532671" title="Geostationary Operational Environmental Satellite">
Geostationary Operational Environmental Satellite

Geostationary Operational Environmental Satellite (GOES) (Geostacjonarny Operacyjny Satelita do badań Środowiska) jest programem amerykańskich satelitów meteorologicznych umieszczonych nad równikiem i poruszających się wraz z obrotem ziemi na orbicie geostacjonarnej dzięki czemu są w stanie obserwować ten sam obszar na ziemi. Są umieszczony 35,790 km nad powierzchnią ziemi. 
Obecnie satelity GOES posiadają na pokładzie wielokanałową kamerę (GOES Imager) oraz instrument do sondażu pionowego struktury atmosfery (GOES Sounder). Ponadto satelity wyposażone są w monitor pogody kosmicznej - Space Environment Monitor (SEM), w którego skład wchodzą: detektor wysokoenergetycznych cząstek (w tym elektronów, protonów i cząstek alfa), dwa magnetometry i detektor słonecznego promieniowania rentgenowskiego, oraz teleskop rentgenowski - Solar X-Ray Imager (SXI), obrazujący atmosferę słońca w zakresie miękkiego promieniowania rentgenowskiego. 

</doc>
<doc id="532672" url="https://pl.wikipedia.org/wiki?curid=532672" title="Sieci semantyczne">
Sieci semantyczne



</doc>
<doc id="532685" url="https://pl.wikipedia.org/wiki?curid=532685" title="Ochotnicza Straż Pożarna w Pszowie">
Ochotnicza Straż Pożarna w Pszowie

Ochotnicza Straż Pożarna w Pszowie – organizacja społeczna, powołana do życia w 1907 roku, zrzeszona w Związku Ochotniczych Straży Pożarnych RP. Od 1995 roku włączona do Krajowego Systemu Ratowniczo – Gaśniczego. Posiada duże sukcesy w sporcie pożarniczym. Jednostka leży w powiecie wodzisławskim (woj. śląskie), w gminie Pszów.
Założyciele.
Jan Grzybek, Józef Utrata, Edward Szulc, Szymon Majer, Henryk Rzodeczko, Teodor Staniczek, Franciszek Tytko, Franciszek Bielaczek, Franciszek Kotala, Juliusz Szmid, Piotr Elsner, Wincenty Krzyżak, Konstanty Kowol, Franciszek Morawiec, Emanuel Żydek.
Sztandar.
Jednostka posiada sztandar – "symbol (...) jednoczący ludzi we wspólnym działaniu dla ogólnego dobra" – ufundowany przez społeczeństwo w 2002 roku. Jest to już trzeci sztandar w historii jednostki. Pierwszy został ufundowany w 1912 roku, a drugi w 1957 roku.
Odznaka honorowa "Zasłużony dla OSP w Pszowie".
Jednostka przyznaje własną odznakę. Pierwsze zostały wręczone przy okazji jubileuszu 100-lecia istnienia jednostki. Do końca 2017 roku przyznano 49 odznak.
Baza techniczna.
Strażnica.
Murowana – oddana do użytku 8 maja 1961 roku, z wieżą – wspinalnią, 4 pomieszczeniami garażowymi, świetlicą z zapleczem kuchennym, izbą tradycji, biurem Zarządu OSP
Osiągnięcia sportowe.
Jednostka Ochotniczej Straży Pożarnej w Pszowie siedmiokrotnie startowała w Międzynarodowych Zawodach Straży Pożarnej tzw. Olimpiadzie Pożarniczej CTIF według regulaminu tradycyjnego, gdzie zdobyła 5 złotych medali [w Karlovacu (b. Jugosławia) w 1967, w Kuopio (Finlandia) w 1997, w Herning (Dania) w 2001, w Varażdin (Chorwacja) w 2005, w Miluzie (Francja) w 2013], 1 srebrny zdobyty w Berlinie (Niemcy) w 1993, oraz 1 brązowy zdobyty w Villach (Austria).
Brała również ośmiokrotnie udział w Ogólnopolskich Zawodach Sportowo – Pożarniczych według CTIF, gdzie dwa razy wywalczyła Mistrzostwo Polski, raz wicemistrzostwo Polski, czterokrotnie plasowała się na trzeciej pozycji, a raz na pozycji piątej.
Drużyna z OSP Pszów startowała również czterokrotnie na Mistrzostwach Polski według regulaminu KGPSP (tzw. "na mokro"), gdzie raz uplasowała się na drugiej pozycji uzyskując tytuł wicemistrza Polski
prawo startu w X Olimpiadzie Pożarniczej CTIF w Berlinie (Niemcy)
Odznaczenia.
Jednostka OSP w Pszowie została odznaczona:

</doc>
<doc id="532692" url="https://pl.wikipedia.org/wiki?curid=532692" title="Osiedle Lubawskie (osiedle w Iławie)">
Osiedle Lubawskie (osiedle w Iławie)



</doc>
<doc id="532694" url="https://pl.wikipedia.org/wiki?curid=532694" title="Raptawicka Grań">
Raptawicka Grań

Raptawicka Grań – zbudowana z wapieni i dolomitów grań w Tatrach Zachodnich odbiegająca w północno-wschodnim kierunku od masywu Kominiarskiego Wierchu i oddzielająca żleb Żeleźniak od Doliny Smytniej. Od Żeleźniakowego Wierchu oddzielona jest położoną na wysokości ok. 1515 m przełęczą Żeleźniakowe Siodło.
Opadające do Doliny Smytniej południowe zbocza Raptawickiej Grani tworzą bardzo strome ściany, tzw. Raptawicki Mur. Od wschodniej strony grań kończy się stromym urwiskiem Raptawickiej Turni opadającym do Doliny Kościeliskiej.
W Raptawickiej Grani znajdują się liczne jaskinie oraz drogi wspinaczkowe.

</doc>
<doc id="532700" url="https://pl.wikipedia.org/wiki?curid=532700" title="Ciśnienie magnetyczne">
Ciśnienie magnetyczne

Ciśnienie magnetyczne – energia zgromadzona w polu magnetycznym przeciwdziałająca zmniejszeniu objętości plazmy, czyli wywołująca w plazmie efekt identyczny do ciśnienia wewnętrznego. Wielkość tę wprowadzono przez analogię do fizycznego ciśnienia, jakie wywiera gaz w wyniku zgromadzonej w jego cząstkach energii kinetycznej.
Pojęcie to jest używane w magnetohydrodynamice, szczególnie przy analizie zachowania plazmy w ciałach niebieskich i ich magnetosferach.
W wyniku oddziaływania zjonizowanych cząstek plazmy z polem magnetycznym plazma znajdująca się w polu magnetycznym zachowuje się tak, jakby pole magnetyczne generowało dodatkowe ciśnienie, określone (w układzie SI) wzorem:
gdzie:
Istnieniu ciśnienia magnetycznego w plazmie odpowiadają inne zjawiska zachodzące w ciałach stałych przewodzących prąd elektryczny (wytwarzający pole magnetyczne), na przykład w zwojnicach elektromagnesów na przewód działa siła zwrócona na zewnątrz zwojnicy (w bardzo silnych elektromagnesach zdarza się rozerwanie ich uzwojeń).

</doc>
<doc id="532701" url="https://pl.wikipedia.org/wiki?curid=532701" title="Międzynarodowa Federacja Tenisa">
Międzynarodowa Federacja Tenisa



</doc>
<doc id="532703" url="https://pl.wikipedia.org/wiki?curid=532703" title="Brage">
Brage



</doc>
<doc id="532709" url="https://pl.wikipedia.org/wiki?curid=532709" title="Java2">
Java2



</doc>
<doc id="532711" url="https://pl.wikipedia.org/wiki?curid=532711" title="Dekanat Gdańsk-Śródmieście">
Dekanat Gdańsk-Śródmieście

Dekanat Gdańsk-Śródmieście – jeden z 24 dekanatów katolickich archidiecezji gdańskiej, obejmujący obszar gdańskich dzielnic Śródmieście oraz Orunia-Św. Wojciech-Lipce. Dziekanem jest proboszcz parafii św. Brygidy – ks. kan. mgr Ludwik Kowalski.
Parafie.
W skład dekanatu wchodzi 9 parafii:
Sąsiednie dekanaty.
Gdańsk-Dolne Miasto, Gdańsk-Łostowice, Gdańsk-Siedlce, Gdańsk-Wrzeszcz, Pruszcz Gdański, Żuławy Steblewskie

</doc>
<doc id="532716" url="https://pl.wikipedia.org/wiki?curid=532716" title="Kolej średnicowa w Warszawie">
Kolej średnicowa w Warszawie

&lt;templatestyles src="Szablon:Linia kolejowa infobox/styles.css" /&gt;
Kolej średnicowa, także linia średnicowa – kolejowa linia średnicowa w Warszawie; składa się z dwóch linii kolejowych (po dwa tory każda) łączących węzłowe stacje kolejowe Warszawa Wschodnia i Warszawa Zachodnia.
Charakterystyka.
Pierwsza linia, obecnie obejmująca linię kolejową nr 448 z Warszawy Zachodniej do Rembertowa, wykorzystywana jest głównie przez Koleje Mazowieckie i Warszawską Szybką Kolej Miejską. W jej skład wchodzą przystanki kolejowe: Warszawa Stadion, Warszawa Powiśle, Warszawa Śródmieście (znajdujący się w warszawskim tunelu średnicowym) i Warszawa Ochota. Pociągi na tej linii kursują w godzinach szczytu co 3 min 45 s w obie strony. Na średnicy podmiejskiej obowiązują bilety I strefy ZTM Warszawa, wspólny bilet ZTM-KM-WKD, a także Bilet warszawski.
Druga linia, obecnie obejmująca linię kolejową nr 1, obsługuje tylko stację Warszawa Centralna, a więc ruch pociągów dalekobieżnych, regionalnych i częściowo aglomeracyjnych. Dworzec Centralny zastąpił zniszczony w czasie II wojny światowej Dworzec Główny. Na tej nitce pociągi jeżdżą w szczycie komunikacyjnym co kilka minut.
Obie linie przechodzą przez śródmieście Warszawy tunelem średnicowym; pozostała część linii biegnie zaś wykopem bądź na powierzchni. Nieopodal przystanku Śródmieście znajduje się stacja metra Centrum.
Tunel średnicowy (o długości 1175 m) stanowi główną część linii i posiada dwie nawy zawierające po parze torów oraz głowice rozjazdowe Dworca Centralnego. Nad stropem komór tunelu zbudowano m.in. przejście podziemne pod rondem Romana Dmowskiego, o zmniejszonej wysokości stropów, między innymi ze względu na konieczność przeprowadzenia I linii metra (przesiadka między Śródmieściem i stacją Centrum wymaga wyjścia na powierzchnię).
Część wykopu od ul. Żelaznej do ul. Jana Pawła II została przykryta częściowo płytą, na której m.in. postawiono budynek (róg ul. Żelaznej i Al. Jerozolimskich) oraz planuje się dalszą zabudowę. Dalsza część wykopu też będzie zabudowana na płytach nad wykopem.
Tunel średnicowy posiada dwa wyjścia awaryjne i dwa ewakuacyjne: do ww. przejścia podziemnego oraz w chodniku przed budynkiem Centrum Finansowego. Wyjście awaryjne przed budynkiem Centrum Finansowego miało postać krat w chodniku, obecnie posiada oszklone wyjście w formie klatki schodowej.
Historia.
XIX wiek.
W XIX w., gdy powstały w Warszawie linie kolejowe zakończone dworcami czołowymi – dworcem Wiedeńskim (później nazwany Głównym) oraz Terespolskim (Wschodni), nie przewidziano początkowo połączenia między nimi, gdyż przewidywany ruch miał być ograniczony. Linie te miały różne szerokości torów (wiedeńska – normalną 1435 mm; terespolska – „rosyjską” 1520 mm). Szybki rozwój kolei spowodował konieczność zbudowania linii obwodowej, która pozwoliła na przeładunki na stacji stycznej (obecnie tereny byłej prowizorycznej stacji Warszawa Główna). Ruch pasażerski odbywał się między dworcami za pomocą tramwaju konnego (zajezdnia historyczna przy ul. Inżynierskiej), który stał się jednocześnie zaczątkiem warszawskiej sieci tramwajowej.
W związku z nadzwyczajną szerokością Alei Jerozolimskich (40 m), już w 1884 inż. Rohn i Zieliński przedstawili koncepcję przeprowadzenia tędy linii kolejowej tunelem. Wymagała ona wybudowania tunelu, mostu na Wiśle oraz nasypów i mniejszych wiaduktów nad Powiślem. Zagłębienie linii w wykopie było postulowane przez miasto od dawna, ze względu na rosnący ruch uliczny i jego dezorganizację powodowaną przez zamykanie zapór.
W latach 1895–1902 powstała koncepcja budowy linii średnicowej w Warszawie oraz obwodowych i miejskich linii kolejowych do przewozu towarów i ruchu pasażerskiego. W 1903 r. plany poszerzono o budowę dwóch linii szybkiej kolei miejskiej biegnących na powierzchni oraz w płytkim tunelu: od Ogrodu Saskiego do pl. Unii Lubelskiej i od planowanego dworca Szmulki przez dworzec Wileński do dworca Czyste.
W 1903 r. kierownictwo kolei państwowych w Petersburgu zaakceptowało projekt, którego budowa miała się zacząć w tym samym roku, co jednak nie nastąpiło z powodu braku środków finansowych i zmiany stanowiska strony wojskowej, zakładającej likwidację części umocnień w związku ze spadkiem znaczenia warszawskiej twierdzy dla obronności Rosji. Z powodu zmniejszenia znaczenia miasta dla armii ograniczono się do przebudowy wiaduktów i przepustów na istniejących liniach.
1918–1939.
Budowę zrealizowano już w innych warunkach, po uchwale lipcowej Sejmu z 1919. Była to jedna z pierwszych uchwał Sejmu odrodzonej Polski (11 listopada 1918). Autorem projektu z 1919 roku był Aleksander Wasiutyński. Projekt przewidywał od razu linię czterotorową.
Dokumentację zatwierdzono w 1921, budowę rozpoczęto w 1924.
Wiadukt kolei średnicowej na Powiślu został zaprojektowany przez Pawła Wędziagolskiego. Pierwotna postać mostu średnicowego (450 m) wynikała z zastosowania przęseł łukowych z jazdą dołem. Było to bardzo ostro krytykowane ze względu na wpływ na panoramę miasta. Jako pierwszą zbudowano południową parę torów. Z powodu budowy konieczne było zamknięcie czołowego Dworca Głównego (tak nazwano po 1918 Dworzec Wiedeński). Około 1/3 budynku wraz z zachodnią wieżą zegarową zburzono, aby powstało miejsce na głowicę rozjazdową nowego Dworca Głównego III, który zaczęto budować na tunelu. Na czas robót zbudowano prowizoryczny Dworzec Główny IV – czołowy przy ul. Chmielnej.
Linia została otwarta 2 września 1933. Ze względu na zadymienie, ruch pociągów prowadzonych parowozami musiał być ograniczony. Od samego początku zakładano elektryfikację trasy, lecz z uwagi na brak uzasadnienia technicznego dla elektryfikacji samego odcinka miejskiego, musiała ona zostać powiązana z elektryfikacją całego ruchu podmiejskiego zbiegającego się na kolei średnicowej, na co początkowo nie było środków. W końcu umowę o elektryfikacji linii średnicowej i kolei podmiejskich do Żyrardowa, Otwocka i Mińska Mazowieckiego zawarto z przedsiębiorstwami brytyjskimi 2 sierpnia 1933 roku. Elektryfikację prądem stałym o napięciu 3 kV zakończono w 1936 r. – 15 grudnia pojechały pierwsze zespoły trakcyjne. Pociągi pasażerskie zaczęto przeprowadzać lokomotywami elektrycznymi. Dworzec Główny funkcjonował w stanie nieukończonym.
1939–1945.
W 1939 r. ostatni fragment gmachu Dworca Wiedeńskiego został uszkodzony, a jego mury rozebrane w czasie okupacji. Plany Niemców likwidacji trakcji elektrycznej nie zostały zrealizowane dzięki argumentacji inżynierów kolejowych, którzy wskazywali na problemy z zadymieniem. Zaimprowizowano wtedy zastępcze lokomotywy z dwóch wagonów zespołów trakcyjnych obciążonych betonem oraz sprowadzono z Włoch lokomotywy na napięcie 3 kV.
Linia średnicowa w czasie powstania warszawskiego była linią frontu. Po zdobyciu przez powstańców 3 sierpnia Dworca Pocztowego i rozbiciu niemieckiego pociągu ewakuacyjnego stojącego w wykopie między Dworcem Głównym a wiaduktem nad torami w ciągu ul. Żelaznej, żołnierze z oddziału Wacława Kucharskiego ps. "Janosik" rozkręcili szyny, a patrol saperski Stanisława Bzdaka ps. "Miner" wysadził tory. Komunikacja na linii średnicowej została przerwana.
Po powstaniu linia została celowo zniszczona przez Niemców: wysadzono most, tunel, Dworzec Główny i wszystkie wiadukty i nasypy na Powiślu. Dworzec Zachodni był wykorzystywany do załadunku – do pociągów elektrycznych – warszawian wywożonych z opróżnianego miasta do obozu przejściowego utworzonego na terenie Zakładów Naprawczych Taboru Kolejowego w Pruszkowie.
Po 1945.
Po wojnie podjęto decyzję jednoczesnego z odbudową dokończenia linii. Nawę dalekobieżną tunelu ukończono w 1948 roku. Następnie odbudowano most – w formie nieagresywnej z jazdą górą.
Otwarcie linii średnicowej odbyło się 23 czerwca 1949. Pierwszy pociąg przejechał przez most i tunel o godz. 19.15. Ruch lokalny odbywał się po linii północnej, przez prowizoryczny przystanek Warszawa Śródmieście zbudowany na miejscu przyszłego Dworca Centralnego (ruch dalekobieżny odbywał się z prowizorycznego Dworca Głównego, który stworzono na terenie stacji towarowej przy ul. Towarowej).
W połowie lat 50. przewidywano także wybudowanie zaplanowanej w latach 30. kolejowej obwodnicy południowej łączącej dworzec Zachodni z dworcem Wschodnim przez Służewiec i Saską Kępę.
Wykorzystując resztki wysadzonego przez Niemców po powstaniu warszawskim, nigdy nie ukończonego Dworca Głównego IV, zbudowano podziemny przystanek Warszawa Śródmieście oraz przystanki pośrednie – Ochota, Powiśle i Stadion. Tak przygotowaną, zgodnie z planami, do ruchu lokalnego nitkę południową przekazano w roku 1963. W tym czasie prowizoryczny przystanek pomiędzy ulicami Emilii Plater i Marchlewskiego (ul. Jana Pawła II) nazwano Warszawa Centralna. Przejął on część ruchu dalekobieżnego z Dworca Głównego III przy Towarowej. Przystanek ten, wraz z barakami zejściowymi, został rozebrany po przejęciu ruchu przez budowany dworzec Warszawa Centralna (1975), który ostatecznie przejął ruch z prowizorycznego dworca przy Towarowej. Przez jakiś czas dworce Główny i Centralny funkcjonowały równolegle z czym może być związana nazwa Warszawa Centralna zamiast Warszawa Główna.
Linia średnicowa spowodowała wyjątkowo korzystne dla ruchu aglomeracyjnego ukształtowanie węzła. Tworzenie systemu szybkiej kolei miejskiej od 2005 r. jest możliwe dzięki tej linii, przez którą przebiegały dwie pierwsze trasy – S1 i S2.
Na linii średnicowej planowane są prace remontowe i modernizacyjne. Mają one na celu zwiększenie efektywności linii m.in. poprzez likwidację ograniczeń prędkości, poprawę bezpieczeństwa ruchu i komfortu podróży, przystosowanie peronów i przejść do korzystania przez osoby niepełnosprawne, dostosowanie układu torowego do nowoczesnego taboru (np. z wychylnymi pudłami wagonów), poprawę bezpieczeństwa przeciwpożarowego, zmniejszenie korozji szyn i wytłumienie drgań w tunelu średnicowym.
Remont linii przesunięto na lata 2020–2024.

</doc>
<doc id="532719" url="https://pl.wikipedia.org/wiki?curid=532719" title="Niko Kranjčar">
Niko Kranjčar

Niko Kranjčar (wym. []; ur. 13 sierpnia 1984 w Zagrzebiu) – chorwacki piłkarz występujący na pozycji pomocnika w szkockim klubie Rangers. Były reprezentant Chorwacji. Syn Zlatko Kranjčara.
Kariera piłkarska.
Kariera klubowa.
Wychowanek klubu Dinamo Zagrzeb. Kranjčar długo grał w zespole Dinama, także jako kapitan drużyny, ale na początku 2005 roku, po konflikcie z zarządem klubu, przeniósł się do drużyny rywala Hajduka Split. Jego transfer odbił się szerokim echem w środowisku piłkarskim Chorwacji. Na kilka godzin przed zamknięciem letniego okna transferowego 2006 r. podpisał 4-letni kontrakt z angielskim Portsmouth FC.
Został wybrany (obok takich zawodników jak Lionel Messi, Lukas Podolski i Muntari) przez eurosport.com na najbardziej obiecującego strzelca Mistrzostw Świata w 2006 r. Jego ojciec Zlatko Kranjčar był trenerem narodowej reprezentacji Chorwacji, jednak po słabym występie reprezentacji na Mundialu 2006 w Niemczech został zwolniony.
We wrześniu 2009 roku przeniósł się do Tottenham Hotspur za kwotę 2 milionów. W czerwcu 2012 roku za 7 mln euro przeszedł do Dynama Kijów. 2 września 2013 został wypożyczony do Queens Park Rangers F.C.. W sierpniu 2015 powrócił do Dynama Kijów. W styczniu 2016 za obopólną zgodą kontrakt z Dynamem został anulowany. W marcu 2016 trafił do New York Cosmos.
Kariera reprezentacyjna.
Zanim Kranjčar został powołany do narodowej reprezentacji Chorwacji występował w drużynach młodzieżowych, ostatnio w drużynie zawodników do 21
lat.

</doc>
<doc id="532720" url="https://pl.wikipedia.org/wiki?curid=532720" title="Władysław Ślesicki">
Władysław Ślesicki

Władysław Ślesicki (ur. 5 stycznia 1927 w Warszawie, zm. 9 grudnia 2008 tamże) – polski reżyser filmowy. Ojciec producenta Adama Ślesickiego. Stryj reżysera Macieja Ślesickiego. Był jednym z czołowych twórców polskiego dokumentu lat 50. i 60.
Studiował historię sztuki na UW. Początkowo pracował w Wytwórni Filmów Dokumentalnych realizując filmy dokumentalne, z których wiele wyróżniono nagrodami w kraju i za granicą. W 1955 roku ukończył studia na Wydziale Reżyserii PWSF w Łodzi, a dyplom otrzymał w 1959 roku.
Do najważniejszych filmów dokumentalnych Ślesickiego należą: „Ludzie z pustego obszaru” (1957, wspólnie z Kazimierzem Karabaszem), „Wśród ludzi” (1960), „Płyną tratwy” (1962), „Zanim opadną liście” (1964), czy „Rodzina człowiecza” (1966) nagrodzona m.in. Grand Prix na Festiwalu Filmowym w Wenecji. W 1968 r. zadebiutował jako reżyser filmu fabularnego – były to „Ruchome piaski”.
Jego filmem, który zdobył największą popularność był fabularny obraz „W pustyni i w puszczy” z 1973 r. W Polsce obejrzało go ponad 30 mln widzów (drugie miejsce w box office w historii polskiego kina). Zrealizował też filmy fabularne: „Droga daleka przed nami”, opowiadający wojenną historię młodych Powstańców po upadku Powstania Warszawskiego i „Śpiewy po rosie”, a także serial telewizyjny „Lato leśnych ludzi”. Filmy Władysława Ślesickiego były nagradzane na międzynarodowych festiwalach, m.in. w Wenecji (Grand Prix i Złoty Lew św. Marka), Lipsku, Cordobie (Grand Prix), Buenos Aires, Bergamo (Nagroda Główna), Guadalajarze, Oberhausen, Krakowie („Złoty Smok”, „Srebrny Lajkonik”).
W 1969 roku reżyser otrzymał nagrodę indywidualną II stopnia Ministra Kultury i Sztuki, a w roku 1976 odznaczono go Krzyżem Kawalerskim Orderu Odrodzenia Polski. W 2007 roku otrzymał Nagrodę Stowarzyszenia Filmowców Polskich za wybitny wkład w rozwój polskiej kinematografii, a pośmiertnie został odznaczony Krzyżem Oficerskim Orderu Odrodzenia Polski za „wybitne zasługi dla niepodległości Rzeczypospolitej Polskiej i za osiągnięcia w pracy twórczej na rzecz rozwoju polskiej kinematografii”.
W czasie II wojny światowej Władysław Ślesicki był żołnierzem Szarych Szeregów i uczestnikiem Powstania Warszawskiego, służył jako listonosz Powstańczej Poczty Harcerskiej.
Reżyser zmarł w 2008 roku, w Warszawie, po ciężkiej chorobie.
Jest patronem założonej w 2014 roku Fundacji Filmowej im. Władysława Ślesickiego.

</doc>
<doc id="532721" url="https://pl.wikipedia.org/wiki?curid=532721" title="Elektrociepłownia Gazowa Siedlce">
Elektrociepłownia Gazowa Siedlce

Elektrociepłownia Gazowa Siedlce – elektrociepłownia gazowa zlokalizowana w Siedlcach w województwie mazowieckim, należąca do Przedsiębiorstwa Energetycznego w Siedlcach Sp. z o.o.
Historia.
W 1997 r. powstała spółka z o.o. Energia Siedlce, której zadaniem było wybudowanie elektrociepłowni na paliwo gazowe. Elektrociepłownię uruchomiono 10 maja 2002 r.. 31 października 2002 r. spółkę przejęło Przedsiębiorstwo Energetyczne w Siedlcach Sp. z o.o w ramach planowanego rozszerzenia zakresu działalności o produkcję i dystrybucję energii elektrycznej. 

</doc>
<doc id="532726" url="https://pl.wikipedia.org/wiki?curid=532726" title="Właśnie leci kabarecik">
Właśnie leci kabarecik

Właśnie leci kabarecik – program rozrywkowy Telewizji Polskiej realizowany przez Olgę Lipińską w latach 1974-1977. Program powstał specjalnie na potrzeby Studia 2 i był w tym okresie jego główną pozycją rozrywkową. Składał się z 12 odcinków, przy czym w odcinku 11. kabarecik był oficjalnie "rozwiązywany" przez Naczelnika Bączka (w tej roli Marian Kociniak), a w 12. Olga Lipińska zainscenizowała niezapomniany fragment "Zemsty" Aleksandra Fredry (w roli Cześnika - Piotr Fronczewski, natomiast Dyndalskiego gra najpierw Barbara Wrzesińska, a w chwilę później Jan Kobuszewski). Odcinków 11. i 12. nie powtórzono w reemisji TV Polonia w 1995 roku.
Bezpośrednim poprzednikiem "Właśnie leci kabarecik" był cykl kabaretowych widowisk rozrywkowych "Gallux Show" z pierwszej połowy lat 70., a jego kontynuację stanowił realizowany pod koniec dekady, specjalnie dla bloku "Tylko w niedzielę" cykl "Kabaret Olgi Lipińskiej" w jego pierwszej wersji, której nieoficjalny tytuł brzmiał "Kurtyna w górę".
Półgodzinny program prezentował absurdalny humor w wykonaniu stałej grupy aktorów. Program prowadził schizofreniczny prezenter Pan Piotruś – Piotr Fronczewski (rozpoczynał słowami "Witam państwa jak zwykle niezwykle serdecznie w kolejnym, że się tak wyrażę, kabarecie Studia 2"), przed telewizorem, z zamiarem spokojnego spędzenia wieczoru, zasiadał Wojciech Pokora. Następnie na ekranie pojawiały się Siostry Sisters – Barbara Wrzesińska i Krystyna Sienkiewicz, Pan Janeczek – Jan Kobuszewski i inni. W zasadzie we wszystkich odcinkach "Właśnie leci kabarecik" pojawiały się fragmenty wcześniejszych produkcji, m.in. "Gallux Show".
W filmowej czołówce programu ze schodów spadał Zdzisław Leśniak, wypuszczając z ręki wiklinowy kosz z różnymi dobrami – tekst towarzyszącej piosenki zawierał fragment wiersza Konstantego Ildefonsa Gałczyńskiego "Piosenka o braciach Rojek":
Ten kosz to wszystko moje,
mam dwie koszule w nim.
Ja się nie boję braci Rojek.
RYM CYM CYM.
Stały element programu stanowiły również realizowane trickowo teleportacje postaci ze sceny kabaretu do domu Wojciecha Pokory i odwrotnie, inscenizowane przez imitowane wyciąganie przenoszącej się osoby za ręce poprzez ekran telewizyjny.
W roku 1995 10 odcinków "Właśnie leci kabarecik" wyemitowała TV Polonia.
Kolejnej reemisji wraz z komentarzem Olgi Lipińskiej dokonała stacja Kino Polska w roku 2009.
Lista odcinków.
Odcinki nie miały tytułów, poniżej hasłowy wykaz tematów poszczególnych programów:

</doc>
<doc id="532731" url="https://pl.wikipedia.org/wiki?curid=532731" title="Jacek Bielski">
Jacek Bielski

Jacek Bielski (ur. 29 stycznia 1972 r. w Elblągu) – polski bokser, mistrz Europy, olimpijczyk.
Kariera w boksie amatorskim.
Startował w wagach piórkowej, lekkiej i lekkopółśredniej. Czterokrotnie wystąpił na mistrzostwach Europy. W Bursie (1993) został mistrzem Europy w wadze lekkiej. W Göteborgu (1991) w wadze lekkiej oraz w Vejle (1996) i Mińsku (1998) w wadze lekkopółśredniej odpadał przed fazą medalową. Startował w Igrzyskach Olimpijskich w Atlancie w 1996 w wadze lekkopółśredniej, gdzie odpadł w 2. walce eliminacyjnej. Dwukrotnie wystąpił w tej wadze na mistrzostwach świata (w Berlinie (1995) i Budapeszcie (1997), ale bez sukcesów.
Cztery razy był mistrzem Polski: w 1993 w wadze lekkiej oraz w 1995, 1996 i 1998 w lekkopółśredniej, wicemistrzem w 1991 w kategorii piórkowej, oraz brązowym medalistą w 1992 w wadze piórkowej i 1997 w kategorii lekkopółśredniej.
Był wicemistrzem Europy juniorów w 1990 w Usti nad Łabą w wadze koguciej. Trzykrotnie zwyciężał w Turnieju im. Feliksa Stamma (w wadze lekkiej w 1994 oraz w lekkopółśredniej w 1995 i 1998.
Stoczył 225 walk, z których wygrał 190, 2 zremisował i 33 przegrał.
Był zawodnikiem Startu Elbląg.
Kariera w boksie zawodowym.
Walczył w latach 1999-2003 w wadze półśredniej. Stoczył 26 walk, z których wygrał 24 (7 przez nokaut) i 2 przegrał. . Bez powodzenia walczył o tytuł światowy IBO oraz o tytuł międzykontynentalny WBC. Reprezentował grupę Hammer KnockOut Promotions.

</doc>
<doc id="532734" url="https://pl.wikipedia.org/wiki?curid=532734" title="Antigoneja">
Antigoneja



</doc>
<doc id="532741" url="https://pl.wikipedia.org/wiki?curid=532741" title="Treniota">
Treniota

Treniota (zm. 1264) – książę Żmudzi, wielki książę litewski w latach 1263-1264.
Życiorys.
Krewny Mendoga – jego matką była siostra Mendoga i Dowsprunka, żona Wikinta. W latach 1260-1261 prowadził wojny z zakonem krzyżackim. W 1260 odniósł zwycięstwo w bitwie nad Durbe.
W 1261 doszedł do porozumienia z Mendogiem i uznał jego władzę nad całą Litwą. Po zjednoczeniu państwa był dowódcą wojsk litewskich w wojnie z gałęzią zakonu krzyżackiego w Inflantach. Nie odniósł jednak większych sukcesów, ponieważ zawiodło współdziałanie z ruskimi sprzymierzeńcami pod wodzą Aleksandra Newskiego. W 1263 roku zawiązał wraz z Dowmuntem spisek na życie Mendoga. Jesienią 1263 roku, kiedy wojska Mendoga znajdowały się w pochodzie na daleki Briańsk, Dowmunt nagle zawrócił z drogi i napadłszy na Mendoga zamordował go wraz z dwoma synami Ruklą i Repekiem. Po zamordowaniu króla Treniota przejął władzę na Litwie.
Nakazał zgładzenie księcia połockiego Towciwiłła, zaprosiwszy go z Połocka do podziału "ziemi i dobytku Mendoga".
Na Litwie wybuchło powstanie przeciw jego rządom. Treniota nie utrzymał się długo u władzy. Został zamordowany przez spiskowców na wiosnę 1264 roku – zginął z rąk koniuchów Mendoga, którzy pomścili śmierć swego pana. Władzę po nim przejął przy pomocy ruskiej, stojący na czele opozycji syn Mendoga, Wojsiełk.

</doc>
<doc id="532742" url="https://pl.wikipedia.org/wiki?curid=532742" title="Ciepłownia Wola">
Ciepłownia Wola

Ciepłownia Wola – zakład ciepłowniczy znajdujący się przy ul. Połczyńskiej 21 na warszawskim Bemowie.
Zakład należy do spółki PGNiG Termika.
Opis.
Budowa ciepłowni rozpoczęła się w październiku 1971 i zakończyła we wrześniu 1974.
W Ciepłowni Wola pracują trzy kotły wodne na olej opałowy lekki.
Ciepłownia razem z Ciepłownią Kawęczyn stanowią szczytowe źródło ciepła dla Warszawy. Są one uruchamiane gdy temperatura zewnętrzna spada poniżej zera, a Elektrociepłownia Siekierki i Elektrociepłownia Żerań nie są w stanie zaspokoić popytu na ciepło. 
W roku 2014–2015 zmodernizowane zostały trzy istniejące kotły PTWM wymieniono części ciśnieniowe, palniki, dostosowując je do spalania oleju lekkiego i zaostrzonych norm emisyjnych. Wybudowano nowe instalacje rozładunkowe oleju lekkiego i zmodernizowano zbiornik magazynowy. Z eksploatacji wycofano olej opałowy ciężki (mazut).
Moc cieplna po modernizacji wynosi 348 MWt. Ciepłownia spełnia dyrektywy UE dla źródeł szczytowych istniejących, pracujących w ciągu roku do 1500 godz.

</doc>
<doc id="532746" url="https://pl.wikipedia.org/wiki?curid=532746" title="Marek Gałęzowski">
Marek Gałęzowski

Marek Gałęzowski (ur. 27 sierpnia 1972 w Warszawie) – polski historyk, doktor habilitowany nauk społecznych w zakresie nauk o polityce.
Życiorys.
Studiował historię na Wydziale Historycznym Uniwersytetu Jagiellońskiego. W 2003 r. uzyskał stopień doktora nauk humanistycznych i był tam następnie wykładowcą. Później pracował w Radzie Ochrony Pamięci Walk i Męczeństwa w Warszawie, a od 2008 w Instytucie Pamięci Narodowej - Komisji Ścigania Zbrodni przeciwko Narodowi Polskiemu.
Jest autorem przeszło 50 artykułów, biogramów, recenzji, opracowań dokumentów oraz ponad 50 tekstów, które znalazły się na tabliczkach informacyjnych w Muzeum Powstania Warszawskiego. Od 2004 r. do 2008 był członkiem redakcji czasopisma „Niepodległość”, a od 2008 jest członkiem Kolegium "Biuletynu Instytutu Pamięci Narodowej". Uczestniczył w organizacji uroczystości 60. rocznicy oswobodzenia niemieckiego obozu koncentracyjnego Auschwitz-Birkenau i otwarcia Cmentarza Obrońców Lwowa (24 czerwca 2005 r.).
Mieszka w Warszawie.

</doc>
<doc id="532752" url="https://pl.wikipedia.org/wiki?curid=532752" title="Ciepłownia Kawęczyn">
Ciepłownia Kawęczyn

Ciepłownia Kawęczyn znajduje się przy ul. Chełmżyńskiej 180, na Kawęczynie, w dzielnicy Rembertów w Warszawie. Właścicielem zakładu jest spółka PGNiG Termika SA. 
Opis.
Budowa Ciepłowni Kawęczyn rozpoczęła się w 1979 roku. Zakład został uruchomiony w 1983 roku. Jest najmłodszym i trzecim co do wielkości źródłem ciepła dla Warszawy. 
Ciepłownia Kawęczyn spełniając dyrektywy UE dla istniejących źródeł szczytowych pracujących w ciągu roku nie więcej niż 1500 godzin jest uruchamiana gdy średniodobowa temperatura zewnętrzna spadnie poniżej -1oC. Jest opalana węglem, jednak w wyniku rozpoczętych inwestycji do 2030 roku ma przestawić się w większości na gaz ziemny i lekki olej opałowy.
Komin ciepłowni Kawęczyn ma wysokość 300 metrów.

</doc>
<doc id="532755" url="https://pl.wikipedia.org/wiki?curid=532755" title="Katorz">
Katorz

Katorz – album thrashmetalowego zespołu Voivod. Data wydania albumu to 25 lipca 2006.
Album ukazał się po śmierci gitarzysty zespołu Denisa D’Amoura, który uczestniczył w nagraniu płyty.

</doc>
<doc id="532761" url="https://pl.wikipedia.org/wiki?curid=532761" title="Beyond Castle Wolfenstein">
Beyond Castle Wolfenstein

Beyond Castle Wolfenstein – gra komputerowa będąca połączeniem skradanki i gry akcji, osadzona w realiach II wojny światowej. Została wyprodukowana i wydana w 1984 przez Muse Software. Jest to sequel gry "Castle Wolfenstein". Początkowo był zaprogramowany dla komputerów Apple II, szybko stworzono jednak porty na Commodore 64 i komputery IBM PC.
Opis gry.
Akcja gry toczy się w trakcie II wojny światowej. Zadaniem gracza jest przejście przez wszystkie poziomy tajnego bunkra w Berlinie mieszczącego miejsca sekretnych spotkań Adolfa Hitlera z najważniejszymi jego współpracownikami, a także odnalezienie ukrytej w bunkrze bomby, zostawienie jej przed drzwiami, gdzie odbywa się tajna narada i następnie ucieczka z bunkra.
Podobnie jak "Castle Wolfenstein", gra jest kombinacją gry akcji i skradanki z widokiem z góry, ale postaciami przedstawionymi z boku. Sterowanie odbywa się przy pomocy klawiatury, dżojstika lub pokręteł sterujących (paddles).
Przebieg rozgrywki jest podobny jak w części poprzedniej, pojawiają się jednak pewne ulepszenia i zmiany. Granaty zastąpiono nożem, który umożliwia ciche zabijanie wrogich żołnierzy. Wprowadzono system przepustek. Strażnicy wzywają gracza do okazania właściwej dla danego poziomu przepustki. Jeżeli jej nie posiada, może próbować przekupić strażnika. Strażnik, którego z braku pieniędzy dwukrotnie nie uda się przekupić, próbuje zabić bohatera gry lub wywołać alarm. W szafkach można odnaleźć apteczki pierwszej pomocy, a także narzędzia, przy pomocy których można dezaktywować alarmy. Zwiększono również liczbę i różnorodność dostępnych w grze odgłosów.

</doc>
<doc id="532762" url="https://pl.wikipedia.org/wiki?curid=532762" title="Yves Goulais">
Yves Goulais

Yves Michel Goulais (Goulais-Leśniak), Iwo Kardel (ur. 1960) – francuski reżyser teatralny i scenarzysta, osiadły w Polsce; zabójca swojej żony Zuzanny Leśniak i jej domniemanego partnera Andrzeja Zauchy.
Życiorys.
Urodził się jako najstarszy z trójki rodzeństwa, ma dwie młodsze siostry. Studiował literaturę na "Université de Nantes". Dzięki udziałowi na Festiwalu Teatru Otwartego w Krakowie zafascynował się polską kulturą i podjął naukę języka polskiego. Uzyskał półroczny staż na Wydziale Reżyserii Państwowej Wyższej Szkoły Teatralnej w Krakowie. 16 kwietnia 1988 ożenił się z aktorką Zuzanną Leśniak.
10 października 1991 na parkingu przy Teatrze STU w Krakowie zastrzelił piosenkarza Andrzeja Zauchę i swoją żonę, aktorkę Zuzannę Leśniak. Motywem zbrodni była zazdrość. Sam oddał się w ręce policji (według innego źródła został pojmany godzinę po zabójstwie). 11 grudnia 1992 został skazany na 15 lat pozbawienia wolności. Historia morderstwa Zauchy i Leśniak stała się kanwą książki Janusza Wiśniewskiego "I odpuść nam…" wydanej w 2015.
Za zgodą dyrekcji więzienia podczas odbywania wyroku pracował w Canal+, a wypłatę przekazywał córce Zauchy. Uczył współwięźniów języków obcych oraz stworzył Studio Filmowe „Zza krat” i zrealizował cztery filmy krótkometrażowe z więźniami w rolach głównych: "Wyjście", "Więzienne sny samochodziarza Harry’ego", "Walka" i "Skrupuł". Za "Wyjście" otrzymał nagrodę za reżyserię na Ogólnopolskim Festiwalu Amatorskich Filmów Fabularnych „Kino poza kinem” w Zielonej Górze, a za "Więzienne sny samochodziarza Harry’ego" zdobył w 1998 nagrodę przewodniczącego Krajowej Rady Radiofonii i Telewizji na Festiwalu Filmów Fabularnych w Gdyni; jeden z tychże filmów powstał na motywach powieści "Zbrodnia i kara". Ponadto ukończył korespondencyjnie studia na Uniwersytecie Grenoble, na kierunku filologia romańska. Został bohaterem filmów dokumentalnych: "Reżyseria: Yves Goulais" (1999) Krzysztofa Langa oraz "Zbrodnia i kara w Krakowie – Życie Yvesa Goulaisa" (2000) Małgorzaty Buckiej.
Na wolność wyszedł 1 grudnia 2005, 10 miesięcy przed zakończeniem orzeczonej kary. Po wyjściu z więzienia zmienił imię i nazwisko na Iwo Kardel. Ma syna. Pracuje jako scenarzysta (jest współautorem scenariusza do filmu "Kret") oraz doradca scenariuszowy przy filmach fabularnych i dokumentalnych oraz przy serialach: "Kryminalni" i "Leśniczówka". W 2021 wyreżyserował film dokumentalny o ks. Franciszku Blachnickim "Blachnicki. Życie i światło".

</doc>
<doc id="532765" url="https://pl.wikipedia.org/wiki?curid=532765" title="Racibórz (stacja kolejowa)">
Racibórz (stacja kolejowa)

Racibórz – stacja kolejowa położona w centrum Raciborza. Według klasyfikacji PKP ma kategorię dworca regionalnego.
Pasażerowie.
W roku 2017 wymiana pasażerska wyniosła 511 tys. osób (1,4 tys. dziennie).
W roku 2018 wymiana pasażerska wyniosła 475 tys. osób (1,3 tys. dziennie).
W roku 2019 stacja obsługiwała 1,5 tys. pasażerów na dobę (łącznie około 550 tys.osób).
W roku 2020 wymiana pasażerska wyniosła 512 tys. osób (1,4 tys. dziennie).
W roku 2021 wymiana pasażerska wyniosła 548 tys. osób (1,5 tys. dziennie).
Historia.
Dworzec kolejowy w Raciborzu powstał w 1847 roku, kiedy to Racibórz uzyskał połączenie kolejowe z Berlinem i Wiedniem. Stacja nosiła wtedy nazwę "Ratibor Hauptbahnhof". Przed dworcem urządzono również reprezentacyjny plac, który się wielokrotnie zmieniał.
Wiosną 1945 roku wojska radzieckie zniszczyły dworzec, a na jego miejsce została postawiona prowizoryczna budowla. Dopiero w 1979 roku został wybudowany nowy dworzec. Powódź w 1997 roku zniszczyła dworzec, który do dzisiaj nie został wyremontowany.
18 kwietnia 2020 PKP podpisały z pracownią architektoniczną GPVT umowę na opracowanie projektu przebudowy dworca. Budynek z 1979 został wyburzony w 2022, po czym rozpoczęto budowę nowego obiektu, który ma zostać ukończony wiosną 2024. 
Infrastruktura.
Dworzec posiada 3 perony oraz 5 krawędzi peronowych. Jednak odjazdy pociągów odbywają się głównie z peronu 1 i 2 do Rybnika, Kędzierzyna-Koźla, Katowic i Chałupek. Z peronu 3 odbywają się czasem odjazdy i przyjazdy z Chałupek. Wszystkie perony posiadają wiatę. Na dworcu znajduje się jedna czynna kasa biletowa spółki Koleje Śląskie. Dworzec posiada na południowym krańcu stacji nastawnię bramową.
Istnieje także wyjazd do stacji Racibórz Studzienna, na linię do Racławic Śląskich, która została zamknięta dla ruchu osobowego w kwietniu 2000. Ruch manewrowy składów towarowych w kierunkach bocznic zakładowych przedsiębiorstw Zakład Elektrod Węglowych, Rafako, VVF Sp. z o.o. oraz Henkel Polska Sp. z o.o. a także ruch towarowy na niezelektryfikowanej linii kolejowej nr 177 w kierunku Głubczyc oraz linii kolejowej nr 176 w kierunku Olzy (ze zmianą toru i kierunku jazdy na stacji Racibórz Markowice) obsługują lokomotywy spalinowe typu SM42.
Wzdłuż toru 2 przy peronie 2 znajduje się tor przelotowy dla składów towarowych pozwalający ominąć tory przy peronach a za nim tory manewrowe, techniczne (przy jednym z nich znajdowała się kiedyś automatyczna bramka myjąca dla pociągów – obecnie wagony osobowe są myte przy nim ręcznie) oraz postojowe na których odstawione są częściowo zdemolowane wagony serii Azdu kl. 1 i 2 oraz kilka nieużywanych obecnie wagonów serii Goerlitz Bmnopux/Bmteeo.
Tuż za dworcem w kierunku stacji Racibórz Markowice znajduje się rozjazd a za nim na moście kolejowym zaczyna się dwutorowa linia kolejowa co skutkuje tym, że pociągi kierujące się na tory boczne wjeżdżają na most, maszynista przechodzi na drugą stronę pociągu i po zmianie nastawienia toru wjeżdża na boczny tor.
Za nastawnią bramową znajdującą się nad torem w kierunku Chałupek (przy nieużywanej rampie) znajduje się kilka torów manewrowych i postojowych (na których często odstawione są węglarki typu normalnego i specjalnego). Do tych drugich prowadzi tor z górką rozrządową. Od tych torów odchodzą rozjazdy w kierunku nieistniejącej już cukrowni oraz zakładów produkcyjnych Rafako, kompleksu VVF Sp. z o.o. i Henkel Polska Sp. z o.o., przechodzący przez teren tych zakładów nieużywany obecnie tor przecinający ul. Stalową prowadzi do zakładu produkującego węgiel aktywny- Elbar-Katowice Oddział Carbon w Raciborzu. Nieco dalej, znajduje się rozjazd na tor prowadzący w kierunku Raciborza Studziennej, nieczynnej lokomotywowni z obrotnicą, zakładu naprawczego wagonów towarowych, elektrociepłowni w Studziennej oraz zelektryfikowanych torów bocznych na których na odjazdy wolnymi torami oczekują składy towarowe przewożące głównie węgiel. Ruch na stacji obsługiwany jest obecnie przez trzech przewoźników- spółkę Koleje Śląskie, spółkę Polregio oraz PKP Intercity.

</doc>
<doc id="532777" url="https://pl.wikipedia.org/wiki?curid=532777" title="Elektrociepłownia Pruszków II">
Elektrociepłownia Pruszków II

Elektrociepłownia Pruszków II – elektrociepłownia zlokalizowana w miejscowości Moszna-Wieś koło Pruszkowa, w gminie Brwinów w województwie mazowieckim, wchodząca w skład MLP Group S.A.
Elektrociepłownia nigdy nie została oddana do użytku i praktycznie gotowy obiekt jest powoli rozbierany, w 2004 rozebrane zostały rurociągi. Do 2008 rozebrano również widoczne na zdjęciu budynki elektrociepłowni. W chwili obecnej pracuje jedynie komin elektrociepłowni o wysokości 256 m jako konstrukcja pod anteny. Aktualnie są z niego emitowane program radiowy oraz multipleks telewizji cyfrowej.
Emitowane programy.
Radio.
Emitowany był stąd program RMF FM z mocą 120 kW przy polaryzacji pionowej. Zasięgiem pokrywał ponad połowę województwa mazowieckiego i fragment województwa łódzkiego. Obecnie ta emisja jest prowadzona z RTCN Raszyn.

</doc>
<doc id="532783" url="https://pl.wikipedia.org/wiki?curid=532783" title="Gruesome Gertie">
Gruesome Gertie

Gruesome Gertie (z ang. "Straszna/Makabryczna/Okropna Gertie") to przydomek, jaki więźniowie cel śmierci w amerykańskim stanie Luizjana nadali krzesłu elektrycznemu, które funkcjonowało tam w latach 1941-1961 oraz 1983-1991.
Historia.
Do roku 1940 jedyną metodą pozbawiania życia w majestacie prawa było powieszenie. Tegoż roku legislatura Luizjany ustanowiła zastąpienie szubienicy krzesłem elektrycznym, także jako jedyną metodą. Pierwsza egzekucja odbyła się w Livingston Parish Jail dnia 11 września 1941, kiedy stracono Eugene'a Johnsona. Ostatni wyrok przed zawieszeniem NWK wykonano 9 czerwca 1961, kiedy stracono Jesse Fergusona. Od roku 1957 wszystkie wyroki wykonywano w Louisiana State Penitentiary (znanym jako "Angola Prison").
Po przywróceniu NWK pierwszy wyrok na Gruesome Gertie wykonano 14 grudnia 1983, kiedy stracony został Robert W. Williams. Ostatni wyrok na krześle wykonano 22 lipca 1991 (Andrew Lee Jones).
Obecnie Gruesome Gertie znajduje się w muzeum w Angoli (więzieniu).

</doc>
<doc id="532786" url="https://pl.wikipedia.org/wiki?curid=532786" title="Voivod (album)">
Voivod (album)

Voivod – album thrashmetalowego zespołu Voivod. Został wydany 4 marca 2003 roku.
Lista utworów.
Źródło.

</doc>
<doc id="532790" url="https://pl.wikipedia.org/wiki?curid=532790" title="John L. O’Sullivan">
John L. O’Sullivan

John Louis O’Sullivan (ur. 15 listopada 1813, zm. 24 marca 1895 w Nowym Jorku) – amerykański dziennikarz, polityk i dyplomata.
Urodził się na statku znajdującym się wówczas na północnym Atlantyku, w rodzinie Irlandczyka Johna O’Sullivana, naturalizowanego w Stanach Zjednoczonych i Mary Rowly, Angielki.
Był współzałożycielem i redaktorem pisma politycznego „The United States Magazine and Democratic Review”.
Jest autorem pojęcia popularnego pojęcia: "Objawione Przeznaczenie", mającego wyjaśniać przyczyny amerykańskiej ekspansji. Było ono bardzo popularne w dyspucie politycznej lat 40. i 50. XIX wieku.
W 1841 został wybrany do zgromadzenia stanowego. W 1848 wziął udział w wyprawie filibusterskiej Narciso Lopeza na Kubę. W latach 1854-1858 był amerykańskim przedstawicielem dyplomatycznym w Portugalii.
Zmarł w biedzie i zapomnieniu.

</doc>
<doc id="532792" url="https://pl.wikipedia.org/wiki?curid=532792" title="John O'Sullivan">
John O'Sullivan



</doc>
<doc id="532793" url="https://pl.wikipedia.org/wiki?curid=532793" title="Uciekinierka">
Uciekinierka

Uciekinierka (1967) – dziesięciominutowy polski film animowany zrealizowany przez łódzki Se-ma-for. Opowiada o spotkaniu parowozu z zajączkiem w lesie.
Film pojawił się na kasetach video w "Składance polskich bajek" i wyświetlany był zaraz po odcinku "Szalony pociąg" serialu "Zaczarowany ołówek". Film był też pokazany w TV ES Poznań.
Opis filmu.
Na początku filmu ukazują się drzewa iglaste. Potem widać parowóz ciągnący wagony. Zbuntowany parowóz spotyka małego zajączka, który go przywołuje. Parowóz odłączywszy się od wagonów rusza na spotkanie z zajączkiem. Tymczasem maszynista jest rozgniewany i zaprowadza pasażerów na stację. Opowiada koledze o zbuntowanym parowozie. Jego kolega po tym zdarzeniu podnosi zapory i wysyła karetkę pogotowia, wóz strażacki, wóz energetyczny, autobus i radiowóz na poszukiwanie. Jednak parowóz ucieka w stronę magazynu z węglem drzewnym. Po odpoczynku zauważa plakaty z napisem „1 000 złotych za znalezienie parowozu” i wraca do lasu, gdzie czekał na niego zajączek. Nagle na oczach parowozu pojawia się maszynista wraz z grupą pasażerów, a także wagon dodatkowy. Parowóz żegna się z zajączkiem i przyłącza się do wagonów. Na końcu filmu zbuntowany parowóz odjeżdża wraz z wagonami.

</doc>
<doc id="532800" url="https://pl.wikipedia.org/wiki?curid=532800" title="Colin McRae Rally 2.0">
Colin McRae Rally 2.0

Colin McRae Rally 2.0 – symulator rajdowy stworzony przez Codemasters.
Rozgrywka.
Gra oferuje możliwość rywalizacji samochodami rajdowymi z sezonu 2000, ale również historycznymi. Gracz może przygotować samochód przed odcinkiem specjalnym poprzez zmianę opon, ustawień zawieszenia i skrzyni biegów oraz naprawy. Istnieje również tryb zręcznościowy, umożliwiający bezpośrednią rywalizację z komputerowymi przeciwnikami. Wśród dostępnych tras występuje m.in. Kenia, Finlandia, Wielka Brytania czy Włochy. W oryginalnej wersji językowej pilotem gracza jest Nicky Grist, a w polskiej Krzysztof Hołowczyc.
Odbiór.
Redaktor serwisu GRY-OnLine, Marcin Hajek, pozytywnie ocenił grę, przyznając jej 8 na 10 punktów. Dodatkowo gra uzyskała rekomendację serwisu.

</doc>
<doc id="532802" url="https://pl.wikipedia.org/wiki?curid=532802" title="Lany poniedziałek">
Lany poniedziałek



</doc>
<doc id="532808" url="https://pl.wikipedia.org/wiki?curid=532808" title="Strzępotek ruczajnik">
Strzępotek ruczajnik

Strzępotek ruczajnik ("Coenonympha pamphilus") – motyl dzienny, jeden z najpowszechniej występujących w Polsce. Można go spotkać zarówno na polach i ugorach, jak też na polanach śródleśnych i skrajach lasów oraz na wilgotnych łąkach.
Wygląd.
Wierzch skrzydeł: Tło u obu płci jest jasnopomarańczowe do miodowego. U samca przy wierzchołku przedniego skrzydła znajduje się dobrze widoczna ciemna plamka. U samicy na górnym skrzydle przy wierzchołku plamka jest mniej wyraźna. Ponadto brzegi obu par skrzydeł są obwiedzione na brunatno, przy czym u samca to obwódka jest wyraźniejsza.
Spód skrzydeł: Tło skrzydeł przednich takie samo jak wierzchu. U obu płci czarne oczko z białą źrenicą w białej obwódce. Wierzchołek skrzydła przedniego przyprószony na szaro.
Tło skrzydła tylnego szarobrunatne. Czasami występują tam jaśniejsze i ciemniejsze plamki. Dodatkowo przy brzegu górnym może wystąpić kremowa niewyraźna plamka.
Rozpiętość skrzydeł wynosi 30-36 mm.
Tryb życia.
Motyle dorosłe latają w dzień nisko nad ziemią, zarówno przy ładnej jak i brzydkiej pogodzie. Lot motyla jest powolny i spokojny. Motyl bardzo często odpoczywa, siadając na ziemi lub liściach roślin.
Rozwój.
Gąsienica budzi się ze snu zimowego wiosną, po wyszukaniu rośliny pokarmowej wznawia żerowanie. Żeruje do końca kwietnia, kiedy to udaje się na przepoczwarczenie, które następuje na roślinie żywicielskiej. Poczwarki wiszące barwy zielonej, są grube i beczułkowate. Dorosłe motyle wylęgają się w połowie maja. Samica składa jaja po jednym na źdźbłach traw. Po kilku dniach wylęgają się gąsienice. Są barwy zielonej, pokryte licznymi drobnymi szczecinkami. Ciało jest pokryte niezbyt wyraźnymi ciemniejszymi pręgami. Koniec ciała jest wyciągnięty w widełkowaty wyrostek. Żerują do początku lipca a następnie udają się na przepoczwarczenie. Motyle dorosłe drugiego pokolenia pojawiają się pod koniec lipca i można je spotkać aż do końca września. Samice drugiego pokolenia składają jaja podobnie jak samice pierwszego pokolenia. Gąsienice drugiego pokolenia żerują aż do pierwszych chłodów, przy czym linieją kilkakrotnie a następnie larwy udają się na zimowanie, które następuje w warstwie przyziemnej roślinności lub w ściółce.

</doc>
<doc id="532809" url="https://pl.wikipedia.org/wiki?curid=532809" title="Dekanat Gdańsk-Dolne Miasto">
Dekanat Gdańsk-Dolne Miasto

Dekanat Gdańsk-Dolne Miasto – jeden z 24 dekanatów katolickich archidiecezji gdańskiej, obejmujący obszar gdańskich dzielnic Stogi z Przeróbką, Krakowiec-Górki Zachodnie i Wyspa Sobieszewska oraz Dolne Miasto (część dzielnicy Śródmieście), a także sołectw gminy Pruszcz Gdański: Dziewięć Włók, Bogatka, Przejazdowo i Wiślinka oraz sołectwa Trzcinisko gminy Cedry Wielkie. Dziekanem jest proboszcz parafii Matki Boskiej Bolesnej – ks. Stanisław Linda.
Parafie.
W skład dekanatu wchodzi 7 parafii:
Sąsiednie dekanaty.
Gdańsk-Śródmieście, Gdańsk-Wrzeszcz, Żuławy Steblewskie

</doc>
<doc id="532810" url="https://pl.wikipedia.org/wiki?curid=532810" title="Żerowisko">
Żerowisko

Żerowisko – określone miejsce w określonym czasie, w którym zwierzęta zdobywają składniki pokarmowe niezbędne do życia, do ich prawidłowego rozwoju czy rozmnażania. Żerowisko jest nieodłącznym składnikiem niszy ekologicznej organizmów żywych.
Doskonałym żerowiskiem dla niektórych roślinożerców są łąki, pastwiska, pola uprawne itp. Z uwagi na niebezpieczeństwa na nich czyhające zwierzęta mogą żerować o różnych porach dnia.
Przykładem zwierząt żerujących na łąkach jest lwica i antylopa. Antylopy zjadając rośliny (np. trawy) na otwartej przestrzeni narażają się na ataki lwic. Podobnie na łąkowych kwiatach żerują wypijając nektar ćmy z rodziny zawisakowatych, na które chętnie polują nietoperze.
Dla kornika drukarza żerowiskiem jest fragment pnia świerkowego między korowiną a drewnem. Dla przekraska mróweczki żerowiskiem jest świerk opanowany przez korniki drukarze.
Żerowiskiem dla ptaków może być krzew porzeczki, podobnie jak pozostawiona i nie dokładnie objedzona przez wilka sarna.

</doc>
<doc id="532813" url="https://pl.wikipedia.org/wiki?curid=532813" title="Dekanat Gdańsk-Łostowice">
Dekanat Gdańsk-Łostowice

Dekanat Gdańsk-Łostowice – jeden z 24 dekanatów katolickich archidiecezji gdańskiej, obejmujący gdańskie dzielnice: Orunia Górna-Gdańsk Południe, Chełm i Ujeścisko-Łostowice oraz wsie Borkowo i Kowale w powiecie gdańskim. Powstał formalnie 3 maja 2006 r. na mocy kurendy nr 34/2006 Arcybiskupa Metropolity Gdańskiego Tadeusza Gocłowskiego (wydanej 25 kwietnia) razem z Dekanatem Gdańsk-Siedlce w wyniku podziału Dekanatu Gdańsk Południe. Dziekanem jest proboszcz parafii św. Ojca Pio w Gdańsku – ks. Krzysztof Homoncik.
Parafie.
W skład dekanatu wchodzi 9 parafii:
Sąsiednie dekanaty.
Gdańsk-Siedlce, Gdańsk-Śródmieście, Kolbudy, Pruszcz Gdański, Żukowo
Linki zewnętrzne.
Biuletyn Archidiecezji Gdańskiej Nr 9(59)

</doc>
<doc id="532814" url="https://pl.wikipedia.org/wiki?curid=532814" title="Prawomocność">
Prawomocność

Prawomocność – stan prawny odnoszący się do rozstrzygnięć organów administracyjnych (takich jak: decyzja administracyjna czy postanowienie) oraz do orzeczeń sądowych (wyrok, postanowienie, nakaz zapłaty), mający miejsce wówczas, gdy orzeczenie sądowe lub rozstrzygnięcie organu administracji nie może być zmienione ani uchylone poprzez wniesienie środka odwoławczego lub zaskarżenia.
Prawomocność w postępowaniu administracyjnym i administracyjnosądowym.
Decyzja staje się prawomocna w chwili, gdy upłynął termin do wniesienia zwyczajnego środka prawnego, droga sądowa dobiegła końca, środki odwoławcze nie zostały podjęte oraz minął termin do wniesienia skargi do sądu administracyjnego. Decyzje ostateczne stają się prawomocne po wniesieniu skargi do sądu administracyjnego, gdy ten odrzucił ją ze względu na wady skargi, brak właściwości lub gdy wniesienie skargi jest niedopuszczalne. Dzieje się podobnie, gdy skarga jest bezzasadna lub postępowanie stało się bezprzedmiotowe. Prawomocność orzeczeń sądów administracyjnych jest uregulowana identycznie jak w postępowaniu cywilnym.
Prawomocność w postępowaniu karnym.
Wiążący stan prawny uzyskują orzeczenia, które nabrały cechy prawomocności. Prawomocność ma dwa aspekty: formalny i materialny.
Aspekt formalny prawomocności – orzeczenie nie podlega już zaskarżeniu za pomocą zwykłych środków zaskarżenia. Kończy formalnie proces, tworząc stan rzeczy osądzonej oraz rodzi domniemanie prawdziwości ustaleń dotyczących rozstrzygnięcia i ich zgodności z prawem. Pod pewnymi warunkami taka decyzja jest wzruszalna, np. przez wznowienie postępowania. Orzeczenie uzyskuje prawomocność formalną, gdy:
Aspekt materialny prawomocności (wiąże się z zasadą "ne bis in idem"):
Prawomocność w postępowaniu cywilnym.
Prawomocność formalna.
Zgodnie z art. 363 § 1 Kodeksu postępowania cywilnego orzeczenie sądu staje się prawomocne (formalnie), jeżeli nie przysługuje na nie środek odwoławczy lub inny zwyczajny środek zaskarżenia. W szczególności:
Prawomocność materialna.
Prawomocność materialna określona jest w art. 365 Kodeksu postępowania cywilnego. Artykuł ten stanowi, że orzeczenie wiąże nie tylko strony i sąd, który je wydał, lecz również inne sądy i organy (w postępowaniu karnym w zakresie wynikającym z przepisów Kodeksu postępowania karnego). Związanie to przejawia się w dwojaki sposób:

</doc>
<doc id="532818" url="https://pl.wikipedia.org/wiki?curid=532818" title="Dekanat Gdańsk-Siedlce">
Dekanat Gdańsk-Siedlce

Dekanat Gdańsk-Siedlce – jeden z 24 dekanatów katolickich archidiecezji gdańskiej, obejmujący obszar gdańskiej dzielnicy Piecki-Migowo oraz osiedli Kokoszki, Siedlce, Suchanino i Jasień, a także sołectwa Otomin gminy Kolbudy. Powstał na mocy kurendy nr 34/2006 decyzją Arcybiskupa Metropolity Gdańskiego Tadeusza Gocłowskiego z dnia 25 kwietnia 2006 po podziale Dekanatu Gdańsk-Południe (podobnie jak Dekanat Gdańsk-Łostowice). Dziekanem jest proboszcz parafii św. Teresy od Dzieciątka Jezus w Gdańsku – ks. Andrzej Bemowski.
Parafie.
W skład dekanatu wchodzi 8 parafii:
Sąsiednie dekanaty.
Gdańsk-Łostowice, Gdańsk-Oliwa, Gdańsk-Śródmieście, Gdańsk-Wrzeszcz, Żukowo

</doc>
<doc id="532823" url="https://pl.wikipedia.org/wiki?curid=532823" title="Dekanat Gdańsk-Wrzeszcz">
Dekanat Gdańsk-Wrzeszcz

Dekanat Gdańsk-Wrzeszcz – jeden z 24 dekanatów katolickich archidiecezji gdańskiej, obejmujący obszar gdańskich dzielnic Wrzeszcz, Nowy Port, Letnica, Brzeźno. Dziekanem (od 01.07.2014) jest proboszcz parafii św. Stanisława Biskupa Męczennika w Gdańsku – ks. mgr. Zbigniew Cichon.
Parafie.
W skład dekanatu wchodzi 9 parafii:
Sąsiednie dekanaty.
Gdańsk-Dolne Miasto, Gdańsk-Oliwa, Gdańsk-Przymorze, Gdańsk-Siedlce, Gdańsk-Śródmieście
Linki zewnętrzne.
Biuletyn Archidiecezji Gdańskiej Nr 11(61)

</doc>
<doc id="532825" url="https://pl.wikipedia.org/wiki?curid=532825" title="Ettore Majorana">
Ettore Majorana

Ettore Hektor Majorana, (ur. 5 sierpnia 1906, Katania, zm. po 1959) – włoski fizyk teoretyk, jeden z najwybitniejszych fizyków XX wieku.
Życiorys.
Był studentem Enrico Fermiego, autorem prac z fizyki atomowej i jądrowej. W roku 1932 podał opis kwantowy spinów w zmiennym polu magnetycznym; opierając się na wynikach prac Ireny i Frédérica Joliot-Curie, sugerował istnienie nowej neutralnej cząstki – neutronu (odkrytej w tym samym roku przez Jamesa Chadwicka); podał formalizm relatywistyczny opisu cząstek o dowolnych spinach. W roku 1933 rozwinął teorię budowy jądra (teoria sił wymiany), a w roku 1937 przedstawił teorię neutrin, identycznych ze swoimi antycząstkami (której konsekwencje bada się efektywnie dopiero w XXI wieku).
Od początku 1938 roku był profesorem uniwersytetu w Neapolu. Po tajemniczym zniknięciu poprzedzonym zapowiedzią samobójstwa (i jej odwołaniem) stał się bohaterem licznych książek, m.in. Leonardo Sciascii "Zniknięcie Majorany" ("Scomparsa di Majorana"), filmu i sztuk teatralnych jako symbol obaw uczonego przed konsekwencjami swoich odkryć. W wyniku śledztwa w sprawie jego zniknięcia, zakończonego w 2015 roku, stwierdzono, że żył jeszcze w 1959 roku.

</doc>
<doc id="532828" url="https://pl.wikipedia.org/wiki?curid=532828" title="Dekanat Gdańsk-Oliwa">
Dekanat Gdańsk-Oliwa

Dekanat Gdańsk Oliwa – jeden z 24 dekanatów katolickich archidiecezji gdańskiej, utworzony 3 sierpnia 1986. Obejmujący obszar gdańskich dzielnic: Brętowo, Matarnia, Oliwa, Osowa, Strzyża, VII Dwór, a także część gdyńskiej dzielnicy Wielki Kack (Gołębiewo i Wysoką) oraz sołectwo Nowy Świat i gminy Żukowo. Dziekanem od 3 lutego 2020 jest ks. kan. mgr Wojciech Tokarz – proboszcz parafii Chrystusa Zbawiciela w Gdańsku Osowej.
Parafie.
W skład dekanatu wchodzi 10 parafii:
Sąsiednie dekanaty.
Sopot, Gdańsk Przymorze, Gdańsk Wrzeszcz, Gdańsk Siedlce, Kielno, Żukowo

</doc>
<doc id="532831" url="https://pl.wikipedia.org/wiki?curid=532831" title="Nadprzewodnictwo wysokotemperaturowe">
Nadprzewodnictwo wysokotemperaturowe

Termin nadprzewodniki wysokotemperaturowe został użyty do określenia nowej rodziny materiałów ceramicznych o strukturze perowskitu odkrytych przez Johannesa G. Bednorza i K. A. Müllera w 1986 roku, za odkrycie których otrzymali oni Nagrodę Nobla. Odkryli oni nadprzewodnictwo wysokotemperaturowe w związkach formula_1 (zwanych krócej w literaturze związkami Ba-La-Cu-O lub po postu LBCO), które występowało w temperaturze 35 K, nieco powyżej granicy, którą teoria BCS określała jako temperaturową granicę nadprzewodnictwa.
Wkrótce, wykorzystując efekty związane z ciśnieniem, początkową wartość temperatury krytycznej w LBCO (35 K) podniesiono do 50 K, a w roku 1987 nadprzewodnictwo zaobserwowano w związku formula_2 w temperaturze 90 K, a więc powyżej temperatury ciekłego azotu. Modyfikując strukturę krystaliczną oraz wykorzystując efekty związane z ciśnieniem otrzymano później nadprzewodniki o temperaturach krytycznych około 160 K.
Większość nadprzewodników wysokotemperaturowych zawiera płaszczyzny miedziowo-tlenowe, w których każdy atom miedzi otoczony jest czterema atomami tlenu, tworząc strukturę o symetrii grupy punktowej formula_3 Płaszczyzny te oddzielone są od siebie tlenkowymi warstwami nieprzewodzącymi. W fazie normalnej przewodnictwo elektryczne w kierunkach równoległych do płaszczyzn miedziowo-tlenowych jest znacznie większe niż w kierunku do nich prostopadłym. Wartość temperatury krytycznej zmienia się znacznie w zależności od składu związku, ale jest generalnie tym wyższa, im więcej płaszczyzn miedziowo-tlenowych zawartych jest w komórce elementarnej, co czyni je zasadniczym elementem struktury nadprzewodników wysokotemperaturowych.
Tabela przedstawia kilka nadprzewodników wysokotemperaturowych. Nadprzewodniki zawierające płaszczyzny Cu-O zostały wyróżnione pogrubieniem.

</doc>
<doc id="532833" url="https://pl.wikipedia.org/wiki?curid=532833" title="Dekanat Gdańsk-Przymorze">
Dekanat Gdańsk-Przymorze

Dekanat Gdańsk Przymorze – jeden z 24 dekanatów katolickich archidiecezji gdańskiej. Obejmujący obszar gdańskich dzielnic: Żabianka – Wejhera – Jelitkowo – Tysiąclecia, Przymorze Małe, Przymorze Wielkie, Zaspa – Młyniec, Zaspa – Rozstaje. Dziekanem od 25 czerwca 2015 jest ks. kan. mgr Grzegorz Stolczyk – proboszcz parafii św. Brata Alberta w Gdańsku Przymorzu.
Parafie.
W skład dekanatu wchodzi 8 parafii:
Sąsiednie dekanaty.
Sopot, Gdańsk Oliwa, Gdańsk Wrzeszcz

</doc>
<doc id="532835" url="https://pl.wikipedia.org/wiki?curid=532835" title="Dekanat Sopot">
Dekanat Sopot

Dekanat Sopot – jeden z 24 dekanatów katolickich archidiecezji gdańskiej utworzony 3 sierpnia 1986, obejmujący obszar miasta Sopot. Dziekanem od 11 grudnia 2017 jest ks. płk prał. mgr Jan Wołyniec – proboszcz parafii cywilno-wojskowej św. Jerzego w Sopocie.
Parafie.
W skład dekanatu wchodzi 7 parafii:
Sąsiednie dekanaty.
Gdańsk Przymorze, Gdańsk Oliwa, Gdynia Orłowo

</doc>
<doc id="532836" url="https://pl.wikipedia.org/wiki?curid=532836" title="Słowik himalajski">
Słowik himalajski

Słowik himalajski ("Larvivora brunnea") – gatunek małego ptaka z rodziny muchołówkowatych (Muscicapidae). Występuje od północno-wschodniego Afganistanu przez Himalaje do centralnych Chin oraz w zachodniej Mjanmie.
Ptak jest podobnej wielkości jak podróżniczek – mierzy 13–15 cm, waży 14–20 g. Upierzenie dorosłych samców jest niebieskie powyżej, natomiast w dolnych częściach ciała jasnopomarańczowe z białym obszarem na brzuchu i podbrzuszu. Głowę pokrywa czarna „maska”, przez którą przebiega rozszerzający się za oczami biały pas.
Ptaki zakładają gniazdo w gęstych zaroślach, składają w nim od 3 do 4 jaj.
Systematyka.
Wyróżniono dwa podgatunki "L. brunnea":
Status.
IUCN uznaje słowika himalajskiego za gatunek najmniejszej troski (LC, "Least Concern") nieprzerwanie od 1988 roku. Liczebność populacji nie została oszacowana, ale ptak ten opisywany jest jako lokalnie pospolity do pospolitego, w Chinach rzadki. Trend liczebności populacji uznawany jest za spadkowy.

</doc>
<doc id="532837" url="https://pl.wikipedia.org/wiki?curid=532837" title="Fuhrer">
Fuhrer



</doc>
<doc id="532842" url="https://pl.wikipedia.org/wiki?curid=532842" title="Dekanat morski">
Dekanat morski

Dekanat Morski – jeden z 24 dekanatów katolickich archidiecezji gdańskiej, obejmujący Mierzeję Helską. Dziekanem od 15 lutego 2017 jest ks. mgr Adam Pleskot – proboszcz parafii św. Anny w Chałupach.
Parafie.
W skład dekanatu wchodzi 7 parafii:
Sąsiednie dekanaty.
Puck, Żarnowiec

</doc>
<doc id="532848" url="https://pl.wikipedia.org/wiki?curid=532848" title="Dekanat Puck">
Dekanat Puck

Dekanat Puck – jeden z 24 dekanatów katolickich archidiecezji gdańskiej, obejmujący obszar miasta Puck oraz części gminy Puck. Dziekanem jest proboszcz parafii Świętej Faustyny Kowalskiej w Pucku– ks. kan. Piotr Pastewski.
Parafie.
W skład dekanatu wchodzi 8 parafii:
Sąsiednie dekanaty.
Gdynia-Oksywie, morski, Reda, Wejherowo, Żarnowiec
Linki zewnętrzne.
Biuletyn Archidiecezji Gdańskiej Nr 23(73)

</doc>
<doc id="532850" url="https://pl.wikipedia.org/wiki?curid=532850" title="Katedra we Wrocławiu">
Katedra we Wrocławiu



</doc>
<doc id="532852" url="https://pl.wikipedia.org/wiki?curid=532852" title="Dzielnice Gdyni">
Dzielnice Gdyni

Dzielnice Gdyni – dzielnice i osiedla na terenie Gdyni.
Historia.
Uchwalona 8 marca 1990 roku ustawa o samorządzie terytorialnym przywróciła po 40 letniej przerwie administrację samorządową na poziomie gminy. W tej samej ustawie, w art. 5 przewidziano również tworzenie jednostek pomocniczych – dzielnic, osiedli i sołectw. Gdynia jako jedno z pierwszych miast w Polsce skorzystała z tej możliwości, wprowadzając 8 maja 1991 roku do Statutu Miasta podział na 13 dzielnic: Śródmieście, Redłowo-Wzgórze Św. Maksymiliana, Orłowo-Mały Kack, Wielki Kack-Karwiny, Chwarzno-Wiczlino, Witomino, Działki Leśne, Grabówek-Leszczynki, Chylonia, Pustki Cisowskie-Demptowo, Cisowa, Obłuże, Oksywie-Babie Doły.
Półtora roku później (9 grudnia 1992) Rada Miasta wprowadzając zmiany w Statucie podzieliła niektóre z dzielnic na mniejsze jednostki. Na przykład Śródmieście przekształcono w trzy odrębne dzielnice: Śródmieście Centrum, Śródmieście Kamienną Górę oraz Śródmieście Port. W wyniku tych podziałów liczba dzielnic w Gdyni wzrosła do 24.
Kolejne, dwukrotne zmiany nastąpiły w 1998 w kwietniu połączono dotychczasowe dzielnice Chylonia i Chylonia Nowa w dzielnicę Chylonia, zaś w grudniu dzielnicę Port, która zajmowała duży obszar, ale była zamieszkana przez niewiele ponad 100 mieszkańców włączono do dzielnicy Śródmieście. W rezultacie tych ostatnich zmian liczba dzielnic zmniejszyła się do 22.
4 września 2014 roku przeszła zmiana różnych granic dzielnic, część portu została oddana dla oksywia, część śródmieścia za morską została oddana Grabówkowi, Teren dąbrowy z TESCO został oddany Karwinom. dolna część Babich Dołów została przekazana Cały teren Chwarzna-Wiczlina za rzeką kaczą został oddany Dąbrowie. A znacząca część Działek Leśnych na południe od ulicy bydgoskiej (Czyli głównie teren z Rivierą) został oddany do wzgórza Świątego maksymiliana.
23 stycznia 2019 roku połączono 2 dotychczasowe dzielnice Witomino-Leśniczówka oraz Witomino-Radiostacja w jedną dzielnicę Witomino. W wyniku tych podziałów liczba dzielnic w Gdyni zmniejszyła się do 21.
Kształt dzielnic jest przede wszystkim odzwierciedleniem tradycyjnych podziałów. Z tego powodu pojawiają się duże dysproporcje pomiędzy wielkością dzielnic zarówno pod względem powierzchni, jak i liczby mieszkańców. Największą dziś dzielnicę – Chylonię zamieszkuje ok. 20 tys. osób, podczas gdy najmniejsza – Babie Doły liczy ok. 2 tys. mieszkańców. Z kolei największy obszar zajmuje dzielnica Chwarzno-Wiczlino – 25,53 km², która jest aż 39 razy większa od najmniejszej Kamiennej Góry (0,65 km²).
Obecny podział został uchwalony przez Radę Miasta Gdyni 23 stycznia 2019 roku, według której miasto podzielone jest na 21 dzielnic (patrz tabela poniżej).
Dane statystyczne.
Poniższe dane pochodzą ze strony internetowej Urzędu Miasta, stan na rok 2022.

</doc>
<doc id="532857" url="https://pl.wikipedia.org/wiki?curid=532857" title="Dekanat Pruszcz Gdański">
Dekanat Pruszcz Gdański

Dekanat Pruszcz Gdański – jeden z 24 dekanatów katolickich archidiecezji gdańskiej, obejmujący obszar miasta Pruszcz Gdański, części gminy Pruszcz Gdański oraz gminę Pszczółki. Dziekanem od 17 listopada 2019 jest ks. prał. Grzegorz Rafiński – proboszcz parafii św. Mikołaja w Łęgowie.
Parafie.
W skład dekanatu wchodzi 11 parafii:
Sąsiednie dekanaty.
Gdańsk-Śródmieście, Gdańsk-Łostowice, Kolbudy, Tczew "(diec. pelplińska)", Trąbki Wielkie, Żuławy Steblewskie

</doc>
<doc id="532860" url="https://pl.wikipedia.org/wiki?curid=532860" title="Dekanat Kielno">
Dekanat Kielno

Dekanat Kielno – jeden z 24 dekanatów katolickich archidiecezji gdańskiej, utworzony 3 maja 2006. Obejmujący obszar gminy Szemud i części gmin Żukowo i Przodkowo. Dziekanem od 18 czerwca 2016 jest ks. kan. mgr Piotr Gruba – proboszcz parafii św. Apostołów Szymona i Judy Tadeusza w Chwaszczynie.
Parafie.
W skład dekanatu wchodzi 7 parafii:
Sąsiednie dekanaty.
Gdynia Orłowo, Gdynia Chylonia, Gdańsk Oliwa, Luzino, Żukowo, Wejherowo, Kartuzy "(diec. pelplińska)"

</doc>
<doc id="532861" url="https://pl.wikipedia.org/wiki?curid=532861" title="Ige">
Ige



</doc>
<doc id="532862" url="https://pl.wikipedia.org/wiki?curid=532862" title="Elektrownia Blachownia">
Elektrownia Blachownia

Elektrownia Blachownia – elektrownia kondensacyjna cieplna blokowa, z zamkniętym układem wody chłodzącej, wchodzącą w skład przedsiębiorstwa Tauron Polska Energia. Jest zlokalizowana przy ulicy Energetyków 11 w Kędzierzynie-Koźlu w województwie opolskim.
Historia.
Elektrownia wybudowana została przez Niemców dla potrzeb zasilania kombinatu chemicznego IG Farbenindustrie, wybudowanego tu w 1942 roku. W 1944 roku została zniszczona w wyniku bombardowania pobliskich zakładów chemicznych przez wojska alianckie. W 1945 roku Rosjanie zdemontowali wszystkie urządzenia.
Sześcioletni plan rozwoju 1950–1955 przewidywał budowę w Blachowni wytwórni benzolu i smoły koksowniczej Zakładów Koksochemicznych „Blachownia”. W 1953 zdecydowano o budowie elektrociepłowni Elektrownia Blachownia na potrzeby zakładów chemicznych.
30 października 1957 z udziałem najwyższych władz państwowych uroczyście uruchomiono pierwszy blok energetyczny i zsynchronizowano go z krajowym systemem elektroenergetycznym poprzez rozdzielnię 110 kV. W 1958 uruchomiono drugi i trzeci blok, a w 1959 czwarty. Elektrownia posiadała wówczas 8 kotłów o wydajności 1230 t pary/godzinę i 4 turbozespoły o mocy 55 MW.
W latach 1959–1960 przeprowadzono kolejny etap rozbudowy elektrowni. Uruchomiono dwa bloki energetyczne składające się z kotłów o wydajności 470 t pary/godzinę i turbozespołów o mocy 70 MW. Łączna moc elektrowni osiągnęła 360 MW.
W latach 1967–1968 przeprowadzono rozbudowę elektrociepłowni ze względu na wzrost zapotrzebowania na ciepło w sąsiednich zakładach chemicznych. Uruchomiono dwa kotły o wydajności 215 t pary/godzinę i turbozespoły o mocy 28,5 MW.
W 1981 łączna moc elektrowni osiągnęła 421 MW mocy elektrycznej i 294 MW mocy termicznej. W następnych latach wyłączono z eksploatacji zużyte bloki, co zmniejszyło moc elektryczną wytwarzaną przez zakład do 244 MW.
Dane techniczne.
Elektrownia obecnie dysponuje mocą zainstalowaną 158 MW i mocą cieplną 174 MW.
Energię elektryczną i cieplną wytwarzają w sumie 3 turbozespoły. Moc elektryczna wyprowadzana jest do krajowego systemu energetycznego poprzez rozdzielnię 110 kV.
Głównym odbiorcą energii cieplnej są sąsiadujące z elektrownią firmy przemysłu chemicznego.

</doc>
<doc id="532863" url="https://pl.wikipedia.org/wiki?curid=532863" title="Mudi">
Mudi

Mudi – rasa psów należąca do psów pasterskich i zaganiających, zaklasyfikowana do sekcji psów pasterskich (owczarskich). Nie jest poddawana próbom pracy.
Rys historyczny.
Hans Räber podaje (za Sárkánim i Ócsagą), że Mudi jest rasą powstałą w okolicach przełomu XIX i XX wieku. W latach trzydziestych profesor Dezsö Fényes zainteresował się psami, będącymi trzecią odmianą (po Puli i Pumi) węgierskich psów zaganiających oraz owczarskich. Zaprezentował on rasę Mudi (jako "Canis familiaris ovilis Fényesi Anghi") po raz pierwszy na wystawie psów w Budapeszcie w roku 1936. Wyglądem psy tej rasy zbliżone były do dawnego szpica pasterskiego, posiadały stojące, spiczaste uszy i kosmaty włos, krótki na głowie i na przedniej stronie kończyn. Współcześnie, bądź do niedawna Mudi nie był rasą całkowicie ujednoliconą - w latach 90. Hans Räber wspominał, że do księgi rodowodowej były wpisywane osobniki o nieznanym pochodzeniu, jednak musiały być psami pracującymi.
Wygląd.
Budowa.
Mudi to średniej wielkości pies ze stojącymi uszami, ma klinowatą głową i możliwie jak najciemniejsze oczy. Ogon psa tej rasy jest osadzony średnio wysoko i ma zagięty do góry koniec, pojawia się na nim tzw. "pióro", czyli dłuższy włos. Mudi porusza się szybkim i żwawym krokiem na okrągłych stopach. Wyglądem jest rasą zbliżoną do owczarka chorwackiego, którego zasięg występowania rozciąga się w okolicach granicy Chorwacji z Węgrami.
Szata i umaszczenie.
Mudi występują w wielu odmianach maści, ale najczęściej spotkane są: czarna, biała, czekoladowa i blue-merle. Typ sierści to lekko kręcona lub falista, miękka w dotyku szata o długości ok. 4-7 cm. Szata nie wymaga szczególnej pielęgnacji.
Zachowanie i charakter.
Mudi jest rasą psów odpornych i wytrzymałych, przyzwyczajonych do pracy. Aktywne i bystre, dobrze współpracują z człowiekiem. Dobrze znoszą warunki miejskie, jeśli mają tylko możliwość spędzania czasu w sposób bardzo aktywny.
Użytkowość.
Mudi na Węgrzech jest psem często hodowanym, także współcześnie, jako pies stróżujący, pasterski oraz towarzyszący. Wykorzystywany jest także w służbach do wykrywania narkotyków. Sprawdza się w agility.

</doc>
<doc id="532864" url="https://pl.wikipedia.org/wiki?curid=532864" title="Kościół św. Jana">
Kościół św. Jana

Niektóre kościoły noszące wezwanie św. św. Janów:
Niektóre kościoły pod wezwaniem św. Jana:

</doc>
<doc id="532865" url="https://pl.wikipedia.org/wiki?curid=532865" title="Reaginy">
Reaginy



</doc>
<doc id="532866" url="https://pl.wikipedia.org/wiki?curid=532866" title="Atopiny">
Atopiny



</doc>
<doc id="532867" url="https://pl.wikipedia.org/wiki?curid=532867" title="Dekanat Kolbudy">
Dekanat Kolbudy

Dekanat Kolbudy – jeden z 24 dekanatów katolickich archidiecezji gdańskiej, obejmujący obszar gmin Kolbudy i Przywidz. Został utworzony po podziale Dekanatu Wyżyny Gdańskie na mocy kurendy nr 34/2006 z dnia 25 kwietnia 2006 (formalnie obowiązującej od 3 maja) decyzją Arcybiskupa Metropolity Gdańskiego Tadeusza Gocłowskiego.
Parafie.
W skład dekanatu wchodzi 7 parafii:
Sąsiednie dekanaty.
Gdańsk-Łostowice, Kartuzy "(diec. pelplińska)", Kościerzyna "(diec. pelplińska)", Pruszcz Gdański, Skarszewy "(diec. pelplińska)", Stężyca "(diec. pelplińska)", Trąbki Wielkie, Żukowo
Linki zewnętrzne.
Biuletyn Archidiecezji Gdańskiej Nr 19(69)

</doc>
<doc id="532868" url="https://pl.wikipedia.org/wiki?curid=532868" title="Bogusław Mucha">
Bogusław Mucha

Bogusław Mucha (ur. 4 grudnia 1945 w Adamowicach k. Krakowa) – polski historyk literatury rosyjskiej, prof. zw. dr hab., dyrektor Instytutu Filologii Polskiej Uniwersytetu Jana Kochanowskiego w Kielcach, Filia w Piotrkowie Trybunalskim.
Życiorys.
Badacz literatury powszechnej (ze szczególnym uwzględnieniem polskiej, rosyjskiej i francuskiej). Interesuje się także polsko-rosyjskimi związkami literackimi, kulturowymi i politycznymi. Ukończył  filologię rosyjską w Uniwersytecie Jagiellońskim (1970). Od 1973 roku, (po trzyletnich studiach doktoranckich),  podjął pracę w Instytucie Filologii Rosyjskiej UJ najpierw na stanowisku asystenta, a następnie adiunkta (doktorat – 1973) i docenta (habilitacja – 1981). Od 1983 roku pracował w Instytucie Filologii Rosyjskiej Uniwersytetu Łódzkiego jako docent, prof. UŁ (od 1990) i profesor tytularny (od 1995). Przez kilka lat pełnił obowiązki Zastępcy Dyrektora i Kierownika Katedry Literatury i Kultury Rosyjskiej. Od 1998 pracuje w Instytucie Filologii Polskiej Uniwersytetu Jana Kochanowskiego w Kielcach (Filia w Piotrkowie Trybunalskim). Przez wiele lat kierował Interdyscyplinarnym Zakładem Studiów Słowianoznawczych, jest także Kierownikiem Zakładu Literatury Powszechnej oraz Dyrektorem Instytutu Filologii Polskiej. Odznaczenia: Złoty Krzyż Zasługi, Medal Komisji Edukacji Narodowej.
Zainteresowania naukowe.
Interesuje się historią literatury rosyjskiej, szczególnie I połowy XIX wieku, zajmuje się również literaturą polską, ukraińską, białoruską i francuską. Jego prace naukowe poświęcone są ponadto problemom kultury rosyjskiej, polsko-rosyjskim związkom literackim, kulturalnym i politycznym.

</doc>
<doc id="532869" url="https://pl.wikipedia.org/wiki?curid=532869" title="Eimeria leuckarti">
Eimeria leuckarti

Eimeria leuckarti należy do królestwa protista, rodziny Eimeriidae, rodzaj Eimeria. Wywołuje u koni chorobę pasożytniczą - kokcydiozę jelit. Eimeria leuckarti pasożytuje w jelicie cienkim, jelicie ślepym oraz okrężnicy.

</doc>
<doc id="532871" url="https://pl.wikipedia.org/wiki?curid=532871" title="Dekanat Luzino">
Dekanat Luzino

Dekanat Luzino – jeden z 24 dekanatów katolickich archidiecezji gdańskiej, obejmujący obszar gminy Luzino oraz części gmin Wejherowo, Linia i Łęczyce.
Parafie.
W skład dekanatu wchodzi 9 parafii:
Sąsiednie dekanaty.
Gniewino "(diec. pelplińska)", Kartuzy "(diec. pelplińska)", Kielno, Lębork "(diec. pelplińska)", Sierakowice "(diec. pelplińska)", Wejherowo, Żarnowiec

</doc>
<doc id="532872" url="https://pl.wikipedia.org/wiki?curid=532872" title="Pobij diabła">
Pobij diabła

Pobij diabła (ang. "Beat the Devil") – film produkcji amerykańsko-brytyjsko-włoskiej w reżyserii Johna Hustona z roku 1953 na podstawie powieści Jamesa Helvicka.
Fabuła.
Czwórka kanciarzy: Peterson (Robert Morley), Julius O'Hara (Peter Lorre), Jack Ross (Ivor Barnard) i Ravello (Marco Tulli) wyrusza do Afryki. Ich celem jest zdobycie ziemi, gdzie mają znajdować się złoża uranu. Oprócz nich w tę samą podróż wyrusza Billy Dannreuther (Humphrey Bogart) — mistrz wśród oszustów. 
Obsada.
i inni

</doc>
<doc id="532873" url="https://pl.wikipedia.org/wiki?curid=532873" title="Dekanat aniński">
Dekanat aniński

Dekanat aniński – dekanat diecezji warszawsko-praskiej wchodzącej w skład metropolii warszawskiej. Dziekanem dekanatu anińskiego jest ks. prałat Marek Doszko, proboszcz parafii Matki Bożej Królowej Polski w Warszawie.
Lista parafii:
"stan na dzień 08.04.2013"

</doc>
<doc id="532876" url="https://pl.wikipedia.org/wiki?curid=532876" title="Dekanat Trąbki Wielkie">
Dekanat Trąbki Wielkie

Dekanat Trąbki Wielkie – jeden z 24 dekanatów katolickich archidiecezji gdańskiej, obejmujący obszar gminy Trąbki Wielkie. Powstał na mocy kurendy nr 34/2006 Tadeusza Gocłowskiego – arcybiskupa metropolity gdańskiego, z dnia 25 kwietnia 2006 (formalnie obowiązującej od 3 maja) po podziale dekanatu Wyżyny Gdańskie (podobnie, jak dekanat Kolbudy). Dziekanem od 23 kwietnia 2020 jest ks. kan. mgr lic. Bolesław Antoniów – proboszcz parafii Wniebowzięcia Najświętszej Maryi Panny w Trąbkach Wielkich.
Parafie.
W skład dekanatu wchodzi 6 parafii:
Sąsiednie dekanaty.
Kolbudy, Pruszcz Gdański, Tczew "(diec. pelplińska)", Skarszewy "(diec. pelplińska)"

</doc>
<doc id="532879" url="https://pl.wikipedia.org/wiki?curid=532879" title="Jarosław Kidawa">
Jarosław Kidawa

Jarosław „Jasiu” Kidawa (ur. 1969 we Wrocławiu) – gitarzysta, kompozytor, realizator i producent muzyczny współpracujący z wieloma znanymi artystami z kręgu polskiej muzyki popularnej i rockowej. W 1991 założył zespół Mancu we Wrocławiu, który zawiesił działalność w 1994 r. Prowadzi własne studio nagrań „Kidawa-Studio” w Warszawie. Również w 1991 roku na krótko związał się z formacją Closterkeller. Od lipca 2004 roku jest gitarzystą zespołu KSU. Od 2007 do 2009 był gitarzystą w zespole Małgorzaty Ostrowskiej. Od 2009 roku występuje na koncertach grupy Feel jako gitarzysta.
Przypisy.
 

</doc>
<doc id="532880" url="https://pl.wikipedia.org/wiki?curid=532880" title="Igd">
Igd



</doc>
<doc id="532881" url="https://pl.wikipedia.org/wiki?curid=532881" title="Kelvin Jack">
Kelvin Jack

Kelvin Jack (ur. 29 kwietnia 1976 w Trincity na wyspie Trynidad) – piłkarz pochodzący z Trynidadu i Tobago, grający na pozycji bramkarza.
Kariera.
Jack zaczynał karierę na wyspie Trynidad. W swojej karierze zwiedził 5 klubów z tejże wyspy. A były to: Cultural Club, Trincity United Sports, Doc’s Khelwalaas, W Connection FC oraz do stycznia 2004 San Juan Jabloteh. Od paru lat Jack przymierzał się do wyjazdu do Anglii, by zagrać w tamtejszej lidze, wyjeżdżał na próbne testy, ale dopiero w marcu 2004 trafił do zespołu Reading. Jednak w klubie tym nie zdołał rozegrać żadnego meczu. W lipcu 2004 zgłosił się po niego Oldha,m Athletic, ale obie strony nie dogadały się, co do kwestii finansowych. W końcu mierzący 190 cm i ważący 101 kg Jack przeszedł do grającego wówczas w Scottish Premier League, Dundee F.C. W sezonie 2004/2005 drużyna ta spadła z ligi, ale Jack pozostał w Dundee. Od 2006 do 2008 roku był piłkarzem Gillinghamu, a dwa lata później trafił do Southend United.
W reprezentacji Trynidadu i Tobago Jack zadebiutował 1 maja 1997 roku w zremisowanym 1:1 meczu z reprezentacją Jamajki. Dość mały wybór klasowych bramkarzy w reprezentacji Trynidadu i Tobago spowodował, że Jack stał się podstawowym bramkarzem drużyny. Selekcjoner Leo Beenhakker na tyle zaufał Jackowi, że zabrał go na Mistrzostwa Świata w Niemczech. W pierwszym meczu z reprezentacją Szwecji (zremisowanym później 0:0) Jack miał wystąpić w pierwszym składzie, jednak na rozgrzewce przed meczem doznał kontuzji ręki i w bramce zastąpił go późniejszy bohater meczu Shaka Hislop. Jack wystąpił tylko w trzecim meczu mistrzostw – przegranym 0:2 Paragwajem, co spowodowało, że reprezentacja Trynidadu i Tobago wróciła do domu po fazie grupowej.

</doc>
<doc id="532884" url="https://pl.wikipedia.org/wiki?curid=532884" title="Dekanat Wejherowo">
Dekanat Wejherowo

Dekanat Wejherowo – jeden z 24 dekanatów katolickich archidiecezji gdańskiej utworzony 3 stycznia 1895, obejmujący obszar gminy i miasta Wejherowo. Dziekanem od 25 czerwca 2015 jest ks. infułat Daniel Nowak – proboszcz parafii Chrystusa Króla i bł. Alicji Kotowskiej w Wejherowie.
Parafie.
W skład dekanatu wchodzi 10 parafii:
Sąsiednie dekanaty.
Gdynia Chylonia, Kielno, Luzino, Puck, Reda, Żarnowiec

</doc>
<doc id="532885" url="https://pl.wikipedia.org/wiki?curid=532885" title="Elektrociepłownia Katowice">
Elektrociepłownia Katowice

Elektrociepłownia Katowice – elektrociepłownia znajdująca się w Katowicach w województwie śląskim, zbudowana pierwotnie jako ciepłownia, od 29 grudnia 2000 w składzie Południowego Koncernu Energetycznego SA obecnie Tauron Ciepło SA.
Historia.
Elektrociepłownia została zaprojektowana w latach 70. XX wieku jako mniej uciążliwa dla środowiska od wielu małych i średnich ciepłowni lokalnych. Powstała w dzielnicy Katowic − Dąbrówce Małej przy ul. Siemianowickiej 60. Po uruchomieniu na początku 1985 2 kotłów wodno–pyłowych o mocy cieplnej 144 MW każdy oraz w 1991 r. kotła wodnego o mocy 233 MW i zakończono pierwszy etap inwestycji. 
6 stycznia 2000 r. oddano do eksploatacji blok ciepłowniczo-kondensacyjny BCF-100 o mocy elektrycznej 135 MW i cieplnej 200 MW. Stał się podstawową jednostką produkcyjną w Elektrociepłowni Katowice. 
W roku 1996 nastąpiła fuzja zakładu we wskutek powstał Z.E.C. Katowice S.A.
19 sierpnia 2014 r. TAURON Ciepło podpisał umowę z firmą Control Press na budowę trzech kotłów olejowo-gazowych o mocy sumarycznej około 114 MWt. Inwestycja kosztowała około 66 mln zł. Nowe kotły zostały uruchomione 15 lutego 2016.
Dane techniczne.
Elektrociepłownia posiada koncesje na wytwarzanie energii cieplnej i elektrycznej i składa się obecnie z:

</doc>
<doc id="532886" url="https://pl.wikipedia.org/wiki?curid=532886" title="Lena Rice">
Lena Rice

Helena Bertha Grace Rice, Lena Rice (ur. 21 czerwca 1866 w Marlhill, zm. 21 czerwca 1907), tenisistka irlandzka, zwyciężczyni Wimbledonu.
Życiorys.
Była drugim z ośmiorga dzieci Springa i Anny z domu Gorde. Grała w tenisa w Cahir Lawn Tennis Club, m.in. z jedną z sióstr Annie. W maju 1889 wzięła udział w mistrzostwach Irlandii w Dublinie, dochodząc do półfinału gry pojedynczej, gdzie przegrała z Blanche Hillyard. W tej samej imprezie w parze z Hillyard osiągnęła finał debla, a grę mieszaną wygrała w parze z Willoughby Hamiltonem. Miesiąc później Rice debiutowała na Wimbledonie, gdzie doszła do finału turnieju pretendentek ("All Comers"). Ponownie musiała uznać wyższość Hillyard (która wcześniej pokonała także jej siostrę Annie), ale była bliska wygranej - prowadziła już 6:4, 5:3 i miała trzy piłki meczowe. Hillyard została następnie zwyciężczynią całego turnieju, gdyż we właściwym finale ("challenge round") do obrony tytułu nie przystąpiła Lottie Dod.
W 1890 Lena Rice przegrała w finale mistrzostw Irlandii z Louise Martin 7:9, 4:6, ale triumfowała w deblu i mikście. Ponownie osiągnęła także finał turnieju pretendentek Wimbledonu (do turnieju przystąpiły jedynie cztery zawodniczki), w którym pokonała May Jacks. Z kolei jej przypadł tytuł we właściwym finale walkowerem, pod nieobecność ciężarnej Hillyard.
Na wygraniu Wimbledonu Rice zakończyła karierę sportową ze względu na słabe zdrowie. Zmarła w dniu swoich 41 urodzin na gruźlicę.
Występy w finałach "All Comers" na Wimbledonie (nie rozegrano w obu przypadkach meczów "challenge round"):

</doc>
<doc id="532888" url="https://pl.wikipedia.org/wiki?curid=532888" title="Dekanat Żarnowiec">
Dekanat Żarnowiec

Dekanat Żarnowiec – jeden z 24 dekanatów katolickich archidiecezji gdańskiej, obejmujący obszar gminy Krokowa oraz części gmin Puck i Władysławowo. 
Parafie.
W skład dekanatu wchodzi 8 parafii:
Sąsiednie dekanaty.
Gniewino "(diec. pelplińska)", Luzino, morski, Puck, Wejherowo
Linki zewnętrzne.
Biuletyn Archidiecezji Gdańskiej Nr 28(78)

</doc>
<doc id="532889" url="https://pl.wikipedia.org/wiki?curid=532889" title="Mszyca">
Mszyca



</doc>
<doc id="532890" url="https://pl.wikipedia.org/wiki?curid=532890" title="Miastenia ciężka rzekomoporaźna">
Miastenia ciężka rzekomoporaźna



</doc>
<doc id="532892" url="https://pl.wikipedia.org/wiki?curid=532892" title="Dekanat Żukowo">
Dekanat Żukowo

Dekanat Żukowo – jeden z 24 dekanatów katolickich archidiecezji gdańskiej, obejmujący obszar części gmin Żukowo, Przodkowo. Dziekanem jest proboszcz parafii pw. Miłosierdzia Bożego w Żukowie, ks. kan. Czesław Las
Parafie.
W skład dekanatu wchodzi 8 parafii:
Sąsiednie dekanaty.
Gdańsk-Łostowice, Gdańsk-Oliwa, Gdańsk-Siedlce, Kartuzy "(diec. pelplińska)", Kielno, Kolbudy
Linki zewnętrzne.
Biuletyn Archidiecezji Gdańskiej Nr 29(79)

</doc>
<doc id="532894" url="https://pl.wikipedia.org/wiki?curid=532894" title="Dekanat Żuławy Steblewskie">
Dekanat Żuławy Steblewskie

Dekanat Żuławy Steblewskie – jeden z 24 dekanatów katolickich archidiecezji gdańskiej, obejmujący obszar gmin Cedry Wielkie, Suchy Dąb oraz części gminy Pruszcz Gdański. Dziekanem jest ks. mgr Janusz Mathea.
Parafie.
W skład dekanatu wchodzi 8 parafii:
Sąsiednie dekanaty.
Gdańsk-Śródmieście, Gdańsk-Dolne Miasto, Pruszcz Gdański, Tczew "(diec. pelplińska)"
Linki zewnętrzne.
Biuletyn Archidiecezji Gdańskiej Nr 30(80)

</doc>
<doc id="532897" url="https://pl.wikipedia.org/wiki?curid=532897" title="Avery John">
Avery John

Avery John (ur. 18 czerwca 1975 w Point Fortin na wyspie Trynidad) – trynidadzki piłkarz, grający na pozycji obrońcy.
Kariera.
John na początku kariery uczęszczał do Presentation College w San Fernando na wyspie Trynidad. Jednak by rozwinąć się piłkarsko wyjechał do Stanów Zjednoczonych, gdzie trafił Yavapai Junior College w Arizonie, a potem do American University w Waszyngtonie, który to ukończył w 1999 roku. Następnie trafił do amerykańskiej ligi A-League, do zespołu Boston Bulldogs, a następnie do New Orleans Riverboat Gamblers, gdzie grał również jego kuzyn Stern John. W 2001 roku Avery trafił do irlandzkiej amatorskiej Ericom League do zespołu Shelbourne Dublin, a po roku przeniósł się do Bohemian Dublin. Końcówka jego przygody z Irlandią to gra w Longford Town. W 2004 roku John ponownie trafił do USA, ale tym razem już do Major League Soccer. Grał w klubach takich, jak: New England Revolution i Miami FC. Ostatnio występował w klubie DC United, który 20 stycznia 2010 zwolnił go z kontraktu.
Reprezentacja.
John w reprezentacji Trynidadu i Tobago debiutował dawno, bo 28 lipca 1996 roku w zremisowanym 0:0 meczu z reprezentacją Hondurasu. Od paru lat jest pewniakiem na środku obrony w reprezentacji "Socca Warriors". Ufa mu selekcjoner Leo Beenhakker, który zabrał go na Mistrzostwa Świata w Niemczech. W pierwszym meczu z reprezentacją Szwecji John opuścił przedwcześnie boisko z powodu dwóch żółtych kartek, a w konsekwencji czerwonej (była to pierwsza czerwona kartka na tych mistrzostwach). Jednak dobra gra rodaków spowodowała, że Trynidad i Tobago zremisował 0:0. Ale po porażkach z Anglią (0:2) oraz Paragwajem (0:2) reprezentacja Trynidadu i Tobago wróciła do domu po fazie grupowej (John wystąpił w pierwszym składzie w tym drugim meczu 30 minut i zszedł z boiska z powodu kontuzji).

</doc>
<doc id="532900" url="https://pl.wikipedia.org/wiki?curid=532900" title="Dekanat Gdynia-Śródmieście">
Dekanat Gdynia-Śródmieście

Dekanat Gdynia Śródmieście – jeden z 24 dekanatów katolickich archidiecezji gdańskiej, obejmujący obszar gdyńskich dzielnic Śródmieście, Witomino, Chwarzno-Wiczlino oraz Wzgórze Św. Maksymiliana.Dziekanem od 1 listopada 2014 jest ks. infułat dr Edmund Skalski – proboszcz parafii NMP Królowej Polski w Gdyni.
Parafie.
W skład dekanatu wchodzi 9 parafii:
Sąsiednie dekanaty.
Gdynia Orłowo, Gdynia Oksywie, Gdynia Chylonia

</doc>
<doc id="532904" url="https://pl.wikipedia.org/wiki?curid=532904" title="Dekanat Gdynia-Orłowo">
Dekanat Gdynia-Orłowo

Dekanat Gdynia Orłowo – jeden z 24 dekanat katolicki archidiecezji gdańskiej, obejmujący obszar gdyńskich dzielnic: Redłowo, Orłowo, Mały Kack, Wielki Kack, Karwiny, Dąbrowa. Dziekanem od 1 lipca 2019 jest ks. kan. dr Tomasz Biedrzycki – proboszcz parafii Matki Boskiej Bolesnej w Gdyni Orłowie.
Parafie.
W skład dekanatu wchodzi 8 parafii:
Sąsiednie dekanaty.
Sopot, Gdynia Śródmieście, Kielno

</doc>
<doc id="532905" url="https://pl.wikipedia.org/wiki?curid=532905" title="Dekanat Gdynia-Chylonia">
Dekanat Gdynia-Chylonia

Dekanat Gdynia-Chylonia – jeden z 24 dekanatów katolickich archidiecezji gdańskiej, obejmujący obszar gdyńskich dzielnic Cisowa, Pustki Cisowskie-Demptowo, Chylonia, Leszczynki, Grabówek. Dziekanem jest proboszcz parafii Przemienienia Pańskiego w Gdyni – ks. prałat Stanisław Megier.
Parafie.
W skład dekanatu wchodzi 7 parafii:
Sąsiednie dekanaty.
Gdynia-Oksywie, Gdynia-Śródmieście, Kielno, Reda, Wejherowo
Linki zewnętrzne.
Biuletyn Archidiecezji Gdańskiej Nr 16(66)

</doc>
<doc id="532909" url="https://pl.wikipedia.org/wiki?curid=532909" title="Dekanat Gdynia-Oksywie">
Dekanat Gdynia-Oksywie

Dekanat Gdynia Oksywie – jeden z 24 dekanatów katolickich archidiecezji gdańskiej, obejmujący obszar gdyńskich dzielnic: Oksywie, Babie Doły, Obłuże, Pogórze oraz gminy Kosakowo. Dziekanem od 20 lutego 2011 jest ks. prał. dr Sławomir Decowski – proboszcz parafii św. Andrzeja Boboli w Gdyni Obłuże.
Parafie.
W skład dekanatu wchodzi 9 parafii:
Na terenie dekanatu od 1 października 1991 znajduje się również siedziba dekanatu Marynarki Wojennej Ordynariatu Polowego Wojska Polskiego:
Sąsiednie dekanaty.
Reda, Puck, Gdynia Chylonia, Gdynia Śródmieście, Marynarki Wojennej "(Ordynariat Polowy WP)"

</doc>
<doc id="532915" url="https://pl.wikipedia.org/wiki?curid=532915" title="Podziemnica cieniolubna">
Podziemnica cieniolubna

Podziemnica cieniolubna ("Lasius umbratus") – gatunek mrówki z podrodziny Formicinae. 
Gatunek południowopalearktyczny, występujący w prawie całej Polsce. Zasiedla wilgotne lasy, zarośla, ogrody i umiarkowanie wilgotne łąki. Prowadzi podziemny tryb życia i buduje gniazda głęboko, pod korzeniami drzew a także pod podmurówkami budynków.
Podziemnica cieniolubna ma kolor żółty lub czerwonożółty i jest pokryta drobnymi jasnymi włoskami. Robotnice mają wielkość 4–5 mm natomiast królowa około 7–8 mm. Samce o znacznie ciemniejszym kolorze również mają wielkość 4–5 mm.
Rójka odbywa się od lipca do września.

</doc>
<doc id="532917" url="https://pl.wikipedia.org/wiki?curid=532917" title="Dekanat Bielsk Podlaski (diecezja drohiczyńska)">
Dekanat Bielsk Podlaski (diecezja drohiczyńska)

Dekanat Bielsk Podlaski – jeden z 11 dekanatów w rzymskokatolickiej diecezji drohiczyńskiej.
Parafie.
W skład dekanatu wchodzi 8 parafii:
Według danych zgromadzonych przez Kurię Diecezji Drohiczyńskiej dekanat liczy 17649 katolików.
Władze dekanatu.
Władze dekanatu stanowią;
Sąsiednie dekanaty.
Białystok – Dojlidy "(archidiec. białostocka)", Białystok – Nowe Miasto "(archidiec. białostocka)", Brańsk, Hajnówka, Siemiatycze

</doc>
<doc id="532918" url="https://pl.wikipedia.org/wiki?curid=532918" title="Kilim">
Kilim

Kilim – tkanina dekoracyjna, dwustronna, wykonywana wełnianym wątkiem na osnowie wełnianej lub lnianej. Wykonywana w splocie płóciennym techniką płochową lub grzebyczkową na warsztatach pionowych lub poziomych. Wzór tkaniny tworzą gęsto zbijane i kryjące osnowę nitki wątku. Najprostszymi motywami dekoracyjnymi były pasy barwne lub wzory geometryczne oraz stylizowane ornamenty roślinne.
Historia.
Technika kilimu jest jedną z najstarszych w tkactwie wzorzystym, znana w starożytnym Egipcie, Grecji oraz w Azji (zwłaszcza wśród plemion koczowniczych), używano jej do dekoracji ścian i podłóg oraz do przykrywania mebli. W Europie kilim został rozpowszechniony we wczesnym średniowieczu. Na terenach Azji Środkowej na Kaukazie, w Iranie i Anatolii kilimy były dziełami sztuki ludowej. W Europie są wyrabiane w krajach słowiańskich, Rumunii i krajach skandynawskich. Na wyróżnienie zasługują kilimy ukraińskie i polskie, wśród których wyróżnia się kilimy ludowe, kilimy wykonywane w manufakturach dworskich, często wzorowane na gobelinach XVIII wieku oraz kilimy artystyczne o geometrycznych wzorach często utrzymane w stylu art déco. Projektowane były przez najwybitniejszych artystów polskich, tj.: 
a także wielu innych. Zamysłem polskich artystów okresu międzywojennego było to by kilimy stały się wizytówką odrodzonego państwa polskiego. 
Wyroby poszczególnych ośrodków charakteryzowała własna skala barw i zasób form ornamentalnych. Polskie kilimy posiadają wzory o motywach roślinnych lub geometrycznych, często otoczone są bordiurą, cechuje je bogata skala kolorystyczna, od barw kontrastowych do pastelowych tonacji. W drugiej połowie XIX wieku ręcznie tkane kilimy zostały częściowo wyparte przez wyroby fabryczne, jednak wykonywane są nadal przez twórców ludowych i artystów.

</doc>
<doc id="532923" url="https://pl.wikipedia.org/wiki?curid=532923" title="Kananejczycy">
Kananejczycy

Kananejczycy (nazwa od akad. "kinahhu" (purpura), także: Chananejczycy) – starożytny lud zachodniosemicki, przybyły do Palestyny i Libanu (Syropalestyna) z Półwyspu Arabskiego pod koniec III tysiąclecia p.n.e. Według Biblii Kananejczycy pochodzili od Kanaana, syna Chama. Już w III tysiącleciu p.n.e. Kananejczycy wykształcili wysoką kulturę materialną i duchową oraz alfabetyczne pismo klinowe (Ras Szamra (Ugarit), Ebla). Zamieszkiwali ziemie dzisiejszego Izraela, Palestyny, Libanu, Syrii i Jordanii. Stworzyli kulturę, która w ogromnym stopniu wpłynęła nie tylko na Bliski Wschód, ale również odbiła swoje piętno daleko poza jego granicami.
Nazwa Kanaan najprawdopodobniej pochodzi od akadyjskiego słowa "kinahhu" (purpura), ponieważ barwione przez Kananejczyków na ten kolor tkaniny były jednym z ich głównych towarów eksportowych (to tylko jedna z wielu teorii na ten temat).
Zajmowali się rolnictwem, rzemiosłem i handlem. Ich głównymi bogami byli: El, Baal i Astarte. Stworzyli liczne państwa np. Jamhad ze stolicą w Halab (dzisiejsze Aleppo), Karkemisz, Qatna. Założyli dobrze prosperujące porty: Ugarit, Sydon i Byblos. Kananejczycy, którzy zamieszkali w Palestynie (nadając jej nazwę Kanaan) zostali częściowo podbici przez Izraelitów pod wodzą Jozuego w XIII wieku p.n.e. Resztę ich siedzib podbił król Izraela i Judy – Dawid, w X wieku p.n.e.
Badania DNA wskazują, że potomkami ludu Kanaan są dzisiejsi Libańczycy. Naukowcy w badaniu sekwencjonowali pięć kompletnych genomów z liczących 3300 lat ciał ludzi z miasta Sydon, głównego kananejskiego miasta-państwa na wschodnim wybrzeżu Morza Śródziemnego. Dla porównania sekwencjonowano genomy 99 ludzi z dzisiejszego Libanu, aby skatalogować współczesną różnorodność genetyczną Lewantu.

</doc>
<doc id="532926" url="https://pl.wikipedia.org/wiki?curid=532926" title="Deboli">
Deboli



</doc>
<doc id="532927" url="https://pl.wikipedia.org/wiki?curid=532927" title="Antoni Augustyn Deboli">
Antoni Augustyn Deboli

Antoni Augustyn Deboli herbu własnego (ur. 1747 w Siemnicach – zm. 1810 w Dzierążni) – chorąży nadworny koronny od 1784 roku, minister pełnomocny króla Stanisława Augusta Poniatowskiego na dworze cesarzowej Katarzyny II w Petersburgu (1788–1792), jako dyplomata działał w Petersburgu już od roku 1767.
Życiorys.
Był uczniem Szkoły Rycerskiej w latach 1766-1767.
Deboli był zwolennikiem zrzucenia przez Rzeczpospolitą protektoratu rosyjskiego. W 1792 r. został wydalony z Rosji (w roku 1795 ponownie).
W okresie Sejmu Czteroletniego nakłaniał króla do uniezależnienia się od Rosji. Podczas insurekcji kościuszkowskiej był członkiem Rady Najwyższej Narodowej. Został pochowany w podziemiach kościoła we wsi Dzierążnia.
W 1780 został kawalerem Orderu Świętego Stanisława.

</doc>
<doc id="532928" url="https://pl.wikipedia.org/wiki?curid=532928" title="Syropalestyna">
Syropalestyna

Syropalestyna (inaczej: Syro-Palestyna) – zbiorcza nazwa ziem wchodzących w skład dzisiejszych: Izraela, Palestyny, Jordanii, Syrii i Libanu, stosowana głównie w opracowaniach z zakresu historii starożytnego Bliskiego Wschodu. Współczesnym odpowiednikiem Syropalestyny jest Lewant lub Wielka Syria.
Ukształtowanie terenu.
Zachodnią granicę Syropalestyny wyznacza brzeg Morza Śródziemnego. Granica północna biegnie od ujścia rzeki Orontes wzdłuż przedgórzy Taurusu armeńskiego. Od północnego wschodu Syropalestynę zamyka zakole Eufratu, od wschodu Pustynia Syryjska, zaś od południa Pustynia Negew i półwysep Synaj. Pod względem geograficznym obszar jest bardzo zróżnicowany. Obszary nadmorskie są nizinne, im dalej na wschód teren staje wyżynny z niewielkimi masywami górskimi i zamienia się w wyżynne i górzyste stepy oraz półpustynie w głębi kontynentu. System wodny jest ubogi, poza głównymi rzekami Jordanem i Orontesem zasila go sieć małych rzeczek, będących dopływami dwóch głównych rzek lub wpadających bezpośrednio do Morza Śródziemnego, Jezioro Tyberiadzkie i rozsiane źródła, często okresowe.
Syropalestyna jako kraina historyczna.
Geografia fizyczna Syropalestyny (poza nadmorskimi terenami nizinnymi, dolinami rzek i oazami) utrudniała rozwój rolnictwa. Był to jednak teren idealnie nadający się do hodowli typu nomadycznego, dlatego obszarem tym zainteresowały się koczownicze ludy semickie. Ukształtowanie terenu nie sprzyjało również konsolidacji politycznej. W ciągu całej historii regionu ziemie te podzielone były na mniejsze bądź większe organizmy polityczne. Jedynie w chwilach zagrożenia następował stan chwilowej jedności (w II tysiącleciu p.n.e. dominacja Kanaanejczyków).

</doc>
<doc id="532934" url="https://pl.wikipedia.org/wiki?curid=532934" title="Wścieklica dorodna">
Wścieklica dorodna

Wścieklica dorodna ("Manica rubida") – gatunek mrówki z podrodziny Myrmicinae.
Morfologia.
Robotnice wścieklicy dorodnej mają smukły kształt i długość około 6,5–7,5 mm. Są wyposażone w żądło, użądlenia są bardzo bolesne. Królowa jest nieco większa.
Biologia.
Kolonię zakłada w sposób pół-klasztorny. Środowiskiem tej mrówki są dobrze nasłonecznione otwarte tereny górskie z ubogą roślinnością. Dość licznie spotykana jest w miastach południowej Polski. Buduje gniazda pod kamieniami, a w miastach często pod chodnikami z kostki brukowej. Wokół dużego otworu wejściowego do gniazda rozsypany jest piasek i ziemia tworząc szeroki płaski krater. Wielkość kolonii nie przekracza kilkuset robotnic.
Rójka odbywa się w kwietniu lub od sierpnia do września
Wścieklice dorodne są drapieżnikami atakującymi zwłaszcza pierwomrówki łagodne i inne mrówki, żywią się także owocami i nasionami.
Linki zewnętrzne.
Manica rubida – wścieklica dorodna - konkretny opis gatunkowy na magazynie terrarium

</doc>
<doc id="532935" url="https://pl.wikipedia.org/wiki?curid=532935" title="Ognie św. Elma">
Ognie św. Elma



</doc>
<doc id="532936" url="https://pl.wikipedia.org/wiki?curid=532936" title="Gaueko">
Gaueko

Gaueko (także "Irelu") – w mitologii baskijskiej potężny nocny demon, w większości przekazów wrogi ludziom, zwłaszcza lekceważącym jego moc, ale w niektórych rejonach Kraju Basków utożsamiany z ogniami św. Elma i uważany za dobrotliwego duszka.

</doc>
<doc id="532938" url="https://pl.wikipedia.org/wiki?curid=532938" title="Klaus Wowereit">
Klaus Wowereit

Klaus Wowereit (ur. 1 października 1953 w Berlinie) – niemiecki polityk, prawnik i samorządowiec, działacz Socjaldemokratycznej Partii Niemiec (SPD), burmistrz Berlina w latach 2001–2014.
Życiorys.
Urodził się w Berlinie Zachodnim. Kształcił się w szkole Ulrich-von-Hutten-Oberschule, w 1969 dołączył do socjaldemokratycznej młodzieżówki Jusos. W 1973 zdał egzamin maturalny, następnie studiował prawo na Wolnym Uniwersytecie Berlina. W 1979 i 1981 zdał państwowe egzaminy prawnicze I oraz II stopnia. Od 1981 do 1984 pracował w administracji berlińskiego Senatu w departamencie spraw wewnętrznych.
Od osiemnastego roku życia członek Socjaldemokratycznej Partii Niemiec. Był radnym okręgu Tempelhof, od 1984 do 1995 pełnił funkcję radnego okręgowego (członka egzekutywy okręgu). W 1995 zasiadł w Izbie Deputowanych, od 1999 zajmował stanowisko przewodniczącego frakcji poselskiej socjaldemokratów
16 czerwca 2001, po rozpadzie wielkiej koalicji w Berlinie, został wybrany na nowego burmistrza Berlina. Po wyborach lokalnych w tym samym roku uzyskał reelekcję, zawiązując koalicję z postkomunistyczną PDS. Od listopada 2001 do października 2002 pełnił funkcję przewodniczącego Bundesratu. Urząd burmistrza Berlina utrzymywał również po wyborach w 2006 i w 2011, po ostatnich z nich w ramach porozumienia z CDU. W sierpniu 2014 ogłosił swoją rezygnację, kończąc urzędowanie 11 grudnia tegoż roku.
W 2002 został odznaczony Krzyżem Komandorskim z Gwiazdą Orderu Zasługi Rzeczypospolitej Polskiej.
Życie prywatne.
W 2001 przed wyborami na burmistrza Berlina na partyjnej konwencji wypowiedział zdanie "Ich bin schwul – und das ist auch gut so [...]" (pol. "Jestem gejem – i tak też jest dobrze [...]"), co stanowiło jego publiczny coming out. Jego wieloletni partner, lekarz Jörn Kubicki, zmarł w 2020 na skutek choroby COVID-19.

</doc>
<doc id="532943" url="https://pl.wikipedia.org/wiki?curid=532943" title="Zespół dworski w Jastrzębiu-Zdroju">
Zespół dworski w Jastrzębiu-Zdroju

Zespół dworski w Jastrzębiu-Zdroju – XVII-wieczny renesansowy dwór obronny wraz z otaczającym go parkiem krajobrazowym, położone w jastrzębskim sołectwie Bzie.
Historia.
Dwór został zbudowany w okolicach roku 1605 w stylu późnorenesansowym.
W czasie działań wojennych w marcu 1945 zniszczeniu uległa północna część zamku. W 1958 pod nadzorem wojewódzkiego konserwatora zabytków rozpoczęto odbudowę zamku. W 2009 roku obiekt został gruntownie zmodernizowany i obecnie mieszczą się w nim przedszkole i ośrodek zdrowia.
W parku rośnie 300-letni dąb szypułkowy o obwodzie 470 cm.
Właściciele.
Dwór miał następujących właścicieli:

</doc>
<doc id="532947" url="https://pl.wikipedia.org/wiki?curid=532947" title="Monofonia (akustyka)">
Monofonia (akustyka)

Monofonia (pot. mono z gr. μόνος „jedyny” i gr. φωνή „dźwięk, ton, głos”) – sposób zapisu i odtwarzania nagrań dźwiękowych.
W systemie monofonicznym stosuje się jeden kanał zapisu dźwięku. Do jego odtworzenia wystarczy jeden głośnik oraz monofoniczny wzmacniacz elektroakustyczny. Dźwięk zapisany w ten sposób nie jest dźwiękiem przestrzennym, w odróżnieniu od dźwięku stereofonicznego.
System monofoniczny jest powszechnie stosowany w systemach nagłośnienia przemysłowego, w radiofonii wykorzystującej fale długie, średnie i krótkie (AM). Był również stosowany w telewizji niemal do końca XX w. Ten sposób odtwarzania stosowany jest jeszcze w najtańszych konstrukcjach, tzw. „radiach kuchennych”, oraz w krótkofalówkach i CB radiach. Telefonia analogowa oraz cyfrowa, np. GSM, stosuje sygnał monofoniczny do realizowania rozmów telefonicznych.
Dźwięk nagrany w systemie "mono" można odtworzyć również na sprzęcie "stereo", lecz dźwięk ten jest wówczas nadal monofoniczny. Ponadto większość systemów przesyłu dźwięku stereo umożliwia ich odtwarzanie za pomocą odbiornika monofonicznego, wówczas odtworzony dźwięk także jest monofoniczny.
Termin "monofonia" (w opozycji do polifonii) odnosi się również do urządzeń generujących dźwięki np. syntezatorów, układów generowania dźwięku w komputerach (PC Speaker) i telefonach komórkowych – szczególnie starszych modelach, które są w stanie emitować dźwięki zawierające jedynie ton podstawowy, bez składowych harmonicznych.

</doc>
<doc id="532948" url="https://pl.wikipedia.org/wiki?curid=532948" title="Osiedle Powstańców Śląskich">
Osiedle Powstańców Śląskich



</doc>
<doc id="532957" url="https://pl.wikipedia.org/wiki?curid=532957" title="Emanacja">
Emanacja

Emanacja (in. emanatyzm, emanacjonizm, łac. "emanatio" – wypływ) – w kosmogonii egipskiej i fenickiej, a także helleńskiej, sposób powstania i rozwoju wszechświata; proces wyłaniania się z pierwszej zasady (często utożsamianej z Bogiem) szeregu bytów tworzących całą rzeczywistość. Emanacja jest procesem koniecznym, a jej efekty tracą na doskonałości wraz z oddalaniem się od swego źródła.
W filozofii neoplatońskiej (zob. Plotyn) emanacją jest wypromieniowanie z jednej z hipostaz swojego odbicia: z Jedni, będącej ostatecznym źródłem wszelkiego bytu, wyłania się Umysł (gr. , trl. "nous"), z Umysłu Dusza, a z Duszy świat zmysłowy (przedmioty materialne). Zasadą tego procesu jest wypływająca z Jedni energia, która słabnie w miarę swojego rozprzestrzeniania się – przez co porządek powstawania bytów jest porządkiem malejącej doskonałości. Przeciwieństwem emanacji jest afirmacja prowadząca do zespolenia z Jednią. Drogą poznania Jedni jest ekstaza.
W filozofii arabskiej z prabytu emanuje duchowo-świetlista materia, z której wyłania się duch wszechświata – źródło duszy wszechświata, dające początek duszom niższym (wegetatywnym, zwierzęcym i myślącym).
Zagadnienie emanacji jest także obecne w filozofii Ulryka ze Strasburga, Dytrycha z Fryburga, F.W.J. Schellinga. Specyficzną wersję emanacjonizmu opracował Awicenna.

</doc>
<doc id="532958" url="https://pl.wikipedia.org/wiki?curid=532958" title="Roberto Ayala">
Roberto Ayala

Roberto Fabián Ayala (ur. 14 kwietnia 1973 w Paranie) – argentyński piłkarz grający na pozycji obrońcy.
Życiorys.
Karierę zaczynał w Ferro Carril Oeste, a w 1994 został zawodnikiem Club Atlético River Plate (mistrzostwo kraju 1994) jednak już w następnym roku wyjechał do Włoch, gdzie grał w Napoli Soccer (do 1998) i A.C. Milan (1998–2000, mistrzostwo kraju 1999). W 2000 został bez żalu oddany do Valencii. Barw hiszpańskiego klubu bronił przez 7 lat. Dwukrotnie zdobywał mistrzostwo Hiszpanii (2002, 2004), w 2004 świętował również zdobycie Pucharu UEFA i Superpucharu Europy. Latem 2007 – po wygaśnięciu kontraktu w Walencji – przymierzany był do Villarrealu CF, jednak ostatecznie trafił do Saragossy.
W reprezentacji debiutował 16 listopada 1994 w meczu z Chile. W kadrze rozegrał 115 spotkań (jest na drugim miejscu wśród argentyńskich piłkarzy za Javierem Zanettim) i strzelił 7 bramek. Dwukrotnie uczestniczył w MŚ (1998 i 2006), z powodu kontuzji nie zagrał na MŚ 2002 (znajdował się w kadrze na ten turniej). Brał udział w 5 turniejach Copa América (srebro w 2004 oraz 2007). Wielokrotnie pełnił funkcję kapitana zespołu. Jest także dwukrotnym medalistą olimpijskim – srebrnym z Atlanty i złotym z Aten (był jednym z trzech starszych zawodników w kadrze).
Posiada także obywatelstwa włoskie (ze względu na pochodzenie przodków) oraz hiszpańskie (nabyte podczas gry w tym kraju).

</doc>
<doc id="532961" url="https://pl.wikipedia.org/wiki?curid=532961" title="Stanisław Trzeciak">
Stanisław Trzeciak

Stanisław Trzeciak (ur. 25 października 1873 w Rudnej Wielkiej, zm. 8 sierpnia 1944 w Warszawie) – polski duchowny katolicki, działacz społeczny, doktor teologii, profesor.
Życiorys.
Wczesne lata.
Pochodził z chłopskiej rodziny Jana i Katarzyny z Majcherów. Ukończył gimnazjum w Rzeszowie, seminarium duchowne w Przemyślu, gdzie w 1898 otrzymał święcenia kapłańskie, studia teologiczne na Uniwersytecie we Fryburgu Bryzgowijskim oraz w Wiedniu, Rzymie, Krakowie (doktorat z teologii) i Jerozolimie. W latach 1903–1905 prowadził w Egipcie i Palestynie prace badawcze nad tamtejszą przyrodą, topografią krain biblijnych, warunkami klimatycznymi i chorobami, zwłaszcza trądem, a także badał psychikę i kulturę narodów Bliskiego Wschodu. W latach 1906–1907 sekretarz konsystorza biskupiego w Przemyślu. Od 1907 do 1918 profesor Akademii Duchownej w Petersburgu. W 1912 został członkiem Cesarskiego Rosyjskiego Towarzystwa Archeologicznego. Badania nad zwalczaniem trądu prowadził również w Bergen, a ich wyniki opublikował na światowej wystawie higienicznej w Petersburgu. Był współredaktorem „Przeglądu Kościelnego” oraz współpracownikiem „Monumenta Judaica”. Jego publikacje opisywały badania nad problemami wierzeniowymi, kwestiami żydowskimi i kulturą narodów Bliskiego Wschodu, a rezultatem tej działalności były państwowe odznaczenia polskie, rumuńskie, węgierskie, jugosłowiańskie i niemieckie.
W czasie I wojny światowej był współzałożycielem Polskiego Towarzystwa Pomocy Ofiarom Wojny. W czerwcu 1918 powrócił do kraju. Brał udział w obronie Lwowa. W 1921 zainicjował akcję mającą na celu pomoc dzieciom powracającym z Rosji.
W latach 1923–1928 proboszcz w parafii w Dębowcu. W 1923 otrzymał godność Szambelana Jego Świątobliwości Ojca św.. Od 1928 rektor kościoła św. Jacka w Warszawie, następnie proboszcz parafii św. Antoniego z Padwy. Był jednym z założycieli prometejskiej placówki – Instytutu Wschodniego w Warszawie. W latach 1926–1939 zasiadał w zarządzie tej placówki, był również wykładowcą funkcjonującej w murach Instytutu Szkoły Wschodoznawczej.
Działalność publiczna w okresie międzywojennym.
Ksiądz Trzeciak jest uważany za czołowego teoretyka akcji antysemickiej w Polsce. Ściśle współpracował ze Związkiem Popierania Polskiego Stanu Posiadania, który był organizacją propagującą ideologię ONR. Bezpośrednio przed wybuchem wojny zbliżył się zwłaszcza do frakcji ONR-ABC. W wyborach samorządowych, do których ONR szedł z hasłem „odżydzenia Warszawy”, poparł to teoretycznie nielegalne ugrupowanie. W swoich przemówieniach nawoływał do usunięcia wszystkich Żydów z Warszawy. W marcu 1939 roku na łamach "Małego Dziennika" wychwalał Hitlera, który jego zdaniem kontynuował antyżydowskie ustawodawstwo Kościoła katolickiego. Sądził, że Żydzi w Polsce, podobnie jak w III Rzeszy, powinni mieszkać wyłącznie na terenie odizolowanych gett i mieć obowiązek noszenia oznaczeń na odzieży, na przykład w postaci żółtych łat.
Napisał kilkadziesiąt książek, w tym wiele poświęconych kwestii żydowskiej. Większość jego twórczości miała charakter polityczny i antysemicki. Podzielał i propagował spiskowe teorie antysemickie, w myśl których istnieje światowy spisek wpływowych środowisk żydowskich przeciwko cywilizacji łacińskiej i katolicyzmowi, a Żydzi dążą do zdobycia władzy nad światem. Był przekonany o autentyczności "Protokołów mędrców Syjonu".
Wygłaszał wykłady na terenie całej Polski. Po jego wykładach często dochodziło do ekscesów antysemickich.
Był zwolennikiem ograniczenia, a następnie całkowitego zakazu prawnego uboju rytualnego – szechity. Wbrew opinii Rabinatu Warszawskiego i całej społeczności żydowskiej uważał, że rytualny ubój nie jest wymagany przez prawo Mojżeszowe. W jego opinii ubój rytualny stanowił źródło znacznych dochodów dla gmin żydowskich i formę ekonomicznego wyzysku ludności chrześcijańskiej. Znaczny udział Żydów w branży mięsnej miał powodować, że 95–100% bydła było ubijane rytualnie, co biorąc pod uwagę fakt, że od jednego zwierzęcia gmina otrzymywała od kilku do 10 zł, powodowało znaczną podwyżkę ceny mięsa. Przytaczane przez Trzeciaka dane miały świadczyć, że dochody z szechity stanowiły blisko 50% wszystkich dochodów żydowskich gmin wyznaniowych w II RP. Trzeciak został powołany przez komisję sejmową jako rzeczoznawca; jego ówczesne wystąpienie zostało opublikowane w broszurze "Ubój rytualny czy mechaniczny? Opinia rzeczoznawcy wypowiedziana na posiedzeniu Komisji Administracji i Gospodarki Sejmu Polskiego 5 III 1936" (Warszawa 1936).
Zdaniem Żydów i niektórych przedstawicieli rządu konsekwencją wprowadzenia zakazu byłoby zmniejszenie konsumpcji mięsa przez ortodoksyjnych wyznawców judaizmu, którzy uważali, że mięso nie pochodzące z uboju rytualnego nie może być spożywane. Zakaz prowadziłby także do zwolnienia kilkudziesięciu tysięcy pracowników rzeźni i likwidacji pokaźnej branży gospodarki. Ekonomiści uważali, że zakaz nie ma żadnego uzasadnienia ekonomicznego. Pomysłodawcy zakazu nie ukrywali, że ich celem jest przede wszystkim ograniczenie udziału Żydów w życiu gospodarczym. Ostatecznie, pomimo protestów społeczności żydowskiej, ustawa o zakazie powszechnego uboju rytualnego weszła w życie 1 stycznia 1937. Stosowanie szechity zostało ograniczone tylko dla potrzeb religijnych. Końcowy kształt ustawy był łagodniejszy niż ten, który postulował Trzeciak. Regulacja doprowadziła jednak do spadku wpływów gmin żydowskich co utrudniło ich działalność w zakresie edukacji czy pomocy ubogim. Uchwalenie ustawy uznaje się za jeden z największych sukcesów Trzeciaka.
Okres II wojny światowej.
W październiku 1939 był członkiem założycielem proniemieckiej, antysowieckiej i antysemickiej Narodowej Organizacji Radykalnej, w której wraz z Władysławem Studnickim tworzył frakcję umiarkowanych, przeciwnych faszyzującym politycznym koncepcjom Erazma Samborskiego i Andrzeja Świetlickiego oraz pronazistowskiemu eksterminacyjnemu antysemityzmowi Stanisława Brochwicza, po pogromie wielkanocnym, zerwał z organizacją wszelkie kontakty.
Podczas okupacji miał przyjazne kontakty z Niemcami zbudowane w oparciu o jego antysemityzm. Według jednego z opracowań AK był współpracownikiem Gestapo. Swoje relacje z okupantem wykorzystywał do pomocy znajomym. Dzięki znajomościom udało mu się uratować osadzonego w obozie w Kołatowie na Litwie płk. Ignacego Oziewicza. Ksiądz Trzeciak pracował w "Propagandabteilung" jako specjalista od spraw żydowskich i jego antysemickie artykuły były publikowane na łamach prasy wydawanej przez okupanta. Cytaty z jego książek umieszczano na nazistowskich plakatach antysemickich.
22 marca 1941 roku złożył donos w Sicherheitsdienst na Tadeusza Pudra, duchownego katolickiego pochodzenia żydowskiego, którego treść potwierdził w rozmowie z untersturmführerem SS Karlem Georgiem Brandtem, późniejszym katem getta warszawskiego. Na skutek donosu Puder został aresztowany i osadzony w więzieniu Gestapo na Rakowieckiej.
Brak jest źródeł twierdzących, że ksiądz Trzeciak pomagał Żydom podczas wojny. Jedynym przekazem stawiającym w wątpliwość antysemityzm księdza Trzeciaka pochodząca z drugiej ręki relacja zakonnicy Wandy Garczyńskiej według której miał on powiedzieć siostrze zakonnej prowadzącej szkołę z internatem, że mając wybór pomiędzy zapewnieniem miejsca dla dzieci katolickich lub żydowskich powinna pomóc dzieciom żydowskim. W ten sposób bowiem siostra uratuje życie dzieciom żydowskim a dzieci katolickie mogą znaleźć inną szkołę z internatem. 
Po wybuchu powstania warszawskiego w kościele św. Antoniego schroniło się wielu mieszkańców okolicznych domów, którzy liczyli, że szanowany przez Niemców proboszcz uchroni ich przed śmiercią. W przekonaniu tym umacniał ich zresztą sam ks. Trzeciak. W dniu 7 sierpnia 1944 Niemcy po raz pierwszy pojawili się w kościele, jednak proboszcz zdołał ich przekonać, aby pozostawili ludność w spokoju. Podlewski podaje, że ksiądz Trzeciak pokazał wówczas żołnierzom wysokie niemieckie odznaczenie (nadane mu jeszcze przed wojną) oraz jakieś papiery. Już następnego dnia Niemcy powrócili jednak, aby dokończyć wypędzanie mieszkańców ulicy Senatorskiej. Zgromadzonych w kościele uchodźców pognano na Wolę, a stamtąd do obozu w Pruszkowie. W trakcie marszu na Wolę zamordowano co najmniej 10 osób. Jedną z ofiar był ks. Trzeciak – zastrzelony przez szeregowego żołnierza. Został pochowany na Cmentarzu Powązkowskim w Warszawie (kwatera 288-1-19).
Ordery i odznaczenia.
2 października 1933 Komitet Krzyża i Medalu Niepodległości odrzucił wniosek o nadanie mu tego odznaczenia „z powodu braku pracy niepodległościowej”, natomiast na posiedzeniu 25 czerwca 1938 Komitet ponownie odrzucił wniosek z powodu „ujemnej opinii”.
W latach 30. otrzymał z rąk kanclerza Niemiec Hitlera najwyższe odznaczenie III Rzeszy przyznawane za zasługi wojenne lub cywilne, Order Zasługi Orła Niemieckiego, "za wyjątkowo humanitarną postawę w stosunku do jeńców niemieckich w czasie I wojny światowej".

</doc>
<doc id="532964" url="https://pl.wikipedia.org/wiki?curid=532964" title="Słowik rdzawy">
Słowik rdzawy

Słowik rdzawy ("Luscinia megarhynchos") – gatunek małego wędrownego ptaka z rodziny muchołówkowatych (Muscicapidae).
Systematyka.
Międzynarodowy Komitet Ornitologiczny (IOC) wyróżnia trzy podgatunki "L. megarhynchos":
Opisano kilka innych podgatunków: "corsa", "luscinioides", "caligiformes", "tauridae" i "baehrmanni", nie są one jednak obecnie uznawane i zsynonimizowano je z podgatunkiem nominatywnym.
Występowanie.
Zasiedla Europę kontynentalną na zachód od linii Wisły i Ukrainy – zachodnią i południową, a oprócz tego Bliski Wschód (zwłaszcza Azję Mniejszą), Kaukaz, Azję Środkową i północno-zachodnią Afrykę. Słowik rdzawy nie jest spotykany w północno-zachodniej Europie, Skandynawii i w większości wschodniej Europy.
Ten pospolity gatunek lęgowy wędruje na dalekie dystanse. Przylatuje w drugiej połowie kwietnia lub na początku maja, odlatuje w sierpniu–wrześniu. Leci na zachód, nocami. Zimę spędza w środkowej części Afryki, w tamtejszych lasach deszczowych. Śpiewające samce w trakcie migracji można wtedy spotkać w mniej typowych dla słowików środowiskach. Wraca do Europy przez Półwysep Pirenejski, a więc region, gdzie na te ptaki się poluje.
Jest to jeden z dwóch gatunków słowików występujących w Polsce. Występuje głównie w południowo-zachodniej Polsce na obszarze niżowym. To średnio liczny ptak lęgowy. Jest bardzo podobny do słowika szarego, odróżnia go jednak inny śpiew. Osiedla się najczęściej na suchszych terenach (np. zakrzewionych parkach) oraz w pobliżu siedzib ludzkich. Przez kraj przebiegają granice występowania słowika rdzawego i szarego. Pierwszy związany jest z zachodnią połową kraju, a drugi ze wschodnią. Oba gatunki słyszy się w pasie od Pomorza po Małopolskę.
Charakterystyka.
Wygląd.
Nieco większy i smuklejszy od wróbla. Mimo pięknego śpiewu słowiki są dość skromnie upierzone w barwy zeschłych liści. Mają brązowe upierzenie z ciemnorudym ogonem i kuprem. Obie płcie ubarwione podobnie. Głowa, skrzydła i ogon kasztanowato-brunatne, pierś i spód ciała o barwie jednolitej (beżowej bez ciemniejszych chmurek i fałdek – w odróżnieniu od słowika szarego). Wierzch ciała jest rdzawobrunatny. Dorosłe ptaki nie mają nigdy plamistego spodu, co odróżnia je od słowików szarych zamieszkujących wschodnią Europę i zachodnią Syberię. Dziób i tęczówki dość dużych oczu są ciemnobrązowe, a nogi jasnobrązowe. Młode są ciemniejsze, z jasnymi plamami na głowie i piersi, podobnie jak u innych ptaków rodziny drozdowatych. Plamistość jest podobna do tej u rudzików, ale potomstwo słowików jest większe i ma czerwonobrązowe ogony.
Zachodnie areały występowania słowika szarego pokrywają się z występowaniem słowika rdzawego, toteż można tam je ze sobą pomylić. Słowiki szare bardziej preferują jednak lęgi w lasach łęgowych i krzewiastych zaroślach w okolicach zbiorników wodnych. Słowiki rdzawe wybierają chętniej suchsze stanowiska, co sprawia, że ze sobą nie konkurują. W terenie są bardzo podobne do siebie, a ich nazwa gatunkowa wskazuje na odcień ubarwienia. Zwykle konkretny gatunek jest rozpoznawany po melodyjnym, donośnym i urozmaiconym śpiewie (choć rozróżnienie wymaga znajomości ich głosów), bo trudno go zauważyć w zakrzewieniu. Jego lot nie jest charakterystyczny.
Masa ciała.
21–26 g
Głos.
Wyróżnia się z większości europejskich ptaków jakością śpiewu. Bogaty jest w zwrotki z wariacjami i trelami „gig gig” lub „cik cik” o smutnym brzmieniu. Choć niektóre z nich mogą śpiewać równie piękną melodię, to nie dorównują słowikowi rdzawemu w barwie tonu i różnorodności wykonania. Większość ornitologów uważa ją za przyjemniejszą dla ucha niż w wykonaniu spokrewnionego słowika szarego, któremu brakuje charakterystycznego kląskania i który używa zgrzytliwych dźwięków. Mimo wyrafinowania pieśni jej cel jest taki sam jak u innych ptaków – samiec oznacza nim swoje terytorium lęgowe, informując innych o jego zajętości. Terytorium to musi wystarczyć na zdobycie pokarmu nie tylko dla niego i jego partnerki, ale i dla przyszłego potomstwa. Gdy samiec przyleci na lęgowisko, od razu zaczyna nieprzerwany śpiew, trwający dzień i noc (najchętniej rano i wieczorem, a samą nocą słychać samotne samce), rozchodzący się od końca kwietnia do połowy czerwca. Szczególnie nocne wykonanie działa nęcąco na samice, które podobnie jak u innych ptaków owadożernych przylatują kilka dni później niż ich partnerzy. Samiec milknie, zaraz gdy zaczyna pełnić obowiązki rodzicielskie – karmienie potomstwa. Śpiewanie w tym okresie nie ma już biologicznego sensu i usłyszeć je będzie można dopiero na wiosnę przyszłego roku.
Jakość melodii nie jest taka sama u wszystkich osobników tego gatunku – jedne śpiewają pełniej, a inne z mniej zróżnicowanym trelem. Zdolność wykonywania śpiewów godowych nie jest bowiem cechą wrodzoną. Młode ptaki uczą się ich od dorosłych, a więc ich wykonanie zależy od tego jak śpiewa starsze pokolenie.
Tryb życia.
Jest ostrożny. Prowadzi skryty tryb życia, więc nieczęsto można go zobaczyć. Większość czasu przebywa na ziemi lub pomiędzy krzewami w warstwie niskiego podszytu.
Biotop.
Wymagania środowiskowe wskazują na ciepłolubny charakter tego ptaka. W Europie gnieździ się głównie na nizinach lub terenach pagórkowatych w rzadkich lasach liściastych, mieszanych lub w większych skupiskach krzewów i drzew o gęstym poszyciu oraz na skraju kompleksów leśnych. Spotykany też w zaroślach w dolinach rzecznych, ogrodach, cmentarzach i zakrzaczonych parkach. Preferuje dąbrowy, łęgi i grądy, wilgotne zarośla.
Pożywienie.
Łapie owady i inne bezkręgowce, które zbiera z ziemi lub z liści i gałęzi. Preferuje chrząszcze i mrówki, które zbiera ze ściółki lub z opadłego listowia. W czasie żerowania porusza się za pomocą długich skoków. Potrafi łowić owady w locie. Jako uzupełnienie zjada jagody.
Co ciekawe, nie połyka stawonogów, gdy są żywe. Dziobem ciska nimi o ziemię, aż przestaną się ruszać.
Okres lęgowy.
Sezon lęgowy trwa od maja do czerwca. Wyprowadza jeden lęg w ciągu roku. Pary są monogamiczne.
Znajduje się na ziemi pod krzakiem, nisko nad ziemią na rozgałęzieniach gałązek zarośli lub w gęstej trawie. Jest dobrze zamaskowane. Buduje je z suchych źdźbeł traw, mchu, włókien roślinnych i liści, rzadko nakrywa je kopułą. Konstrukcję buduje tylko samica i wyścieła ją miękkim materiałem, korzonkami, sierścią i piórami.
Samica składa 4–5 oliwkowych, bladoniebieskich lub zielonych jaj. Pokryte są czerwonawymi plamkami.
Wysiadywanie trwa 12–14 dni. Rodzice zajmują się 4–5 pisklętami. Młode, gniazdowniki, opuszczają gniazdo po 11 dniach. Wtedy rozpraszają się i kryją w otaczającym podszycie.
Status i ochrona.
IUCN uznaje słowika rdzawego za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji, obliczona w oparciu o szacunki organizacji BirdLife International dla Europy z 2015 roku, mieści się w przedziale 43–81 milionów dorosłych osobników. Globalny trend liczebności populacji uznawany jest za stabilny.
Na terenie Polski gatunek ten jest objęty ścisłą ochroną gatunkową. Na "Czerwonej liście ptaków Polski" został sklasyfikowany jako gatunek najmniejszej troski (LC). Według szacunków Monitoringu Pospolitych Ptaków Lęgowych (MPPL), w latach 2013–2018 liczebność populacji lęgowej słowika rdzawego na terenie kraju wynosiła 145–193 tysiące par, jest on zatem nieco liczniejszy od słowika szarego.
Słowik w kulturze.
Słowika uważa się za chrześcijański symbol anielskości, marzeń, słodyczy, natchnienia, nieskończonego bogactwa. Oprócz tego symbolizował dwuznaczność, skrytość, uzdrowienie, noc, czujność, ciekawość, smutek, skargę matki, ból, łzy, pożegnanie, śmierć, żałobę, nieśmiertelność, beznadziejność, duszę potępioną. Ze względu na to, że jego śpiew słychać co roku w maju, głos kojarzył się w wielu krajach z miłością i zakochanymi. Melodia rozlegająca się w księżycowe noce wiązała ptaka z romantycznymi chwilami, choć w naturze śpiewa on całą dobę. Według ludowych wierzeń jeśli zobaczy się słowika to oznacza to szczęście w miłości małżeńskiej. Uważa się go też za zwiastuna wiosny. Ludowa medycyna mięso nocnego śpiewaka stosowała na zapobieżenie nadmiernej senności, a jego serce zapewniało piękny głos i zdolności krasomówcze. Słowik umiłował sobie wolność o czym przekonuje przysłowie: "Słowik w klatce nie zaśpiewa". Na Bliskim Wschodzie, jak i w Europie, śpiew słowika miał zwiastować szczęście. Inni gdy słyszeli słowiczą melodię kojarzyli ją z dochodzącym z czyśćca wołaniem duszy o pomoc lub nawet zapowiadała ona według niektórych rychłą śmierć. Często pojawiał się w perskiej poezji lirycznej, gdzie uosabiano go z nieodwzajemnioną miłością, która dawała poecie natchnienie. W Chinach trel słowika był wyrażeniem tęsknoty za rajem i królestwem niebieskim. Ze względu na uczenie się śpiewu młodych od dorosłych osobników przypisywano gatunkowi zdolności pedagogiczne.
Słowik pojawia się w sztuce, poezji i bajkach – na przykład w "Romeo i Julii" i "Kupcu weneckim" Szekspira. W baśniach Andersena ptak jest własnością cesarza. Ten wybiera ubranego w brylanty sztucznego robota-ptaka, który jednak psuje się, gdy władca go potrzebuje. Dopiero trel szaro upierzonego ptaka go uzdrawia. W poezji rzymskiej, np. u Wergiliusza, a potem w odnoszącej się do niej poezji renesansowej i barokowej, słowika nazywano mityczną Filomelą. Zabiwszy przypadkowo swojego syna Itysa miała go nocami opłakiwać z tęsknoty i bólu, gdy Zeus zamienił ją w słowika. O smutnej melodii słowika wspomina w swych wierszach Mickiewicz ("Do B. Z." i "Wschód i północ"), Słowacki ("Rozłączenie"), Pol ("Wyjazd z domu"), Tuwim ("Slopiewnie, Słowisień" i "Spóźniony słowik"), Staff ("Noc czerwcowa"), Zaleski ("Spomnienia") i Pawlikowska-Jasnorzewska ("Śpiew słowika"). John Keats w "Odzie do słowika" marzy o ucieczce ze świata bólu i smutku, a w jego śpiewie widzi idealny świat Piękna. Pisze o nim: "Tyś nie dla Śmierci stworzeń, nieśmiertelny ptaku!". W "Raju utraconym" Johna Miltona ptak uosabia czujność i zarazem miłość. W "Legendzie o pieśni" Janusza Korczaka słowik przyjmuje od orła perły skradzione aniołom i przekazuje je jaskółce. Od tej pory słowik najpiękniej śpiewa ze wszystkich ptaków. W liryce miłosnej najczęściej związany jest z różą i kwiatem śliwy. Samych poetów nazywa się czasem słowikami słowa. "Słowik i róża" to druga z cyklu bajek Oskara Wilde’a, gdzie ptak jest symbolem głębokiego poświęcenia. Jako świadek zawartej umowy postanawia pomóc chłopcu w odnalezieniu czerwonej róży w ogrodzie pełnym białych kwiatów. Gdy poznaje sposób, ptak przebija kolcem białej róży swoje serce i oddaje życie, przekazując krew roślinie. Pomimo że chłopak daje dziewczynie czerwony kwiat, ta łamie zawartą umowę, która zakładała wybranie się z nim na bal. Tym samym zarozumiałość i złamana obietnica udaremnia gest bezinteresownej miłości. Hanka Ordonówna w "Piosence o zagubionym sercu" o zakochanych śpiewa, że "noce takie są upalne i słowiki spać [im] nie dają".
Oprócz tego wykorzystuje się motyw słowika we wzornictwie, malarstwie, rzeźbie, na akwarelach (np. u Doroty Heryd "Skrzydlate-Łaciate"), plakatach, lub ceramice.
Na Festiwalu Piosenki w Sopocie nagradzano zespoły muzyczne Bursztynowym Słowikiem, a jedną z najwybitniejszych śpiewaczek sopranowych XIX wieku – Jenny Lind – nazywano „szwedzkim słowikiem”.

</doc>
<doc id="532969" url="https://pl.wikipedia.org/wiki?curid=532969" title="Tarta">
Tarta

Tarta () – rodzaj wypieku, składającego się z ciasta kruchego, drożdżowego lub francuskiego oraz nadzienia, które może być zarówno słodkie (np. z owocami, kremami), jak i wytrawne (np. z warzywami, grzybami, twarogiem). Tarta jest jedną z najpopularniejszych potraw kuchni francuskiej, lecz obecne jest także w kuchni amerykańskiej w formie m.in. apple pie.
Kruchym ciastem wylepia się dno i brzegi specjalnej formy do pieczenia tart – okrągłej i niskiej, o fałdowanych brzegach. Istnieją trzy metody pieczenia:
Odmianą tarty jest quiche, różniące się tym, że podawane jest wyłącznie z nadzieniem wytrawnym, zalanym masą jajeczną. 
Popularne we Francji to: Tarta Tatin, Bourdaloue, Tropézienne, tarta cytrynowa, rabarbarowa, z truskawkami i warzywna.

</doc>
<doc id="532972" url="https://pl.wikipedia.org/wiki?curid=532972" title="Charlotte Cooper Sterry">
Charlotte Cooper Sterry

Charlotte Reinagle Cooper, po mężu Sterry (ur. 22 września 1870 w Ealing, zm. 10 października 1966 w Helensburgh) – brytyjska tenisistka, pięciokrotna zwyciężczyni Wimbledonu, mistrzyni olimpijska i pierwsza złota medalistka Igrzysk Olimpijskich w konkurencji indywidualnej.
Kariera tenisowa.
Praworęczna zawodniczka o przydomku "Chattie" znana była głównie z zamiłowania do ofensywnej gry wolejowej. Razem z Dorotheą Chambers, Blanche Hillyard i Charlotte Dod zaliczana jest do czwórki tenisistek, które dominowały w kobiecych rozgrywkach na Wimbledonie w pierwszych trzydziestu latach. Czwórce tej przypadły w latach 1884–1914 aż 23 tytuły.
Pierwsze zwycięstwo wimbledońskie Charlotte Cooper odniosła w 1895, pokonując w finale turnieju pretendentek Helen Jackson. Właściwy finał ("challenge round") obrończyni tytułu Hillyard oddała jej walkowerem. W latach 1895–1902 Cooper (od 1901 pod nazwiskiem małżeńskim Sterry) wystąpiła osiem razy z rzędu w meczach o tytuł, co stanowiło rekord do 1990 (dziewiąty z rzędu finał Martiny Navrátilovej). Ostatnie zwycięstwo odniosła po kilkuletniej przerwie w 1908 (w finale "All Comers" pokonała Agnes Morton, tytułu nie broniła Amerykanka May Sutton). Liczyła sobie wówczas 37 lat i 282 dni, tym samym przeszła do historii turnieju jako najstarsza triumfatorka gry pojedynczej. Kontynuowała występy jeszcze kilkanaście lat, w wieku 42 lat w 1912 przegrywając finał turnieju pretendentek z Ethel Larcombe.
W 1902 przegrała w finale Wimbledonu z Muriel Robb. Finał miał nietypowy przebieg – przy stanie 6:4, 11:13, 1:1 mecz przerwały opady deszczu, a następnego dnia zawodniczki rozpoczęły walkę od początku. Ostatecznie triumfowała Robb, drugi mecz wygrywając w dwóch setach. Cooper Sterry kilkakrotnie triumfowała na Wimbledonie także w konkurencjach nieoficjalnych, w grze podwójnej kobiet i grze mieszanej (zyskały one status oficjalny w 1913). W 1901 wygrała grę podwójną z Hillyard, w 1902 z Morton. W tych samych latach triumfowała w mikście w parze z Lawrence’em Dohertym. W pierwszej oficjalnej edycji debla kobiet w 1913 osiągnęła finał razem z Dorotheą Chambers (Angielki skreczowały w drugim secie).
Charlotte Cooper Sterry odnosiła sukcesy także poza Wimbledonem. Była wielokrotną mistrzynią Irlandii (1895 i 1898 w singlu, 1895, 1896, 1899 i 1900 w mikście), mistrzynią Szkocji (1899, w singlu), międzynarodową mistrzynią Niemiec (1899, w singlu). Na igrzyskach olimpijskich w Paryżu w 1900 została drugą kobietą z tytułem mistrzyni olimpijskiej po Hélène de Pourtalès i pierwszą indywidualną złotą medalistką igrzysk olimpijskich. Wygrała grę pojedynczą i mieszaną (z Reginaldem Dohertym).
Jej mąż Alfred Sterry był także tenisistą, później członkiem władz brytyjskiej federacji Lawn Tennis Association. Córka Gwendolyn Sterry w latach 20. występowała w reprezentacji Wielkiej Brytanii w Pucharze Wightman.
W 2013 roku została przyjęta do Międzynarodowej Tenisowej Galerii Sławy.

</doc>
<doc id="532973" url="https://pl.wikipedia.org/wiki?curid=532973" title="Charlotte Cooper">
Charlotte Cooper



</doc>
<doc id="532975" url="https://pl.wikipedia.org/wiki?curid=532975" title="Szwedagon">
Szwedagon

Szwedagon (birm. ရွှေတိဂုံစေတီတော် //; dosł. „złota pagoda z Dagon”; mon. ကျာ် လ္ဂုၚ် //) – świątynia buddyjska w Rangunie (niegdyś Dagon), byłej stolicy Mjanmy. Wierzy się, iż została wybudowana 2500 lat temu na zlecenie króla Okkalapy. Chociaż w jej nazwie jest słowo "pagoda" to jako budowla sakralna jest typową stupą. Uważana powszechnie za jedno z najświętszych miejsc Mjanmy (obok Świątyni Mahamuni w Mandalaj oraz Złotej Skały).
To, co czyni tę stupę wyjątkową pośród tego rodzaju sakralnych budowli jest to, że zawiera w sobie Sandaw (Włosy z Głowy) Buddy Gotamy (ponoć 8 włosów). Przechowywane są one razem z niezliczoną ilością skarbów: złota i kosztowności wewnątrz stupy. Dodatkowo udekorowana jest dziesięcioma cennymi częściami. Stupa jest usytuowana na szczycie wzniesienia "Thein Gottara", które jest najwyższym wzniesieniem w okolicy Rangunu. Całkowita waga zebranego tutaj złota może dzisiaj dochodzić do 9 ton. 
Ostatnia generalna renowacja stupy miała miejsce w 1871 r. w czasie rządów króla Mindona. Niektóre budynki zatem powoli niszczeją (np. Shwehtidaw) z powodu deszczów i braku remontów od tamtego czasu. Obecnie są prowadzone prace renowacyjne i zbiórki pieniędzy oraz kosztowności na ten cel.
Legenda.
Istnieje wiele wersji legendy dotyczącej powstania Szwedagon, z których ostatnia datuje się jeszcze na lata 50. XX wieku. Wszystkie te rozbudowywane przez wieki i uzupełniane o nowe szczegóły legendy są adaptacjami wcześniejszych tekstów palijskich powstałych w połowie I tysiąclecia po Chr. (m.in. "Mahavamsy").
Według wersji birmańskiej i mońskiej, zapisanych w formie inskrypcji na kamiennych blokach znajdujących się na terenie kompleksu otaczającego Szwedagon, w 49. dniu po osiągnięciu przez Buddę oświecenia dwaj bracia-kupcy, Tapussa i Bhallika, przejeżdżali w pobliżu Bodh Gaja na czele karawany 500 wozów zaprzężonych w woły, gdy tajemnicza siła zatrzymała koła pojazdów. Do braci przemówił wówczas duch, który ponaglił ich aby podali Buddzie pierwszy posiłek po jego siedmiotygodniowym poście, dzięki czemu zyskają wieczne szczęście i dostatek. Bracia wykonali polecenie, a następnie poprosili Buddę o dar, który będą mogli otoczyć kultem po powrocie do domu. Budda spełnił prośbę darowując im osiem włosów wyrwanych ze swojej głowy. Tapussa i Bhallika zatrzymali dwa włosy dla siebie, jednak w czasie podróży zostały one skradzione przez króla-węża Jayasenę (miały być one z kolei wykradzione Jayasenie przez nieustraszonego mnicha wysłanego przez legendarnego władcę Sri Lanki, który umieścił je we własnej świątyni). Gdy wreszcie dotarli do domu, bracia umieścili pozostałych sześć włosów w stupie na górze Tamagutta na terenie obecnego Rangunu. Stupa ta miała popaść w zapomnienie wraz z zapaścią buddyzmu po śmierci Buddy. W 256 lat po śmierci Buddy dwaj "wielcy starcy", Sona i Uttara, przybyli z Indii do Thatôn w państwie Monów aby ponownie zaszczepić na tych terenach buddyzm. Gdy miejscowy król Sirimasoka zażądał od nich przedmiotów kultu, odkryli oni zapomnianą stupę na górze Tamagutta (oraz szereg innych porzuconych obiektów sakralnych). Góra została oczyszczona z porastającej ją dżungli, a stupa odbudowana. 
Wraz z opanowaniem ziem Monów przez Birmańczyków w XVI w. ta podstawowa wersja legendy zaczęła być coraz bardziej ubarwiana. Według wersji zapisanej w roku 1588 bracia przybywszy do Birmy po trwającej 9 miesięcy podróży zostali uroczyście przyjęci przez króla Okkalapę, który na powitanie nadpływających relikwii wszedł do rzeki Irawadi. Król wyruszył wraz z braćmi i królem natów Thagyaminem na poszukiwanie ukrytych relikwii. Dzięki pomocy nata Bo Bo Gyi odkryli oni na górze Singuttara zakopaną komnatę zwierającą relikwie pozostawione przez trzech wcześniejszych Buddów, którzy odwiedzili okolice dzisiejszego Rangunu niezliczone tysiąclecia wcześniej: filtr do wody Kakusandhy, szatę Konagamany i kij Kassapy (w różnych wersjach legendy liczba i rodzaj relikwii są różne). Według kolejnej wersji legendy, zawartej w XIX-wiecznej kronice Hmannan Yazawin, w trakcie podróży bracia utracili cztery włosy Buddy, jednak król Ukkalapa (Okkalapa) w cudowny sposób je odzyskał.
Istnieje bardzo wiele odmian tych legend podających różne liczby utraconych włosów i okoliczności ich utraty, miejsca ich przekazania przez Buddę obu braciom, miejsca przybycia relikwii na teren Mjanmy, udziału króla Okkalapy w odzyskaniu relikwii, pomocy, jakiej miały przy tym udzielić królowi ogry i.t.d. 
Historia.
Co się działo ze stupą do XIV wieku – niewiele wiadomo. W roku 1372, król Binnya, władca królestwa Hanthawaddy, odwiedził Rangun by odnowić stupę. Następnie królowie Mjanmy sukcesywnie odnawiali ją lub przebudowywali, aż pięć wieków temu osiągnęła kształt, który posiada do dzisiaj. Małe miasteczko Okkala od tego czasu rozrosło się do dzisiejszego Rangunu, a swą chwałę zawdzięcza stupie która wznosi się nieopodal na wzgórzu. 
Szwedagon zdobyła sobie wielką wagę jako miejsce buddyjskiego kultu religijnego od czasów królestwa dynastii Mon z Bago przez władanie Binnya U, Binnya Dammayaza, Binnyarana, Binnyawaru, i Binnyagyan. Lecz to za czasów królowej Shin Sawpu pojawił się kształt, który jest podstawą dzisiejszego wyglądu stupy. Shinsawpu, królowa regentka z Hantharwaddy, w latach 1455-62 rozbudowała stupę dodając tarasy, balustradę i kilka murów otaczających miejsce kultu, a także podarowała duży obszar ziemi przylegający do stupy na przyszłe inwestycje religijne. Legendy podają, ze udekorowała stupę od szczytu po podstawę w złote liście odpowiadające jej wadze. Ustanowiła też miasto na północny zachód od stupy, które dzisiaj jest zwane Myenigone, tak by mogła stamtąd doglądać prac inżynieryjnych mających miejsce przy stupie. Jej brat, bezpośredni potomek Binnyagyana podniósł wysokość stupy do 92 metrów.
Król Dhammazedi, zięć i sukcesor Shinsawpu, zapisał w inskrypcjach kamiennych legendę powstania stupy. Także on podarował stupie wielki dzwon brązowy, który według legendy miał ważyć 180,000 vissów (276 ton). Dzwon ten został zdjęty, by być przetopiony na armaty przez portugalskiego awanturnika Phillippe de Brito, około roku 1608. Wielki dzwon nosił miano Dhamazedi i ponoć był wtedy największym dzwonem na świecie. Jednak w drodze do Than Lyin (Syriam), gdzie Portugalczyk miał swą siedzibę, dzwon utonął wraz ze statkiem w rzece.
Cześć stupie i złożonym w niej reliktom oddawali Bayinnaung, jego syn Nandabayin, a także Anaukpetlun, Minredeippa, i Tharlun. Król Alaungphayar kazał odnowić stupę za swoich rządów. Król Shinbyushin, władca Avy, podniósł stupę do jej dzisiejszej wysokości w 1774 r. i dodał nową "koronę" (Htee) ważącą ponoć tyle samo co on sam w złocie. Król Singu, syn króla Sinbyushin, w 1778 r. ponownie przebudował stupę i ufundował nowy brązowy dzwon ważący 55,555 vissów (ok. 85 ton). Stoi on na północno-zachodniej części podstawy stupy.
Po pierwszej wojnie angielsko-birmańskiej w 1824, dzwon został zrabowany przez Anglików. Podczas transportu zatonął on w rzece. Później został wydobyty i publicznym sumptem przywrócony na teren stupy. Król Tharrawaddy w 1841 r. założył miasto na zachód od stupy, której ofiarował 12 vissów (18,4 kg) czystego złota i ufundował dzwon o wadze 26 000 vissów (ok. 40 ton). Dzwon ten zawieszono w północno-wschodnim rogu platformy.
Król Mindon, który założył miasto Mandalaj w 1857, wysłał nową złotą "koronę" parowcem do Ragunu w październiku 1871, kiedy dolna Mjanma była już pod okupacją brytyjską. W 1919 nieco uszkodził stupę i musiano naprawić "diamentowy pąk" i wymienić kilka płatów złota w ciągu następnych dwóch lat (co stanowiło koszt miliona rupii).
Stupa wielokrotnie opierała się wpływom atmosferycznym, dzikości przyrody, trzęsieniom ziemi (w latach 1564, 1628, 1649, 1661, 1664, 1769, 1888, i 1919) oraz poważnemu pożarowi w 1931. Wciąż trwa i jest otaczana czcią. Ralph Fitch powiedział o stupie "To najmagiczniejsze miejsce na całym świecie".
Architektura.
Stupa jest stożkowatą, ceglaną budowlą pokrytą warstwami złota. Jest wysoka na 99 metrów i ustawiona na wzgórzu 51 metrów nad miastem. Składa się z 10 części:
Obwód podstawy stupy wynosi około 433 metrów, a jej całkowita wysokość 99 metrów, licząc od platformy. Podstawę otaczają 64 mniejsze stupy z czterema większymi umiejscowionymi na środku każdej ze stron. Na podstawie można znaleźć cztery posągi istot podobnych do sfinksów (po jednym na każdym rogu), 6 gryfów (po trzy z każdej strony). Przy podstawie stupy stoją cztery kapliczki (Tazaung), po jednej na każdą stronę, w których umieszczono posągi Buddy.
Dookoła podstawy stoją posągi słoni i ludzi w pozach modlitewnych. Z przodu stupy postawionych jest 72 pomniejszych kapliczek, otaczających jej podstawę. Tutaj znajduje się mnóstwo wizerunków lwów, Nagów, ogrów i innych mitycznych istot takich jak np. Wathundari (duch opiekuńczy).
Na murze, poniżej pierwszego tarasu stupy, przy południowo-zachodnim i północno-zachodnim rogu znajdują się rzeźby. Pierwsza z nich przedstawia króla Okkalapę, który zbudował stupę. Druga to para postaci: wyżej położona to Sakka, bóstwo które towarzyszyło powstawaniu stupy, niżej położona to Me Lamu, żona Sakki i matka króla Okkalapy.
Przy podstawie stupy znajdują się cztery wejścia do tuneli wiodących do jej wnętrza. Nie jest pewne co się w nich znajduje. Według legend wewnątrz strzegą drogi latające ostrza, atakujące intruzów. Inne legendy mówią, iż tunele prowadzą do Baganu i Tajlandii.
Aby uczynić stupę odporną na wpływy pogody, po roku 1900, zaczęto pokrywać złotem część zwaną "platynowy pąk". Każdy płat złota, mierzył 30.48 cm kwadratowych i ważył 5 tical (362,82 gramy). W 1903 cały "platynowy pąk" został pokryty złotem. Kroniki podają, iż 4 takie płyty podarował król Jerzy V (wtedy jeszcze Książę Walii) i królowa Mary, kiedy odwiedzali Mjanmę w 1906.
Tabela prezentuje szacowaną ilość kosztowności:

</doc>
<doc id="532978" url="https://pl.wikipedia.org/wiki?curid=532978" title="Elektrownia Łaziska">
Elektrownia Łaziska

Elektrownia Łaziska – znajduje się w Łaziskach Górnych w województwie śląskim, od 29 grudnia 2000 roku w składzie Południowego Koncernu Energetycznego S.A.
Historia.
Początki elektrowni to rok 1917, kiedy książę pszczyński wzniósł fabrykę karbidu (huta elektrotermiczna) wraz z elektrownią. W 1929 roku elektrownia osiągnęła moc 87,1 MW i stała się największą elektrownią w Polsce. W 1949 roku huta została odłączona i stała się osobnym przedsiębiorstwem jako Huta Łaziska. Po kolejnych rozbudowach elektrownia w 1996 roku została przekształcona z przedsiębiorstwa państwowego w jednoosobową spółkę Skarbu Państwa. Od 28 grudnia 2000 roku Elektrownia „Łaziska” weszła w skład Południowego Koncernu Energetycznego S.A.
Dane techniczne.
Elektrownia Łaziska to zawodowa elektrownia systemowa (jedna z 18 w Polsce) opalana węglem kamiennym z własnym węzłem ciepłowniczym. Wytwarza około 4,2% krajowej produkcji energii elektrycznej.
Posiada 1155 MW zainstalowanej mocy elektrycznej:
Dodatkowo posiada 196 MW zainstalowanej mocy cieplnej.
Na terenie elektrowni działa Muzeum Energetyki.

</doc>
<doc id="532979" url="https://pl.wikipedia.org/wiki?curid=532979" title="Charlotte Dod">
Charlotte Dod



</doc>
<doc id="532980" url="https://pl.wikipedia.org/wiki?curid=532980" title="Dorothea Chambers">
Dorothea Chambers



</doc>
<doc id="532981" url="https://pl.wikipedia.org/wiki?curid=532981" title="Charlotte Sterry">
Charlotte Sterry



</doc>
<doc id="532982" url="https://pl.wikipedia.org/wiki?curid=532982" title="True color">
True color

True color – sposób wyświetlania przestrzeni barw na ekranie wyświetlacza o 24-bitowej głębi kolorów, umożliwiający uzyskanie formula_1 czyli 16.777.216 kolorów. W tym trybie każdy kolor określany jest przez wartość 3-bajtową.
W trybie true color każdy z kolorów składowych modelu RGB (czerwony, zielony i niebieski) jest kodowany 8-bitowo, czyli dla każdego z nich jest określonych formula_2 czyli 256 poziomów jasności.
Mimo że w tym trybie do określenia koloru piksela wystarczą 24 bity, to najczęściej każdy kolor jest zapisywany na 32 bitach, czyli 4 bajtach. Te dodatkowe 8 bitów jest albo nieużywane, albo określa poziom przezroczystości piksela, czyli kanał alfa. Format 32-bitowy pojawił się pod koniec lat 90. XX w., gdy karty graficzne miały już wystarczająco dużą pamięć, aby można było go zastosować w celu przyspieszenia operacji graficznych. W 32-bitowych systemach operacyjnych korzystających z 32-bitowych magistral i działających na 32-bitowych procesorach wyrównanie adresu do 32-bitów pozwala znacznie przyspieszyć wykonywanie operacji, w tym operacji graficznych, i ułatwia adresowanie poszczególnych pikseli w pamięci karty graficznej.

</doc>
<doc id="532987" url="https://pl.wikipedia.org/wiki?curid=532987" title="Pleszka chińska">
Pleszka chińska

Pleszka chińska ("Phoenicurus auroreus") – gatunek małego ptaka z rodziny muchołówkowatych (Muscicapidae). Występuje we wschodniej Azji, zimuje na południe od zasięgu letniego. Nie jest zagrożony wyginięciem.
Podgatunki i zasięg występowania.
Wyróżniono dwa podgatunki "P. auroreus":
Morfologia.
Długość ciała 14–15 cm; masa ciała 11–20 g.
Ekologia.
Ptak ten najczęściej zamieszkuje rzadkie, otwarte lasy górskie i ich obrzeża, polany, obszary porośnięte zaroślami, zarośla nadrzeczne, sady, parki i ogrody. Można go również spotkać w pobliżu osiedli ludzkich.
Żywi się głównie owadami (zwłaszcza w sezonie lęgowym), zjada też jagody i nasiona.
Sezon lęgowy trwa od kwietnia do sierpnia, ze szczytem w maju i czerwcu. Gnieździ się w dołku w ziemi, na drzewie, w skale, ścianie lub klifie, a nawet w starych budynkach, ale zwykle poniżej 1,50 metra.
Gniazdo w kształcie czarki zbudowane jest ze słomy, kory, mchu i korzonków; w środku wyłożone jest miękką trawą, włosiem i piórami. Samica składa 3–6 jaj; ich kolor może być różny: różowawy, białawy, jasnozielonkawy lub jasnoniebieski; jaja pokryte są brązowymi znaczeniami. Inkubacja trwa około 16–18 dni (w niewoli). Młode są w pełni opierzone po około dwóch tygodniach od wyklucia. 
Status.
IUCN uznaje pleszkę chińską za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji nie została oszacowana, ale ptak ten opisywany jest jako pospolity w większości swego zasięgu lęgowego, choć rzadki na północnej krawędzi zasięgu. Ze względu na brak istotnych zagrożeń i dowodów na spadki liczebności BirdLife International uznaje trend liczebności populacji za stabilny.

</doc>
<doc id="532988" url="https://pl.wikipedia.org/wiki?curid=532988" title="Skandenberg">
Skandenberg



</doc>
<doc id="532991" url="https://pl.wikipedia.org/wiki?curid=532991" title="Kazimierz Jasiński (kolarz)">
Kazimierz Jasiński (kolarz)

Kazimierz Jasiński (ur. 19 sierpnia 1946 w Lipie-Miklas koło Lipska, zm. 25 stycznia 2012 w Bełchatowie) – polski kolarz, trzykrotny mistrz Polski (szosa indywidualnie - 1968, szosa drużynowo - 1966, 1967), zwycięzca Bałtyckiego Wyścigu Przyjaźni (1967), uczestnik zwycięskiej drużyny w Wyścigu Pokoju (1968), olimpijczyk (1968). 
W 1963 roku rozpoczął treningi w Radomiaku Radom. W 1965 roku dołączył do kadry narodowej juniorów w kolarstwie szosowym. W latach 1966-1967 odbywał służbę wojskową w CWKS Legia Warszawa. Uczestnik Letnich Igrzysk Olimpijskich w Meksyku, w których zajął 59. miejsce w kolarskim wyścigu indywidualnym na dystansie 196,2 km. Karierę zawodniczą zakończył w 1974 roku, a rok później ukończył studia z tytułem magistra na Akademii Wychowania Fizycznego w Warszawie.
Karierę trenerską rozpoczął w 1976 w LKS Bełchatów. W latach 80. trener-koordynator w bełchatowskim Centrum Przygotowań Olimpijskich dla kolarzy. Po odejściu z LKS-u został trenerem i kierownikiem sekcji kolarskiej w Omedze Kleszczów. W 1994 współtworzył LSKK Bełchatów, gdzie trenował do czasu wyjazdu do Stanów Zjednoczonych (1999).
W 2012 Rada Miasta Bełchatowa nadała jednej z ulic imię Kazimierza Jasińskiego.

</doc>
<doc id="532996" url="https://pl.wikipedia.org/wiki?curid=532996" title="Lamowice Stare">
Lamowice Stare

Lamowice Stare (niem. "Lamsfeld", "Lambsfeld" - "Jagodno") – peryferyjne osiedle przy południowej granicy Wrocławia, na wschód od Ołtaszyna, na południe od Wojszyc, na południowy zachód od Jagodna. Na południe i południowy zachód od Lamowic Starych znajdują się wsie Żerniki Wrocławskie, Iwiny i Radomierzyce.
Wieś "Barinichi" znajdującą się w tym miejscu w średniowieczu wzmiankowano w roku 1245. Późniejsze zapiski z 1330 potwierdzają istnienie tu jednego folwarku rycerskiego i jednego książęcego. Pod niem. nazwą "Lamsfeld" lub "Lambsfeld", w późniejszym okresie wzmiankuje się tu (1795) dwór, folwark, komorę celną, karczmę. W połowie XIX wieś liczyła 115 mieszkańców. Po II wojnie światowej osadzie "Lamsfeld" nadano, wspólną z kolonią z początków XX wieku "Lamsfeld Siedlung", nazwę "Jagodno". Mieszkańcy zabudowań przyfolwarcznych wymogli jednak na władzach zmianę nazwy na nawiązującą do przedwojennej, a nazwę Jagodno pozostawiono w odniesieniu tylko do tej kolonii. 
W roku 1951 Lamowice Stare przyłączono do Wrocławia. Pomimo to Lamowice Stare pozostają wciąż (2006) osadą wiejską, jedyna droga łącząca ją (poprzez ulicę Buforową) z miastem, ul. Sarnia, jest drogą asfaltową od 2016 roku
Komunikacja miejska.
Do Lamowic można dojechać autobusami linii:
110 (Dworzec Główny PKP – Iwiny/Iwiny-pętla),
133 (Iwiny – Auchan; kursy w dni nauki szkolnej),
310 (Iwiny – Orzechowa),
900 (Siechnice-osiedle – Galeria Dominikańska),
910 (Święta Katarzyna-stacja – Galeria Dominikańska) 
245 (Iwiny – Pracze Odrzańskie) (linia nocna)

</doc>
<doc id="532999" url="https://pl.wikipedia.org/wiki?curid=532999" title="Jerzy Mazur (duchowny)">
Jerzy Mazur (duchowny)

Jerzy Mazur (ur. 6 sierpnia 1953 w Hawłowicach) – polski duchowny rzymskokatolicki, werbista, biskup diecezji św. Józefa w Irkucku w latach 2002–2003, biskup diecezjalny ełcki od 2003.
Życiorys.
Urodził się 6 sierpnia 1953 w Hawłowicach. W 1972 wstąpił do Zgromadzenia Słowa Bożego (werbistów). Jednocześnie rozpoczął studia w Seminarium Duchownym Zgromadzenia Słowa Bożego w Pieniężnie. Śluby wieczyste złożył 8 września 1978. 22 kwietnia 1979 w kościele św. Wojciecha w Pieniężnie został wyświęcony na prezbitera przez biskupa diecezjalnego przemyskiego Ignacego Tokarczuka. Magisterium uzyskał na Katolickim Uniwersytecie Lubelskim. W latach 1980–1982 odbył studia na Papieskim Uniwersytecie Gregoriańskim w Rzymie, które ukończył z licencjatem z misjologii.
W latach 1983–1986 pracował w Ghanie. Po powrocie do Polski został w 1986 prefektem, a w 1987 wykładowcą misjologii w Misyjnym Seminarium Duchownym Księży Werbistów w Pieniężnie. W 1989 objął funkcję radcy prowincjalnego w polskiej prowincji werbistów. W 1992 wyjechał do Baranowicz. Jako proboszcz parafii Matki Bożej Fatimskiej stworzył parafię od podstaw oraz wybudował kościół parafialny. Założył kolegium katechetyczne, którego był dyrektorem. Ponadto pełnił funkcję ojca duchownego kapłanów diecezji pińskiej i archidiecezji mińsko-mohylewskiej. Od 1994 do 1998 był redaktorem czasopisma „Dialog”. Od 1994 pełnił funkcję przewodniczącego Komisji Katechetycznej Diecezji Pińskiej. Brał udział w organizacji Synodu Archidiecezji Mińsko-Mohylewskiej i Diecezji Pińskiej, będąc od 1996 członkiem komisji organizacyjnej oraz sekretarzem komisji koordynacyjnej. W przygotowaniach do Wielkiego Jubileuszu Roku 2000 od 1997 odpowiadał za sprawy ekumeniczne. W zgromadzeniu werbistów w 1992 został superiorem dystryktu, a w 1997 superiorem regionalnym regii Ural, obejmującej terytorium Białorusi, Rosji i Ukrainy.
23 marca 1998 papież Jan Paweł II mianował go biskupem pomocniczym administratury apostolskiej Syberii ze stolicą tytularną Tabunia. Święcenia biskupie otrzymał 31 maja 1998 w prokatedrze Przemienienia Pańskiego w Nowosybirsku. Udzielił mu ich werbista, arcybiskup John Bukovsky, nuncjusz apostolski w Rosji, w asyście biskupa Josepha Wertha, administratora apostolskiego Syberii, i werbisty Juliana Gbura, biskupa pomocniczego lwowskiego obrządku bizantyńsko-ukraińskiego. Jako zawołanie biskupie przyjął słowa „"Veni, Sancte Spiritus"” ("Przyjdź, Duchu Święty").
18 maja 1999 został mianowany administratorem apostolskim nowo utworzonej administratury apostolskiej Syberii Wschodniej z siedzibą w Irkucku, zaś 11 lutego 2002, wraz z podniesieniem administratury do rangi diecezji, został mianowany biskupem diecezjalnym diecezji św. Józefa w Irkucku. Dzięki jego zaangażowaniu w rozmowach z władzami państwowymi i przedstawicielami Kościoła prawosławnego możliwa była konsekracja katedry w Irkucku w 2000. W kwietniu 2002 został zatrzymany na lotnisku w Moskwie w trakcie podróży powrotnej do Irkucka i przymusowo odesłany do Polski. Osiadł w domu werbistów w Michałowicach, skąd kierował diecezją irkucką do kwietnia 2003.
17 kwietnia 2003 Jan Paweł II zwolnił go z funkcji biskupa diecezjalnego diecezji św. Józefa w Irkucku i przeniósł na urząd biskupa diecezjalnego diecezji ełckiej, wakujący po śmierci Edwarda Samsela. Ingres do katedry w Ełku odbył 9 czerwca 2003.
W ramach Konferencji Episkopatu Polski został przewodniczącym Zespołu ds. Kontaktów z Konferencją Episkopatu Litwy i Komisji ds. Misji. Wszedł też w skład Komisji Charytatywnej. Ponadto objął funkcję przewodniczącego Krajowej Rady Misyjnej i został członkiem Komisji Nadzorczej Caritas Polska.
Uczestniczył w sakrach biskupów pomocniczych ełckich: Romualda Kamińskiego (2005) jako współkonsekrator oraz Adriana Galbasa (2020) i Dariusza Zalewskiego (2022) jako konsekrator.
Odznaczenia i wyróżnienia.
W 2019 został odznaczony przez prezydenta RP Andrzeja Dudę Złotym Krzyżem Zasługi.
W 2009 został wyróżniony Odznaką Honorową za Zasługi dla Województwa Warmińsko-Mazurskiego.
W 2003 otrzymał Medal Golgoty Wschodu przyznany przez Fundację „Golgota Wschodu”.

</doc>
<doc id="533000" url="https://pl.wikipedia.org/wiki?curid=533000" title="Nierówność Höldera">
Nierówność Höldera

Nierówność Höldera – fundamentalna nierówność wiążąca przestrzenie Lp. Nazwana nazwiskiem matematyka Otto Höldera, została najpierw sformułowana przez L. J. Rogersa (1888) i ponownie odkryta przez Höldera (1889).
Nierówność Höldera jest używana do wykazania uogólnionej nierówności trójkąta w przestrzeni Lp, nierówności Minkowskiego oraz do ustalenia warunku dualności dla przestrzeni formula_1 i formula_2 jeśli formula_3 oraz formula_4
Nierówność Höldera.
Niech formula_5 będzie przestrzenią z miarą oraz niech formula_6 będą wykładnikami sprzężonymi, tzn.
Jeżeli formula_8 oraz formula_9 to formula_10 oraz
Równość zachodzi wtedy i tylko wtedy, gdy funkcje formula_12 i formula_13 są liniowo zależne.
Uogólnienie.
Metodą indukcji matematycznej można pokazać następujące uogólnienie:
Niech formula_27 będą takie, że:
Załóżmy, że formula_29 Wtedy formula_30 oraz

</doc>
<doc id="533003" url="https://pl.wikipedia.org/wiki?curid=533003" title="Ethel Thomson Larcombe">
Ethel Thomson Larcombe

Ethel Warneford Thomson, zamężna Larcombe (ur. 8 czerwca 1879 w Islington, zm. 11 sierpnia 1965 w Budleigh Salterton) – brytyjska tenisistka, zwyciężczyni Wimbledonu.
Wielokrotna uczestniczka turnieju wimbledońskiego przed I wojną światową i w pierwszych latach powojennych, swój jedyny tytuł w grze pojedynczej zdobyła w 1912. W finale turnieju pretendentek ("All Comers") pokonała 42-letnią Charlotte Sterry, a do właściwego finału ("challenge round") nie doszło ze względu na nieobecność broniącej tytułu Dorothei Douglass Chambers. Thomson, od 1906 występująca pod małżeńskim nazwiskiem Larcombe, występowała ponadto w finałach w 1903 i 1914, w obu przypadkach przegrywając z Douglass. W 1919 na Wimbledonie uległa późniejszej zwyciężczyni Francuzce Suzanne Lenglen.
Na turnieju wimbledońskim triumfowała także w grze mieszanej. Do 1913 konkurencja ta była rozgrywana nieoficjalnie, a Thomson triumfowała w 1903, 1904 (z Sidneyem Smithem) i 1912 (z Jamesem Parke). Mikst Larcombe / Parke był także w finale pierwszej edycji oficjalnej gry mieszanej w 1913 (skreczowali w drugim secie), a w 1914 odniósł zwycięstwo (w finale pokonali Tony Wildinga i Marguerite Broquedis). Ponadto Larcombe z Edith Boucher Hannam przegrała finał debla w 1914 do pary Agnes Morton i Elizabeth Ryan.
Thomson Larcombe mogła się także pochwalić mistrzostwem Irlandii w singlu i mikście (1912), mistrzostwem Szkocji w singlu i mikście (1910, 1911, 1912) oraz deblu (1910 i 1912). Sukcesy odnosiła nie tylko w tenisie, była wielkokrotną mistrzynią Anglii w badmintonie (pięć razy w grze pojedynczej, cztery razy w grze podwójnej, dwa razy w grze mieszanej). W 1922 zakończyła karierę amatorską i została zawodową trenerką tenisa.
Jej mąż, major Dudley Larcombe, pełnił w latach 1925–1939 funkcję sekretarza All England Club, organizatora turniejów wimbledońskich.
Osiągnięcia w turnieju wimbledońskim:
Występy w "challenge round" na Wimbledonie:

</doc>
<doc id="533004" url="https://pl.wikipedia.org/wiki?curid=533004" title="Ethel Thomson">
Ethel Thomson



</doc>
<doc id="533005" url="https://pl.wikipedia.org/wiki?curid=533005" title="Ethel Larcombe">
Ethel Larcombe



</doc>
<doc id="533007" url="https://pl.wikipedia.org/wiki?curid=533007" title="Magia ceremonialna">
Magia ceremonialna

Magia ceremonialna – ogólny termin używany do określenia długich, pracochłonnych i skomplikowanych rytuałów. 
Nazywana jest magią ceremonialną ponieważ, podobnie jak w ceremoniach, wymagana jest duża liczba narzędzi jako niezbędna pomoc dla praktykującego. Magia ceremonialna jest traktowana jako rozszerzenie lub synonim magii rytualnej. Spopularyzowana została przez Hermetyczny Zakon Złotego Brzasku, w celu opisania takich okultystycznych szkół jak Kabała, Magia enochiańska, i różnych grimoire'ów.

</doc>
<doc id="533015" url="https://pl.wikipedia.org/wiki?curid=533015" title="Karcynogeny">
Karcynogeny



</doc>
<doc id="533016" url="https://pl.wikipedia.org/wiki?curid=533016" title="Radmor">
Radmor

Radmor SA (d. Zakłady Radiowe Radmor) – polskie przedsiębiorstwo mieszczące się w Gdyni, producent urządzeń łączności (m.in. radiostacje, anteny) głównie na potrzeby wojska oraz innych służb np. straży pożarnej, policji, pogotowia ratunkowego. W przeszłości także producent domowego sprzętu audio oraz radiotechniki morskiej.
Historia.
Lata 1947–1989.
Przedsiębiorstwo powstało z inicjatywy Pawła Szulkina 2 grudnia 1947 roku jako „Mors” Morska Obsługa Radiowa Statków Sp. z o.o. z siedzibą w Gdańsku przy ulicy Jana z Kolna 4. Firma zatrudniała 7 pracowników, a kapitał zakładowy wynosił 6 500 000 złotych. Udziałowcami byli polscy armatorzy i Politechnika Gdańska, na terenie której mieściła się spółka. Zajmowała się początkowo naprawami urządzeń radiowych statków. W roku 1949 spółka została znacjonalizowana i przekształcona w przedsiębiorstwo państwowe „MORS”, rozwijając się w następnych latach z warsztatu remontowego w kierunku zakładu usługowo-produkcyjnego. Siedziba została przeniesiona do Nowego Portu w Gdańsku, a w 1952 roku do Gdyni, do siedziby przy ul. Zygmunta Augusta. W 1950 roku rozpoczęto produkować pierwsze urządzenia radiotechniczne – urządzenia alarmowe, rozgłośnie koncertowe, rozgłośnie manewrowe i kutrowe, odbiorniki konturowe, echosondy, radionamierniki i morskie odbiorniki komunikacyjne.
W 1953 roku firma rozpoczęła prace badawczo-wdrożeniowe nad własnymi urządzeniami radiołącznościowymi – produkcja pierwszych własnych radiotelefonów UKF rozpoczęła się w 1956 roku – były to FM-252 oraz FM-302.
W 1965 roku przedsiębiorstwo rozpoczęło przeprowadzkę do nowej siedziby – nowo wybudowanej fabryki na terenach przy ul. Hutniczej w Gdyni, gdzie mieści się do dziś.
W 1968 roku na bazie Morsa utworzono Zakłady Radiowe T-21, podlegające zjednoczeniu Unitra. W 1969 roku weszły one w skład Gdańskich Zakładów Elektronicznych Unimor, lecz wkrótce ponownie wydzielono je jako osobne przedsiębiorstwo, specjalizujące się w radiotelefonach i sprzęcie morskim, nadal w składzie zjednoczenia Unitra. I tak, w 1971 roku, decyzją Ministerstwa Przemysłu Maszynowego, z części produkcyjnej MORS powołane zostało samodzielne przedsiębiorstwo państwowe pod nazwą Zakłady Radiowe Radmor, które w następnych latach produkowało do 20 tysięcy różnych urządzeń rocznie, głównie radiotelefonów.
W latach 70. XX w. i 80. XX w., należało do Zjednoczenia Przemysłu Elektronicznego Unitra. Począwszy od lat 70. XX w. aż do końca lat 90. XX w. przedsiębiorstwo produkowało także domowy sprzęt audio, stając się szerzej znane w Polsce poza Wybrzeżem.
Pierwszym produktem na rynek cywilny był stereofoniczny odbiornik radiowy Radmor 5100 powstały w 1977 roku. Zaprojektowany przez znanego projektanta Grzegorza Strzelewicza, skonstruowany we współpracy z Instytutem Telekomunikacji oraz Ośrodkiem Wzornictwa Przemysłowego PTH w Warszawie. Zbudowany w oparciu o zagraniczne podzespoły, był to najbardziej zaawansowany technicznie sprzęt audio tamtych czasów w PRL.
Po 1989 roku.
Obecnie przedsiębiorstwo kontynuuje produkcję urządzeń i systemów łączności analogowych i cyfrowych (TETRA, DMR) głównie na potrzeby służb mundurowych na podstawie kontraktów rządowych w Polsce i na eksport.
Po przemianach ustrojowych w Polsce produkty przedsiębiorstwa stały się mniej konkurencyjne, w obliczu zapóźnienia technologicznego polskich zakładów w latach 80. i szerokiego importu elektroniki z Dalekiego Wschodu. W 1994 roku przedsiębiorstwo państwowe zostało skomercjalizowane w spółkę akcyjną Skarbu Państwa. W latach 90. zaprzestano produkcji domowego sprzętu audio, a pod koniec tej dekady także elektroniki morskiej. 
Nową szansą rozwoju przedsiębiorstwa była zmiana zasadniczego profilu produkcji na radiostacje wojskowe, które rozpoczęto opracowywać już w latach 80. w ramach projektu Tuberoza. W 1996 roku wprowadzono do produkcji własną udaną radiostację doręczną Radmor 3501, wyprodukowaną w liczbie ponad 10 tysięcy sztuk, także na eksport do ok. 30 krajów. Radmor rozwijał także własne radiostacje w kolejnych latach. Od 1997 roku Radmor współpracował z francuską firmą Thomson-CSF (późniejszy Thales), produkując na jej licencji od 1999 roku nowoczesne radiostacje cyfrowe RRC rodziny PR4G dla Wojska Polskiego na podstawie wieloletnich kontraktów. W wersji plecakowej i pokładowej, radiostacje te utworzyły podstawowy system radiostacji szczebla taktycznego Sił Zbrojnych RP. W tym celu nastąpiła rozbudowa zakładów, które zyskały dwie nowe hale produkcyjne i nowoczesne wyposażenie oraz dostęp do nowych technologii i wiedzy. Od 2006 roku produkowano na licencji radiostacje nowej generacji rodziny PR4G F@stnet.
W 2003 roku 85% akcji Skarbu Państwa przejęła Agencja Rozwoju Przemysłu, a 15% pozostało w rękach pracowników. W 2004 roku nazwa uległa uproszczeniu z Zakłady Radiowe „Radmor” S.A. na „Radmor” S.A. W 2011 roku większościowy pakiet akcji kupiła prywatna polska spółka WB Electronics SA, która w kolejnych latach zwiększyła jeszcze ilość posiadanych akcji, przez co spółka Radmor weszła do Grupy WB. W składzie Grupy WB, Radmor bierze udział w większości projektów związanych z łącznością wojskową w Polsce, a także w europejskim programie joint venture ESSOR, mającym na celu opracowanie standardu radiostacji definiowanej programowo (SDR). 
W drugiej dekadzie XXI wieku w opracowaniu znajduje się radiostacja Guarana nowego Mobilnego Taktycznego Systemu Łączności Bezprzewodowej.

</doc>
<doc id="533018" url="https://pl.wikipedia.org/wiki?curid=533018" title="Sea Towers">
Sea Towers

Sea Towers (z ang. dosł. "morskie wieże") – dwa wieżowce o charakterze mieszkalnym i biurowo-usługowym zlokalizowane w śródmieściu Gdyni, zbudowane w latach 2006–2009. Osadzone są na wspólnej podstawie. Całkowita wysokość wyższej wieży to 141,6 m, a niższej 91 m. Sea Towers zostały zaprojektowane przez wiedeńską pracownię architektoniczną Andrzeja Kapuścika, a inwestorem była firma Invest Komfort SA. W rankingu wysokości wieżowców Polsce wyższa wieża znajduje się na 12. miejscu. W chwili oddania do użytku był to najwyższy budynek mieszkalny w Polsce. 
Budowa.
10 maja 2006 odbyło się uroczyste wmurowanie kamienia węgielnego. Początkowo planowano jasną elewację budynku, jednak trakcie budowy zapadła decyzja o okładzinie z ciemnego granitu. Do wybudowania budynku potrzeba było 42,4 tys. m sześc. betonu i 4,3 tys. ton stali. Masa wież wynosi 140 tys. ton. Powodem trwających długi czas prac ziemnych była mała odległość od wody. Teren wymagał utwardzenia i zagęszczenia gruntu, gdyż przed 1930 rokiem do tego miejsca sięgało morze. Budowę zakończono 28 lutego 2009, a oficjalne otwarcie nastąpiło 14 sierpnia 2009, mimo że pierwsze mieszkania zostały oddane do użytku już w grudniu 2008.
Charakterystyka kompleksu.
Sea Towers to budynki o charakterze mieszkalnym oraz usługowo-biurowym, które składają z dwóch wież: niższa ma 29 kondygnacji, a wyższa 38 kondygnacji. Według wstępnych planów niższa z wież miała mieć 91 m, a wyższa 116 m i wraz z masztem antenowym miała osiągnąć wysokość 138 m. Po zamontowaniu masztu 17 września 2008 podano, że całkowita wysokość budynku wynosi 141,6 m, w tym długość masztu wynosi 16,2 m, a więc wyższa z wież do dachu ma 125,4 m. Dolne kondygnacje są przeznaczone na zaplecze techniczne i garażowe, kolejne na obiekty usługowo-biurowe i handlowe, powyżej znajduje się strefa mieszkalna z apartamentami o zróżnicowanej powierzchni.
Komunikację pomiędzy piętrami zapewnia siedem cichych szybkobieżnych wind, zjeżdżających do poziomu garażu. Do każdego mieszkania przyporządkowane jest także jedno z indywidualnych miejsc postojowych w garażu podziemnym. Na ostatnim piętrze wyższej wieży Sea Towers znajduje się taras widokowy (wbrew pierwszym zapowiedziom dostępny nie powszechnie, ale tylko dla mieszkańców i ich gości), z którego widać m.in. Zatokę Gdańską, Mierzeję Helską oraz znaczną część Trójmiasta.
Budynek jest zlokalizowany w samym centrum Gdyni, w tzw. Nadmorskiej Strefie Prestiżu Miejskiego na dawnych terenach firmy Dalmor, obok Skweru Kościuszki, w odległości 12 m od linii brzegowej – Nabrzeża Prezydenta. Wieże zlokalizowane są w pobliżu plaży i mariny jachtowej. Wieże wyposażone są w całodobową portiernię, zintegrowane systemy alarmowe, monitoring i wideofony w każdym apartamencie. Budynki mieszczą ok. 250 mieszkań.
Do czasu wybudowania Sea Towers najwyższym punktem widokowym w okolicy Śródmieścia było morenowe wzniesienie, a zarazem jedna z dzielnic Gdyni – Kamienna Góra.
Apartamenty w Sea Towers należą do najdroższych w Trójmieście. Najdroższy penthouse w inwestycji o powierzchni 381 m, został sprzedany w 2021 roku za kwotę 16 000 000 zł.

</doc>
<doc id="533020" url="https://pl.wikipedia.org/wiki?curid=533020" title="Jakub Reys-Polak">
Jakub Reys-Polak

Jakub Reys-Polak, także Jakub Polak, Jacques le Polonais (ur. ok. 1545 w Augustowie (?), zm. ok. 1605 w Paryżu) – polski lutnista i kompozytor.
W młodości wyjechał na stałe do Francji. Działał głównie w Paryżu, dokąd w 1574 przybył z orszakiem króla Henryka III Walezego z Polski, w 1588 uzyskał tytuł lutnisty królewskiego (fr. "joueur de luth de Roi"). Od 1593 prowadził szkołę gry na lutni w Tours.
Skomponował ponad 60 utworów na lutnię: 21 fantazji, 15 preludiów, tańce: 7 kurantów, 4 galiardy, 8 wolt, branle, sarabandę i balet. Jest też autorem dwóch lutniowych opracowań pieśni: "Susanne un jour" i "Une jeune fillette".
Większość jego dzieł można znaleźć w rękopiśmiennej tabulaturze lutniowej z pierwszej połowy XVII wieku tzw. "Tabulaturze lorda Herberta of Cherbury". Niektóre jego utwory wydane zostały drukiem w kilku popularnych zbiorach muzyki lutniowej: Jeana-Baptiste Besarda "Thesaurus harmonicus" (Kolonia 1603), Roberta Dowlanda "Varietie of lute-lessons" (Londyn 1610), Joachima van den Hove "Delitiae musicae" (Utrecht 1612), Georga Leopolda Fuhrmanna "Testudo gallo-germanica" (Norymberga 1615) i Jeana Baptista Besarda "Novus partus" (Augsburg 1617).

</doc>
<doc id="533021" url="https://pl.wikipedia.org/wiki?curid=533021" title="Helena Modjeska">
Helena Modjeska



</doc>
<doc id="533023" url="https://pl.wikipedia.org/wiki?curid=533023" title="Mieczysław Szymczak">
Mieczysław Szymczak

Mieczysław Szymczak (ur. 5 października 1927 w Domaniewku, zm. 30 września 1985 w Sofii) – polski językoznawca, profesor Uniwersytetu Warszawskiego.
Życiorys.
W latach 1948–1952 studiował filologię słowiańską na Wydziale Filozofii Uniwersytetu Łódzkiego, m.in. pod kierunkiem Zdzisława Stiebera. Od 1952 był związany z Uniwersytetem Warszawskim, gdzie pod kierunkiem Witolda Doroszewskiego pracował kolejno jako aspirant i adiunkt. W 1958 obronił doktorat, w 1965 uzyskał habilitację, od 1974 był profesorem nadzwyczajnym, od 1978 profesorem zwyczajnym. Po odejściu Witolda Doroszewskiego na emeryturę kierował Katedrą Języka Polskiego. Pełnił także szereg innych funkcji, był kierownikiem Zakładu Językoznawstwa PAN, przewodniczącym Komitetu Językoznawstwa PAN, przewodniczącym Głównej Komisji Ustalania Nazw Miejscowości i Obiektów Fizjograficznych. Przewodniczył również Radom Naukowym Instytutu Słowianoznawstwa PAN oraz Instytutu Programów Szkolnych, wchodził w skład Narodowej Rady Kultury. Od 1976 przewodniczył Towarzystwu Kultury Języka.
Zainteresowania naukowe Szymczaka obejmowały dialektologię, terminologię języka polskiego, kulturę języka. Był redaktorem naukowym dwóch znaczących słowników – "Słownika ortograficznego języka polskiego wraz z zasadami pisowni i interpunkcji" (pierwsze wydanie 1975) oraz 3-tomowego "Słownika języka polskiego" (1978–1981). Opracował ponadto m.in. "Słownictwo Warmii i Mazur. Stopnie pokrewieństwa. Życie społeczne i zawodowe" (1959, z Eugeniuszem Jurkowskim i Ireneuszem Łapińskim), "Nazwy stopni pokrewieństwa i powinowactwa rodzinnego w historii i dialektach języka polskiego" (1966). Rodzinnym terenom poświęcił dwie prace – "Gwara Domaniewka i wsi okolicznych w pow. łęczyckim" (1961) i 8-tomowy "Słownik gwary Domaniewka w pow. łęczyckim" (1964–1972). O kulturze języka mówił w licznych audycjach radiowych i telewizyjnych.
Był odznaczony m.in. Krzyżem Kawalerskim Orderu Odrodzenia Polski, Złotym Krzyżem Zasługi, Medalem Komisji Edukacji Narodowej, Złotą Odznaką Związku Nauczycielstwa Polskiego, tytułem Zasłużonego Nauczyciela PRL.
Pochowany na cmentarzu Powązki Wojskowe w Warszawie (kwatera C39-5-9). 

</doc>
<doc id="533025" url="https://pl.wikipedia.org/wiki?curid=533025" title="Stanisław Ryłko">
Stanisław Ryłko

Stanisław Marian Ryłko (ur. 4 lipca 1945 w Andrychowie) – polski duchowny rzymskokatolicki, doktor nauk społecznych, arcybiskup, przewodniczący Papieskiej Rady ds. Świeckich w latach 2003–2016, kardynał od 2007 (najpierw w stopniu diakona, w 2018 promowany do stopnia prezbitera), archiprezbiter bazyliki Matki Bożej Większej od 2017, członek Papieskiej Komisji ds. Państwa Watykańskiego od 2018.
Życiorys.
Urodził się 4 lipca 1945 w Andrychowie. Kształcił się w miejscowym Liceum Ogólnokształcącym im. Marii Skłodowskiej-Curie, gdzie w 1963 złożył świadectwo dojrzałości. W latach 1963–1969 studiował w Wyższym Seminarium Duchownym Archidiecezji Krakowskiej. Święceń prezbiteratu udzielił mu w katedrze na Wawelu 30 marca 1969 kardynał Karol Wojtyła, arcybiskup metropolita krakowski. W 1971 uzyskał licencjat z teologii moralnej na Papieskim Wydziale Teologicznym w Krakowie, zaś w latach 1972–1978 kontynuował studia w Rzymie na Papieskim Uniwersytecie Gregoriańskim, gdzie uzyskał doktorat w zakresie nauk społecznych.
W latach 1969–1971 był wikariuszem w parafii św. Marii Magdaleny w Poroninie. Po ukończeniu studiów doktorskich w latach 1978–1987 pełnił funkcję wicerektora Wyższego Seminarium Duchownego w Krakowie, jednocześnie wykładając teologię pastoralną i socjologię na Papieskiej Akademii Teologicznej. Ponadto w 1979 został mianowany sekretarzem Komisji ds. Apostolstwa Świeckich Konferencji Episkopatu Polski. W 1987 powrócił do Rzymu, gdzie rozpoczął pracę jako kierownik biura Sekcji Młodzieżowej Papieskiej Rady ds. Świeckich, uczestnicząc w organizacji Światowych Dni Młodzieży w Santiago de Compostela w 1989, w Częstochowie w 1991 i w Denver w 1993. W latach 1992–1995 pracował w sekcji polskiej Sekretariatu Stanu.
20 grudnia 1995 został mianowany przez papieża Jana Pawła II sekretarzem Papieskiej Rady ds. Świeckich i biskupem tytularnym Noviki. Święcenia biskupie otrzymał 6 stycznia 1996 w bazylice św. Piotra na Watykanie. Udzielił mu ich sam papież, któremu asystowali arcybiskupi Giovanni Battista Re, substytut w sekcji spraw ogólnych Sekretariatu Stanu, i Jorge María Mejía, sekretarz Kongregacji ds. Biskupów. Jako dewizę biskupią wybrał słowa „"Lux mea Christus"” ("Chrystus moim światłem").
4 października 2003 papież Jan Paweł II mianował go przewodniczącym Papieskiej Rady ds. Świeckich i wyniósł go do godności arcybiskupa. Był organizatorem Światowych Dni Młodzieży w Kolonii w 2005, w Sydney w 2008, w Madrycie w 2011 i w Rio de Janeiro w 2013. Na stanowisku był potwierdzany przez kolejnych papieży: Benedykta XVI 21 kwietnia 2005 i Franciszka 16 marca 2013. 1 września 2016, wraz z wcieleniem Rady do Dykasterii ds. Świeckich, Rodziny i Życia, przestał pełnić funkcję przewodniczącego.
28 grudnia 2016 papież Franciszek ustanowił go archiprezbiterem bazyliki Matki Bożej Większej na miejsce odchodzącego na emeryturę kardynała Santosa Abril y Castelló. Ingres do papieskiej bazyliki odbył 2 lutego 2017.
17 października 2007 podczas audiencji generalnej papież Benedykt XVI ogłosił, że mianował go kardynałem, a na konsystorzu 24 listopada 2007 kreował go kardynałem diakonem bazyliki Najświętszego Serca Chrystusa Króla. 30 maja 2008 objął swój kościół tytularny. 19 maja 2018 papież Franciszek promował go do rangi kardynała prezbitera z zachowaniem dotychczasowej diakonii na zasadzie "pro hac vice". Został członkiem Kongregacji Spraw Kanonizacyjnych, Kongregacji ds. Biskupów, Papieskiej Rady ds. Nowej Ewangelizacji i Papieskiej Komisji ds. Ameryki Łacińskiej. Ponadto 10 marca 2015 papież Franciszek mianował go członkiem Papieskiego Komitetu ds. Międzynarodowych Kongresów Eucharystycznych, a 11 sierpnia 2018 – członkiem Papieskiej Komisji ds. Państwa Watykańskiego. Uczestniczył w Synodach Biskupów w 2005, 2008, 2009 i 2014. Brał udział w konklawe 2013, które wybrało papieża Franciszka.
Był współkonsekratorem w trakcie sakry biskupiej sekretarza Papieskiej Rady ds. Świeckich Josefa Clemensa (2004), a także biskupów pomocniczych krakowskich Grzegorza Rysia i Damiana Muskusa (2011).
Odznaczenia.
W 2009 postanowieniem prezydenta RP Lecha Kaczyńskiego został odznaczony Krzyżem Komandorskim z Gwiazdą Orderu Odrodzenia Polski, a w 2015 prezydent RP Andrzej Duda nadał mu Krzyż Wielki tego samego orderu.
10 kwietnia 2008 otrzymał Wielki Krzyż Zasługi Orderu Zasługi Republiki Federalnej Niemiec z rąk ambasadora Niemiec przy Stolicy Apostolskiej Hansa-Henninga Horstmanna nadany przez prezydenta Niemiec Horsta Köhlera.

</doc>
<doc id="533030" url="https://pl.wikipedia.org/wiki?curid=533030" title="Tiratana">
Tiratana



</doc>
<doc id="533034" url="https://pl.wikipedia.org/wiki?curid=533034" title="Attosekunda">
Attosekunda

Attosekunda (symbol: as) to jednostka podwielokrotna (ułamkowa) jednostki czasu – sekundy w układzie SI, równa jednej trylionowej części sekundy.
Słowo "attosekunda" jest złączeniem przedrostka "atto" i jednostki "sekunda". "Atto-" pochodzi od duńskiego słowa osiemnaście ("atten").

</doc>
<doc id="533035" url="https://pl.wikipedia.org/wiki?curid=533035" title="Marek Czarnecki (polityk)">
Marek Czarnecki (polityk)

Marek Aleksander Czarnecki (ur. 22 marca 1959 w Chorzowie) – polski prawnik i polityk, adwokat, były wojewoda bialskopodlaski, od 2004 do 2009 poseł do Parlamentu Europejskiego VI kadencji.
Życiorys.
Wykształcenie i praca zawodowa.
W 1983 ukończył studia na Wydziale Prawa i Administracji Uniwersytetu Warszawskiego, a w 1986 studia na Wydziale Dziennikarstwa i Nauk Politycznych tego uniwersytetu. Odbył w Siedlcach aplikację sędziowską (1988) i adwokacką (1990). Prowadził własną praktykę adwokacką w międzynarodowej kancelarii prawniczej „Ole Nielsen &amp; Partners”, napisał wspólnie z Lidią Bagińską komentarz do prawa wekslowego i czekowego.
Od maja 1998 do września 2000 był prezesem zarządu Ruchu, a w latach 2000–2001 wiceprezesem Agencji Mienia Wojskowego. Następnie otworzył w Warszawie wraz z Lidią Bagińską własną kancelarię prawną.
Działalność polityczna.
W wyborach parlamentarnych w 1997 kandydował bez powodzenia do Sejmu z listy Akcji Wyborczej Solidarność (z rekomendacji Stronnictwa Konserwatywno-Ludowego). Od 23 grudnia 1997 do 31 grudnia 1998 zajmował stanowisko wojewody bialskopodlaskiego. Wstąpił później do Polskiego Porozumienia Chrześcijańskich Demokratów i z listy Akcji Wyborczej Solidarność Prawicy w 2001 ponownie bezskutecznie kandydował do Sejmu.
W 2003 został doradcą prawnym, a następnie członkiem Samoobrony RP. W wyborach do Parlamentu Europejskiego w 2004, otrzymawszy 43 609 głosów zdobył z jej listy w okręgu mazowieckim mandat deputowanego. Pracował w Komisji Prawnej Parlamentu Europejskiego. Początkowo pozostawał niezrzeszony, następnie wstąpił do frakcji Unia na rzecz Europy Narodów. Był członkiem komitetu wyborczego Andrzeja Leppera jako kandydata w wyborach prezydenckich w 2005. W 2006 kandydował na urząd prezydenta m.st. Warszawy. Zajął ostatnie (10.) miejsce, zdobywając 1096 głosów (0,16%).
W styczniu 2008 wystąpił z Samoobrony RP i przeszedł do Stronnictwa „Piast”. W czerwcu 2008 opuścił to ugrupowanie i wszedł w Parlamencie Europejskim w skład grupy Porozumienie Liberałów i Demokratów na rzecz Europy. W wyborach do Parlamentu Europejskiego w 2009 bezskutecznie ubiegał się o reelekcję z ramienia koalicji Porozumienie dla Przyszłości (jako bezpartyjny kandydat z nominacji Partii Demokratycznej). W 2010 wstąpił do Stronnictwa Demokratycznego, gdzie przez kilka lat pełnił funkcję członka rady naczelnej. W 2014 przeszedł do Polski Razem i był jej kandydatem w wyborach do Parlamentu Europejskiego. Już jako bezpartyjny w wyborach w 2019 otwierał listę kandydatów Koalicji Bezpartyjni i Samorządowcy do Sejmu w okręgu siedleckim. Następnie przystąpił do Ruchu Prawdziwa Europa, zostając rzecznikiem prasowym, a także prawnikiem tej partii.

</doc>
<doc id="533036" url="https://pl.wikipedia.org/wiki?curid=533036" title="Hisako Higuchi">
Hisako Higuchi

, golfistka japońska.
Hisako Higuchi, o przydomku "Chako", jest pierwszą (i jedyną) Japonką z tytułem wielkoszlemowym. W 1977 wygrała turniej LPGA Championship w Wilmington (Delaware). Trenowała pod kierunkiem Torakichiego Nakamury, zdobywcy Pucharu Świata w 1957. W gronie golfistek zawodowych występowała od 1967, wygrywając łącznie 69 imprez w ramach cyklu rozgrywek LPGA of Japan Tour. Dominowała w latach 70. w kobiecym golfie japońskim razem z Ayako Okamoto. Wygrała również m.in. Australian Open w 1974.
W 1996 została prezydentem LPGA of Japan Tour. W 2003 jako pierwsza Japonka trafiła do World Golf Hall of Fame.
Zwycięstwa wielkoszlemowe:

</doc>
<doc id="533037" url="https://pl.wikipedia.org/wiki?curid=533037" title="Femtosekunda">
Femtosekunda

Femtosekunda (symbol: fs) to jednostka podwielokrotna (ułamkowa) jednostki czasu – sekundy w układzie SI, równa jednej biliardowej części sekundy.
Dla porównania: jedna femtosekunda względem jednej sekundy to tyle, ile jedna sekunda względem 31,7 miliona lat.

</doc>
<doc id="533038" url="https://pl.wikipedia.org/wiki?curid=533038" title="Transport w Islandii">
Transport w Islandii

Transport w Islandii – Islandia nie posiada sieci linii kolejowych, natomiast istnieje rozwinięty transport samochodowy oraz żegluga przybrzeżna.
Transport drogowy.
Islandia ma 12 869 km dróg publicznych, z czego 5040 km jest utwardzonych.
W kraju jest 140,4 tys. samochodów osobowych (510 samochodów osobowych na 1 tys. mieszkańców), 1,5 tys. autobusów i 16,6 tys. samochodów ciężarowych (1998).
Transport lotniczy.
Coraz większą rolę odgrywa transport lotniczy.
Islandia ma ponad 90 lotnisk, w tym jedno lotnisko międzynarodowe w Keflavíku oraz 14 innych lotnisk, do których odbywają się loty pasażerskie.
Lotniska obsługują 2,3 mln pasażerów rocznie (2001). Największym jest międzynarodowy port lotniczy Keflavík – 1,2 mln pasażerów (1998), w tym 366 tys. podróżujących tranzytem.
Do Islandii przyjeżdża rocznie, korzystając z transportu lotniczego, ok. 230 tys. cudzoziemców. Przeważają obywatele państw skandynawskich (15%), Amerykanie (9,5%), Niemcy (7%).
Transport morski.
Główne porty znajdują się w Akureyri, Hornafjördur, Ísafjörður, Keflavíku, Raufarhöfn, Reykjavíku, Seyðisfjörður, Straumsvík i Vestmannaeyjar.
Nośność morskiej floty handlowej wynosi 187 tys. BRT (1998), największym portem morskim jest Reykjavík.

</doc>
<doc id="533039" url="https://pl.wikipedia.org/wiki?curid=533039" title="IRAS">
IRAS

Infrared Astronomical Satellite (IRAS) – pierwszy sztuczny satelita zbudowany specjalnie do badań promieniowania podczerwonego. Była to wspólna misja amerykańskiej agencji NASA, Wielkiej Brytanii i Holandii.
Budowa satelity rozpoczęła się w 1977 roku. Z USA dostarczono teleskop podczerwieni (Jet Propulsion Laboratory w Pasadena), z Wielkiej Brytanii uzyskano wyposażenie do kierowania lotem satelity (Rutherford and Appleton Laboratory). Wytwórnia Fokker i konsorcjum ICIRAS zajmowały się budową struktury obiektu i podzespołów.
Satelita został wystrzelony 25 stycznia 1983 roku. Jego zadaniem było badanie i przegląd prawie całego nieba w czterech zakresach średniej i dalekiej podczerwieni. Pracował na falach o długości 12, 25, 60 i 100 μm. IRAS dokonał przeglądu 96% powierzchni nieba za pomocą teleskopu o średnicy 60 cm. Dla zminimalizowania tła podczerwonego, którego źródłem był sam satelita, cały teleskop schłodzony był ciekłym helem do temperatury 2,5 kelwina. Zapas helu wyczerpał się 21 listopada 1983 (miesiąc wcześniej niż oczekiwano) i oznaczało to koniec misji.
Informacje przekazywane z IRASa odbierano dwa razy na dobę w Laboratorium Rutherforda – Appletona w Wielkiej Brytanii. Stamtąd też kierowano rozkazy, określające zadania obserwacyjne satelity na każde następne 12 godzin. Ostatecznie opracowanie informacji zebranych przez IRAS wykonane zostało w Jet Propulsion Laboratory w Kalifornii.
Satelita działał na orbicie biegunowej odległej o ok. 900 km od Ziemi i wykazującej precesję o szybkości 360 stopni na rok. W ten sposób IRAS krążył stale nad terminatorem Ziemi, a jego teleskop omiatał niebo w kierunku prostopadłym do linii łączącej Ziemię ze Słońcem. Wystarczyło mniej więcej sześć miesięcy, by przejrzana została cała sfera niebieska. Dzięki udanym badaniom odkryto kilkaset tysięcy źródeł promieniowania podczerwonego, kilkadziesiąt tysięcy galaktyk, dysk pyłowy wokół Wegi (alfa Lyrae), 6 komet (m.in. kometę IRAS-Araki-Alcock, 1983f, 1983j, 1983k i 1983o), 4 planetoidy (m.in. (3728) IRAS i (3200) Phaethon) oraz wiele gwiazd i protogwiazd.

</doc>
<doc id="533040" url="https://pl.wikipedia.org/wiki?curid=533040" title="Instrukcja warunkowa">
Instrukcja warunkowa

Instrukcja warunkowa – element języka programowania, który pozwala na wykonanie różnych instrukcji w zależności od tego czy zdefiniowane przez programistę wyrażenie logiczne jest prawdziwe, czy fałszywe. Możliwość warunkowego decydowania o tym, jaki krok zostanie wykonany w dalszej kolejności jest jedną z podstawowych własności współczesnych komputerów – dowolny model obliczeń zdolny do wykonywania algorytmów (tj. równoważny maszynom Turinga) musi ją posiadać.
W imperatywnych językach programowania używa się terminu "instrukcja warunkowa", podczas gdy w programowaniu funkcyjnym preferowane są nazwy "wyrażenie warunkowe" lub "konstrukcja warunkowa", gdyż posiadają one inną zasadę działania.
Warunki w maszynach Turinga.
W teorii złożoności obliczeniowej maszyna Turinga jest wzorcowym, matematycznym modelem obliczeń komputerowych zdolnym do wykonywania algorytmów. Składa się ona z nieskończonej taśmy podzielonej na komórki z symbolami oraz głowicy. W każdym kroku głowica może zmienić symbol nad aktualnie przeglądaną komórką, zmienić swój stan oraz przesunąć się w lewo lub w prawo. Program definiowany jest jako tablica stanów i dopuszczalnych przejść między nimi w zależności od widzianego symbolu. Możemy ją rozpatrywać jako rodzaj warunku, a każdy krok obliczeń – jako jego ewaluację. Przykładowo, element tablicy przejść formula_1 może być rozumiany jako warunek „jeśli jesteśmy w stanie 2 i widzimy symbol "a", przechodzimy do stanu 4, zapisujemy symbol "c" i przesuwamy się w lewo”.
Rodzaje instrukcji warunkowych.
We współczesnych językach programowania można spotkać wiele rodzajów instrukcji warunkowych.
If-Then.
Podstawowym rodzajem instrukcji warunkowej jest "If-Then". Jest spotykany w większości języków programowania i umożliwia warunkowe wykonanie określonego bloku kodu, a jeśli warunek nie jest spełniony – alternatywnego bloku. Pomiędzy językami występują nieznaczne różnice składniowe, ale ogólny schemat w pseudokodzie zawsze wygląda następująco:
 if warunek then
 właściwy blok kodu
 else
 alternatywny blok kodu
 end if
Na początku wykonywana jest ewaluacja warunku podanego w postaci wyrażenia logicznego. Jeśli wynikiem jest "true", wykonywany jest właściwy blok kodu, a jeśli "false" – alternatywny. Następnie program kontynuuje od pierwszej komendy po "end if".
Wiele języków programowania umożliwia zdefiniowanie więcej niż jednego warunku do sprawdzenia przy pomocy opcjonalnego bloku "else-if":
 if warunek 1 then
 pierwszy blok kodu
 else-if warunek 2 then
 drugi blok kodu
 else-if warunek 3 then
 trzeci blok kodu
 else
 alternatywny blok kodu
 end if
W tym wypadku warunki ewaluowane są po kolei do momentu, gdy któryś z nich nie da wartości "true" – wykonywany jest wtedy przypisany mu blok kodu. Jeśli żaden z warunków nie będzie prawdziwy, wykonywany jest blok alternatywny. Bez względu na ilość prawdziwych warunków, zawsze wykona się tylko pierwszy z nich, a pozostałe zostaną pominięte.
W pewnych językach programowania dostępna jest konstrukcja analogiczna do opisanej wyżej instrukcji warunkowej, której działanie jest jednak odwrotne do powyższego, tzn. "pierwszy blok kodu" wykonywany jest, gdy "warunek 1" nie jest spełniony, a inne warunki fraz "else" w przeciwnym razie. Jest to więc równoważnik konstrukcji codice_1. Dla odróżnienia od konstrukcji pierwotnej stosuje się w tym przypadku inne słowo kluczowe, np. unless, w języku BCPL i pochodnych (np. w język MCPL), czy także w Perl.
Wyrażenia warunkowe.
Wyrażenie warunkowe jest odmianą instrukcji warunkowej "If-Then" z tą różnicą, że wykonany blok kodu musi zwrócić jakąś wartość, która staje się jednocześnie wynikiem całego wyrażenia. Wyrażenia warunkowe są popularne w funkcyjnych językach programowania.
Operator trójargumentowy.
W językach wywodzących się z C dostępny jest trójargumentowy operator zwany także operatorem wyrażenia warunkowego. Schemat składni jest następujący:
 (warunek)? (wyrażenie, gdy warunek jest prawdziwy): (wyrażenie, gdy warunek jest fałszywy)
Efektem jego działania jest wartość drugiego lub trzeciego wyrażenia. Umożliwia on osadzanie warunków wewnątrz wyrażeń, np.
zmienna = (a &gt; 5) ? (a * 7) : (a - 3);
Jako funkcja.
W językach Visual Basic oraz SQL warunek jest funkcją trójargumentową. Działa ona trochę inaczej, niż klasyczne wyrażenie warunkowe, gdyż w trakcie wykonywania obliczana jest zawsze zarówno „prawdziwa”, jak i „fałszywa gałąź”, a funkcja zwraca po prostu wynik jednej z nich, drugi odrzucając.
Arytmetyczny If.
Język Fortran do wersji Fortran 77 obsługiwał tzw. arytmetyczny "If" będący czymś pomiędzy klasycznym "Ifem" a przypadkiem instrukcji wyboru bazującym na trychotomii formula_2 formula_3 formula_4 Był to najwcześniejszy rodzaj instrukcji warunkowej spotykanej w tym języku:
IF (e) label1, label2, label3
Gdzie "e" to dowolne wyrażenie numeryczne. Powyższy zapis jest równoważny następującemu:
IF (e .LT. 0) GOTO label1
IF (e .EQ. 0) GOTO label2
IF (e .GT. 0) GOTO label3
Implementacja obiektowa w Smalltalku.
Smalltalk to język w pełni obiektowy. Warunki nie są tam instrukcją języka, lecz metodą klasy codice_2 przyjmującą dwa domknięcia jako argumenty. Klasa codice_2 posiada dwie klasy podrzędne: codice_4, która wykonuje tylko pierwsze z domknięć, oraz codice_5 wykonującą drugie:
var := condition
 ifTrue: [ 'foo' ]
 ifFalse: [ 'bar' ]
Instrukcja wyboru.
Innym rodzajem instrukcji warunkowej jest Instrukcja wyboru, która dopasowuje obliczoną wcześniej wartość do zdefiniowanych ograniczeń i wykonuje akcję przyporządkowaną pierwszemu z nich, który zostanie poprawnie dopasowany.
Dopasowanie do wzorca.
Bardziej wyspecjalizowaną odmianą instrukcji warunkowych jest Dopasowanie do wzorca spotykane w niektórych językach programowania. Jego specjalizacja polega na możliwości analizy budowy złożonych struktur danych oraz automatycznego rozpakowywania z nich wartości do zmiennych.

</doc>
<doc id="533041" url="https://pl.wikipedia.org/wiki?curid=533041" title="Jagodno (Wrocław)">
Jagodno (Wrocław)

Jagodno – peryferyjne osiedle w południowej części Wrocławia, graniczące na wschodzie z osiedlem Brochów i wsią Iwiny, na północy z Wojszycami, na wschodzie i południowym wschodzie z Lamowicami Starymi oraz z Żernikami Wrocławskimi.
Osada powstała na początku XX wieku jako kolonia Brochowa i zapożyczyła nazwę (niem. "Lamsfeld Siedlung") od sąsiednich Lamowic Starych ("Lamsfeld"). Po wojnie obie osady – przyfolwarczną wieś "Lamsfeld" i kolonię "Lamsfeld Siedlung" – przemianowano na Jagodno, ale mieszkańcy wsi wymogli na władzach zmianę nazwy nawiązującą do przedwojennej i odróżniającą ich od kolonii. W 1951 obie przyłączono do Wrocławia, razem z sąsiadującym Brochowem i Wojszycami.
W latach 80. xx w. wybudowano tu kościół pod wezwaniem Miłosierdzia Bożego, a w latach 90. XX w. rozpoczęto realizowanie chronionego osiedla mieszkaniowego według projektu arch. Franciszka Tołoczki, składającego się z dwu-, trzy- i czterokondygnacyjnych budynków wielorodzinnych.
Główną ulicą osiedla, łączącą je z centrum Wrocławia, jest ul. Buforowa, która wchodzi w skład drogi wojewódzkiej nr 395 łączącej Wrocław przez Strzelin i Ziębice z Paczkowem. Pod koniec XX wieku zabudowania Jagodna skupione były wzdłuż trzech przecznic ulicy Buforowej – Brzozowej, Jagodzińskiej i Dróżniczej, a także na pograniczu z Brochowem (Konduktorska, Dróżnicza, Tunelowa, Sygnałowa, Ekspresowa, Zwrotnicza, Hipolita Cegielskiego). Intensywny rozwój osiedla Jagodno rozpoczął się w 2003 roku, wraz z budową przez wrocławską firmę Archicom, pierwszego z serii zamkniętych osiedli „Cztery Pory Roku” przy ul. Vivaldiego.
Komunikacja miejska.
Do Jagodna można dojechać autobusami linii:
Ponadto w pobliżu osiedla znajduje się przystanek kolejowy Iwiny, na którym zatrzymują się pociągi regionalne.

</doc>
<doc id="533045" url="https://pl.wikipedia.org/wiki?curid=533045" title="Pikosekunda">
Pikosekunda

Pikosekunda (ps) – jednostka czasu w układzie SI równa jednej bilionowej sekundy
Jednostka stosowana w niektórych dziedzinach technicznych, zwłaszcza w telekomunikacji, a także w niektórych dziedzinach nauki, np. w fizyce cząstek.

</doc>
<doc id="533047" url="https://pl.wikipedia.org/wiki?curid=533047" title="Radomierzyce">
Radomierzyce



</doc>
<doc id="533048" url="https://pl.wikipedia.org/wiki?curid=533048" title="Mikrosekunda">
Mikrosekunda

Mikrosekunda (μs) - podwielokrotna jednostka czasu w układzie SI, równa jednej milionowej sekundy:
Fala elektromagnetyczna długości 300 metrów ma okres 1 mikrosekundy. 
Światło rozchodzące się w próżni przebywa przestrzeń 1 kilometra w czasie 3,33564095 μs.
Czasy błysków współczesnych komercyjnych stroboskopów mierzone są także w mikrosekundach.

</doc>
<doc id="533050" url="https://pl.wikipedia.org/wiki?curid=533050" title="Sroczek zmienny">
Sroczek zmienny

Sroczek zmienny ("Copsychus saularis") – gatunek ptaka z rodziny muchołówkowatych (Muscicapidae). Występuje w obszarach tropikalnych południowej Azji, od Pakistanu, Indii i Sri Lanki, do Indonezji, Indochin oraz południowych i wschodnich Chin. Nie jest zagrożony.
Systematyka.
Obecnie wyróżnia się 7 podgatunków "C. saularis":
Do niedawna za podgatunek "C. saularis" uznawano też zamieszkującego Filipiny sroczka czarnosternego ("C. mindanensis").
Morfologia.
Długość ciała 19–21 cm; masa ciała 29–51,3 g.
Samiec ma lśniący niebieskoczarny grzbiet, głowę, gardło i górną część piersi. Reszta spodu ciała biała. Długi, czarny ogon, ale zewnętrzne sterówki białe. Skrzydła czarne z dwoma długimi, białymi paskami skrzydłowymi. Dziób czarny, oczy ciemne, a nogi i stopy czarniawe. Tam gdzie samiec ma ubarwienie czarne, samica jest matowociemnoszara.
Status.
IUCN uznaje sroczka zmiennego za gatunek najmniejszej troski (LC, "Least Concern"). Liczebność światowej populacji nie została oszacowana, ale ptak ten opisywany jest zazwyczaj jako pospolity. Ze względu na brak dowodów na spadki liczebności bądź istotne zagrożenia dla gatunku BirdLife International uznaje trend liczebności populacji za stabilny.

</doc>
<doc id="533051" url="https://pl.wikipedia.org/wiki?curid=533051" title="London Borough of Croydon">
London Borough of Croydon

London Borough of Croydon – jedna z 32 gmin Wielkiego Londynu położona w jego południowej części. Wraz z 19 innymi gminami wchodzi w skład tzw. Londynu Zewnętrznego. Władzę stanowi Rada Gminy Croydon (ang. Croydon Council).
Historia.
Gminę utworzono w 1965 roku na podstawie ustawy London Government Act 1963 z obszarów Coulsdon and Purley (ang. Coulsdon and Purley Urban District) utworzonego w 1915 roku i Croydon (ang. County Borough of Croydon) utworzonego w 1889 roku. Z Croydon do Wandsworth kursowała Surrey Iron Railway pierwsza kolej użytku publicznego na świecie (dla przewozu towarów), zamknięta w 1856 roku. Na terenie Croydon znajdowały się jedne z głównych lotnisk na których stacjonowaly dywizjony strzegące Londyn w trakcie Bitwy o Anglię - RAF Station Kenley (Kenley Aerodrome) i Croydon Airport.
Geografia.
Gmina Croydon ma powierzchnię 86,52 km², graniczy od północy z Lambeth, od północnego wschodu w obrębie jednego skrzyżowania z Southwark, od zachodu z Merton i Sutton, od wschodu z Bromley, zaś od południa kolejno z dystryktami Reigate and Banstead i Tandridge w hrabstwie Surrey.
W skład gminy Croydon wchodzą następujące obszary:
Gmina dzieli się na 24 okręgi wyborcze które nie pokrywają się dokładnie z podziałem na obszary, zaś mieszczą się w trzech rejonach tzw. borough constituencies – Croydon South, Croydon Central i Croydon North.
Demografia.
W 2011 roku gmina Croydon miała 363 378 mieszkańców.
Podział mieszkańców według grup etnicznych na podstawie spisu powszechnego z 2011 roku:
Podział mieszkańców według wyznania na podstawie spisu powszechnego z 2011 roku:
Podział mieszkańców według miejsca urodzenia na podstawie spisu powszechnego z 2011 roku:
Transport.
Croydon jest jedną z sześciu londyńskich gmin przez którą nie przebiega ani jedna linia metra.
Pasażerskie połączenia kolejowe na terenie Croydon obsługują przewoźnicy: First Capital Connect, Southern i London Overground.
Stacje kolejowe:
Stacje London Overground:
Na terenie gminy Croydon działa system komunikacji tramwajowej Tramlink. 
Przystanki tramwajowe:
Znane osoby.
W Croydon urodzili się m.in. 

</doc>
<doc id="533052" url="https://pl.wikipedia.org/wiki?curid=533052" title="Myrmekolog">
Myrmekolog



</doc>
<doc id="533055" url="https://pl.wikipedia.org/wiki?curid=533055" title="Gromada Dzika Kaczka">
Gromada Dzika Kaczka

Gromada Dzika Kaczka (znana również jako M11, Messier 11 lub NGC 6705) – gromada otwarta znajdująca się w gwiazdozbiorze Tarczy. Jest jedną z najbardziej bogatych w gwiazdy i zwartych gromad otwartych.
Odkrył ją w 1681 roku Gottfried Kirch, jednak widział ją w swym teleskopie jako rozmytą plamkę. Jako pierwszy indywidualne gwiazdy w gromadzie dostrzegł William Derham w 1733 roku. 30 maja 1764 roku Charles Messier dodał ją do swego katalogu pod numerem 11.
Wiek Gromady Dzika Kaczka szacuje się na 250 milionów lat. W jej skład wchodzi około 2900 gwiazd. Znajduje się w odległości około 6000 lat świetlnych (1840 pc). Jej średnica to prawie 20 lat świetlnych. Niewidoczna gołym okiem, jej jasność to 6,3m.

</doc>
<doc id="533056" url="https://pl.wikipedia.org/wiki?curid=533056" title="Arytmia serca">
Arytmia serca



</doc>
<doc id="533057" url="https://pl.wikipedia.org/wiki?curid=533057" title="Fort 48 „Batowice”">
Fort 48 „Batowice”

Fort 48 „Batowice” (Fort Artyleryjski 48 „Batowice”) – jeden z fortów Twierdzy Kraków. Powstał w latach 1883–1885, w czasie budowy trzeciego pierścienia twierdzy, jako standardowy fort artyleryjski. Budynek jednokondygnacyjny, jego ściany zbudowane są z cegły, a strop z betonu. Na wale ustawione były działa. W latach 1910–1911 dokonano przeróbek, między innymi wzmocniono schron główny.
Zadaniem fortu było pilnowanie gościńca warszawskiego, w czasie I wojny światowej prowadził pojedynek artyleryjski z Rosjanami w listopadzie 1914. Do 1974 roku był wykorzystywany przez wojsko. Po utracie funkcji obronnej został przekształcony na magazyn, między innymi podzielono pomieszczenia oraz wybudowano budynek zarządzania magazynem.
Fort, łącznie z elementami pancernymi zachowany jest w dobrym stanie, jedynie nasypy ziemne uległy zatarciu. W niektórych oknach znajdują się nadal prowadnice na karabiny. Fort jest zarośnięty robiniami akacjowymi, krzewami tarniny oraz głogu. Niezagospodarowany obiekt znajduje się przy ul. Wawelskiej w Krakowie. Otoczenie Fortu stanowi rolę parku rekreacyjnego z alejkami i ławkami.

</doc>
<doc id="533058" url="https://pl.wikipedia.org/wiki?curid=533058" title="Kontrakcja lantanowców">
Kontrakcja lantanowców



</doc>
<doc id="533059" url="https://pl.wikipedia.org/wiki?curid=533059" title="Messier 11">
Messier 11



</doc>
<doc id="533063" url="https://pl.wikipedia.org/wiki?curid=533063" title="Teoria relewancji">
Teoria relewancji

Teoria relewancji – teoria stworzona przez Dana Sperbera i Deirdre Wilson w 1986 roku. Doszli oni do wniosku, że wszystkie maksymy Grice'a można sprowadzić do jednej: mów do rzeczy, czyli tyle, ile trzeba, na temat, mów prawdę itd.
Zadali sobie dwa pytania:

</doc>
<doc id="533066" url="https://pl.wikipedia.org/wiki?curid=533066" title="Formicarium">
Formicarium



</doc>
<doc id="533071" url="https://pl.wikipedia.org/wiki?curid=533071" title="Pierś">
Pierś

Pierś może oznaczać:

</doc>
<doc id="533075" url="https://pl.wikipedia.org/wiki?curid=533075" title="Nadobniczka drzewna">
Nadobniczka drzewna

Nadobniczka drzewna ("Tachycineta bicolor") – gatunek małego ptaka z rodziny jaskółkowatych (Hirundinidae). Jedyny gatunek wśród północnoamerykańskich ptaków śpiewających, u którego samica gnieździ się w szacie młodocianej. Nie wyróżnia się podgatunków.

</doc>
<doc id="533076" url="https://pl.wikipedia.org/wiki?curid=533076" title="Radomierzyce (powiat wrocławski)">
Radomierzyce (powiat wrocławski)

Radomierzyce (niem. "Dürrjentsch") – wieś w Polsce położona w województwie dolnośląskim, w powiecie wrocławskim, w gminie Siechnice.
W latach 1975–1998 miejscowość administracyjnie należała do województwa wrocławskiego. W 1937 władze zmieniły historyczną nazwę "Dürrjentsch" na" Riembergshof".
Radomierzyce mają wspólne ze znajdującymi się pół kilometra na południe Biestrzykowem sołectwo. Obie wsie graniczą na wschodzie z Żernikami Wrocławskimi i Iwinami i leżą tuż za południową granicą Wrocławia.
W latach 90. XX wieku w Radomierzycach, obok dotychczasowych domów podwrocławskich właścicieli gospodarstw ogrodniczych zaczęły powstawać podmiejskie wille.
Z Radomierzyc pochodził wrocławski rzeźbiarz Richard Schipke (1874-1932), profesor Miejskiej Szkoły Rękodzielnictwa i Przemysłu Artystycznego.

</doc>
<doc id="533080" url="https://pl.wikipedia.org/wiki?curid=533080" title="Thomas Reid">
Thomas Reid

Thomas Reid (ur. 26 kwietnia 1710, zm. 7 października 1796) – szkocki filozof, żył współcześnie z Davidem Hume’em, uważany za twórcę szkockiej szkoły zdroworozsądkowej (Scottish School of Common Sense). Tym samym odegrał istotną rolę w szkockim oświeceniu. Zajmował się przede wszystkim analizą percepcji, rolą języka. Zasłynął także jako metafizyk i etyk oświeceniowy.
Życiorys.
Urodził się w Strachan w hrabstwie Kincardineshire w Szkocji. Wczesny okres swojego życia spędził w szkockiej miejscowości Aberdeen, gdzie założył stowarzyszenie o charakterze literacko-filozoficznym "Wise Club" (dosł. Klub Mądrości). Członkami stowarzyszenia byli m.in.: George Campbell, John Stewart, Alexander Gerard oraz James Beattie. Uczęszczał do Marishal College. Studia rozpoczął na Uniwersytecie Aberdeen. Profesurę otrzymał na King’s College w Aberdeen w 1752, gdzie napisał dzieło "An Inquiry Into the Human Mind on the Principles of Common Sense" (opublikowane w 1764). David Hume uznał owo dzieło za odkrywcze. Następnie otrzymał znacznie bardziej prestiżową propozycję – profesurę na Uniwersytecie w Glasgow (objął katedrę filozofii moralnej – odpowiednik dzisiejszej etyki, zastępując Adama Smitha). Rezygnację złożył w 1781. Zmarł w 1796, pozostawiając swoje filozoficzne dziedzictwo córce.
Filozofia.
Reid sądził, że zdrowy rozsądek (rozumiany w filozoficznym sensie) jest, bądź powinien być podstawą do wszystkich filozoficznych dociekań i pytań. Powinien być kryterium adekwatności filozoficznej, pewną ścieżką wyjaśniającą i myślową. Nie zgadzał się z Davidem Hume’em i George’em Berkeleyem, którzy twierdzili jakoby ludzie nie doświadczali materii (substancji) czy umysłu w postaci doznań czy też idei. Reid utrzymywał w swych rozważaniach, że to właśnie zdrowy rozsądek jest czynnikiem kształtującym nasze poznanie, zatem substancja i umysł istnieją. Doznajemy ich w określony sposób. Zdrowy rozsądek jest charakterystyczny wyłącznie dla ludzkiego gatunku, ponieważ jest on wzorowany na istocie boskiej (na swoje podobieństwo Bóg stworzył człowieka). Reid chciał, żeby filozofia, idąc za przykładem matematyki, przyjęła pewne aksjomaty oparte na zdrowym rozsądku:
„"Modelem całej ludzkiej wiedzy była dla Reida matematyka. Sukcesy tej nauki opierają się na tym, że matematycy ściśle definiują terminy oraz formułują pierwsze zasady jako aksjomaty, na których opierają swe rozumowania. Reid uważał, że w strukturze matematyki odwzorowana jest struktura całej naszej wiedzy. W przyrodoznawstwie uzyskano postęp po zastosowaniu metod matematycznych, z czego można wnosi", że i w filozofii umysłu będzie podobnie, jeśli zastosowane zostaną procedury analogiczne do tych, jakie funkcjonują w matematyce. Nie chodzi tu, oczywiście, o postulat formalizacji filozofii umysłu, ale o zastosowanie najogólniejszych procedur naukotwórczych, które akurat w matematyce opisane są w najbardziej klarowny sposób. Chodzi o metodę w szerokim sensie – jako sposób uprawiania tej dyscypliny wyznaczony przez pierwsze czynności, jakimi powinny być definiowanie i formułowanie aksjomatów. Tak więc nawoływanie do zastosowania metody matematycznej jest w istocie apelem o ujawnienie najbardziej podstawowych założeń naszego myślenia i działania. Dla Reida charakterystyczne jest to, że od filozofów, którzy tego zadania się podejmują, domaga się uwzględnienia punktu widzenia „prostego człowieka”, który dysponuje najbardziej zdrowym i naturalnym podejściem do życia.""
W XIX wieku jego myśl była bardziej popularna niż samego Davida Hume’a. Postulowała m.in. realizm bezpośredni (często nazywany realizmem zdroworozsądkowym), sprzeciwiał się teorii idei propagowanej przez Johna Locke’a i Kartezjusza, jak i wszystkim późniejszych filozofom popierającym wyżej wymienionych. Żywił niezwykły podziw dla Hume’a (poprosił go nawet o korektę oryginalnego manuskryptu "Inquiry").
W "Inquiry", które z założeń jest pracą z zakresu epistemologii, Reid omawia i charakteryzuje większość znanych ówcześnie zmysłów ludzkich. Ukazuje jak pozyskiwana jest wiedza o świecie zewnętrznym w działaniu. Dużo odniesień do poruszonej tematyki można odnaleźć w innym dziele Reida pt. "Essays on the Intellectual Powers", gdzie teoria poznania – jej charakter – wykracza ponad ograniczenia płynące ze świata zewnętrznego, poprzez zmysły, biorąc pod wgląd pamięć, wyobraźnię, wiedzę o typach i rodzajach konkretnych rzeczy, charakteru sądów i ostatecznie rozumowania i zmysłu smaku (rozumianego jako kategoria estetyczna). Natomiast "Essays on the Active Powers" dotyczy tematów skoncentrowanych na etyce, naturze, jak i właściwościach ludzkiej podmiotowości (różnicach itp.).
Epistemologia Reida opierała się przede wszystkim na przesłankach płynących ze stanowiska realizmu bezpośredniego. Nie jest to novum na polu ówczesnej epistemologii, ponieważ wcześniej termin "sensu communis" został użyty przez wspomnianego Berkeleya i Josepha Butlera.
Realizm bezpośredni.
Realizm bezpośredni (czy też zdroworozsądkowy) jest teorią percepcji, jedną z pierwszych spójnych koncepcji mających odzwierciedlenie w badaniach filozoficznych, głoszącą jakoby zmysły (cztery podstawowe: wzroku, słuchu, smaku, węchu, oraz trzy somatyczne: kinestezji, nocycepcji i temperatury oraz pozostałe: równowagi i propriocepcji) dostarczały nam kontaktu ze światem zewnętrznym w sposób bezpośredni. W konsekwencji ów „most” łączący podmiot poznawczy wraz ze światem otrzymuje niepowtarzalną zdolność. Jest on świadom (w sensie "awareness") istnienia dynamicznego świata zewnętrznego. Dla pełnego zobrazowania założeń tego stanowiska najlepszy jest kontrprzykład: realizm pośredni i reprezentacjonalizm głoszą tylko i wyłącznie świadomość naszych stanów wewnętrznych (wewnętrznych reprezentacji), które odwzorowują stan (mówiąc potocznie wygląd) świata zewnętrznego.
Krytyka i wpływy.
Jego reputacja uległa umniejszeniu po licznych atakach na myśl i założenia szkockiej Szkoły Zdroworozsądkowej, poczynionych m.in. przez: Immanuela Kanta i Johna Stuarta Milla. Dopiero za sprawą wczesnej filozofii analitycznej myśl zdroworozsądkowa propagowana przez Reida odzyskała dawną świetność. A to za sprawą m.in.: George’a Edward Moore’a, filozofa brytyjskiego (obok Wittgensteina i Russella najbardziej znaczącej postaci nurtu analitycznego). Zdrowy rozsądek stał się znowu kryterium filozofowania. Później William Alston i Alvin Plantinga (aktualnie żyjący filozofowie) w swoich pracach z zakresu epistemologii nawiązywali do tradycji myślowej wywodzącej się bezpośrednio od Thomasa Reida, choć dyskusyjne jest, czy nie ma to raczej charakteru werbalnego.
Aktualnie wielu, nie tylko filozofów, poświęca uwagę dawnym rozważaniom szkockiego filozofa. James Jerome Gibson, amerykański psycholog i kognitywista w swojej ekologicznej teorii percepcji podkreśla rolę ‘bezpośredniego realizmu’, który postulował Reid. Dziś można mówić o wpisaniu się myśli Thomasa Reida w rozwijającą się tradycję filozofii umysłu oraz kognitywistyki (szczególnie zagadnień z zakresu ‘ucieleśnienia’). Widać więc, że zajmował się zagadnieniami w pełni docenionymi dopiero w XX wieku.
Napisał wiele filozoficznych prac m.in.: "Inquiry into the Human Mind on the Principles of Common Sense" (opublikowany w 1764, Glasgow &amp; London), "Essays on the Intellectual Powers of Man" (w 1785) oraz "Essays on the Active Powers of Man" (w 1788).

</doc>
<doc id="533094" url="https://pl.wikipedia.org/wiki?curid=533094" title="Myrmekofile">
Myrmekofile

Myrmekofile (gr. "mýrmēx" – mrówka, "philéō" – lubię) – organizmy wykorzystujące mrówki, na przykład jako pasożyty stale lub przejściowo żyjące w gnieździe mrówek lub termitów i korzystające z ich pokarmu, jako drapieżcy zjadający mrówki i ich larwy lub jako symbionty.
Przykładem myrmekofili korzystających w sposób przejściowy z mrówek są niektóre modraszki. Larwy modraszka, żywiące się w pierwszej części rozwoju kwiatami, w drugiej przedostają się do gniazda mrówek wścieklic, aby tam być karmionymi podobnie jak larwy mrówek lub zjadać larwy i jaja mrówek.
Larwy modraszków dostają się do gniazda niesione przez mrówki-robotnice. Dzieje się to za sprawą odpowiednich gruczołów sprawiających, że larwy modraszka traktowane są przez mrówki jako własne. Do czasu przepoczwarczenia larwy znajdują się pod troskliwą opieką mrówek.
Myrmekofilami są również mszyce, o które mrówki dbają i hodują na różnych roślinach, aby móc korzystać z ich pożywnych wydzielin. Także niektóre gatunki roztoczy są myrmekofilne. Należą tu też: pająki, wije, świerszczowate, pluskwiaki oraz chrząszcze.
Do roślin myrmekofilnych zalicza się niektóre drzewa i krzewy z rodzaju "Acacia" produkujące nektar pozakwiatowy wabiący mrówki, które w zamian chronią roślinę, przeganiając zwierzęta i czyszcząc podłoże z nasion konkurencji.

</doc>
<doc id="533097" url="https://pl.wikipedia.org/wiki?curid=533097" title="Jaskółka rdzawoszyja">
Jaskółka rdzawoszyja

Jaskółka rdzawoszyja ("Petrochelidon pyrrhonota") – gatunek małego wędrownego ptaka z rodziny jaskółkowatych (Hirundinidae). Zamieszkuje Amerykę Północną, zimuje w Ameryce Południowej. Bardzo liczny; nie jest zagrożony.
Systematyka.
Gatunek ten zgodnie z zasadami nazewnictwa binominalnego opisał w 1817 roku Louis Jean Pierre Vieillot jako "Hirundo pyrrhonota"; jako miejsce typowe wskazał Paragwaj.
Obecnie gatunek zaliczany jest do rodzaju "Petrochelidon". Wyróżnia się 4 podgatunki "P. pyrrhonota":
Proponowane podgatunki "hypopolia" i "aprophata" nie są obecnie uznawane, jako zbyt mało odróżniające się od podgatunku nominatywnego, a "minima" włączono do "melanogaster".
Morfologia.
Długość ciała 12–15 cm, masa ciała 18–25 g. Krępe ciało, równo ścięty ogon, prawie kwadratowy. Czoło kremowe; ciemię oraz grzbiet niebieskoczarne, kuper rdzawy. Na grzbiecie widoczne białe kreski. Kasztanowate gardło graniczy z czarną piersią. Spód ciała matowy, boki oraz obroża szare. Obie płci podobne. U młodych ptaków czoło jest ciemniejsze, na gardle widać białe piórka. Długie skrzydła całkowicie zasłaniają ogon, widoczny dopiero w locie.
Zasięg występowania.
Ameryka Północna, z wyjątkiem południowego wschodu oraz skrajnej północy. W zimie przebywa w Ameryce Południowej. Wędrujące ptaki spotykano nad morzem, karaibskich wyspach, a nawet na Ziemi Ognistej.
Poszczególne podgatunki w sezonie lęgowym zamieszkują:
Proponowane podgatunki "hypopolia" i "aprophata" nie są obecnie uznawane, jako zbyt mało odróżniające się od podgatunku nominatywnego, a "minima" włączono do "melanogaster".
Status zagrożenia.
Międzynarodowa Unia Ochrony Przyrody (IUCN) uznaje jaskółkę rdzawoszyją za gatunek najmniejszej troski (LC – "Least Concern"). W 2020 roku organizacja Partners in Flight szacowała liczebność populacji na około 83 miliony osobników. Trend liczebności ocenia się jako lekko wzrostowy lub stabilny.

</doc>
<doc id="533100" url="https://pl.wikipedia.org/wiki?curid=533100" title="De Havilland Sea Vixen">
De Havilland Sea Vixen

de Havilland Sea Vixen – brytyjski odrzutowy pokładowy poddźwiękowy myśliwiec przechwytujący z lat 50., skonstruowany w wytwórni de Havilland (oznaczenie fabryczne DH.110).
Historia.
Samolot de Havilland DH.110 początkowo projektowany był na zamówienie zarówno lotnictwa brytyjskiego (Royal Air Force – RAF) z 1947, jak i lotnictwa brytyjskiej marynarki wojennej (Fleet Air Arm – FAA) jako dwumiejscowy myśliwiec przechwytujący zdolny do operowania w każdych warunkach atmosferycznych. Samolot był zaprojektowany w takim samym nieortodoksyjnym układzie dwubelkowym, co wcześniejsze de Havilland Vampire i de Havilland Venom (którego wersję morską Sea Venom nowy samolot później zastąpił w lotnictwie marynarki).
Pierwszy prototyp DH.110 został oblatany 26 września 1951 (numer WG536), a 20 lutego 1952 pokonał barierę dźwięku. Prototyp ten jednak rozbił się jednak 6 września 1952 roku podczas Farnborough Airshow. Samolot rozpadł się w powietrzu, w locie z prędkością okołodźwiękową, a jego szczątki zabiły dwadzieścia dziewięć osób na ziemi. Śmierć ponieśli też obaj członkowie załogi: pilot John Derry i nawigator Tony Richards. Na skutek katastrofy, drugi prototyp (numer WG240) został wzmocniony i zmodyfikowany. RAF jednak ostatecznie wybrał konkurencyjny projekt Gloster Javelin, jako tańszy i prostszy samolot. Prace nad samolotem, nazwanym Sea Vixen dla wyróżnienia wersji morskiej, kontynuowano jednak na zlecenie FAA. Miał on tym razem przenosić kierowane pociski rakietowe.
20 czerwca 1955 oblatano trzeci prototyp DH.110 Mk.20X, który miał posłużyć jako wzorzec morskiej wersji produkcyjnej, lecz jeszcze nie posiadał składanych skrzydeł. W kwietniu 1956 prowadzono jego próby morskie, między innymi po raz pierwszy samolot wylądował na pokładzie lotniskowca HMS "Ark Royal" z użyciem lin hamujących. Próby były udane i lotnictwo marynarki wojennej zamówiło samolot. 20 marca 1957 oblatano pierwszy samolot wersji seryjnej, Sea Vixen FAW.20 ("Fighter All Weather", myśliwiec na każde warunki pogodowe), przemianowanej następnie na FAW.1 (FAW Mk 1). Zbudowano 114 samolotów wersji FAW.1
Sea Vixen był pierwszym brytyjskim samolotem, który był uzbrojony jedynie w pociski rakietowe i bomby, bez stałych działek. Jego uzbrojenie stałe stanowiło 28 pocisków niekierowanych kalibru 51 mm w dwóch wysuwanych zasobnikach Microcell pod kadłubem. Główną broń stanowiły 4 podwieszane pociski powietrze-powietrze Firestreak, mógł też zabrać zamiast nich 4 bomby o masie po 227 kg. Napęd stanowiły dwa silniki Rolls-Royce Avon 208 o ciągu 50 kN. Nietypową cechą konstrukcyjną oprócz układu ogólnego było przesunięcie kabiny pilota na lewą stronę kadłuba, gdyż po prawej stronie zajmował miejsce nawigator, schowany w kadłubie dla lepszych warunków obserwacji ekranu radaru, z małym oknem nad nim. W nosie samolotu znajdował się radar GEC AI.18 o zasięgu ok. 30 km.
1 czerwca 1962 oblatano ulepszoną wersję FAW.2. Zbudowano jej 29 samolotów, a dalsze 67 przebudowano z wersji FAW.1. FAW.2 mógł przenosić także pociski powietrze-powietrze Red Top, cztery wyrzutnie pocisków niekierowanych SNEB lub 2 pociski powietrze-ziemia AGM-12 Bullpup. Wizualną różnicę stanowiły belki ogonowe przedłużone do przodu poza krawędź natarcia skrzydła, w których mieściły się większe zbiorniki paliwa.
Po wycofaniu w 1972, niewielka liczba samolotów została przebudowana na cele latające z oznaczeniem D.3, lecz ostatecznie nie używano ich w tym celu, ale do szkolenia w operowaniu samolotami zdalnie sterowanymi. Kilka przebudowano na samoloty holujące cele z oznaczeniem TT.2.
Służba.
Pierwszy Sea Vixen FAW.1 został dostarczony do szkolnego 700 dywizjonu FAA w listopadzie 1957. Samolot ten pojawił się na lotniskowcach w większych ilościach od 1959 roku. Od 1964 zaczęła wchodzić do służby wersja FAW.2. Sea Vixeny nie brały udziału w większych konfliktach, chociaż pełniły służbę bojową w licznych mniejszych operacjach prowadzonych przez marynarkę brytyjską w Afryce i na Bliskim Wschodzie. Sea Vixeny z HMS "Victorious" wzięły udział w demonstracji siły i patrolach nad Zatoką Perską w obliczu groźby zajęcia Kuwejtu przez Irak w 1961, zaniechanej wówczas przez Irak. W 1964 Sea Vixeny z lotniskowca HMS "Centaur" osłaniały operację lądowania Królewskiej Piechoty Morskiej w Tanganice w celu stłumienia powstania antybrytyjskiego i przywrócenia stabilizacji. W 1964 również Sea Vixeny wspierały z powietrza brytyjskie siły walczące z powstaniem plemienia Qutaibi w regionie Radfan w Jemenie. W drugiej połowie lat 60. uczestniczyły w blokadzie dostaw ropy naftowej do Rodezji przez Mozambik (tzw. patrol Beira). W 1967 Sea Vixeny lotniskowca HMS "Eagle" ponownie weszły do akcji w rejonie Zatoki Perskiej, osłaniając wycofanie sił brytyjskich z Adenu w Jemenie.
Wersję FAW.1 ze służby pierwszoliniowej i pokładów lotniskowców brytyjskich wycofano do 1966, a FAW.2 wycofano do 1972. Samoloty Sea Vixen używane były ponadto w zespołach akrobacyjnych Simons Sircus i Fred's Five. Ocalałe samoloty tego typu są dość liczne, jeden Sea Vixen D.3 (dawny FAW.2) o znakach G-CVIX (poprzednio XP924) znajduje się w stanie lotnym.
Sea Vixeny używane były na pięciu brytyjskich lotniskowcach w składzie 4 dywizjonów FAA oraz w szkolnych dywizjonach 700 i 766 FAA:

</doc>
<doc id="533108" url="https://pl.wikipedia.org/wiki?curid=533108" title="Kowalowiec">
Kowalowiec



</doc>
<doc id="533109" url="https://pl.wikipedia.org/wiki?curid=533109" title="Hagrid">
Hagrid



</doc>
<doc id="533110" url="https://pl.wikipedia.org/wiki?curid=533110" title="Ihriel">
Ihriel

Ihriel właściwie Heidi Solberg Tveitan (ur. 31 maja 1972) – norweska muzyk i piosenkarka, połowa nieistniejącego już eksperymentalnego zespołu Peccatum (w którym śpiewała, grała na klawiszach i syntezatorach oraz pisała większość tekstów) i swojego własnego solowego projektu Star of Ash (ang. Gwiazda Popiołu). Jest żoną Ihsahna z black metalowego zespołu Emperor, z którym prowadzi wytwórnię Mnemosyne Productions.
Ma trzech młodszych braci - Påla, Kennetha i Einara, którzy również są muzykami.
Życiorys.
Ihriel pierwszy raz zetknęła się z muzyką na lekcji śpiewu i muzyki, co kontynuowała przez wiele lat. W 1998 utworzyła Peccatum ze swym mężem Ihsahnem i swoim bratem Lordem Pz. Krótko po tym, w 1999 Peccatum weszło do Candlelight Records i jej pierwszy album w Peccatum, nazwany "Strangling from Within" został nagrany. Niedługo po tym Peccatum pojechało w trasę koncertową po Ameryce i Europie.
W 2000 Ihriel wystąpiła na Mystic Art Festival w Polsce, by wesprzeć swoje dwa nowe wydawnictwa oraz na Inferno Metal Festival w swej ojczystej Norwegii w 2001. W tym samym roku Ihriel została zapisana do Jester Records ze swoim solowym projektem Star of Ash, zawierającym gościnny występ właściciela wytwórni, Kristoffera Rygga. Jedyny album projektu "Iter. Viator" wybiega daleko poza ramy metalu, a nawet go opuszcza i jest bliski trip hopowi. Album dostał wysokie noty, m.in. w magazynie Metal Hammer. Artystka planuje wydać nowy album w przeciągu roku.
Na początku marca 2006 Ihriel razem z mężem ogłosiła rozwiązanie zespołu, by mieć więcej czasu na swoje indywidualne projekty.
2007 roku, razem z mężem i ludowym skrzypkiem o imieniu Knut "Grimen" Buen, pod szyldem Hardingrock nagrała utrzymany w stylu folk metal album "Grimen".

</doc>
<doc id="533111" url="https://pl.wikipedia.org/wiki?curid=533111" title="Elektrownia Siersza">
Elektrownia Siersza

Elektrownia Siersza – zawodowa elektrownia systemowa położona w Trzebini pomiędzy osiedlem Energetyków a Czyżówką, w województwie małopolskim. Elektrownia Siersza wchodzi w skład spółki Tauron Wytwarzanie od 29 grudnia 2000.
Historia.
Elektrownia została wybudowana w latach 1958–1970 (uruchomienie pierwszych dwóch bloków, o mocy 130 MW każdy, nastąpiło w 1962 roku, pozostałe 4 bloki po 120 MW każdy zostały uruchomione w latach 1969–1970) jako zawodowa elektrownia węglowa. Została zaprojektowana przez biuro Energoprojekt Katowice.
30 grudnia 1974 roku oddano do użytku pierwszą magistralę węglową w Europie, łączącą KWK Siersza z Elektrownią Siersza, która umożliwiała transport urobku za pomocą taśmociągów do elektrowni.
Po 1990 roku w ramach modernizacji proekologicznej 2 bloki zostały wyposażone w instalację odsiarczania spalin, na kotłach pyłowych zabudowano palniki niskoemisyjne oraz zmodernizowano elektrofiltry.
W miejsce istniejących bloków energetycznych nr 1 i 2 w latach 1999–2002 powstały wysokosprawne bloki energetyczne z kotłami fluidalnymi, elektrofiltrami oraz turbinami kondensacyjnymi najnowszej generacji o mocy znamionowej 153 MW każda. W wyniku modernizacji moc osiągalną elektrowni podniesiono do 813 MW.
W grudniu 2000 roku elektrownia weszła w skład Południowego Koncernu Energetycznego S.A. (obecnie TAURON Wytwarzanie S.A.) w Katowicach stając się jednym z jego oddziałów.
28 lutego 2009 wyłączono blok energetyczny nr 4. Moc osiągalna elektrowni wynosiła wtedy 677 MWe (moc zainstalowana 666 MWe).
TAURON Wytwarzanie ogłosił, że bloki energetyczne nr 3 i 6 będą świadczyć usługę interwencyjnej rezerwy zimnej od 1 stycznia 2016 do 31 grudnia 2019.
28 lutego 2009 roku został wyłączony blok energetyczny nr 4, natomiast blok energetyczny nr 5 został wycofany z eksploatacji 1 stycznia 2016. Bloki energetyczne numer 3 oraz 6 zostały wyłączone 1 stycznia 2021 roku.
Bloki energetyczne z kotłami fluidalnymi numer 1 oraz 2 mogą zostać wycofane z eksploatacji z końcem 2025 roku.
Dane techniczne.
Złożona z 6 bloków energetycznych opalanych węglem kamiennym, o łącznej mocy zainstalowanej 306 MWe (moc osiągalna 306 MWe), z czego:
Moc cieplna elektrowni to 36,50 MWt.
Elektrownia ma trzy kominy (na zdjęciu od prawej):
Oraz sześć chłodni kominowych:
Moc elektryczna wyprowadzana jest do krajowego systemu energetycznego poprzez rozdzielnię 110 kV. Woda do procesów technologicznych pobierana jest z zalewu wybudowanego na potoku Kozi Bród a energia cieplna odbierana jest przez okolicznych mieszkańców.

</doc>
<doc id="533112" url="https://pl.wikipedia.org/wiki?curid=533112" title="Kaplica bł. Bronisławy w Krakowie">
Kaplica bł. Bronisławy w Krakowie

Kaplica bł. Bronisławy – zabytkowa kaplica rzymskokatolicka znajdująca się w Krakowie przy alei Jerzego Waszyngtona 1, u stóp kopca Kościuszki.
Historia.
Według tradycji na tym wzgórzu bł. Bronisława miała swoją pustelnię i tutaj miała odejść do wieczności. Zakonnice z zakonu Norbertanek wytrwale podtrzymywały kult bł. Bronisławy i podanie o jej samotni.
Za rządów ksieni Zofii Urbańskiej w 1702 r. postanowiono wznieść w miejscu pustelni kaplicę. W latach 1758-1759 ksieni Petronela Poniatowska przeprowadziła remont i przebudowę barokowej kaplicy. Zamówiła u malarza Andrzeja Radwańskiego cykl obrazów prezentujących życie bł. Bronisławy. Obok kaplicy wybudowano niewielki domek dla pustelników, których XVIII-wieczne kroniki i dokumenty klasztoru Norbertanek notują kilku.
Przy budowie austriackich fortyfikacji wojskowych okalających Kopiec Kościuszki w 1854 r. kaplicę zburzono. Obrazy przedstawiające bł. Bronisławę siostry Norbertanki zabrały za klasztorną bramę.
W 1856 r. na koszt władz austriackich rozpoczęto wznoszenie nowej kaplicy. Zaprojektował ją w stylu neogotyckim Feliks Księżarski. W ołtarzu umieszczono wizerunek bł. Bronisławy malowany w 1860 r. Poświęcenia nowej kaplicy dokonano 13 września 1861 r. Kaplica znalazła się w obrębie fortyfikacji austriackich przylegając od zachodniej strony bezpośrednio do kopca Kościuszki. Dzisiaj stanowi bramę przez którą prowadzi wejście na szczyt kopca.

</doc>
<doc id="533120" url="https://pl.wikipedia.org/wiki?curid=533120" title="Densill Theobald">
Densill Theobald

Densill Theobald (ur. 27 czerwca 1982 w Port-of-Spain), piłkarz pochodzący z Trynidadu i Tobago, grający na pozycji pomocnika.
Theobald zaczynał karierę w małym klubie z Trynidadu o nazwie Jean Lillywhite Coaching School. W latach 2000–2001 grał już w kanadyjskiej drużynie Toronto Olympians. Potem wrócił na Trynidad by grać w zespole Joe Public a następnie w Caledonia AIA Fire (obecnie zwanym Arima Morvant Fire). W letnim oknie transferowym w 2005 roku Theobald trafił do Szkocji dzięki rekomendacji kolegi z reprezentacji, Russella Latapy. Podpisał wówczas kontrakt z drużyną Scottish Premier League, Falkirk FC. W 2006 roku wrócił do ojczyzny do Caledonia AIA, a od 2007 roku jest piłkarzem węgierskiego Újpest FC.
W reprezentacji Trynidadu i Tobago Theobald debiutował 25 lipca 2002 roku w zremisowanym 0:0 meczu z reprezentacją Barbadosu. Theobald, pomimo młodego wieku, rozegrał już blisko 40 meczów w reprezentacji. Fakt, że Densill nie grał w lidze szkockiej, nie zraził selekcjonera "Socca Warriors" Leo Beenhakkera, który powołał Theobalda do kadry na Mistrzostwa Świata w Niemczech. W pierwszym meczu z reprezentacją Szwecji Theobald, grając 66 minut, przyczynił się do historycznego remisu 0:0 w debiucie Trynidadu i Tobago w historii Mistrzostw Świata.

</doc>
<doc id="533122" url="https://pl.wikipedia.org/wiki?curid=533122" title="Góry Momskie">
Góry Momskie

Góry Momskie (ros. "Момский хребет") – pasmo górskie w Rosji (Jakucja). Stanowi wschodnią część Gór Czerskiego, oddzielone od reszty pasm doliną rzeki Moma. Długość pasma około 500 km, wysokość do 2533 m n.p.m..
W południowej części rozgałęzia się na dwa mniejsze pasma: Arga-Tas (wysokość do 2391 m) i Garmyczan (wysokość do 2406 m).
Pasmo zbudowane jest z mezozoicznych skał osadowych i wylewnych; porozcinane głębokimi dolinami rzek (Badiaricha, Sułakkan, Delkin, Rassocha). W niższych partiach rzadkie lasy modrzewiowe, w wyższych tundra górska. W partiach szczytowych rzeźba alpejska.
Część pasma obejmuje park krajobrazowy „Momskij”.

</doc>
<doc id="533123" url="https://pl.wikipedia.org/wiki?curid=533123" title="C/1983 H1 (IRAS-Araki-Alcock)">
C/1983 H1 (IRAS-Araki-Alcock)

C/1983 H1 (IRAS-Araki-Alcock) (lub kometa "IRAS-Araki-Alcock") – kometa długookresowa, którą można było obserwować w 1983 roku.
Odkrycie komety.
Kometa została odkryta niezależnie przez 29-letniego nauczyciela japońskiego, Genichiego Arakiego, mieszkającego w Niigata, brytyjskiego astronoma amatora George Erica Deacona Alcocka oraz dzięki informacji od sztucznego satelity IRAS, krążącego od stycznia 1983 roku na orbicie okołoziemskiej.
W maju 1983 roku dwaj uczniowie szkół średnich w Krakowie odkryli kometę w pobliżu asteryzmu Wielkiego Wozu. Odkrycie zgłosili w Krakowskim Obserwatorium Astronomicznym Uniwersytetu Jagiellońskiego, które potwierdziło odkrycie i przesłało telegram do Międzynarodowego Centrum Rejestracji Odkryć w Kopenhadze. To zgłoszenie było jednak spóźnione.
W dniu 11 maja 1983 roku kometa przeleciała w odległości zaledwie 0,03117 au (4,66 mln km) od Ziemi. Bliżej w ciągu ostatnich pięciuset lat przeszła tylko kometa Lexella z roku 1770. Miesiąc wcześniej wybuchła, jaśniejąc kilkaset razy i osiągając maksimum blasku 4. Prędkość lotu w pobliżu Ziemi wynosiła około 150 km/s. Przez kilka dni była widoczna nieuzbrojonym okiem.
22 marca 2016 roku bliżej, bo 3,54 mln km od Ziemi przeszła kometa P/2016 BA14 (PanSTARRS).
Orbita komety.
Kometa IRAS-Araki-Alcock porusza się po orbicie w kształcie bardzo wydłużonej elipsy o mimośrodzie 0,9899. Peryhelium znajduje się w odległości 0,991 au od Słońca, aphelium zaś 195 au od niego. Na jeden obieg wokół Słońca potrzebuje ok. 971 lat, nachylenie jej orbity do ekliptyki wynosi 73,25˚.
Kometa ta jest źródłem roju meteorów eta Lirydy.

</doc>
<doc id="533124" url="https://pl.wikipedia.org/wiki?curid=533124" title="Juan">
Juan



</doc>
<doc id="533125" url="https://pl.wikipedia.org/wiki?curid=533125" title="David Hartley">
David Hartley

David Hartley (ur. 30 sierpnia 1705 w Luddenden, zm. 28 sierpnia 1755 w Bath) – angielski filozof i lekarz. Uważany za twórcę szkoły asocjacjonistycznej w psychologii. Była to pierwsza próba powiązania zdarzeń mentalnych i zdarzeń w mózgu.
Życiorys.
Wychował się w Halifax, jego matka zmarła trzy miesiące po porodzie, a ojciec kiedy David miał 15 lat. Jako najstarszy syn anglikańskiego kleryka dorastał w skromnych domostwach w Halifax i Leeds. Uczęszczał do szkoły średniej w Bradford, a następnie do Jesus College na Uniwersytecie Cambridge. Kariera akademicka przypadała na lata od około 1726 do 1730 roku, kiedy to ożenił się. Do tego czasu opublikował ponad trzydzieści dziewięć artykułów, często zmieniając swoje poglądy. Wcześnie rozważał karierę duchownego, później chciał studiować fizykę – ostatecznie rozpoczął medycynę. Praktykę medyczną rozpoczął w Newark, następnie kontynuował ją w Bury St. Edmunds (1730-35) i Londynie (1735-42). Na ślubnym kobiercu stawał dwa razy. W 1730 ożenił się z Alice Rowley (zmarła w 1731 roku), która urodziła syna Davida (1731-1813). W 1735 roku wziął ślub z Elizabeth Packer (1713-78), mimo sprzeciwu wpływowej rodziny panny młodej. Para miała dwójkę dzieci: Mary (1736-1803) i Wincombe Henry (1740-94). Mimo powikłań, jako że cierpiał z powodu kamieni w pęcherzu, prowadził zdrowy i aktywny tryb życia do końca swoich dni. Jako praktykujący medycynę, angażował się także w badania matematyczne. Oddany był intelektualnym i filantropicznym projektom. Dzieło jego życia to "Observations on Man" z 1749 roku. W 1742 przeprowadził się do Bath, gdzie pozostał do śmierci. Istnieje problem z określeniem rzeczywistej daty śmierci Hartleya, niektórzy historycy mówią o roku 1757.
Filozofia.
Myśl filozoficzna Davida Hartleya wpłynęła niezwykle na brytyjska szkolę filozoficzną mająca ugruntowanie w empiryzmie, materializmie oraz determinizmie. Głównymi zainteresowaniami brytyjskiego myśliciela były: neurologia, etyka oraz psychologia.
Najważniejsze osiągnięcie stanowił pomysł teorii asocjacji w psychologii. Inspiracji w swoich badaniach szukał m.in.: u Johna Locke'a (tabula rasa) i Thomasa Reida. Sam stał się inspiracją dla znanego psychologa i współtwórcy amerykańskiego pragmatyzmu – Williama Jamesa. Jego rozważania opierały się na kilku przesłankach. Poniższe zestawienie w skrótowy sposób obrazuje jego myśli.
Doktryna asocjacji.
Asocjacja, czyli uczenie odbywa się za pomocą dwóch praw ("association by and repetition"):
Popierał idee człowieka jako pustej tablicy ("blank state"), jak "tabula rasa" u Johna Locke’a.
Jak Locke twierdził, że umysł ludzki jest czystą tablicą, jest zależny do uzyskiwanych wrażeń zmysłowych od otoczenia itd. Natomiast świadomość jest istotą powstałą ze zbioru prostych wrażeń. Dzięki takiemu podejściu fenomen pamięci i zjawisko emocji stawały się łatwiejsze do wytłumaczenia i zrozumienia. Owe fenomeny (zdaniem Hartleya) opierały się na zasadach graniczenia, synchronizacji oraz kolejności (uporządkowania zdarzeń). Czyli na naczelnych prawach asocjacji.
Doktryna wibracji.
Sugerował, jakoby nerwy były sztywnymi i trwałymi strukturami. A wibracje poszczególnych nerwów przenosiły (transmitowały) impulsy z jednego miejsca w ciele do następnego. Wykładnia Hartleya z zakresu medycyny dała nowoczesnym naukom silne ugruntowanie. Chodzi tutaj o utwierdzenie powiązania między stanami fizjologicznymi i psychologicznymi. Ponieważ sama teoria fizyczna jest niewystarczająca. Hartley wierzył, ze doznania zmysłowe są rezultatem wibracji małych cząsteczek znajdujących się w nerwach m.in. mózgu. Podobnie jak Newton sądził, że charakter tej materii był zależny od doznań i położenia ciała np. elastyczny i rzadki w przypadku braku kontaktu z konkretnym obiektem lub gęstszy w odwrotnej sytuacji. Natomiast asocjacje wrażeń i idei wynikają z wibracji małych cząsteczek w mózgu. Przyjemność w tym przypadku jest wynikiem rzadkich i umiarkowanych wibracji, ból jest rezultatem wibracji doprowadzających do zerwania ciągłości nerwów. Tym samym wibracje oddziaływają na mózgu ludzki, tendencje do występowania słabych wibracji oraz podobnego rodzaju, korespondują do z teorią uczuć – teorii powstawania emocji (Hartleya).
Najważniejsze dzieło – "Observations on Man".
Do najważniejszych dzieł Hartleya zalicza się "Observations on Man" z 1749 roku, gdzie drogą analizy uszkodzeń w mózgu oraz zaburzeń neurologicznych lekarz i filozof brytyjski dochodzi do zadziwiających wniosków. Wszelkie zaburzenia i dysfunkcje mózgu i centralnego układu nerwowego (choć całkowicie nie poznanego wtedy) zawsze związane są ze zmianami myślenia i percepcji.

</doc>
<doc id="533128" url="https://pl.wikipedia.org/wiki?curid=533128" title="Tōru Kamikawa">
Tōru Kamikawa

 – japoński sędzia piłkarski.
Od 1998 sędzia międzynarodowy. Zadebiutował 30 listopada 1998 w meczu towarzyskim pomiędzy reprezentacjami Hongkongu i Omanu.

</doc>
<doc id="533129" url="https://pl.wikipedia.org/wiki?curid=533129" title="Dennis Lawrence">
Dennis Lawrence

Dennis Lawrence (ur. 1 sierpnia 1974 w Barataria na wyspie Trynidad) – trener i piłkarz pochodzący z Trynidadu i Tobago, grający na pozycji obrońcy. Obecnie pełni funkcję selekcjonera reprezentacji Trynidadu i Tobago.
Lawrence jest wychowankiem klubu z T&amp;T Pro League, Defence Force. 5 maja 2001 roku Lawrence przeszedł do klubu angielskiego, Wrexham za 75.000 funtów. 17 marca 2001 zadebiutował w lidze jako środkowy napastnik. W sezonie 2003/2004 został wybrany najlepszym piłkarzem sezonu w drużynie Wrexham. Ten mierzący aż 201 cm wzrostu obrońca grał w drużynie "Czerwonych Smoków" w środku obrony. W 2006 roku przeszedł do Swansea City. Od 2008 do 2009 roku przebywał na wypożyczeniu w Crewe Alexandra, a następnie został wolnym zawodnikiem.
W reprezentacji Trynidadu i Tobago Lawrence debiutował 18 marca 2000 roku w zremisowanym 1:1 meczu z reprezentacją Antyli Holenderskich. Jednym z sukcesów Lawrence’a jest tytuł MVP dla najlepszego zawodnika Pucharu Karaibów w roku 2001, który to Trynidad i Tobago wygrał. 16 listopada 2005 roku Lawrence zdobył bramkę w barażu zremisowanym 1:1 z reprezentacją Bahrajnu i walnie przyczynił się do pierwszego historycznego awansu reprezentacji Trynidadu i Tobago na Mistrzostwa Świata w Niemczech, gdzie selekcjoner Leo Beenhakker widzi dla niego miejsce w pierwszym składzie. Lawrence brał także udział w pierwszym meczu swojej reprezentacji na tych mistrzostwach. Meczu również historycznym, bo zremisowanym 0:0 z faworyzowaną reprezentacją Szwecji. Jednak po porażkach z Anglią (0:2) oraz Paragwajem (0:2) reprezentacja Trynidadu i Tobago wróciła do domu po fazie grupowej. Lawrence zagrał we wszystkim meczach w pełnym wymiarze czasowym.

</doc>
<doc id="533136" url="https://pl.wikipedia.org/wiki?curid=533136" title="Sonic the Hedgehog (gra komputerowa 16-bit)">
Sonic the Hedgehog (gra komputerowa 16-bit)

Sonic the Hedgehog – pierwsza gra komputerowa z serii "Sonic the Hedgehog", która ukazała się na konsolę Sega Mega Drive w 1991 roku. W założeniach gra miała być znacznie szybsza, a sterowanie postacią – wygodniejsze. Dzięki temu właśnie tytułowi niebieski jeż Sonic szybko stał się maskotką Segi.
Opis fabuły.
Szalony Dr. Robotnik porwał wszystkie zwierzęta i postanowił zamienić je wszystkie w roboty (badniki). Jedynym ratunkiem dla zwierząt może być niebieski jeż Sonic. Wykorzystując swoją niezwykłą prędkość i zwinność pokonuje kolejne strefy, aby dotrzeć do Dr. Robotnika i pokonać go, ratując zniewolone zwierzaki. Gra kończy się wstawką filmową w której to niebieski jeż biegnie przez zielone tereny wśród uwolnionych zwierząt.
Jako pierwsza gra z serii, tytuł nie posiada zbyt skomplikowanej fabuły w porównaniu np. do Sonic Adventure, gdzie wątki fabularne są bardziej rozbudowane.
Przebieg gry.
Układ plansz jest horyzontalny. Aby dostać się do końca poziomu najczęściej trzeba biec w prawą stronę. Gracz kontrolując niebieskiego jeża niszczy napotkane po drodze roboty zderzając się z nimi. Jest to możliwe ponieważ podczas skoku Sonic kuli się, w tej zaś pozycji może zadawać obrażenia przeciwnikom. Przy większej prędkości Sonic może również skulić się w biegu.
Ponadto zebranie min. 50 pierścieni i wskoczenie do wielkiego pierścienia na samym końcu poziomu, powoduje przeniesienie bohatera do bonusowego poziomu, gdzie można zdobyć jeden z sześciu szmaragdów.

</doc>
<doc id="533140" url="https://pl.wikipedia.org/wiki?curid=533140" title="Herb Goliny">
Herb Goliny

Herb Goliny – jeden z symboli miasta Golina i gminy Golina w postaci herbu.
Wygląd i symbolika.
Herb przedstawia na tarczy dwudzielnej w słup (pionowo) w heraldycznie prawym polu szachownicę czerwono-srebrną, w polu lewym błękitnym pół-basztę białą z ornamentami czarnymi. Wieża jest jednopiętrowa, z blankami i otwartą bramą.
Szachownica nawiązuje do herbu rodowego Zabawa rodu Golińskich, niegdysiejszych właścicieli miasta.

</doc>
<doc id="533147" url="https://pl.wikipedia.org/wiki?curid=533147" title="Konstanty Mikołajewicz">
Konstanty Mikołajewicz



</doc>
<doc id="533149" url="https://pl.wikipedia.org/wiki?curid=533149" title="Czesne">
Czesne

Czesne – opłata za pobieranie nauki, najczęściej spotykana w szkołach wyższych.
W większości krajów europejskich zwykle szkoły publiczne pobierają czesne za naukę na studiach wieczorowych i niestacjonarnych. Studia stacjonarne są zazwyczaj z czesnego zwolnione. Szkoły niepubliczne (szkoły społeczne oraz szkoły prywatne) z zasady pobierają opłatę na wszystkich systemach studiów. W większości krajów anglosaskich czesne pobierane jest również w większości szkół publicznych, a czasem również na niższych poziomach kształcenia. Jest to jednak powiązane z łatwiejszym uzyskiwaniem kredytów (studenckich) i licznymi stypendiami.
Historia.
W Chinach raczej nie podważano (i nie podważa się, mimo formalnego komunizmu) konieczności wynagradzania nauczyciela przez ucznia, tym bardziej że sam Konfucjusz pobierał opłaty. W średniowiecznej Europie Kościół katolicki oraz państwa zwykle nie pobierały opłat. Podobny system pojawił się później w krajach protestanckich i w Rosji. We wszystkich tych przypadkach wykształceni ludzie byli zwykle zatrudniani w administracji oraz w innych strukturach instytucji płacącej za ich kształcenie (kościoły, państwa). Czesne zaczęło się stopniowo pojawiać w późnym oświeceniu wraz ze wzrostem liczby uczniów oraz prywatnych uczelni. Zasady państwa opiekuńczego, które ostatecznie zdominowały większość krajów europejskich po II wojnie światowej, doprowadziły do bezpłatności edukacji na wszystkich poziomach.

</doc>
<doc id="533157" url="https://pl.wikipedia.org/wiki?curid=533157" title="Parafia Ewangelicko-Augsburska w Pszczynie">
Parafia Ewangelicko-Augsburska w Pszczynie

Parafia Ewangelicko-Augsburska w Pszczynie – parafia Kościoła Ewangelicko-Augsburskiego w RP, w diecezji katowickiej. 
Historia.
Za prekursora rozwoju luteranizmu na Śląsku uznaje się księcia legnicko-brzeskiego Fryderyka II Piasta, który przyjął nowe wyznanie już w 1523 r. Pierwsze luterańskie nabożeństwo na tych ziemiach odprawił w Nowym Kościele nad Kaczawą na Dolnym Śląsku w 1518 roku Melchior Hoffman.
Wpływy reformacji szybko dotarły do Pszczyny. Wiadomo, że władający Pszczyną w latach 1548–1562 biskup wrocławski Baltazar Promnitz prowadził korespondencję z Marcinem Lutrem oraz z Filipem Melanchtonem. Mimo że pozostał biskupem katolickim, sprzyjał reformacji. Na ziemi pszczyńskiej ku nowinkom religijnym skłaniało się przede wszystkim ziemiaństwo, lud natomiast pozostał wierny katolicyzmowi. Gdy w 1568 r. władze w państwie pszczyńskim objął Karol Promnitz, wprowadził oficjalnie luteranizm. Uczynił to na mocy zasady "cuius regio, eius religio". Proboszcza i dziekana pszczyńskiego, Bartłomieja Warszowskiego, skłonił do ustąpienia z urzędu, a w ciągu 20 lat prawie wszystkie wsie i miasta w regionie przyjęły nowe wyznanie. 18 marca 1592 r. wydano Porządek Kościelny dla Państwa Pszczyńskiego. Był to dokument utwierdzający luteranizm na tych ziemiach oraz opisujący, jak ma wyglądać tamtejsze życie kościelne. W roku tym było tu już 25 ewangelickich zborów. Główną świątynią był współczesny kościół Wszystkich Świętych. Od 1569 do 1577 r. pełnił w Pszczynie posługę pierwszy luterański pastor – Marcin Trzyniecki.
Wkrótce jednak katolicyzm, wspierany przez Habsburgów, rozpoczął kontrreformacyjną ofensywę. Cesarz Ferdynand II Habsburg wyznaczył na Górnym Śląsku do tego zadania burgrabiego Hanibala von Dohna, ten w 1628 r. wydał tzw. edykt bytomski. Na jego mocy wszyscy ewangeliccy księża w ciągu zaledwie 16 dni musieli opuścić Pszczyńskie Wolne Państwo Stanowe. Wkrótce specjalna komisja cesarska z wojskową eskortą ruszyła sprawdzić, czy edykt został wykonany – zamykano i pieczętowano drzwi zborów. Nie było to jednak proste, gdyż przez ewangelicki okres państwa pszczyńskiego ludność przywiązała się do nowego wyznania i stawiała duży opór Akcja cesarska przyniosła ostateczne skutki za panowania w Pszczynie Zygmunta Promnitza i już od 1649 r. jedynym miejscem, gdzie można było odprawiać nabożeństwa luterańskie, pozostała kaplica zamkowa. Wkrótce też, w 1661 r., zamknięto szkołę ewangelicką, działająca w Pszczynie od 1569 r. Nauczyciele szkolni po jej zamknięciu nauczali pokątnie w domach.
Sytuacja protestantów, którzy zeszli do podziemia, poprawiła się po 1707 r. – wtedy król szwedzki Karol XII i cesarz Józef I zawarli ugodę w Altranstadt, na mocy której postanowiono, że to co ewangelikom zostało odebrane, będzie im zwrócone, że będą mogli wznosić własne szkoły i powoływać tylu księży ile będzie potrzebne do pracy duszpasterskiej. Nikt od tej pory nie mógł być zmuszany do udziału w nabożeństwach katolickich. Na mocy tejże ugody wybudowano sześć „kościołów łaski”, w tym w Cieszynie. Książę pszczyński niósł bardzo wydatną pomoc przy jego budowaniu. Od tej pory pszczyńscy ewangelicy uczęszczali na nabożeństwa do oddalonego o ok. 50 km kościoła Jezusowego. Książę zatrudnił tam nawet osobnego kaznodzieję dla swoich poddanych – ks. Andrzeja Machala. W związku z ugodą książę Erdmann Promnitz rozpoczął również w 1709 r. starania o zgodę cesarską na budowę kościoła ewangelickiego w Pszczynie. Uzyskał ją dopiero po przyłączeniu miasta wraz z całym Śląskiem do królestwa pruskiego. Zgodę wydał w 1742 r. król pruski Fryderyk II Wielki i wkrótce rozpoczęto budowę świątyni. W tym samym roku powstała ponownie szkoła ewangelicka – początkowo nauczanie odbywało się w jedynie w języku niemieckim, potem także po polsku. 7 sierpnia 1746 r. konsekrowano kościół. Równocześnie pomieszczono się przy nim szkołę wraz z mieszkaniem dla nauczyciela. Od początku istnienia parafii utrwalił się jej podział na zbór miejski (niemieckojęzyczny) i wiejski (polskojęzyczny), który trwał do 1939 roku. W 1749 roku do Pszczyny został ostatecznie sprowadzony ks. Machal. Był on pierwszym proboszczem nowo utworzonej parafii ewangelickiej po okresie kontrreformacji. Zatrudniono również drugiego pastora – ks. Zygmunta Bartelmusa z Bielska, który później został proboszczem. Niestety, w 1748 roku w Pszczynie miał miejsce wielki pożar, który strawił m.in. kościół ewangelicki. W jego odbudowie pomógł książę Jan Erdmann. W 1765 roku zawiązała się parafia ewangelicka w Golasowicach. W 1817 powstał Ewangelicki Kościół Unii Staropruskiej, który połączył w Prusach ewangelików augsburskich (luteran) i reformowanych (kalwinistów). Od pory powstania parafii wiernych pszczyńskiego zboru chowano na cmentarzu Świętego Krzyża, jednak z powodu sporów z katolikami, ewangelicy założyli swoją własną nekropolię, która do dziś znajduje się na rogu ul. Katowickiej i ul. Hallera. Kościół pierwotnie został wybudowany bez wieży, jednak w roku ok. 1860 dobudowano ją. W 1905 r. z niewyjaśnionych przyczyn spłonął kościół. W 1907 r. został odbudowany. Zmieniono jednak dość poważnie jego wygląd z zewnątrz, jak i wewnątrz. Od chwili przyłączenia Pszczyny do Polski (1922) parafia należała do Ewangelickiego Kościoła Unijnego na polskim Górnym Śląsku i była najstarszą obok parafii w Tarnowskich Górach. Po zakończeniu II wojny światowej zbór w Pszczynie wszedł w struktury Kościoła Ewangelicko-Augsburskiego. W październiku 1945 parafię objął ks. radca Jan Motyka, którego następcą został w 1982 roku ks. radca Jan Badura. 19 czerwca 2016 roku odbyły się wybory na nowego proboszcza w związku z przejściem na emeryturę ks. Jana Badury. Wygrał je ks. Mirosław Czyż, który pochodzi z jedynego miasta w Polsce, gdzie większość stanowią ewangelicy – Wisły. Funkcję tę posiada do dzisiaj.
Parafia ewangelicka w Pszczynie po okresie prześladowań szybko się odrodziła. Od 1992 r. z krótką przerwą wydawane jest pismo „Ewangelik Pszczyński”, które oprócz treści religijnych zawiera także artykuły poświęcone historii Pszczyny i okolic oraz problemom lokalnym. Od 1997 r. działa przy parafii biblioteka i czytelnia, a od 2017 transmitowane i archiwizowane są coniedzielne nabożeństwa, które oglądać może każdy z dostępem do Internetu. W 2019 liczyła 1421 wiernych. 
Proboszczowie.
Okres kontrreformacji: 1628–1742

</doc>
<doc id="533162" url="https://pl.wikipedia.org/wiki?curid=533162" title="Horst Queck">
Horst Queck

Horst Queck (ur. 5 października 1943 w Steinach w Turyngii) – niemiecki skoczek narciarski, reprezentant Niemieckiej Republiki Demokratycznej i klubu SC Motor Zella Mehlis.
Jego największym sukcesem było zwycięstwo w 18. Turnieju Czterech Skoczni. W klasyfikacji generalnej wyprzedził wtedy Bjørna Wirkolę i Garija Napałkowa, choć nie wygrał żadnego z konkursów. W Ga-Pa triumfował Napałkow, Wirkola wygrał w Innsbrucku, a pozostałe dwa konkursy wygrał Jiří Raška.
Osiągnięcia

</doc>
<doc id="533163" url="https://pl.wikipedia.org/wiki?curid=533163" title="Batrachowate">
Batrachowate

Batrachowate, batrachowcowate (Batrachoididae) – rodzina ryb w rzędzie batrachokształtnych (Batrachoidiformes). Niektóre gatunki są jadowite, ich ukłucia są bardzo bolesne i wywołują objawy zatrucia, nie stanowią jednak zagrożenia dla życia człowieka. Batrachowate są lokalnie poławiane jako ryby konsumpcyjne.
Zasięg występowania.
Większość gatunków występuje w ciepłych i tropikalnych wodach oceanicznych, niektóre spotykane są w wodach słonawych i słodkich Ameryki Południowej.
Cechy charakterystyczne.
Prowadzą przydenny tryb życia na różnych głębokościach. Bardzo żarłoczne, żywią się głównie mięczakami, skorupiakami i rybami. Opiekują się potomstwem. Potrafią wydawać donośne dźwięki wytwarzane wibracjami pęcherza pławnego. Dźwięki te – przypominające rechot żab – przyczyniły się do powstania obiegowych nazw "żaboryby" i "ryby-ropuchy".
Klasyfikacja.
Rodzaje zaliczane do tej rodziny grupowane są w podrodzinach Batrachoidinae, Halophryninae, Porichthyinae, Thalassophryninae:
"Allenbatrachus" — "Amphichthys" — "Aphos" — "Austrobatrachus" — "Barchatus" — "Batrachoides" — "Batrachomoeus" — "Batrichthys" — "Bifax" — "Chatrabus" — "Colletteichthys" — "Daector" — "Halobatrachus" — "Halophryne" — "Opsanus" — "Perulibatrachus" — "Porichthys" — "Potamobatrachus" — "Riekertia" — "Sanopus" — "Thalassophryne" — "Triathalassothia"

</doc>
<doc id="533168" url="https://pl.wikipedia.org/wiki?curid=533168" title="3Xtrim">
3Xtrim

3Xtrim – polski samolot ultralekki, produkowany przez 3Xtrim Aircraft Factory w Bielsku-Białej.
Samolot jest jednosilnikowym zastrzałowym górnopłatem. Podwozie samolotu stałe, amortyzowane ze sterowanym kółkiem przednim. Struktura płatowca jest w pełni kompozytowa o budowie przekładkowej. W większości zastosowano włókno węglowe. Kabina samolotu wzmocniona, ogrzewana, wentylowana i wyciszona. Drzwi do kabiny otwierają się do góry. Samolot został również wyposażony w balistyczny system ratunkowy.
Samolot produkowany w 3 wersjach:
Na samolocie 3Xtrim (znaki SP-YEX) Krzysztof Wieczorek zajął w 2004 1. miejsce w XVI Mistrzostwach Świata w Lataniu Precyzyjnym i w załodze z Krzysztofem Skrętowiczem 3. miejsce w XIV Mistrzostwach Świata w Lataniu Rajdowym.

</doc>
<doc id="533169" url="https://pl.wikipedia.org/wiki?curid=533169" title="Batrachoididae">
Batrachoididae



</doc>
<doc id="533170" url="https://pl.wikipedia.org/wiki?curid=533170" title="3xtreme">
3xtreme



</doc>
<doc id="533172" url="https://pl.wikipedia.org/wiki?curid=533172" title="Barbara Labuda">
Barbara Labuda

Barbara Lidia Labuda z domu Ciesielska (ur. 19 kwietnia 1946 w Żmigrodzie) – polska polityk, filolożka romańska, doktor nauk humanistycznych, działaczka opozycji demokratycznej w czasach PRL. Posłanka na Sejm X, I i II kadencji, minister w Kancelarii Prezydenta RP, w latach 2005–2010 ambasador RP w Luksemburgu.
Życiorys.
Ukończyła w 1970 studia w Instytucie Filologii Romańskiej Uniwersytetu Wrocławskiego. W 1984 na Wydziale Filologicznym UWr uzyskała stopień naukowy doktora nauk humanistycznych. Pracowała w Instytucie Filologii Romańskiej na tej uczelni.
W latach 1976–1980 współpracowała z Komitetem Obrony Robotników. W 1980 wstąpiła do „Solidarności”, w stanie wojennym skazano ją na karę 1 roku i 6 miesięcy pozbawienia wolności.
W 1989 została posłanką na Sejm kontraktowy z poparciem Komitetu Obywatelskiego, wybraną w okręgu Wrocław-Fabryczna. W 1991 i 1993 uzyskiwała ponownie mandat poselski w okręgach wrocławskich: nr 11 i nr 50 z ramienia Unii Demokratycznej. W 1994 została członkinią Unii Wolności. Odeszła z niej w następnym roku, popierając w drugiej turze wyborów prezydenckich w 1995 Aleksandra Kwaśniewskiego. Do 1997 pozostawała posłanką niezrzeszoną, nie ubiegała się o reelekcję.
Od 1995 do 2005 pełniła funkcję ministra w Kancelarii Prezydenta RP. Pod koniec drugiej kadencji Aleksandra Kwaśniewskiego została powołana na urząd ambasadora RP w Luksemburgu. Odwołana ze stanowiska ambasadora z dniem 31 lipca 2010.
Została członkinią rady programowej Kongresu Kobiet, a w 2011 „ministrem ds. świeckości państwa i wielokulturowości” w tzw. gabinecie cieni Kongresu Kobiet. W 2019 stanęła na czele komitetu poparcia partii Wiosna Roberta Biedronia. Weszła również w skład Komitetu Wspierania Muzeum Historii Żydów Polskich Polin w Warszawie.
W 2005 opublikowała książkę "Poszukiwania" traktującą o „dojrzewaniu do duchowości” i „filozoficznych poszukiwaniach”.
Była związana z ruchem Antrovis.
Odznaczenia.
W 2004 otrzymała francuski Krzyż Kawalerski Orderu Legii Honorowej, a w 2011 została odznaczona Krzyżem Oficerskim Orderu Odrodzenia Polski.
Życie prywatne.
Siostra Jana Ciesielskiego. W latach 1968–1998 była żoną Aleksandra Labudy, z którym ma syna.

</doc>
<doc id="533177" url="https://pl.wikipedia.org/wiki?curid=533177" title="Elektrownia Halemba">
Elektrownia Halemba

Elektrownia Halemba – nieistniejąca już elektrownia węglowa w Rudzie Śląskiej w województwie śląskim, w dolinie rzeki Kłodnicy, w sąsiedztwie kopalni Halemba. Od 29 grudnia 2000 w składzie Południowego Koncernu Energetycznego S.A. Obecnie w stanie likwidacji.
Historia.
Początek budowy elektrowni to rok 1943, kiedy zaczęto wznosić zakład nakładem pracy więźniów obozu koncentracyjnego w Oświecimiu. Projektowany zakład miał dysponować mocą 75 MW i nosić nazwę "Kraftwerk Godulla", lecz nie został ukończony.
Pierwszy blok energetyczny elektrowni, z planowanych czterech, oddano do użytku 12 października 1962 roku.
Od 2006 w rezerwie z ograniczoną działalnością, od 2012 w stanie likwidacji. W roku 2014 rozpoczęło się wyburzanie Elektrowni, które zakończyło się w roku 2015.
Dane techniczne.
W związku ze zniknięciem z rynku dużych odbiorców energii, w wyniku przemian gospodarczych po 1989, produkcja spadła z 1 100 000–1 200 000 MWh rocznie do 600 000–700 000 MWh.
Moc elektryczna elektrowni wynosiła 200 MW, wytwarzana była w 4 blokach o mocy 50 MW każdy. Elektrownia posiadała człon ciepłowniczy o mocy około 60 MW.
Moc elektryczna wyprowadzona była na własną rozdzielnię 110/220 kV. Rozdzielnia 110 kV jest 3-systemowa i 27-polowa. Poprzez dwa autotransformatory 160 MVA ma połączenie z 2-polową rozdzielnią 220 kV. Energia cieplna wyprowadzona była magistralą f500.

</doc>
<doc id="533179" url="https://pl.wikipedia.org/wiki?curid=533179" title="Szigethalom">
Szigethalom

Szigethalom – miasto w środkowych Węgrzech, na wyspie rzecznej Czepel, nad wschodnią odnogą Dunaju Ráckevei-duna. Leży pomiędzy innymi małymi miasteczkami Tököl i Szigetszentmiklós. Zwane „perłą wyspy Czepel”. 
Współczesność.
Szigethalom prawa miejskie otrzymało 1 czerwca 2004. W Szigethalom działają powstałe w okresie międzywojennym fabryka samochodów ciężarowych i fabryka samolotów. Miasto liczy ponad 17,2 tys. mieszkańców (styczeń 2011). Jest ośrodkiem sportu i kultury. Zalesione brzegi Małego Dunaju zapewniają warunki do wypoczynku i rekreacji.
Transport.
Od niedawna miasto jest połączone z aglomeracją budapeszteńską i z Krajem Zadunajskim obwodnicą M0, zaś nowy most w Taksony łączy miasto z Wielką Niziną Węgierską. Dzięki temu w każdy weekend na rynku Szigethalom toczy się bardzo ożywiony handel. Znajduje się tu siedziba Auto Rad Controlle, węgierskiego producenta autobusów.

</doc>
<doc id="533181" url="https://pl.wikipedia.org/wiki?curid=533181" title="Miotła">
Miotła

Miotła – proste narzędzie czyszczące służące do usuwania pyłu i śmieci z płaskich powierzchni, przede wszystkim podłóg. Składa się z podłużnej, cylindrycznej rączki (styliska) i umieszczonego na jej końcu aparatu czyszczącego (w tradycyjnych miotłach pęk rózeg). Dawniej miotły powszechnie uznawano za podstawowy atrybut wiedźm i czarownic. Ich rola jako narzędzi umożliwiających latanie osobom uprawiającym czarną magię do dziś przetrwała w baśniach, legendach i popkulturze.
Mniejsze narzędzia czyszczące o podobnej konstrukcji często określa się mianem miotełek. Za odmianę miotły można uznać mop.
Konstrukcja.
Tradycyjna miotła była najczęściej pękiem brzozowych rózeg, związanych od strony nie rozwidlonej w kształt trzonka. Całość miała cylindryczny kształt – nieefektywny podczas zamiatania, ale zarazem najprostszy do wykonania. Długość styliska zależała od przewidywanego zastosowania miotły. Niekiedy rózgi mocowano (przywiązywano) do osobnego kija.
Miotły i praktyki magiczne.
W średniowieczu miotły powszechnie uważano za narzędzia umożliwiające wiedźmom latanie, zwykle w celu potajemnego docierania na sabaty. Według podań lot na miotle wymagał natarcia ciała odpowiednim specyfikiem. Jako taki najczęściej podawano maść sporządzoną z belladonny lub tłuszcz wytoczony z ciała niemowlęcia. Miotły miały pełnić także inne magiczne funkcje. Według legend wiedźmy wykorzystywały różdżki w kształcie trzonków mioteł, dzięki czemu mogły uniknąć podejrzeń. Inny przykład to zastosowanie miotły jako miejsca tymczasowego uwięzienia duszy innego człowieka.
Również współcześnie miotły pełnią funkcję narzędzi rytualnych w wielu kultach neopogańskich. Najczęściej symbolizują one sferę powietrza. Wykorzystuje się je między innymi do oczyszczania rytualnych kręgów z negatywnej energii. Kapłan lub kapłanka porusza się okrężnie zgodnie z kierunkiem wskazówek zegara, usuwając z kręgu niewielką warstwę ziemi. Często funkcję „oczyszczającą” zamiast miotły pełni kadzidło.

</doc>
<doc id="533183" url="https://pl.wikipedia.org/wiki?curid=533183" title="Herbert Buhtz">
Herbert Buhtz

Herbert Buhtz (ur. 12 kwietnia 1911 w Koblencji, zm. 7 czerwca 2006 w Berlinie) – wioślarz niemiecki, wicemistrz olimpijski.
Życiorys.
Razem z Gerhardem Boetzelenem zdobył srebrny medal w konkurencji dwójek podwójnych na igrzyskach olimpijskich w Los Angeles w 1932. W ósemkach był mistrzem (1938) i wicemistrzem Europy (1937). Bronił barw Berliner Ruderclub.
Po II wojnie światowej był trenerem w Berliner Ruderclub, później otrzymał tytuł członka honorowego klubu. Prowadził w Berlinie gabinet dentystyczny.

</doc>
<doc id="533185" url="https://pl.wikipedia.org/wiki?curid=533185" title="Sarati">
Sarati

Sarati – system znaków opracowany przez J.R.R. Tolkiena, występujący w stworzonej przez niego mitologii Śródziemia.
System został stworzony przez Rúmila z Tirionu w Amanie do zapisu quenyi, był wzorem dla Fëanora, gdy ten tworzył tengwar.
W odróżnieniu od tengwaru i cirthu, sarati może być pisane w kilku różnych kierunkach, choć dominującym jest kierunek z góry w dół. Można też pisać od lewej do prawej i na odwrót, a także bustrofedonem. Tak jak w późniejszym tengwarze, każdy pełny znak oznacza spółgłoskę, podczas gdy samogłoski są dodawane przy użyciu znaków diakrytycznych, w terminologii tengwaru zwanych "tehtar". Znaki samogłosek są zapisywane:
Według Tolkiena spółgłoski są istotniejsze od samogłosek, które to pełnią jedynie rolę modyfikatorów. W pisowni quenyi zazwyczaj pomija się znak dla „a”, jako że jest to częsta samogłoska w tym języku.

</doc>
<doc id="533186" url="https://pl.wikipedia.org/wiki?curid=533186" title="Białogon">
Białogon

Białogon – część Kielc, jej początki sięgają pierwszej połowy XVII w., kiedy zaczęła istnieć jako osada przemysłowa. Położona jest na obrzeżach miasta, w pobliżu drogi wojewódzkiej nr 762. Posiada własną stację kolejową, na której zatrzymują się jedynie pociągi osobowe. Przy ulicy Fabrycznej, naprzeciw "Skweru Brzezinki" oraz Arboretum im. Władysława Dzikowskiego, znajduje się zabytkowy drewniany, kryty gontem, kościółek Przemienienia Pańskiego. Nieopodal, przy ulicy Pańskiej 1A znajduje się Dom Harcerza im. Natalii Machałowej. Przy ulicy Kolonia 9 znajduje się nowy kościół. Przy ulicy Górników Staszicowskich mieści się Zespół Szkół Ogólnokształcących nr 8 w Kielcach, od 2009 roku noszący imię Natalii Machałowej.
Przez Białogon przechodzi czerwony szlak turystyczny z Chęcin do Kielc.
Historia.
Nazwa "Białogon" jest po raz pierwszy wzmiankowana w dokumentach z roku 1601 i ma związek z tutejszą kulturą rolniczą. Stanowi ona złożenie przymiotnika "biały" (określającego kolor wapiennego podłoża) oraz rzeczownika "gon", oznaczającego prawdopodobnie przeganianie bydła.
Inną wersję pochodzenia tej nazwy przedstawia następująca legenda. Podróżni wędrujący z różnych zakątków kraju i świata często przystawali u brzegów rzeki Bobrzy, przemierzając biegnący tędy szlak kupiecki. Podczas tych postojów, często widywano dziwne białe ogony, nie wiedząc, że to słońce odbijające się w sierści żyjących w rzece bobrów czyni ich ogony białymi, więc okrzyknięto to miejsce jako słynące z białych ogonów. Powstałą tu wkrótce osadę nazwano Białymi Ogonami, następnie Białogonami, aż wreszcie przybrała obecną formę – Białogon.
Białogon zaczął istnieć jako osada przemysłowa w pierwszej połowie XVII wieku, wraz ze wzniesieniem tu huty miedzi i ołowiu przez Franciszka i Piotra Konieckickich. W latach 1814–1817, z inicjatywy Stanisława Staszica wybudowano hutę „Aleksandra”, w której pozyskiwano miedź, bito srebrne monety, oraz produkowano wyroby ogólnego użytku. Po wyczerpaniu w okolicy rud miedzi i ołowiu, zakład przebudowano na odlewnię żeliwa. W trakcie powstania listopadowego powstawały tu m.in. lufy armatnie, pociski artyleryjskie oraz karabiny.
W drugiej połowie XIX w. fabryka rozpoczęła produkcję maszyn rolniczych. Projekt osiedla wzorowano na tzw. „Róży Wersalskiej”, a końcowy układ stanowi pięć promieniście rozłożonych ulic, wychodzących spod bramy zakładu. Rozplanowanie to, powstałe w 1817 roku, uznano za zabytkowe. Po gruntownej przebudowie oraz rozbudowie zakład został zamieniony, w 1966 roku, w „Kielecką Fabrykę Pomp – Białogon”, która prowadzi produkcję do dnia dzisiejszego. W latach 1954–1965 wieś należała i była siedzibą władz gromady Białogon, po jej zniesieniu Białogon został włączony do Kielc 1 stycznia 1966 roku.
Urodził się tu Józef Piotr Brzeziński (1862–1939) – polski biolog i ogrodnik, wykładowca i profesor (od 1913) Uniwersytetu Jagiellońskiego.
Warunki przyrodnicze.
Na Białogonie znajduje się miejsce, gdzie rzeki Silnica i Sufraganiec wpadają do Bobrzy. Do połowy lat 90. XX wieku istniał tzw. Staw Białogoński. Pod koniec lat 80. na skutek zaniedbania regulacji stawideł, nadmiar wody spowodował przerwanie grobli. . W głębi lasu znajduje się rezerwat przyrody Biesak-Białogon, najmniej znany i najtrudniej dostępny kielecki kamieniołom.
Z podziemnych źródeł białogońskich czerpana jest woda do miejskich wodociągów.
Transport.
Dojazd autobusami linii: 1, 5, 19, 27, 28, 29, 31.
Gospodarka.
Na Białogonie, na końcu ulicy Fabrycznej, z siedzibą przy ul. Druckiego-Lubeckiego 1, znalazła Kielecka Fabryka Pomp, swojego czasu jeden z ważniejszych zakładów pracy. Również przy ulicy Fabrycznej znajduje się obecnie także firma Formaster S.A., producent przepływowych ogrzewaczy i systemów filtracyjnych.
Do momentu ogłoszenia bankructwa w 2004 mieściło się tu również przedsiębiorstwo PiA-Piasecki, zajmujące się produkcją urządzeń armaturyjnych. Obecnie na Białogonie, przy Alei Górników Staszicowskich, mieści się Sala Królestwa pięciu kieleckich zborów Świadków Jehowy.

</doc>
<doc id="533190" url="https://pl.wikipedia.org/wiki?curid=533190" title="Konstytucja francuska (1799)">
Konstytucja francuska (1799)



</doc>
<doc id="533191" url="https://pl.wikipedia.org/wiki?curid=533191" title="Zamek piski">
Zamek piski



</doc>
<doc id="533193" url="https://pl.wikipedia.org/wiki?curid=533193" title="Batrachowcowate">
Batrachowcowate



</doc>
<doc id="533194" url="https://pl.wikipedia.org/wiki?curid=533194" title="Dekanat grochowski">
Dekanat grochowski

Dekanat grochowski – dekanat diecezji warszawsko-praskiej wchodzącej w skład metropolii warszawskiej. Dziekanem dekanatu grochowskiego, od 25 grudnia 2012 r., jest ks. Andrzej Kuflikowski, proboszcz parafii św. Ojca Pio w Warszawie.
Lista parafii:

</doc>
<doc id="533195" url="https://pl.wikipedia.org/wiki?curid=533195" title="Batrachy">
Batrachy



</doc>
<doc id="533197" url="https://pl.wikipedia.org/wiki?curid=533197" title="Beryksowate">
Beryksowate

Beryksowate (Berycidae) – nieliczna w gatunki rodzina morskich ryb beryksokształtnych (Beryciformes). Nie mają większego znaczenia gospodarczego.
Występowanie.
Ocean Indyjski, Atlantyk oraz zachodnia i środkowa część Oceanu Spokojnego, zwykle na głębokościach 200–600 m.
Cechy biometryczne.
Ciało bocznie ścieśnione, sylwetką przypominające okonia. Głowa duża, zakończona ostrym pyskiem z długim i głębokim otworem gębowym. Płetwy brzuszne z jednym promieniem twardym i 7–13 miękkimi, płetwa grzbietowa bez kolca, z 4–7 promieniami twardymi o malejącej długości oraz 12–20 miękkimi. W płetwie odbytowej znajdują się 4 promienie twarde i – w zależności od rodzaju – 12–17 ("Centroberyx") lub 25–30 ("Beryx") promieni miękkich. Liczba łusek w linii bocznej wynosi 39–51 u "Centroberyx" i 66–82 w rodzaju "Beryx". Liczba kręgów wynosi 24.
Klasyfikacja.
Rodzaje zaliczane do tej rodziny:
"Beryx" — "Centroberyx"
Prawdopodobnie blisko spokrewnione z nimi były żyjące w eocenie Australii gatunki z rodzaju †"Egregioberyx".

</doc>
<doc id="533198" url="https://pl.wikipedia.org/wiki?curid=533198" title="Zbiór Bernsteina">
Zbiór Bernsteina

Zbiór Bernsteina – podzbiór przestrzeni polskiej, który jest w pewnym sensie bardzo nieregularny. Zbiór Bernsteina, jako podzbiór zbioru liczb rzeczywistych jest przykładem zbioru niemierzalnego (w sensie Lebesgue’a). Nazwa pojęcia została wprowadzona dla uhonorowania niemieckiego matematyka Felixa Bernsteina, który pierwszy rozważał zbiory tego typu w 1908.
Definicja formalna.
Niech formula_1 będzie nieprzeliczalną przestrzenią polską. Podzbiór formula_2 jest zbiorem Bernsteina w formula_1, jeśli dla każdego nieprzeliczalnego zbioru borelowskiego formula_4 spełnione są warunki
Własności.
Niech formula_1 będzie nieprzeliczalną przestrzenią polską oraz niech formula_8 Wówczas następujące warunki są równoważne:
Jeśli formula_2 jest zbiorem Bernsteina, to:
Istnieją takie dwie podgrupy formula_22 grupy formula_23 dla których
i które są zbiorami Bernsteina.
Konstrukcja.
Dowód istnienia zbiorów Bernsteina wymaga użycia aksjomatu wyboru. Jan Mycielski, Hugo Steinhaus i Stanisław Świerczkowski udowodnili, że pod założeniem aksjomatu determinacji nie istnieją zbiory Bernsteina.
Poniższe rozumowanie oparte jest o twierdzenie Zermela, które mówi, że każdy zbiór można dobrze uporządkować (twierdzenie Zermela jest równoważne aksjomatowi wyboru).
Niech "X" będzie nieprzeliczalną przestrzenią polską – wówczas "X" jest mocy continuum oraz rodzina wszystkich borelowskich podzbiorów formula_1 jest również mocy continuum. Wobec powyższego można wszystkie nieprzeliczalne podzbiory borelowskie przestrzeni "X" ustawić w ciąg pozaskończony
(Powyżej liczba kardynalna formula_27 traktowana jest jako liczba porządkowa). Następnie, przez indukcję ze względu na formula_28 można wybrać takie punkty formula_29 że:
Wybór jest możliwy, ponieważ na kroku formula_28 wiadomo, że zbiór formula_33 jest nieprzeliczalny, a więc (jako zbiór borelowski) także mocy continuum, natomiast zbiór formula_34 jest mocy mniejszej niż continuum.
Po zakończeniu powyższego procesu, skonstruowane zbiory
są rozłączne oraz każdy z nich jest zbiorem Bernsteina.
Wzmocnienie.
Powyższą konstrukcję można wzmocnić: dla dowolnej nieprzeliczalnej przestrzeni polskiej istnieje jej rozbicie formula_37 na continuum wiele zbiorów Bernsteina.
"Dowód". Istnieje taka funkcja
że
dla każdego zbioru doskonałego formula_40 (w literaturze funkcje takie noszą nazwę "perfectly everywhere surjective functions").
Istotnie, niech
będzie ustawieniem w ciąg pozaskończony wszystkich par formula_42 gdzie formula_43 jest zbiorem doskonałym a formula_44 punktem prostej. Funkcję formula_45 można zdefiniować rekursywnie:
Dla każdego zbioru doskonałego formula_43 i punktu formula_56 istnieje taka liczba formula_57 że formula_58 Zatem na mocy konstrukcji formula_59 Rozważmy teraz rodzinę zbiorów
Składa się ona ze zbiorów parami rozłącznych i takich, że mają one punkty wspólne z każdym zbiorem doskonałym. Zatem jest to rodzina składająca się z formula_27 wielu zbiorów Bernsteina.
Liczba zbiorów Bernsteina na prostej.
Istnieje formula_62 parami różnych zbiorów Bernsteina na prostej. Istotnie, niech
będzie rodziną parami rozłącznych zbiorów Bernsteina na prostej (liczba kardynalna formula_64 jest, w szczególności, liczbą porządkową). Niech formula_65 będzie takim niepustym zbiorem, że formula_66 jest niepusty. Niech ponadto
Wówczas formula_68 jest zbiorem Bernsteina. Istotnie, niech formula_69 formula_70 i niech formula_43 będzie zbiorem doskonałym. Wówczas
Stąd
co dowodzi, że formula_68 jest zbiorem Bernsteina, oraz każdy zbiór formula_68 jest jednoznacznie wyznaczony przez niepusty podzbiór formula_76 o niepustym dopełnieniu. Takich zbiorów jest jednak formula_77

</doc>
<doc id="533200" url="https://pl.wikipedia.org/wiki?curid=533200" title="Bezpopowcy">
Bezpopowcy

Bezpopowcy – jeden z dwóch głównych odłamów ruchu staroobrzędowego (obok popowców), powstały w końcu XVII w.
Specyficzną cechą bezpopowców jest wiara w panowanie Antychrysta na ziemi, co powoduje w ich ocenie nieważność sakramentów sprawowanych przez jakikolwiek chrześcijański związek wyznaniowy. Dowodem takiego stanu rzeczy jest w ich ocenie przyjęcie przez Rosyjski Kościół Prawosławny reformy liturgicznej, wprowadzającej niedopuszczalne ich zdaniem modyfikacje do tradycyjnych obrzędów. W związku z tym bezpopowcy uważają, iż po śmierci ostatnich duchownych wyświęconych według rytu sprzed reformy nie ma już prawdziwych kapłanów na świecie, a jedynym przewodnikiem duchowym wiernych jest sam Jezus Chrystus. Bezpopowcy zrzeszają się w gminach kierowanych przez nastawników, ich świątynie noszą nazwę molenn.
Brak hierarchii duchownej sprawił, że w obrębie bezpopowców bardzo szybko wykształciły się odrębne wspólnoty (ros. "sogłasija"), toczące spory w kwestiach doktrynalnych i nieuznające się wzajemnie. Historycznie najważniejszymi odłamami bezpopowców byli pomorcy, fiedosiejewcy i filiponi. Współcześnie (2022) największą liczebnie wspólnotą bezpopowską są liczący 800 tys. wyznawców pomorcy, zaś łączna liczba wszystkich bezpopowców w Rosji szacowana jest na ponad 1,1 mln osób.
Historia.
Powstanie ruchu staroobrzędowego i podział w nim.
Ruch staroobrzędowców powstał jako reakcja części wiernych i duchowieństwa Rosyjskiego Kościoła Prawosławnego na reformę liturgiczną, podjętą w latach 50. XVII w. przez patriarchę moskiewskiego i całej Rusi Nikona. Głównym założeniem reformy było usunięcie z rosyjskich ksiąg liturgicznych zniekształceń i naleciałości powstałych w toku kilkuwiekowego ręcznego przepisywania tekstów modlitw. Liturgia Rosyjskiego Kościoła Prawosławnego miała być, tak jak pierwotnie po chrzcie Rusi, dokładnym tłumaczeniem greckiej.
Zmiany w liturgii, chociaż sankcjonowane przez sobory biskupów, wywołały sprzeciw części duchowieństwa i wiernych Rosyjskiego Kościoła Prawosławnego, w szczególności wiejskich kapłanów parafialnych. Przeciwnicy reform uważali tradycyjne ruskie obrzędy za święte (w myśl koncepcji o szczególnej świętości ziemi rosyjskiej), nawet, jeśli z czasem zaczęły odbiegać od greckich pierwowzorów. Co więcej, w ich ocenie to greckie prawosławie zostało skażone z powodu udziału hierarchii Patriarchatu Konstantynopolitańskiego w zawarciu unii florenckiej; konsekwentnie zatem to Kościoły tradycji greckiej powinny upodobnić swoją liturgię do obrzędów rosyjskich. W 1667 sobór moskiewski ogłosił staroobrzędowców heretykami.
Starowiercy nie zdołali wytworzyć własnej hierarchii biskupiej, a to z kolei uniemożliwiło im samodzielne wyświęcanie nowych kapłanów. Do końca XVII w. sakramenty we wspólnotach starowierskich sprawowali kapłani, którzy przyjęli święcenia przed reformą Nikona i wystąpili z kanonicznego Rosyjskiego Kościoła Prawosławnego. Duchowni ci jednak wymierali i po kilku dziesięcioleciach od powstania ruchu staroobrzędowego zabrakło kapłanów. W tej sytuacji część starowierców zliberalizowała swoje wymagania wobec kandydatów na duchownych swojego wyznania, zgadzając się przyjmować osoby wyświęcone w kanonicznej Cerkwi po reformie Nikona – tak powstał nurt popowców. Druga zaś grupa uznała, że prawdziwe kapłaństwo przestało istnieć i odtąd jedynie Jezus Chrystus jest mistycznym przewodnikiem prawdziwych chrześcijan. Nurt ten określany jest jako bezpopowcy. Za moment jego powstania umownie przyjmuje się rok 1694, w którym w Nowogrodzie odbył się sobór staroobrzędowy. Jego uczestnicy odrzucili instytucję kapłaństwa. Bezpopowcy zyskiwali zwolenników przede wszystkim na północy Rosji. Z czasem ich wspólnoty pojawiły się także na Powołżu, w Petersburgu i Moskwie, a także na Uralu i Syberii Zachodniej.
Próby przywrócenia instytucji kapłaństwa.
Mimo ogłoszenia Rosyjskiego Kościoła Prawosławnego narzędziem szatana przez cały XVIII w. bezpopowcy podejmowali próby odzyskania hierarchii cerkiewnej. W 1730 M. Wiszczatin z Pustelni Wygowskiej udał się razem z popowcami do Palestyny, by poszukiwać tam prawdziwych kapłanów. Bezpopowcy wspólnoty pomorskiej pozostawali w bliskich i przychylnych stosunkach z popowcami. W 1765 przedstawiciele obydwu grup rozważali w Moskwie wybór kandydata na wspólnego biskupa. Jego symbolicznej chirotonii planowano dokonać, kładąc na jego głowie rękę z nierozłożonych relikwii świętego metropolity moskiewskiego Jonasza lub innego świętego biskupa działającego przed reformą Nikona.
Działalność Pustelni Wygowskiej i podział wśród bezpopowców.
Decydujący wpływ na ukształtowanie się nauki bezpopowców mieli mnisi Monasteru Sołowieckiego: Ignacy, Herman, Gennadiusz i Korneliusz. Opuścili oni macierzysty klasztor (znaczący ośrodek staroobrzędowy) i wędrowali po północnej Rosji, nauczając miejscową ludność. Ostatni z wymienionych założył w 1695 razem z Daniiłem Wikulinem i Andriejem Dienisowem Pustelnię Wygowską – bezpopowski ośrodek życia monastycznego. Z czasem rozwinął się on w zespół męskich i żeńskich monasterów i skitów, przy których funkcjonowały także wspólnoty osób świeckich. Przyczyniły się one w dużej mierze do zagospodarowania obszarów Pomorza, ich mieszkańcy zajmowali się nadto łowiectwem, rybołówstwem oraz utrzymywali ożywione kontakty handlowe z Moskwą i Petersburgiem. Mnisi z Pustelni Wygowskiej prowadzili również szeroką działalność literacką i teologiczną. Dienisow opracował w 1772 roku część dzieła „Pomorskije otwiety” ("Pomorskie odpowiedzi"), zawierającą oficjalną doktrynę bezpopowców. Jego brat Siemion (1682–1744) jest autorem żywota obrońców starej wiary, a Iwan Filippow (1655–1744) – historii klasztorów nad Wygiem. Monaster prowadził również szkoły, kształcące nastawników, psalmistów i ikonografów.
Pustelnia Wygowska została zlikwidowana w czasie kampanii represji wobec staroobrzędowców za panowania Mikołaja I.
Autorytet Pustelni Wygowskiej wśród bezpopowców nie zapobiegł dalszym podziałom tego ruchu. W ostatniej dekadzie XVII w. swoją działalność rozpoczął Fieodosij Wasiljew, który dał początek nurtowi fiedosiejewców. Jego zwolennicy żyli przede wszystkim na ziemi nowogrodzkiej i pskowskiej. W XVIII w. mnich Filip dał początek nurtowi filiponów. Obok wymienionych, najbardziej liczebnych grup, powstał szereg mniejszych.
Kary za przynależność do wspólnot staroobrzędowych zniosła caryca Katarzyna II.
XIX w..
O ile Aleksander I prowadził wobec bezpopowców (i wszystkich staroobrzędowców) politykę względnej tolerancji, jego następca Mikołaj I uznał ich za niebezpiecznych dla państwa i poddał represjom. Pod ich wpływem część z nich zgodziła się przejść do Rosyjskiego Kościoła Prawosławnego z prawem zachowania tradycyjnych obrzędów (jednowiercy). W XIX w. doszło do dalszych podziałów wśród bezpopowców.
Od 1883 wszyscy rosyjscy staroobrzędowcy mogli wykonywać dowolne zawody (w tym pracować w administracji kraju) i wznosić świątynie. Nadal zabraniano im jednak działalności ukierunkowanej na pozyskanie nowych wyznawców.
XX w..
Ostatnie ograniczenia nakładane na bezpopowców zostały wycofane na mocy ukazu cara Mikołaja II. Wówczas w Imperium Rosyjskim żyło od 10 do nawet 25 mln staroobrzędowców, z czego bezpopowcy stanowili większość. Ukaz tolerancyjny umożliwił bezpopowcom organizację wszechrosyjskich lub regionalnych soborów, w czasie których poszczególne wspólnoty omawiały perspektywy swojego rozwoju, w tym m.in. kwestię organizacji bezpopowskiego szkolnictwa.
Bezpopowcy na ogół negatywnie przyjęli rewolucję październikową. W ZSRR tradycyjne skupiska staroobrzędowe uległy zniszczeniu w okresie kolektywizacji. Życie religijne wspólnot bezpopowskich zeszło do podziemia lub zamarło całkowicie. Częściowe wznowienie działalności poszczególnych gmin było możliwe dopiero po II wojnie światowej. W II poł. XX wieku wspólnoty staroobrzędowe ponownie mogły organizować sobory.
Według danych z XXI w. w Rosji żyją przedstawiciele następujących grup bezpopowców: pomorcy (800 tys.), "czasowiennyje" (300 tys.), spasowcy (40 tys.), fiedosiejewcy (10 tys.), filiponi (250-300 osób), strannicy i niechrzczeńcy (liczba nieustalona).
Teologia bezpopowców.
Staroobrzędowcy zachowują całość nauczania Rosyjskiego Kościoła Prawosławnego (a w konsekwencji wszystkich kanonicznych Kościołów prawosławnych) w zakresie dogmatyki i teologii moralnej. Uważają się jednak za jedyne wyznanie głoszące prawdziwą naukę chrześcijańską, twierdząc, iż Cerkiew rosyjska sprzeniewierzyła się jej w momencie zmodyfikowania swoich obrzędów. Zachowywanie rosyjskich obrzędów i tekstów liturgicznych (w języku cerkiewnosłowiańskim) sprzed reformy w formie niezmienionej w żaden sposób jest podstawowym obowiązkiem wyznawców „starego obrzędu” wszystkich odłamów.
Szczególną cechą nauczania bezpopowców jest przekonanie o tym, że nadejście Antychrysta na ziemię miało już miejsce. Dowodem tego ma być przyjęcie przez Rosyjski Kościół Prawosławny reform liturgicznych uważanych za heretyckie, a konsekwencją – nieważność sakramentów sprawowanych przez jego kapłanów. Bezpopowcy uznają, że do zbawienia niezbędne są tylko trzy sakramenty – chrzest, pokuta i eucharystia. W ich wspólnotach dwóch pierwszych sakramentów udzielają osoby świeckie lub mnisi. Ponieważ sprawowanie eucharystii bez udziału kapłana nie jest możliwe, bezpopowcy nauczają o niewidzialnej, duchowej Komunii Świętej. Osoby wstępujące do wspólnoty bezpopowskiej muszą zostać powtórnie ochrzczone.
Liturgika.
Nabożeństwa bezpopowców są zmodyfikowaną wersją prawosławnych nabożeństw cyklu dobowego. Wyróżnia się następujące nabożeństwa: wieczernię, powieczerze, nabożeństwo o północy, jutrznię z nabożeństwami pierwszej, trzeciej, szóstej i dziewiątej godziny kanonicznej oraz obiednię. Z tekstów liturgicznych usuwa się fragmenty, które powinien wygłaszać kapłan. Ektenie zastępuje wygłaszanie formuły "Gospodi, pomiłuj" (odpowiednio 3 razy zamiast małej ektenii, 12 zamiast ektenii pokoju i ektenii błagalnej, 40 zamiast ektenii usilnego błagania).
Świątynie bezpopowców (molenny) z powodu braku kapłanów nie mają wyodrębnionego prezbiterium. Ikonostas nie oddziela nawy od pomieszczenia ołtarzowego, lecz ustawiony jest pod ścianą wschodnią budynku.
Najważniejsze nurty bezpopowców.
Spory dotyczące kwestii doktrynalnych były przyczyną wyodrębnienia się kolejnych wspólnot (ros. "sogłasije") bezpopowskich.
Pomorcy.
Nurt ten związany był z Pustelnią Wygowską, z czasem rozszerzył się z rosyjskiego Pomorza także w inne części kraju. Pomorcy odrzucili całkowicie małżeństwo, nakazując swoim wyznawcom życie w celibacie. Dopiero w 1798 dopuścili możliwość zakładania rodzin i współżycia płciowego. Do 1739 stanowczo sprzeciwiali się również tradycyjnej modlitwie za rządzących. Swoich wyznawców zobowiązywali do gotowości na każde poświęcenie w imię wiary, w tym na rytualne samospalenia.
Współcześnie (pocz. XXI w.) pomorcy prowadzą w Rosji ok. 200 gmin. Są obecni również w krajach bałtyckich (najwięcej parafii, 66, na Łotwie), Polsce, Kazachstanie, Stanach Zjednoczonych, Kirgistanie, Mołdawii. Niewielkie grupy, nieposiadające odrębnych molenn, odnotowywane są w Rumunii, Finlandii, Niemczech, Szwecji, Francji, Argentynie i Brazylii.
Fiedosiejewcy.
Wspólnota ta zaczęła rozwijać się niezależnie od pomorców w końcu XVII w. głównie na ziemi pskowsko-nowogrodzkiej. Za jej twórcę uważa się Fiedosieja Wasiljewa, zaś za moment ukształtowania się – sobory nowogrodzkie z 1694 i 1696, które kategorycznie odrzuciły możliwość uznawania za ważne święceń kapłańskich udzielanych według zreformowanego rytu. Fiedosiejewcy odrzucali małżeństwo, jednak nie żądali od par przystępujących do wspólnot wcześniejszego rozwodu. Uważali również żywność wytwarzaną poza własną wspólnotą za nieczystą i przed jej spożyciem dokonywali jej oczyszczenia poprzez modlitwę z pokłonami. Początkowo fiedosiejewcy i pomorcy prowadzili rozmowy na rzecz połączenia się w jedną wspólnotę, jednak w 1706 zostały one ostatecznie zerwane. Znane są jedynie przykłady korespondencji i współpracy obydwu grup, również z XVIII w., jednak do pełnego zjednoczenia nie doszło.
Na skutek prześladowań ze strony rządu carskiego cześć fiedosiejewców opuściła Rosję, przenosząc się do Prus Wschodnich i Polski, gdzie przez miejscowa ludność zostali nazwani filiponami.
W Rosji głównym ośrodkiem ich działalności był założony w 1771 roku przez bogatego kupca Iliję Kowylina (zm. 1809) cmentarz Przemienienia Pańskiego w Moskwie. W obrębie cmentarza działały także instytucje dobroczynne, monaster i cerkwie. Kompleks ten został skonfiskowany ukazem carskim dnia 21 sierpnia 1853 i zwrócony dopiero po wydaniu ukazu tolerancyjnego w 1905. W latach 1849-1867 znaczny autorytet wśród fiedosiejewców miał również monaster we wsi Eckertsdorf w Prusach Wschodnich.
Po okresie niemal całkowitego zniszczenia w okresie radzieckim głównym ośrodkiem fiedosiejewców jest molenna w Moskwie z działającą przy niej szkołą niedzielną.
Filiponi.
Nurt filiponów (filipowców, staropomorców) powstał w 1729, gdy mnich Filip z Pustelni Wygowskiej odrzucił decyzję wspólnoty o uwzględnianiu we wspólnych modlitwach wspomnienia panującego cara. Filip ze swoimi zwolennikami opuścił klasztor i założył własną wspólnotę. Przetrwała ona do 1742, gdy jej członkowie, nie chcąc wpuścić na teren monasteru carskiej inspekcji, dokonali samospalenia, niszcząc także zamieszkiwane dotąd budynki. Filiponi odrzucali możliwość współżycia małżeńskiego, nakazując byłym małżonkom traktować siebie jak rodzeństwo.
Mimo zniszczenia głównego centrum filiponów w krótkim czasie po jego utworzeniu, wspólnoty głoszące naukę mnicha Filipa przetrwały w Rosji, chociaż w XIX i XX w. były już mało liczebne. W XXI w. niewielkie grupy filipowców odnotowano w Odessie, Kargopolu, w obwodach niżnonowogrodzkim, kirowskim oraz na Syberii.
Strannicy.
Nurt stranników powstał w XVIII w. jako reakcja na względnie tolerancyjną politykę Katarzyny II wobec staroobrzędowców. Zdaniem części bezpopowców uregulowanie swojej sytuacji w państwie oznaczałoby wyrzeczenie się prawdziwej wiary. Nauczanie stranników sformułowane przez mnicha Eutymiusza nakazywało zatem niszczenie dokumentów tożsamości i rezygnację z zamieszkiwania w stałym miejscu na rzecz ciągłej wędrówki, traktowanej jako ucieczka przed szatanem. Obecność stranników w XXI w. odnotowano w Permie, w obwodach saratowskim i archangielskim.
Nietowszczyna.
Do najbardziej radykalnych odłamów bezpopowców należała nietowszczyna (od ros. нет – "nie"), odrzucająca sakramenty jako bezcelowe i przeciwstawiająca się wszelkim nabożeństwom. Jej zwolennicy głosili, że wskutek reform Nikona łaska odeszła do nieba; uważali, że zbawienie jest możliwe, ale jego sposób dokonania jest znany tylko Zbawicielowi (cs. Spas). Stąd alternatywne określanie tej grupy jako "spasowców". Nietowszczyzna funkcjonowała od XVIII w.. W XXI w. gminy spasowskie działają na Powołżu oraz w Czerepowcu.

</doc>
<doc id="533201" url="https://pl.wikipedia.org/wiki?curid=533201" title="Berycidae">
Berycidae



</doc>
<doc id="533203" url="https://pl.wikipedia.org/wiki?curid=533203" title="Cytaty Przewodniczącego Mao">
Cytaty Przewodniczącego Mao

Cytaty z Przewodniczącego Mao (chiń. 毛主席语录, "Máo zhǔxí yǔlù"), na Zachodzie nazywane także Czerwoną książeczką – była „biblią” hunwejbinów w okresie rewolucji kulturalnej (1966-1976). Każdy Chińczyk był zobowiązany do jej studiowania, zachęcano do uczenia się jej na pamięć. Cytaty pełniły rolę pozdrowienia na ulicy, w pracy, czy podczas rozmowy telefonicznej, wypisywano je także na transparentach, fasadach domów, noszonych na piersiach znaczkach, a nawet na ramach rowerów.
Książeczka była wydawana od 1964 roku. Zawiera przedmowę napisaną przez marszałka Lin Biao, który wcześniej wybierał cytaty do publikacji w dzienniku Armii Ludowo-Wyzwoleńczej, jako wyraz kultu jednostki wobec Przewodniczącego Mao. Składa się z 33 rozdziałów, które zawierają 427 cytatów wybranych z artykułów, książek i przemówień Mao Zedonga, którego portret znajduje się na jednej z pierwszych stron książeczki, a w niektórych wydaniach również na okładce. Książeczka wydawana była oryginalnie w formacie A6, aby można było zawsze nosić ją przy sobie.
W Chinach wydano nawet do miliarda egzemplarzy "„Cytatów...”", co sytuuje je na drugim miejscu po Biblii wśród książek o największym nakładzie w historii. Ideologiczne znaczenie książeczki w Chinach spadło po 1978. Obecnie wydania "Czerwonej książeczki" oraz przedmioty opatrzone pochodzącymi z niej cytatami są obiektem zainteresowania kolekcjonerów, a ich ceny na rynku systematycznie rosną.
Książeczka ta wydana została w Pekinie także w języku polskim w 1968 i 1972 (bez przedmowy Lin Biao) i była rozdawana w Polsce przez chińską ambasadę.

</doc>
<doc id="533204" url="https://pl.wikipedia.org/wiki?curid=533204" title="Beat the Devil">
Beat the Devil



</doc>
<doc id="533206" url="https://pl.wikipedia.org/wiki?curid=533206" title="Mała czerwona książeczka">
Mała czerwona książeczka



</doc>
<doc id="533218" url="https://pl.wikipedia.org/wiki?curid=533218" title="Mandragora (roślina)">
Mandragora (roślina)

Mandragora ("Mandragora" L.) – rodzaj roślin z rodziny psiankowatych. Obejmuje 3, a według niektórych źródeł 4–6 gatunków występujących na obszarze śródziemnomorskim (jeden gatunek – mandragora lekarska – lub dwa, w zależności od ujęcia taksonomicznego) oraz w Azji, sięgając na wschodzie po Środkową Azję i Himalaje. Rośliny te mają zgrubiały, spichrzowy korzeń, który zwłaszcza u gatunku mandragora lekarska ("M. officinarum") czasem może przypominać kształtem postać ludzką. Podobieństwo to oraz narkotyczne działanie na ludzi (z powodu zawartości hioscyjaminy i skopolaminy) spowodowało, że roślina od dawnych czasów używana była w medycynie i obrosła wielką ilością mitów (→ alrauna). Dodatkowo próbowano identyfikować gatunek "Mandragora turcomanica" z wedyjską somą, co jednak było poglądem fałszywym, ze względu na bardzo ograniczony zasięg tego gatunku (południowo-zachodni Turkmenistan).
Systematyka.
Rodzaj z podrodziny "Solanoideae" z rodziny psiankowatych "Solanaceae".

</doc>
<doc id="533219" url="https://pl.wikipedia.org/wiki?curid=533219" title="Regina Gerlecka">
Regina Gerlecka

Regina Gerlecka (ur. 2 marca 1913 w osadzie Niesiekówka, zm. 12 marca 1983 w Lublinie) – polska szachistka, pierwsza mistrzyni Polski w szachach, badacz literatury polskiej. Nauczycielka tajnego nauczania podczas okupacji niemieckiej w czasie II wojny światowej.
Życiorys.
Kariera szachowa.
Była jedną z czołowych polskich szachistek w 30. XX wieku. W 1935 i 1937 roku dwukrotnie zdobyła tytuły mistrzyni Polski w szachach. Również dwa razy zwyciężała w mistrzostwach Warszawy kobiet (w 1935 samodzielnie, natomiast w 1939 – wspólnie z Różą Herman).
Największy sukces w karierze odniosła w 1935 r., zajmując z wynikiem 6½ pkt (z 9 partii) II miejsce (za Verą Menchik) w rozgrywanym podczas szachowej olimpiady w Warszawie turnieju o mistrzostwo świata kobiet. W lwowskim miesięczniku "Szachista" napisano wówczas o niej:
Po raz drugi reprezentowała Polskę na turnieju o mistrzostwo świata w 1937 r. w Sztokholmie, jednak nie udało się jej powtórzyć sukcesu z turnieju warszawskiego (ostatecznie podzieliła 10-16. miejsce z rezultatem 7 pkt z 14 partii).
Uczestniczyła w bardzo dobrze obsadzonym turnieju kobiecym w Semmering w 1936 r., zajmując dzielone V-VII miejsce z rezultatem 6 pkt z 11 partii (zwyciężyła Sonja Graf).
Po wojnie próbowała powrócić do czynnego życia szachowego, jednak bez sukcesów. Wystąpiła w pierwszym powojennym finale mistrzostw Polski kobiet w Łodzi w 1949 r., zdobywając co prawda brązowy medal, ale w turnieju, który był bardzo słabo obsadzony (wystartowały zaledwie 3 zawodniczki). Po tych zawodach definitywnie wycofała się z szachów.
Kariera zawodowa.
W 1932 ukończyła gimnazjum w Inowrocławiu, w latach 1932-1936 studiowała polonistykę na Uniwersytecie Warszawskim, uzyskała tytuł magistra na podstawie pracy "Rok 1905 w literaturze polskiej", napisaną na seminarium Józefa Ujejskiego. W 1934 opublikowała tom wierszy "Człowiek sentymentalny". W latach 1937-1939 pracowała jako nauczycielka w warszawskich gimnazjach im. Królowej Jadwigi i im. Anny Wazówny. 
Pod koniec 1939 roku, wspólnie z koleżanką ze studiów, Agrypiną Nowicką zaczęły prowadzić tajne komplety z zakresu gimnazjum. Następnie od 1 października 1940 do 1 stycznia 1942 r. uczyła w Prywatnej Szkole Powszechnej Tobolcewa przy ul. Puławskiej.
Po II wojnie światowej pracowała początkowo jako nauczycielka na Śląsku, od 1949 do 1952 pracowała w kuratorium oświaty w Łodzi. W 1952 została zatrudniona jako zastępca profesora na Uniwersytecie Łódzkim, była autorem skryptu "Zarys historii literatury radzieckiej. Dla studentów 3. roku filologii polskiej i neofilologii z wyjątkiem filologii rosyjskiej." (1953), od 1954 kierowała tam Zakładem Literatury Polskiej XX w., należała do zwolenników radzieckiego stylu w badaniach naukowych. Po 1956 była za to krytykowana, podobnie jak za brak odpowiedniego formalnego wykształcenia (miała tylko magisterium) i nominację z przyczyn politycznych. W 1958 przeniosła się na Uniwersytet Marii Curie-Skłodowskiej w Lublinie, początkowo pracowała jako zastępca profesora, następnie jako starszy wykładowca, w 1958 obroniła pracę kandydacką "Wczesna twórczość Władysława Orkana 1897-1902". W 1969 mianowana docentem, od 1973 kierowała Zakładem Literatury Polskiej Realizmu i Pozytywizmu Instytutu Filologii Polskiej UMCS. 

</doc>
<doc id="533221" url="https://pl.wikipedia.org/wiki?curid=533221" title="Edmund Wierciński">
Edmund Wierciński

Edmund Wierciński (ur. 19 lutego 1899 w Jurgowie, zm. 13 listopada 1955 w Warszawie) – aktor, reżyser, pedagog, mąż Marii Wiercińskiej.
Życiorys.
Edmund Wierciński urodził się w majątku Jurgowo (w okolicy Izabelina, w dzisiejszym rejonie wołkowyskim). Ojciec Mieczysław, inżynier, pracował przy budowie kolei. Zarówno on, jak i matka, Ernestyna z Zieleniewskich, byli potomkami uczestników powstania styczniowego. Pielęgnowane przez rodziców wartości patriotyczne w znaczącym stopniu ukształtowały życie Edmunda.
Wierciński edukację rozpoczął w szkole realnej w Wilnie. Będąc tam uczniem, współorganizował w 1913 z członkami konspiracyjnej organizacji niepodległościowej „Wyzwolenie” tajne przedstawienie III części "Dziadów" Adama Mickiewicza. Po wybuchu I wojny światowej przebywał w Tomsku na Syberii, gdzie ukończył szkołę i rozpoczął studia prawnicze, a w teatrze amatorskim korporacji studenckiej wystawił "Dziady" (1917). Po powrocie do Warszawy, od 1921 związany był z „Redutą” Juliusza Osterwy (od 1924 objął „kierownictwo pracy”). Grał m.in. Geniusza – "Wyzwolenie" i Wernyhorę – "Wesele" Stanisława Wyspiańskiego, don Fernanda – "Książę Niezłomny" Juliusza Słowackiego według Pedro Calderóna.
Debiutował jako reżyser ekspresjonistyczną inscenizacją "Snu" Felicji Kruszewskiej (1927, także rola Zielonego Pajaca). Później jako aktor i reżyser współpracował z Teatrem Nowym w Poznaniu (w latach 1927–1928), Teatrem Wielkim w Łodzi i Teatrem Skarbkowskim we Lwowie (lata 1930–1931 i 1932), scenami stołecznymi (1931 – teatr Melodram, 1932–1933 Teatr Nowe Ateneum, 1934–1939 teatry TKKT). Podczas okupacji niemieckiej działał w konspiracji w Warszawie (współorganizował z Bohdanem Korzeniewskim Tajną Radę Teatralną, prowadził studyjne zespoły teatralne, organizował wraz z żoną audycje poetycko-muzyczne). Po zakończeniu wojny już nie występował; w latach 1945–1946 prowadził z Korzeniewskim Scenę Poetycką przy Teatrze Wojska Polskiego w Łodzi (wystawił w 1946 r. "Elektrę" Jeana Giraudoux), a następnie reżyserował w Krakowie i Katowicach (1946–1947), w Warszawie (1947–1948 i 1952–1955 Teatr Polski) i Wrocławiu (1949–1952).
Od 24 lipca 1925 był mężem Marii z Serkowskich.
Spoczywa razem z żoną na Cmentarzu Wojskowym na Powązkach (kwatera B 2-7-27).
Kariera aktorska.
Wierciński prezentował arealistyczny typ aktorstwa. Jego styl gry tak opisywał Eugeniusz Krasiński:
Jego najlepsze role powstały we współpracy z Leonem Schillerem (1930–1934) tworzącym teatr monumentalny (Szatan-Doktor – "Kordian" Juliusza Słowackiego, Ksiądz Piotr – "Dziady") i neorealistyczny (Student – "Krzyczcie Chiny!" Siergieja Trietjakowa).
Kariera reżyserska.
W okresie międzywojennym Wierciński wiele eksperymentował jako reżyser, poszukiwał nowych rozwiązań formalnych. Był jednym z pierwszych inscenizatorów w Polsce, którzy realizowali zasadę integralności dzieła scenicznego; mistrzowsko przeprowadzał psychologiczną analizę wystawianego tekstu. Przed teatrem stawiał zadania społeczno-wychowawcze. Jego ideałem był teatr, którego źródła tkwiły w polskim teatrze romantycznym i twórczości Wyspiańskiego. Tworzył teatr postępowy, wyrażający aktualne treści społeczno-polityczne ("Sprawa Dreyfusa" Wilhelma Herzoga i Hansa Joségo Rehfischa 1931, "Czarne Getto" Eugene’a O’Neilla 1932). Wydobywał warstwę znaczeń przenośnych, symbolicznych, zarówno w sztukach z repertuaru współczesnego: "Sen" (1927), "Łyżki i księżyc" Emila Zegadłowicza (1928), "Metafizyka dwugłowego cielęcia" Stanisława Ignacego Witkiewicza (1928), jak i klasycznego: "Ksiądz Marek" Słowackiego (1936). Po okresie poszukiwań i eksperymentów wystawiał kameralne sztuki realistyczno-psychologiczne ("Głupi Jakub" Tadeusza Rittnera (1936), "Lato w Nohant" Jarosława Iwaszkiewicza (1936)). W ostatnich przedstawieniach powojennych unikał eksperymentów, bliski był mu klasyczny teatr poetycki: "Cyd" Wyspiańskiego według Pierre’a Corneille’a (1948), "Fantazy" (1948) i "Horsztyński" (1953) Słowackiego, "Lorenzaccio" Alfreda de Musseta (1955).
Publikacje i działalność pedagogiczna.
Opublikowano jego "Teksty i notatki z lat 1921–1955" (1990) i wybór korespondencji na łamach: „Pamiętnika Teatralnego”, „Teatru” i „Dialogu”. Przez wiele lat uczył w PIST (1934–1939 i w okresie okupacji niemieckiej) i PWST w Warszawie (1952–1954).

</doc>
<doc id="533224" url="https://pl.wikipedia.org/wiki?curid=533224" title="Środek zabezpieczający">
Środek zabezpieczający

Środek zabezpieczający stosuje się zamiast kary wobec sprawcy czynu zabronionego, który nie podlega odpowiedzialności karnej z powodu niepoczytalności lub znikomej społecznej szkodliwości czynu, albo jeśli orzeczenie kary byłoby niecelowe z uwagi na zaburzenia psychiczne, które wpłynęły na popełnienie przez niego przestępstwa. Celem środków zabezpieczających jest ochrona społeczeństwa przed zachowaniami osób, które w sposób niezawiniony zagrażają porządkowi prawnemu.
Orzekając środek zabezpieczający sąd nie określa terminu jego obowiązywania. Środek podlega uchyleniu, jeśli tylko ustaje przyczyna jego stosowania. W skrajnych sytuacjach może więc być wykonywany do końca życia sprawcy.
Środki zabezpieczające zostały uregulowane w rozdziale X kodeksu karnego. Dzielą się one na środki izolacyjno-lecznicze i administracyjne.
Środki izolacyjno-lecznicze.
Katalog tych środków określa art. 93a § 1 kk. Są nimi:
Środki administracyjne.
Zgodnie z art. 93a § 2 kk są to środki przewidziane w art. 39 pkt 2-3 kk:
Sąd może orzec przepadek, jeżeli sprawca dopuścił się czynu zabronionego w stanie niepoczytalności albo jeżeli zachodzi okoliczność wyłączająca ukaranie sprawcy czynu zabronionego. W prawie wykroczeń tytułem środka zabezpieczającego można orzec jedynie przepadek przedmiotów służących lub przeznaczonych do popełnienia wykroczenia, albo bezpośrednio z niego pochodzących.

</doc>
<doc id="533225" url="https://pl.wikipedia.org/wiki?curid=533225" title="Elektrownia Jaworzno">
Elektrownia Jaworzno

Elektrownia Jaworzno III – elektrownia węglowa firmy Tauron znajdująca się w Jaworznie, w województwie śląskim.
Rozwój.
Początki energetyki w Jaworznie to 1898, gdy przy szybie „Rudolf” Jaworznickiego Gwarectwa zainstalowano dwa agregaty prądu stałego o łącznej mocy 320 kW do oświetlenia kopalni i domów. W 1903 przy szybie „Fryderyk August” (obecnie „Piłsudski”) w obrębie budynków późniejszej Elektrowni Jaworzno, wybudowano nową kotłownię z dwoma kotłami walczakowymi oraz zainstalowano turbozespół o mocy 800 kW. W wyniku modernizacji do 1921 elektrownia osiągnęła moc 7620 kW, co pozwoliło na dostarczanie energii w obrębie Jaworzna i okolicy. Do 1938 łączna moc elektrowni wynosiła 39,12 MW.
Jaworzno I.
W latach 1948–1952 wybudowano nową kotłownię, zainstalowano dwa nowe turbozespoły, a elektrownia osiągnęła moc 110,3 MW. 1 stycznia 1953 pierwsza jaworznicka elektrownia – pod nazwą "Elektrownia Jaworzno" włączona została do systemu energetycznego kraju. Po drugim etapie modernizacji elektrownia osiągnęła w 1959 moc 157,9 MW. Zakład już nie istnieje.
Jaworzno II.
W roku 1948 rozpoczęto budowę elektrowni Jaworzno II. 19 lipca 1953 uruchomiono dwa pierwsze bloki Elektrowni Jaworzno II. W 1955 elektrownia osiągnęła moc 300 MW, a po rozbudowie o siódmy turbozespół w 1962 do 350 MW. 
Elektrownia II obejmuje teren 90ha a na nim maszynownia, warsztaty serwisowe, budynki administracyjne, oddziału nawęglania, gospodarki wodnej oraz chłodnie kominowe. Elektrownia posiada kocioł pyłowy PK-10p w układzie blokowym wraz z turbozespołem ciepłowniczo-kondensacyjnym 10 CK-60. Spalanie wewnątrz kotła odbywa się w niskotemperaturowym wirze. W zmodernizowanej części znajdują się dwa kotły fluidalne pracujące, w układzie blokowym z turbinami jak wyżej. 
Produkują one energię cieplną i elektryczną. W elektrowni tej spala się węgiel w sposób ekologiczny, mianowicie jako sorbent dodawany jest kamień wapienny, co znacznie pomniejsza produkcję dwutlenku siarki. Dodatkowo zmniejszona temperatura spalania w kotle – 850oC oraz proces etapowego spalania obniża produkcję tlenków azotu. Do instalacji kotłów fluidyzacyjnych dołączono stację podawczą mułu. Muły zamiast być odpadem zaczęły być spalane w kotłach, co polepszyło stan środowiska oraz pozytywnie wpłynęło na ekonomię produkcji energii. W miejsce starych kotłów Nowy, fluidalny kocioł OZE na biomasę ze złożem cyrkulacyjnym zbudowany jest na miejscu starych kotłów, usuniętych z użytku.
W 1972 utworzono Zespół Elektrowni Jaworzno z Elektrowni Jaworzno (jako Elektrownia Jaworzno I) i Elektrowni Jaworzno II.
Jaworzno III.
W 1969 opracowano projekt wstępny budowy elektrowni cieplnej o mocy docelowej 1000–2000 MW. Budowę rozpoczęto w 1972, a pierwszy blok o mocy 200 MW w 1977. Budowę elektrowni o nazwie Elektrownia Jaworzno III zakończono w 1979 i osiągnięto moc 1200 MW.
W grudniu 1995 powstaje jednoosobowa spółka Skarbu Państwa pod nazwą Elektrownia Jaworzno III Spółka Akcyjna, w której skład weszły:
W latach 1995–1998 wszystkie sześć bloków Elektrowni Jaworzno III wyposażono w systemy niskiej emisji tlenków azotu (NOx). Po modernizacji Elektrowni Jaworzno II i wymianie 3 starych kotłów na 2 kotły fluidalne, włączeniu do eksploatacji 2 turbozespołów ciepłowniczo-kondensacyjnych oraz budowie magistrali ciepłowniczej, Elektrownia Jaworzno I została zamknięta.
W listopadzie 1998 r. powołano do życia spółkę Zakład Górniczo-Energetyczny „Sobieski Jaworzno III” z większościowym udziałem Elektrowni Jaworzno III, obecnie w grupie kapitałowej PKE S.A.
Elektrownia składa się obecnie z dwóch zakładów:
Elektrownia II składa się z:
Elektrownia III składa się z:
Elektrownia Jaworzno III posiada najwyższy komin w Polsce, ma on 306 m wysokości. Całość spalin prowadzona jest przez system odsiarczania spalin, może być emitowana z pominięciem komina, poprzez chłodnie kominowe.
Elektrownia III zajmuje nieco mniejszą powierzchnię 85 hektarów wraz z budynkami pomocniczymi. Na jej terenie ulokowana jest oczyszczalnia ścieków – na rzece Przemsza, zbudowana do celów zakładowych, składowisko gipsu oraz odpadów paleniskowych. Jest to elektrownia zawodowa produkująca zarówno energię elektryczną, jak i cieplną. Posiada trzy węzły instalacji odsiarczania spalin (IOS). Spaliny po przejściu przez IOS są uwalniane do atmosfery przez chłodnie kominowe, przez co komin został całkowicie wyłączony z użytku. Wyklarowana woda kierowana jest do hydroobiegu. Żużel z odzysku przekazuje się do dalszego gospodarowania. W elektrowni znajduje się również system suchego usuwania popiołu lotnego z bloków energetycznych. Produkt ten opatrzony jest znakiem i jest sprzedawany do celów betoniarskich, cementowych. itd. Pozostały popiół używany jest w przemyśle górniczym.
Aby spełnić wymogi środowiskowe Elektrownia III spala w kotle biomasę (drewno). Objętość biomasy w Elektrowni III to 10% w stosunku do objętości węgla. Odsiarczania spalin odbywa się przy pomocy mokrej metody wapiennej. Skuteczność odsiarczania wynosi ponad 95% przy wydajności 2 mln Nm3/h. Używanym absorbentem jest mączka wykonana z kamienia wapiennego, a gotowym produktem – gips.
Usuwanie tlenków azotu NOx Elektrowni III odbywa się na początku za pomocą metody pierwotnej przy zawartości O2 w wysokości 6% (w tym przypadku obniżenie następuje do wartości 380 mg/Nm3) a następnie za pomocą selektywnej, niekatalitycznej redukcji SNCR do poziomu 200 mg/Nm3. Układ zainstalowany w kotłach OP-650 składa się z:
Palnik niskoemisyjny HT-NR3 produkuje płomień wysokotemperaturowy o działaniu redukcyjnym tuż przy końcówce dyszy. Powietrze spalania rozróżnione jest na strumień wtórny i trzeci. Strumień powietrza trzeciego rozgraniczony jest za pomocą tulei od strefy spalania w celu ograniczenia emisji NOx za pomocą płomienia redukcyjnego. Strumienia powietrza trzeciego używa się również by dopalić koksik za strefą wtórnego spalania. Na kocioł przypadają 24 palniki. Spalanie stopniowane uzyskuje się przez zastosowanie powietrza ponadpalnikowego OFA (Overfire Air). Spalanie dwustrefowe stwarza wymóg wprowadzenia powietrza OFA powyżej strefy głównej spalania – nad najwyższym rzędem palników. System wtryskiwania mocznika do obszaru kotła, gdzie mieszanka paliwowa jest bogata, redukuje tlenki azotu – jest to metoda SNCR.
Odpylanie pyłów ze spalin odbywa się z pomocą elektrofiltrów wykorzystujących zjawisko elektrostatyczności do usuwania pyłu z gazów. Proces ten jest prowadzony między dwoma elektrodami, w przestrzeni, przez którą płynie strumień spalin. Spaliny wpływają do wlotu elektrofiltru elektrycznie obojętne, zatem by mogły zostać usunięte trzeba je naelektryzować. Ziarnom pyłu ładunek elektryczny nadaje się poprzez ładunki elektryczne na skutek wyładowania koronowego pod napięciem, za pomocą elektrod ulotowych. Elektrody ulotowe są ujemne, zatem ziarna pyłu są przyciągane przez elektrody odbierające – naładowane dodatnio. Jest to zjawisko elektroforezy. Pył osadzony na elektrodach zbierających jest następnie strącany i usuwany. Wszystkie kotły w Elektrowni II zaopatrzone są w elektrofiltry poziome, trzystrefowe, jednosekcyjne a ich skuteczność wynosi 99,95%. W Elektrowni III natomiast każdy z kotłów ma zainstalowane trzy urządzenia odpylające a ich średnia skuteczność wynosi 99,94%. Bardzo duża część pozostałego pyłu wychwytywana jest w IOS. I tak przykładowo w 2016 roku z odsiarczania wychwycono 281 ton pyłu czyli ok. 81,7%.
Blok 910.
W maju 2010 roku został ogłoszony przetarg na budowę nowego bloku węglowego Elektrowni Jaworzno III. Blok o mocy 843 MWe miał rocznie produkować ponad 4,7 miliona ton CO2 oraz spalał ponad 2,5–2,7 miliona ton węgla.
Wśród uczestników przetargu, którego najistotniejszym kryterium była cena (waga 74%), najlepszą ofertę cenową złożyło chińskie konsorcjum CNEEC/COVEC. Pomimo tego Tauron zdecydował się wybrać konsorcjum Rafako S.A. oraz Mostostal Warszawa S.A., które według porozumienia miałyby wybudować nowy blok za 5,41 miliarda złotych. Podpisanie umowy w tej sprawie zaplanowane jest na drugi kwartał 2013 roku. Jednakże CNEEC/COVEC oraz Hitachi Power Europe i SNC-Lavalin złożyły odwołania w związku z nieprawidłowościami w przetargu na budowę nowego bloku w Elektrowni Jaworzno III. Postępowania przed sądem są w toku. Obecnie Grupa Tauron nie dysponuje kapitałem własnym by pokryć koszty inwestycji. Możliwymi źródłami pozyskania funduszy na budowę nowego bloku są emisja obligacji oraz Program Inwestycje Polskie. „Źródło finansowania, które aktualnie wydaje się najbardziej prawdopodobne do wykorzystania, to emisja obligacji kierowanych do krajowych inwestorów finansowych, a następnie emisja euroobligacji. Jednak o tym, jaki rodzaj finansowania wykorzystamy, oraz w jakim momencie, zdecyduje opracowana strategia” – powiedział Krzysztof Zawadzki, wiceprezes zarządu ds. ekonomiczno-finansowych Tauronu.
W skład Elektrowni Jaworzno III w roku 2020 dołączył blok na parametry nadkrytyczne o mocy 910 MW, opalany węglem kamiennym. Sprawność netto bloku określana jest na 45,9%. Docelowo blok może zapewniać 4–5 procent zapotrzebowania na energię elektryczną w Polsce.
System spalania w komorze jest tangencjonalny, z usytuowanymi w narożnikach palnikami. Palniki te wyposażono w system pochylania dyszy. Dzięki temu można regulować wysokość na jakiej znajduje się jądro płomienia. Takie zastosowanie prowadzi do podwyższenia sprawności jednostki, z uwagi na zachowanie stałych parametrów pary, przy szerokim zakresie obciążeń i paliwa węglowego, przy jednoczesnym minimalnym użyciu wody wtryskowej w celu regulowania parametrów przegrzanej pary wtórnej. Do zmniejszenia emisji NOx dysze palników na różnych poziomach kotła będą podzielone na dysze od mieszanki pyłowo-powietrznej ubogiej i bogatej, co dodatkowo pozytywnie wpłynie na stabilność spalania przy małym obciążeniu kotła. Na ścianach paleniska zabudowane będą armatki wodne, by ograniczyć szlakowanie, a także zdmuchiwacze parowe oczyszczające wężownice ogrzewalnych powierzchni kotła. Całość powierzchni ogrzewalnych jest odwadnialna oraz przygotowane do długotrwałej eksploatacji. Podgrzewacz wody jest współ-, jak i przeciwprądowy. Instalacja powietrza oraz spalin posiadać będzie po dwa wentylatory podmuchu, wentylatory ciągu, elektrofiltry oraz podgrzewacze powietrza – zapewni to wysoką dyspozycyjność bloku. Rury w ekranach komory paleniskowej oraz leja zbudowane są w systemie spiralnym, między innymi dla zapewnienia większego chłodzenia. Komora paleniskowa i ściany ciągu konwekcyjnego wykonana została ze stali 13CrMo4-5 (T12). Spaliny po przejściu przez układ SCR będą przepływać przez system LUVO – obrotowych podgrzewaczy powietrza – w celu uniknięcia złego oddziaływania wysokiej temperatury kwaśnego punktu rosy. Do tworzenia pyłu węgla używane będzie 5 młynów misowo-rolkowych. Z uwagi na ustawę uchwaloną przez Sejm dnia 6 czerwca 2013 roku na temat podziemnego składowania CO2 na terenie Polski, wszystkie nowe bloki energetyczne dużej mocy muszą posiadać zabudowę pod system CCS, wykonane ma być przyłącze do takiego instalacji bloku ().
Zmiany własnościowe.
Od 29 grudnia 2000 w składzie Południowego Koncernu Energetycznego S.A. (PKE). 9 maja 2007 roku wskutek połączenia przez Skarb Państwa Energetyki Południe S.A. z aktywami PKE i powstaniu Tauronu przeszła na jego własność.
Wpływ na środowisko.
Spalanie węgla jest jedną z najbardziej zanieczyszczających środowisko metod produkcji energii. Powoduje znaczne pogorszenie jakości powietrza poprzez emisje toksycznych substancji, takich jak między innymi SO2, NOx, drobnych i dużych pyłów (PM10 i PM2,5) oraz metali ciężkich takich jak np. rtęć i kadm. Dwutlenek węgla produkowany w wyniku spalania węgla stanowi największy składnik światowych emisji gazów cieplarnianych, a więc ma on wpływ na klimat regionu i całej planety. Wydobycie węgla powoduje poważne niedobory i zanieczyszczenie wody, poprzez ingerencję w przepływ wód gruntowych i podziemnych. Jednymi z najpoważniejszych drugoplanowych form zanieczyszczenia wynikającego ze spalania węgla jest zakwaszanie oceanów i kwaśne deszcze. Produkcja energii oparta na użyciu paliw węglowych jest odpowiedzialna za znaczną część światowych emisji dwutlenku węgla (CO2). Spośród paliw kopalnych, spalanie węgla powoduje największe emisje dwutlenku węgla (CO2) przypadające na jednostkę wyprodukowanej energii.
Problem zanieczyszczenia powietrza.
Poważnym problemem mieszkańców województwa śląskiego i Jaworzna w szczególności jest zła jakość powietrza. Transport, wydobycie węgla i jego spalanie mają negatywny wpływ na zdrowie mieszkańców. Są oni bardziej narażeni na choroby układu oddechowego, choroby sercowe oraz raka płuc.
Komisja Europejska 24.11.2011 r. pozwała Polskę do Europejskiego Trybunału Sprawiedliwości, zarzucając brak postępów we wdrażaniu dyrektywy 2008/50/WE Parlamentu Europejskiego i Rady z dnia 21 maja 2008 r. w sprawie jakości powietrza i czystszego powietrza dla Europy (CAFE), która powinna była zaimplementowana przez Polskę do 11.07.2010. Dyrektywa wymaga by poziom PM10 (większych cząstek) nie przekraczał 50 miligramów/m³ częściej niż 35 razy w roku. Jednakże poziom PM10 w Polskich miastach takich jak Jaworzno czy Rybnik przekracza dozwolony poziom znacznie częściej. Z raportów Światowej Organizacji Zdrowia (WHO) wynika, że długotrwałe narażenie na działanie pyłu zawieszonego PM2,5 skutkuje skróceniem średniej długości życia (krótkotrwała ekspozycja na wysokie stężenia pyłu PM2,5 powoduje wzrost liczby zgonów z powodu chorób układu oddechowego i krążenia oraz wzrost ryzyka nagłych przypadków wymagających hospitalizacji). Szacuje się, że życie przeciętnego mieszkańca Unii Europejskiej jest krótsze z tego powodu o ponad 8 miesięcy, a życie przeciętnego Polaka, w stosunku do mieszkańca UE, jest krótsze o kolejne 2 miesiące z uwagi na występujące w Polsce większe zanieczyszczenie pyłem aniżeli wynosi średnia dla krajów Unii.

</doc>
<doc id="533227" url="https://pl.wikipedia.org/wiki?curid=533227" title="Izabella Cywińska">
Izabella Cywińska

Maria Izabella Cywińska-Michałowska (ur. 25 marca 1935 we Lwowie) – polska reżyser teatralna i filmowa, krytyk filmowa; w latach 1970–1973 dyrektor Teatru im. Wojciecha Bogusławskiego w Kaliszu, w latach 1973–1989 dyrektor Teatru Nowego w Poznaniu, w latach 1989–1991 minister kultury i sztuki, w latach 2008–2011 dyrektor artystyczna Teatru Ateneum w Warszawie.
Życiorys.
Jej przodkowie ze strony ojca pieczętowali się herbem Puchała. Ukończyła etnografię na Uniwersytecie Warszawskim oraz studia na Wydziale Reżyserii Państwowej Wyższej Szkoły Teatralnej w Warszawie. Reżyserowała w teatrach Białegostoku, Warszawy, Nowej Huty.
W latach 1970–1973 była dyrektorem Teatru im. Wojciecha Bogusławskiego w Kaliszu. W 1973 reaktywowała Teatr Nowy w Poznaniu, którym kierowała do 1989. W 1981 wystawiła w nim sztukę "Oskarżony: czerwiec pięćdziesiąt sześć". W konsekwencji była przez kilka miesięcy internowana w okresie stanu wojennego (współautorem scenariusza był Włodzimierz Braniecki). W marcu 2008, po śmierci Gustawa Holoubka, objęła obowiązki dyrektora artystycznego Teatru Ateneum w Warszawie. Funkcję tę pełniła do lipca 2011.
Jako reżyser realizowała spektakle w Teatrze Telewizji (m.in. "Wróg ludu" Ibsena i "Cmentarze" Hłaski) oraz produkcje filmowe (serial "Boża podszewka" w 1997 i 2004, filmy "Kochankowie z Marony", "Cud purymowy").
Od 12 września 1989 do 12 stycznia 1991 sprawowała urząd ministra kultury i sztuki w gabinecie Tadeusza Mazowieckiego. W 2005 podpisała deklarację poparcia Partii Demokratycznej, była też współautorem programu tego ugrupowania w dziedzinie kultury. Była członkinią komitetu poparcia Bronisława Komorowskiego przed wyborami prezydenckimi w 2010 i w 2015. Została członkinią Komitetu Wspierania Muzeum Historii Żydów Polskich Polin w Warszawie.
Jest żoną aktora Janusza Michałowskiego. Napisała wspomnienia pt. "Nagłe zastępstwo. Z dziennika pani minister". Opublikowała też pamiętnik pt. "Dziewczyna z Kamienia".

</doc>
<doc id="533231" url="https://pl.wikipedia.org/wiki?curid=533231" title="Szmul Zbytkower">
Szmul Zbytkower

Szmul Jakubowicz lub Józef Samuel Sonnenberg, zwany Zbytkowerem (ur. ok. 1727, zm. 3 października 1800 lub 19 września 1801) – żydowski kupiec i dostawca, bankier, faktor, protegowany króla Stanisława Augusta Poniatowskiego.
Życiorys.
Działalność przedsiębiorcza i społeczna.
Urodził się jako jedyny syn Jakuba Awigdora, również zwanego Zbytkowerem.
Od króla dostał w 1796 roku w dzierżawę dzisiejszą dzielnicę Warszawy, Targówek. Założył tam folwark Bojnówek bądź Bojmurek. W 1798 otrzymał od króla pruskiego Fryderyka Wilhelma II przywilej nabywania nieruchomości i dóbr ziemskich. W 1780 roku został mianowany przez Sejm Czterech Ziem przedstawicielem wszystkich Żydów Rzeczypospolitej. W związku z tym w tym samym roku zakupił od królewskiego skarbu miasteczko Golędzinów i założył tam za zgodą biskupa płockiego Michała Poniatowskiego cmentarz żydowski na Bródnie, przy dzisiejszej ulicy św. Wincentego. Tam też został pochowany. Jego grób uległ zniszczeniu podczas II wojny światowej i nie przetrwał do naszych czasów. Do dziś okolice warszawskich ulic Kawęczyńskiej i Białostockiej – nazywane są "Szmulowizna". W 1798 r. otrzymał przywilej nabywania nieruchomości i dóbr ziemskich z rąk króla pruskiego Fryderyka Wilhelma II. Zbytkower był właścicielem rzeźni, magazynów mięsnych, garbarni, tartaków i cegielni. Oprócz tego dzierżawił karczmę, gorzelnie i browary, eksportował bydło i skóry oraz zajmował się spławianiem Wisłą drewna i zboża do Gdańska. Na Pradze wybudował też synagogę.
Zbytkower szczególnie wzbogacił się na dostawach dla wojujących armii. Jego pozycja na dworze królewskim była niezwykle silna. Jego trzecia żona, Judyta (Gitel) Jakubowicz Lewi, pochodząca z Frankfurtu nad Odrą prowadziła w Warszawie popularny wśród śmietanki towarzyskiej salon. Była także regularnie zapraszana przez króla na obiady czwartkowe.
Podczas rzezi Pragi w 1794 roku Zbytkower ukrył wielu mieszczan praskich, ratując ich tym samym od śmierci bądź niewoli. Wykupywał także dzieci z rąk Kozaków, który to fakt został umieszczony na jego niezachowanym pomniku nagrobnym w formie plastycznej bądź jako inskrypcja komemoratywna.
Życie prywatne.
Był trzykrotnie żonaty. Po raz pierwszy z kobietą nieznanego nazwiska. Po raz drugi z Eufrozyną Gabriel (1750–1836), z którą się rozwiódł. Po raz trzeci w 1779 z Judytą Jakubowiczową (ur. w XVIII w., zm. 1829). Z pierwszą żoną miał dwóch synów – Abla (daty urodzin i śmierci nieznane, od niego wywodzi się rodzina Pragierów, do której należał m.in. Adam Pragier) i Berka. Z drugą żoną miał córkę Atalię Józefę Adolfinę (1776–1850, żonę Karola Jana Laskiego, a po jego śmierci Samuela Fraenkla). Z trzecią żoną miał trzy córki – Mariannę Barbarę Bonę (1780–1830), Ludwikę Rebekę (ur. 1781) i Annę (żonę kolejno Łazarza Tischlera – warszawskiego kupca, Józefa Aleksego Morawskiego (1791–1855) – senatora, 1788–1828). Wnuczką Anny i Józefa Morawskiego była Franciszka Siedliska (błogosławiona Maria od Pana Jezusa Dobrego Pasterza) założycielka Zgromadzenia Sióstr Najświętszej Rodziny z Nazaretu.
Po śmierci Szmula Zbytkowera interesy przejęła jego żona Judyta Jakubowiczowa. Jego syn Ber Sonnenberg był założycielem rodu Bergsonów, z którego pochodził między innymi Henri Bergson, francuski filozof.

</doc>
<doc id="533233" url="https://pl.wikipedia.org/wiki?curid=533233" title="Alfred Schnittke">
Alfred Schnittke

Alfred Schnittke ( ; ur. 24 listopada 1934 w mieście Engels, zm. 3 sierpnia 1998 w Hamburgu) – radziecki i niemiecki kompozytor, pianista, teoretyk muzyki i pedagog pochodzenia rosyjsko-niemiecko-żydowskiego.
Jego muzyka wywodzi się z tradycji rosyjskich (Dmitrij Szostakowicz i Igor Strawinski), niemieckich (Gustav Mahler i Alban Berg) oraz amerykańskich (Charles Ives). Skomponował m.in. dziesięć symfonii (ostatnia dokończona pośmiertnie przez Aleksandra Raskatowa), sześć "concerti grossi", cztery koncerty skrzypcowe, trzy fortepianowe, dwa wiolonczelowe, koncert potrójny (na skrzypce, altówkę i wiolonczelę) oraz cztery kwartety smyczkowe i trzy opery.
Życiorys.
Ojciec Schnittkego, Harry (Garri) Wiktorowicz, urodził się we Frankfurcie w żydowskiej rodzinie o rosyjskich korzeniach i w 1926 roku przeprowadził się do ZSRR. Jego matka, Maria Iosifowna z domu Vogel, urodziła się w Rosji i była Niemką z Powołża. Alfred Schnittke urodził się w mieście Engels (dawniej Pokrowsk) – stolicy ówczesnej Niemieckiej Nadwołżańskiej Autonomicznej Socjalistycznej Republiki Radzieckiej. Języka niemieckiego nauczył się przed rosyjskim, co przyczyniło się do tego, że czuł się obco w swym ojczystym kraju.
Edukację muzyczną rozpoczął w Wiedniu, dokąd jego ojciec został oddelegowany po II wojnie światowej jako dziennikarz i tłumacz. Muzyczne tradycje Wiednia – zarówno klasyczne, związane z Haydnem, Mozartem i Beethovenem, jak i pochodzące z przełomu wieków, wywodzące się od Mahlera i Schönberga – znacznie wpłynęły na poczucie estetyki Schnittkego. Po powrocie do Moskwy w 1948 roku kontynuował studia muzyczne w Konserwatorium Moskiewskim, gdzie w latach 1953–1958 uczył się kontrapunktu oraz kompozycji u Jewgienija Gołubiewa. W 1960 roku wstąpił do Związku Kompozytorów ZSRR.
W 1961 roku zakończył studia i poślubił Irinę Katajewą – pianistkę i interpretatorkę jego dzieł. Do 1972 roku nauczał instrumentacji w konserwatorium moskiewskim, zajmując się jednocześnie komponowaniem muzyki filmowej oraz teatralnej. W okresie 1962–1996 napisał muzykę do blisko sześćdziesięciu filmów, co stanowiło istotne źródło utrzymania jego rodziny. Dzięki temu mógł swobodniej oddawać się komponowaniu dzieł muzyki poważnej. W skład jego twórczości wchodzi m.in. dziesięć symfonii (ostatnia niedokończona), sześć "concerti grossi", cztery koncerty skrzypcowe, trzy fortepianowe, dwa wiolonczelowe, koncert potrójny (na skrzypce, altówkę i wiolonczelę) oraz cztery kwartety smyczkowe i trzy opery. Jego twórczość stała się znana za granicą w latach osiemdziesiątych XX wieku dzięki emigrującym artystom radzieckim, w szczególności skrzypkowi Gidonowi Kremerowi.
W 1985 roku Schnittke doznał udaru mózgu, po którym zapadł w krótkotrwałą śpiączkę. Po powrocie do zdrowia kontynuował prace kompozytorskie. W 1990 roku – po otrzymaniu obywatelstwa niemieckiego – Schnittke wraz z żoną i synem Andriejem opuścił ZSRR i osiedlił się w Hamburgu. Powodami emigracji były zlecenia, jakie Schnittke zaczął dostawać w Niemczech: umowy z teatrami, zamówienia na nowe kompozycje oraz zaproszenia na wykłady. Wyjazd na Zachód był ponadto uzasadniony względami medycznymi. Zdrowie Schnittkego pogarszało się nadal. Na cztery lata przed śmiercią, w 1994 roku, po trzecim udarze, został sparaliżowany prawostronnie i praktycznie zaprzestał komponowania. Zmarł 3 sierpnia 1998 roku w Hamburgu, pochowany na Cmentarzu Nowodziewiczym w Moskwie.
Muzyka.
Schnittke zaliczany jest do czołowych przedstawicieli postmodernizmu w muzyce – jako współtwórca i teoretyk polistylizmu – jednej z cech sztuki drugiej połowy XX wieku. Jego muzyka wywodzi się z tradycji rosyjskich (Dmitrij Szostakowicz i Igor Strawinski), niemieckich (Gustav Mahler i Alban Berg) oraz amerykańskich (Charles Ives). Schnittkego zestawia się niekiedy z Szostakowiczem – tak ze względu na inspiracje, jak z uwagi na zakres jego twórczości. O ile jednak Szostakowicz zaczynał komponować w burzliwych czasach porewolucyjnych i kontynuował pracę w epoce terroru stalinowskiego, to pierwsze utwory Schnittkego powstawały w czasie odwilży chruszczowowskiej, a większość jego dorosłego życia przypadła na stagnację rządów Breżniewa i realizmu socjalistycznego.
W latach sześćdziesiątych XX wieku Schnittke pisał głównie dzieła kameralne, korzystając z rozmaitych technik (m.in. serializm) i poszukując własnego języka muzycznego. Te eksperymenty, wywodzące się z dwudziestowiecznej muzyki zachodniej, skazywały żyjącego w Związku Radzieckim Schnittkego na marginalizację. Pod koniec lat sześćdziesiątych zaczął łączyć ze sobą elementy różnych stylów (polistylizm), co jeszcze wyraźniej przejawiało się w jego utworach z lat siedemdziesiątych. Podczas komponowania stosował cytaty, kryptocytaty i aluzje do Bacha, Vivaldiego, Schönberga, Bartóka i Beethovena, Mahlera w połączeniu z przetworzeniami stylów muzyki rozrywkowej. Pierwszym dziełem koncertowym, w którym użył tej techniki, była "Quasi una sonata" (1967–1968). Kompozycje Schnittkego z tego okresu łączą swobodnie rozmaite style oraz gatunki: tanga, polki i walce na równi z sonatami, fugami oraz passacagliami. Schnittke definiował polistylizm jako umiejętne techniczne połączenie znanych stylów muzyki w sposób plastyczny, a w swoich utworach, utrzymanych w tej konwencji, dążył do zatarcia granicy pomiędzy muzyką poważną („Е” – "Ernst") i rozrywkową („U” – "Unterhaltung").
Schnittke odchodził niekiedy od technik awangardowych, jak na przykład w poświęconym pamięci jego zmarłej matki "Kwintecie fortepianowym" (1972–1976). Kilka pomysłów, które nie weszły do tego kwintetu, kompozytor wykorzystał w mniej reprezentatywnym dla jego twórczości, ale cieszącym się sporym powodzeniem u słuchaczy czternastoczęściowym "Requiem" (1975).
Z końcem lat sześćdziesiątych znalazł swój własny język, spajający rozmaite idee w homogeniczną całość, i tworzył większe formy: symfonie, koncerty i "concerti grossi". Wraz z pogarszaniem się jego zdrowia, pod koniec lat siedemdziesiątych oraz później, zaczął odchodzić od polistylizmu i znalazł schronienie w posępnym, hermetycznym stylu.
Interpretacja.
Aleksandr Iwaszkin w monografii "Alfred Schnittke," wydanej nakładem wydawnictwa Phaidon w ramach serii "20th Century Composers" w 1996 roku, tak pisze o utworach koncertowych Schnittkego: „Zamysł zapożyczony od Szostakowicza przez wiele lat dominował w muzyce Sznitkego. Jego liczne koncerty i concerti grossi prezentują w sposób symboliczny typową dla Sznitkego ideę konfliktu pomiędzy indywidualnym (solista) a kolektywnym (orkiestra). Ten rodzaj dramaturgii był ukryty w muzyce Szostakowicza, która w wielu wymiarach odzwierciedlała dramat życia w Związku Radzieckim pod naciskiem politycznym reżimu sowieckiego”. Zdaniem Iwaszkina Schnittke tworzył na przełomie „nowych czasów” (według określenia Millsa okres, który zmienił „wieki ciemne”) i postmodernizmu, gdy nastąpił wzrost irracjonalizmu, stojącym w opozycji do racjonalizmu mijającej epoki.
Ewolucję stylu muzycznego Schnittkego najłatwiej można prześledzić na przykładzie wyjątkowo cenionych przez słuchaczy kwartetów smyczkowych. Osobliwości jego stylistyki najlepiej pokazują "concerti grossi" oraz symfonie – szczególnie dotyczy to dzieł powstałych po 1985 roku. Znacznym powodzeniem u melomanów cieszy się "Concerto grosso nr 4 – V Symfonia" – dzieło będące swoistą syntezą; pomostem łączącym dwie formy, którym kompozytor poświęcał najwięcej uwagi. Podejmowane przez niego niekiedy wątki religijne znalazły najpełniejsze odzwierciedlenie we wspomnianym już "Requiem". Na uwagę zasługuje też opera "Historia von D. Johann Fausten", nad którą pracował z przerwami przez dwanaście lat, i którą – biorąc pod uwagę jego wypowiedzi – można uznać za temat jego życia. Irina Schnittke w jednym w wywiadów wspominała: „Niepokoiła go natura duszy człowieka – wieczny konflikt między jego sumieniem a pragnieniami. Być może dlatego Alfred tak dążył do napisania opery "Historia doktora Johanna Fausta"”.
Dzieła.
Po śmierci Schnittkego ukazało się kilka niepublikowanych wcześniej utworów. Aleksandr Iwaszkin, jego biograf, namówił Irinę Schnittke do udostępnienia praw do dwóch młodzieńczych dzieł kompozytora: zainspirowanej twórczością Szostakowicza i napisanej na niewielką orkiestrę "Symfonii nr 0" (1956) oraz oratorium "Nagasaki" (powstałego w 1958 roku pod wpływem "Carmina Burana" Carla Orffa). Z kolei sama Irina postanowiła udostępnić niedokończoną przez Schnittkego trzyczęściową "IX Symfonię" (1997–1998), która jest jej zdaniem muzycznym testamentem artysty. Pisany lewą ręką i częściowo nieczytelny rękopis odcyfrował i zrekonstruował w 2007 roku rosyjski kompozytor Aleksander Raskatow.
Pełny zbiór dzieł oraz partytury Schnittkego zostały opublikowane w wielotomowych seriach, podzielonych tematycznie pod względem form muzycznych. Obszerny katalog nagrań dzieł Alfreda Schnittkego oferuje melomanom szwedzka wytwórnia muzyczna BIS Records, powiązana z mającym siedzibę w Hongkongu Naxosem. Płyty z utworami Schnittkego wydają ponadto między innymi brytyjski Chandos Records Ltd i rosyjska Miełodija. Z kolei nakładem niemieckiego Capriccio Records, również związanego z Naxosem, ukazały się cztery albumy z muzyką filmową Schnittkego. Poniżej niektóre z jego utworów:
Muzyka do filmów.
Jako kompozytor Schnittke brał udział w pracach nad powstaniem blisko osiemdziesięciu filmów – oto wyżej oceniane w IMDB (od 7.0 wzwyż):
Nagrody.
W 1986 roku Schnittke otrzymał nagrodę państwową RFSRR (ros. Государственная премия РСФСР имени Н.К. Крупской – "Gosudarstwiennaja priemija RSFSR imieni N.K. Krupskoj"). Jest laureatem Nagrody Bachowskiej Hanseatyckiego Miasta Hamburg (1990), Austriackiej Nagrody Państwowej (1990), rosyjskiej nagrody „Triumf” (1992), Praemium Imperiale (1992), Państwowej Nagrody Federacji Rosyjskiej (1995), nagrodzony Krzyżem Wielkim Orderu Zasługi z Republiki Federalnej Niemiec (1994), Österreichisches Ehrenzeichen für Wissenschaft und Kunst (1995), wielkiej nagrody „Sława-Gloria” (1998). W 1986 roku został członkiem Akademii Sztuk Pięknych w Monachium, w 1987 roku – Szwedzkiej Królewskiej Akademii Muzycznej, w 1989 roku – honorowym członkiem Freie Akademie der Künste in Hamburg, w 1990 roku – Royal College of Music, a w 1994 roku – Amerykańskiej Akademii Sztuki i Literatury.

</doc>
<doc id="533234" url="https://pl.wikipedia.org/wiki?curid=533234" title="Hrabstwo Mineral (Nevada)">
Hrabstwo Mineral (Nevada)

Hrabstwo Mineral – amerykańskie hrabstwo znajdujące się na południowym zachodzie stanu Nevada. W roku 2000 liczba mieszkańców wynosiła 5 071. Stolicą jest Hawthorne.
Historia.
Mineral powstało w 1911 roku poprzez oddzielenie się od hrabstwa Esmeralda. Ponieważ mieszkańcy zaczęli się gromadzić w Goldfield w 1907 roku. Nazwa nawiązuje do bogactw mineralnych.
Geografia.
Całkowita powierzchnia wynosi 9876 km² (3 813 mil²) z czego 9729 km² (3 756 mil²) stanowi ziemia, a 146 km² (57 mil², 1,48%) woda.

</doc>
<doc id="533236" url="https://pl.wikipedia.org/wiki?curid=533236" title="Heinz Strobl">
Heinz Strobl

Heinz Strobl, pseud. Gandalf (ur. 4 grudnia 1952) – austriacki muzyk "new age". Zaliczany jest do grupy najciekawszych artystów tego gatunku. Strobl jest multiinstrumentalistą i gra na instrumentach klawiszowych, perkusji i gitarze. W swej muzyce wykorzystuje także instrumenty dęte, przede wszystkim flet i saksofon. Pierwsze albumy artysty nagrane w początku lat osiemdziesiątych osadzone są w stylistyce progresywnego rocka (bardzo miękkiego) i można je porównać do produkcji takich artystów jak Mike Oldfield, Rick Wakeman lub Enya. W późniejszym okresie twórczości Strobl odszedł od rockowych korzeni w stronę bardziej stonowanej i refleksyjnej muzyki "New Age". Tematycznie muzyka związana jest z umiłowaniem przyrody. Strobl szeroko czerpie z doświadczeń muzycznych obcych kultur. Szczególnie bliskie są mu motywy południowo amerykańskie. Współpracował m.in. z niemieckim muzykiem Oliverem Shanti.

</doc>
<doc id="533237" url="https://pl.wikipedia.org/wiki?curid=533237" title="SA132">
SA132



</doc>
<doc id="533238" url="https://pl.wikipedia.org/wiki?curid=533238" title="Joey Kramer">
Joey Kramer

Joseph Michael "Joey" Kramer (ur. 21 czerwca 1950 w Bronksie w Nowym Jorku) – perkusista hardrockowego zespołu Aerosmith. W autobiografii zespołu ("Walk This Way") pojawiła się informacja, że to Kramer zajmował się odzyskiwaniem pieniędzy należnych zespołowi.
Z zespołem jest związany od samego początku w 1970 i to on wymyślił nazwę "Aerosmith" . Po raz pierwszy jako twórca utworu pojawił się na drugim albumie zespołu w utworze "Pandora's Box". Ze wszystkich członków Aerosmith, jako współautor Kramer pojawia się najrzadziej. Regularnie był wzmiankowany ze względu na udział w bijatykach, ekscesach seksualnych i narkotyki. Zespół odmówił mu możliwości występu na 62. ceremonii wręczenia nagród Grammy w 2020, powołując się na słabą formę perkusisty. Sąd odrzucił skargę Kramera.
Jego syn, Jessey, również jest perkusistą. Zastępował ojca w roku 2005 podczas kilku koncertów Aerosmith, kiedy ten cierpiał na nadwyrężenie mięśni.

</doc>
<doc id="533241" url="https://pl.wikipedia.org/wiki?curid=533241" title="Brad Whitford">
Brad Whitford

Brad Whitford (ur. 23 lutego 1952 w Reading) – amerykański muzyk i kompozytor, gitarzysta występujący w grupie muzycznej Aerosmith. Duży wpływ na jego twórczość wywarł Jimi Hendrix. Wziął udział w "Experience Hendrix Tribute Tour" tournée poświęconemu Jimiemu Hendriksowi.
W 2004 roku muzyk wraz z Joe Perrym został sklasyfikowany na 18. miejscu listy 100 najlepszych gitarzystów heavymetalowych wszech czasów według magazynu Guitar World. 
Życiorys.
W okresie szkolnym grał na trąbce. Pierwszą gitarę kupił mu ojciec jako prezent z okazji czternastych urodzin. Natomiast pierwszą gitarę jaką sam sobie kupił był instrument firmy Fender model Jaguar. Jako nastolatek przez sześć miesięcy pobierał lekcje gry na gitarze, następnie uczył się grać samodzielnie słuchając nagrań zespołów The Beatles i The Kingsmen. Po ukończeniu w 1970 roku Reading Memorial High School podjął naukę w Berklee College of Music w Bostonie. Rok później dołączył do zespołu Aerosmith.

</doc>
<doc id="533242" url="https://pl.wikipedia.org/wiki?curid=533242" title="Herb Działoszyc">
Herb Działoszyc

Herb Działoszyc – jeden z symboli miasta Działoszyce i gminy Działoszyce w postaci herbu.
Wygląd i symbolika.
Herb przedstawia na białej tarczy wspiętego za czerwonym murem lwa koloru złotego.
Herb nawiązuje herbu Prawdzic, którym posługiwali się Działowscy – założyciele i niegdysiejsi właścicieli miasta.

</doc>
<doc id="533245" url="https://pl.wikipedia.org/wiki?curid=533245" title="Sky Captain and the World of Tomorrow">
Sky Captain and the World of Tomorrow



</doc>
<doc id="533246" url="https://pl.wikipedia.org/wiki?curid=533246" title="The Polar Express">
The Polar Express



</doc>
<doc id="533248" url="https://pl.wikipedia.org/wiki?curid=533248" title="Białorzytka zwyczajna">
Białorzytka zwyczajna

Białorzytka zwyczajna, białorzytka ("Oenanthe oenanthe") – gatunek małego ptaka wędrownego z rodziny muchołówkowatych (Muscicapidae).
Występowanie.
Zamieszkuje całą Europę wraz z Islandią, wybrzeża Grenlandii, środkową i północną Azję aż po jej wschodnie krańce, północno-wschodnią i północno-zachodnią Amerykę Północną oraz północno-zachodnią Afrykę. Migruje na duże odległości, zimuje w tropikalnej Afryce na południe od Sahary. Ptaki z Alaski, zimujące głównie we wschodniej Afryce, pokonują w jedną stronę około 14 500 km, przelatując nad Azją. W zależności od populacji, migracje białorzytek trwają zwykle od jednego do trzech miesięcy.
W środkowej i północnej Europie jest to jedyny przedstawiciel rodzaju "Oenanthe". W Polsce średnio liczny ptak lęgowy, rozpowszechniony w całym kraju, zarówno na niżu, jak i w górach. Według szacunków Monitoringu Pospolitych Ptaków Lęgowych, w latach 2013–2018 populacja białorzytki w Polsce liczyła 47–67 tysięcy par lęgowych.
Systematyka.
Wyróżniono kilka podgatunków "O. oenanthe":
Charakterystyka.
Podgatunek "leucorhoa" występujący na Islandii i Grenlandii jest nieco większy, intensywniej ubarwiony i ma szerszy czarny pasek na ogonie. U podgatunku "seebohmi" z północnej Afryki samce mają czarne gardło, a samice albo mają czarną maskę, albo są podobne do samców.
Środowisko.
Otwarte tereny, nie zadrzewione, najczęściej kamieniste z niską, rzadką roślinnością. Występuje w tundrze, na nadmorskich klifach, w górach, na rumowiskach skalnych, ugorach, w wyrobiskach kamieniołomów lub żwirowni, w ruinach, na terenach ruderalnych lub przemysłowych, na nasypach kolejowych i większych porębach leśnych.
Pożywienie.
Owady i ich larwy oraz inne drobne bezkręgowce zbierane na ziemi. Ponadto białorzytki zjadają też drobne owoce i jagody, takie jak czarny bez, poziomki, jeżyny czy jałowiec.
Lęgi.
Wyprowadza zazwyczaj jeden lęg w roku w maju, choć niektóre pary mogą przystąpić do drugiego lęgu w czerwcu.
Status i ochrona.
Międzynarodowa Unia Ochrony Przyrody (IUCN) uznaje białorzytkę zwyczajną za gatunek najmniejszej troski (LC, "Least Concern"). Liczebność światowej populacji, według wstępnych szacunków, mieści się w przedziale 10–500 milionów dorosłych osobników. Globalny trend liczebności populacji uznawany jest za spadkowy. Białorzytka czarnogardła, od 2016 roku klasyfikowana przez IUCN jako osobny gatunek, również zaliczana jest do kategorii najmniejszej troski; po podziale taksonomicznym liczebność populacji tego taksonu nie została oszacowana, ale jej trend uznawany jest za spadkowy.
W Polsce białorzytka zwyczajna objęta jest ścisłą ochroną gatunkową. Na "Czerwonej liście ptaków Polski" została sklasyfikowana jako gatunek najmniejszej troski (LC).

</doc>
<doc id="533250" url="https://pl.wikipedia.org/wiki?curid=533250" title="Brama Wybrańców w Pszczynie">
Brama Wybrańców w Pszczynie

Brama Wybrańców, zwana również „Wartą” − powstała w 1687 roku, najstarsza zachowana do dziś w niezmienionej formie część kompleksu zamkowego w Pszczynie. Usytuowana w południowo-zachodniej części rynku, była głównym wjazdem na teren zamku. Wzniesiona została przez budowniczego Consilio Miliusa na zlecenie ówczesnego właściciela zamku, Baltazara Promnitza, w miejscu dawnej, XV-wiecznej wartowni z mostem zwodzonym przez fosę. Mieściła pomieszczenia dla straży zamkowej. Żołnierze do straży, wybierani przez Promnitzów spośród chłopów z podległych im włości, byli nazywani właśnie „wybrańcami”. Pszczyńscy „wybrańcy” strzegli zamku do 1875 roku.
Jest to budynek murowany z cegły, otynkowany, parterowy, z załamanym w kierunku południowym skrzydłem, łączącym go z oficyną i okrągłą wieżą, krytą dachem namiotowym przy narożniku południowo-wschodnim. Dach trójspadowy, kryty dachówką. Elewacja frontowa jest siedmioosiowa. Na osi brama przejazdowa sklepiona kolebkowo-krzyżowo, ujęta kamiennym, boniowanym portalem, zamkniętym półkoliście. Układ wnętrz częściowo jedno-, częściowo dwutraktowy. We wnętrzu izby, przy baszcie sklepienie kolebkowe z lunetkami; w izbie po drugiej stronie sieni, przedzielonej w nowszych czasach, strop belkowany, wsparty na profilowanym sosrębie z rozetami.
Do bramy prowadzi kamienny, łukowy mostek ponad dawną fosą, niegdyś otaczającą cały zamek. Ponad portalem połać krytego dachówką dachu przerywa ozdobny szczyt flankowany pilastrami i płaskimi esownicami, na którym umieszczono kamienne płyty z herbami właścicieli Pszczyny - Baltazara Promnitza i Emilii Agnieszki Saskiej. W szczyt wmurowana kamienna tablica, na której wyryto ukrytą w łacińskim napisie datę budowy bramy (chronostych).
Napis głosi: 
OMNIPOTENS COELI, TERRAE PELAGIQVE CREATOR EXCVBIIS POSTES FVLCIAT HOSCE SVIS, 
co znaczy: "Wszechmocny nieba, ziemi, morza Twórca niech wartą swoją tejże bramy strzeże". 
Dziś w Bramie Wybrańców mieszczą się kawiarnia ("Café u Telemanna") oraz Biuro Informacji Turystycznej.
Niegdyś obok bramy, po południowej stronie zamku, wzdłuż fosy, na linii dawnego gotyckiego muru zamkowego, stał szereg innych zabudowań, w tym książęcy browar, słodownia i piekarnia. Jednak w XIX wieku wszystkie te budynki zostały zburzone.

</doc>
<doc id="533251" url="https://pl.wikipedia.org/wiki?curid=533251" title="Helmut Schön">
Helmut Schön

Helmut Schön (ur. 15 września 1915 w Dreźnie, zm. 23 lutego 1996 w Wiesbaden) – niemiecki piłkarz grający na pozycji napastnika, reprezentant III Rzeszy w latach 1937–1941, trener piłkarski.
Kariera klubowa.
Podczas kariery klubowej grał w Dresdner SC, FC St. Pauli oraz Hertha BSC.
Kariera reprezentacyjna.
W latach 1937–1941 rozegrał 16 spotkań w reprezentacji i strzelił 17 bramek.
Kariera trenerska.
Po II wojnie światowej rozpoczął karierę trenerską. W latach 1952–1956 prowadził reprezentację Kraju Saary, także w eliminacjach Mistrzostw Świata 1954, łącząc tę funkcję z trenowaniem klubu 1. FC Saarbrücken. W 1956 roku został asystentem selekcjonera kadry RFN Seppa Herbergera i w tej roli współpracował z nim przez 8 lat. W 1964 roku został samodzielnym trenerem reprezentacji RFN.
Reprezentację prowadził w latach 1964–1978, łącznie w 139 meczach międzypaństwowych. Czterokrotnie wprowadził zespół do finałów mistrzostw świata. W 1966 jego podopieczni zdobyli srebrny medal, w 1970 brązowy, a w 1974 złoty. Pod jego wodzą reprezentacja Niemiec zdobyła także złoty medal Mistrzostw Europy w 1972 i srebrny w 1976. Stworzona przez niego drużyna z 1972, z Seppem Maierem, Franzem Beckenbauerem, Paulem Breitnerem, Günterem Netzerem i Gerdem Müllerem w składzie, jest uważana za najsilniejszą w historii niemieckiego futbolu. Odszedł po nieudanych finałach (odpadnięcie w II rundzie) Mistrzostw Świata 1978.

</doc>
<doc id="533253" url="https://pl.wikipedia.org/wiki?curid=533253" title="Gerd Muller">
Gerd Muller



</doc>
<doc id="533259" url="https://pl.wikipedia.org/wiki?curid=533259" title="Brama Wybrańców">
Brama Wybrańców



</doc>
<doc id="533260" url="https://pl.wikipedia.org/wiki?curid=533260" title="Zmienna niezależna (algebra)">
Zmienna niezależna (algebra)



</doc>
<doc id="533261" url="https://pl.wikipedia.org/wiki?curid=533261" title="Bruzdogłowiec szeroki">
Bruzdogłowiec szeroki

Bruzdogłowiec szeroki ("Diphyllobothrium latum") – pasożytniczy tasiemiec
należący do płazińców (robaki płaskie).
Zarażenie bruzdogłowcem szerokim wywołuje u ludzi chorobę zwaną difylobotriozą, rzadkim objawem może być niedokrwistość złośliwa (1%), wywołana niedoborem witaminy B12.
Morfologia.
Osiąga od zaledwie 2 cm (w ciele chomika) do nawet 20 m długości, jest najdłuższym tasiemcem, jaki pasożytuje u człowieka. Składa się z około 3000 proglotydów. Skoleks pasożyta jest mały (2-3 mm długości, około 1 mm szerokości), spłaszczony grzbietowo-brzusznie, zaopatrzony w bruzdy czepne ("bothria"). Za skoleksem znajduje się rozciągliwa cienka szyjka. Około 20% pierwszych członów jest jałowych, męskich i hermafrodytycznych. Dalsze 80% jest dojrzałych, w których znajduje się macica zawierająca jaja.
Występowanie.
Występuje na półkuli północnej, w rejonach podbiegunowych i w klimacie umiarkowanym. W Europie spotykany przede wszystkim w krajach nadbałtyckich, w Irlandii, Szwajcarii, w delcie Dunaju; także w Azji, w Turkiestanie, Izraelu, północnej Mandżurii, Japonii, na Syberii. Do Ameryki Północnej prawdopodobnie zawleczony został z falą emigrantów z Europy na początku XX wieku. Pojedyncze przypadki zachorowań na difylobotriozę notowano w Kanadzie, w Afryce wschodniej, na Madagaskarze i w Australii.
Cykl rozwojowy.
Pierwszym żywicielem pośrednim jest skorupiak z rzędu widłonogów, drugim ryba kostnoszkieletowa. Żywicielem ostatecznym jest ssak, może być nim człowiek. Pierwszym stadium rozwoju jest koracidium, które żyje w środowisku wodnym. Zostaje zjedzone przez widłonoga, w którego organizmie uwalnia się onkosfera i przekształca się w procerkoid. Po zjedzeniu skorupiaka przez rybę larwa przyjmuje kolejne stadium rozwojowe – plerocerkoid. Plerocerkoid osiedla się w mięśniach ryby, gdzie może przebywać przez kilkanaście lat. Po połknięciu przez ssaka osiedla się w jego jelitach i osiąga postać dorosłą.

</doc>
<doc id="533266" url="https://pl.wikipedia.org/wiki?curid=533266" title="Zespół głośnikowy">
Zespół głośnikowy



</doc>
<doc id="533269" url="https://pl.wikipedia.org/wiki?curid=533269" title="FSO 1500">
FSO 1500



</doc>
<doc id="533270" url="https://pl.wikipedia.org/wiki?curid=533270" title="Duży Fiat">
Duży Fiat



</doc>
<doc id="533272" url="https://pl.wikipedia.org/wiki?curid=533272" title="Agnes Morton">
Agnes Morton

Agnes Mary Morton, Agatha Morton (ur. 6 marca 1872 w Halstead, zm. 5 kwietnia 1952) – brytyjska tenisistka, zwyciężczyni Wimbledonu w grze podwójnej.
Życiorys.
W 1914 partnerowała Amerykance Elizabeth Ryan w jej pierwszym z dziewiętnastu tytułów wimbledońskich. Miała na koncie także zwycięstwa we wcześniejszych, nieoficjalnych edycjach debla (1902, 1909), a także wygraną w nieoficjalnym mikście (1909). W latach 1905–1907 dochodziła do finałów turnieju pretendentów ("All Comers") w grze mieszanej. Pierwsze oficjalne edycje gry podwójnej kobiet i gry mieszanej na Wimbledonie rozegrano w 1913.
Morton cztery razy występowała także w finałach turnieju pretendentek w grze pojedynczej. W 1902 przegrała z Muriel Robb, w 1904 z Charlotte Sterry, w 1908 ponownie ze Sterry, w 1909 z Dorą Boothby. Dwa ostatnie finały "All Comers", wobec nieobecności obrończyń tytułu (mających prawo udziału we właściwym finale, tzw. "challenge round"), są we współczesnych statystykach uznawane za rzeczywiste finały.
Na igrzyskach olimpijskich w Londynie w 1908, w grze pojedynczej kobiet na kortach otwartych, odpadła w ćwierćfinale z Dorotheą Chambers, późniejszą zwyciężczynią. Morton mogła mówić o dużym pechu – wobec licznych rezygnacji uczestniczek turnieju olimpijskiego była jedyną tenisistką obok Chambers, która w ogóle wygrała mecz. Wicemistrzyni Dora Boothby i brązowa medalistka Joan Winch uległy w swoich jedynych (!) pojedynkach również Chambers.
W 1925 wyszła za mąż za Hugh Stewarta.
Występy w finałach "All Comers" na Wimbledonie (w latach, kiedy nie rozgrywano "challenge round"):

</doc>
<doc id="533281" url="https://pl.wikipedia.org/wiki?curid=533281" title="Helmut Schon">
Helmut Schon



</doc>
<doc id="533283" url="https://pl.wikipedia.org/wiki?curid=533283" title="Bogumił Zych">
Bogumił Zych

Bogumił Zygmunt Zych (ur. 22 sierpnia 1959 w Wałbrzychu) – polski polityk, harcmistrz, poseł na Sejm X i I kadencji.
Życiorys.
Ukończył w 1991 studia na Wydziale Dziennikarstwa i Nauk Politycznych Uniwersytetu Warszawskiego. W latach 80. był instruktorem harcerskim, komendantem wałbrzyskiej chorągwi Związku Harcerstwa Polskiego i uczestnikiem ruchu starszoharcerskiego. Związany ze Szkołą Harcerstwa Starszego „Perkoz” i Radą Harcerzy Starszych. Należał do Kręgu Instruktorskiego „Draka”, był wieloletnim drużynowym 1. Wałbrzyskiej Środowiskowej Drużyny Starszoharcerskiej „Fokszekmek”.
W 1978 wstąpił do Polskiej Zjednoczonej Partii Robotniczej, był członkiem komitetu wojewódzkiego w Wałbrzychu. W 1989 z ramienia partii uzyskał mandat posła na Sejm X kadencji z okręgu wałbrzyskiego. Po rozwiązaniu PZPR wstąpił do Parlamentarnego Klubu Lewicy Demokratycznej i Socjaldemokracji Rzeczypospolitej Polskiej. W 1991 uzyskał reelekcję na Sejm I kadencji z listy Sojuszu Lewicy Demokratycznej w okręgu wałbrzyskim. W 1993 wycofał się z polityki.
W 1986 odznaczony Brązowym Krzyżem Zasługi.

</doc>
<doc id="533284" url="https://pl.wikipedia.org/wiki?curid=533284" title="Miotła (ujednoznacznienie)">
Miotła (ujednoznacznienie)



</doc>
<doc id="533287" url="https://pl.wikipedia.org/wiki?curid=533287" title="Afera poniżej zera">
Afera poniżej zera

Afera poniżej zera (ang. "Out Cold") – amerykańska komedia akcji z 2001 roku w reżyserii braci Emmetta i Brendana Malloy (The Malloys).
Opis fabuły.
Bull Mountain, miasteczko na Alasce. Rick, Pig Pen, Luke i Anthony zajmują się głównie jazdą na snowboardzie i przesiadywaniem w barze Lance'a. Problemy zaczynają się w momencie, kiedy syn założyciela miasta – Ted Muntz – postanawia sprzedać górę niejakiemu Johnowi Majorsowi. Nowy właściciel, wbrew woli mieszkańców, zamierza zamienić tę cichą okolicę w hałaśliwy ośrodek turystyczny. W roli współpracownika widziałby Ricka. Sytuację komplikuje fakt, że razem z Majorsem przybywa jego córka Anna, dawna miłość Ricka. Kiedy Pig Pen, Luke i Anthony zostają zwolnieni, a Lance traci bar – przyjaciele z Rickiem na czele postanawiają pozbyć się z miasta Majorsa i potencjalnych inwestorów.

</doc>
<doc id="533288" url="https://pl.wikipedia.org/wiki?curid=533288" title="HHV-4">
HHV-4



</doc>
<doc id="533289" url="https://pl.wikipedia.org/wiki?curid=533289" title="HHV-5">
HHV-5



</doc>
<doc id="533292" url="https://pl.wikipedia.org/wiki?curid=533292" title="Bill Withers">
Bill Withers

Bill Withers, właśc. William Harrison Withers Jr. (ur. 4 lipca 1938 w Slab Fork w Wirginii Zachodniej, zm. 30 marca 2020 w Los Angeles w Kalifornii) – amerykański wokalista, gitarzysta i kompozytor. Grał muzykę w stylu soul i pop.
Bill Withers kojarzony jest przede wszystkim z klasykiem „Lean on Me” oraz „Ain’t No Sunshine” (1971), „Use Me”, „Lovely Day” (piosenką, której cover stworzyła grupa Shakatak) oraz „I Can’t Write Left Handed”.
Życiorys.
Bill Withers urodził się w 1938 roku w wiosce Slab Folk (okolice miasta Beckley) i tam dorastał. Po 9-letniej służbie w marynarce, przeniósł się do Los Angeles i w 1967 roku rozpoczął karierę muzyczną.
Debiutował albumem "Just As I Am" (1971), który zawierał jego pierwszy wielki przebój „Ain’t No Sunshine” (parę lat później Budka Suflera nagrała polskojęzyczny cover tego utworu – „Sen o dolinie”). Płyta zyskała status złotej.
Bill Withers zdobył 3 nagrody Grammy, był nominowany do tej nagrody siedmiokrotnie. W 2015 roku został wprowadzony do Rock and Roll Hall of Fame.
W latach 1971–1985 roku nagrał w sumie 9 albumów:

</doc>
<doc id="533293" url="https://pl.wikipedia.org/wiki?curid=533293" title="Metoda badań dokumentów osobistych">
Metoda badań dokumentów osobistych

Metoda badań dokumentów osobistych polega na analizie ich treści. 
W szerszym znaczeniu zaliczymy do nich: autobiografie, pamiętniki, wspomnienia, listy, zeznania.
W węższym ujęciu: to wyłącznie pisemne wypowiedzi i przedstawienie relacji przez samego autora; ważne jest przedstawienie przeżyć i poglądów dotyczących jakiegoś wydarzenia, które przeżył.
Jan Szczepański podzielił dokumenty osobiste, ze względu na tematykę i czas powstania na:

</doc>
<doc id="533295" url="https://pl.wikipedia.org/wiki?curid=533295" title="Kontrgambit Falkbeera">
Kontrgambit Falkbeera



</doc>
<doc id="533298" url="https://pl.wikipedia.org/wiki?curid=533298" title="KeV">
KeV



</doc>
<doc id="533301" url="https://pl.wikipedia.org/wiki?curid=533301" title="Sabataizm">
Sabataizm

Sabataizm, sabbatanizm – ruch mesjanistyczny w judaizmie, założony w XVII wieku przez Szabetaja Cewi. Wywodził się z idei mesjanistyczno-kabalistycznych. Sabataizm rozpowszechnił się głównie wśród Żydów sefardyjskich. Ruch był potępiany przez rabinów judaizmu ortodoksyjnego.
Historia.
W 1664 roku Szabetaj Cewi ogłosił się Mesjaszem i wybrał sobie dwunastu uczniów, zniósł niektóre święta żydowskie i ustanowił własne. Według traktatu Natana z Gazy pt. "Derusz ha-Tanninim" ("Rozprawa o morskich potworach") Szabetaj Cewi miał naprawić świat, oddzielając dobro od zła. Założyciel ruchu ogłosił, że w 1666 roku nastąpi powrót wybawionych przez niego Żydów do Palestyny.
Frakcje.
W 1666 roku Szabetaj Cewi został zmuszony do przyjęcia islamu, a sabataizm podzielił się na frakcje aktywistów i umiarkowanych. Umiarkowani uznawali władzę rabinów. Aktywiści nazywali siebie „wojownikami mesjasza” i głosili, że śmierć założyciela sabataizmu jest sposobem na ukrywanie się i zapowiedzią ponownego przyjścia. Na wzór Szabetaja Cewi ukrywali także swoją wiarę, a niektórzy porzucali religię, przechodząc na islam, by uniknąć prześladowań. Przetrwały niewielkie grupy takich konwertytów – np. w Turcji judaistyczno-muzułmańska sekta "donmeh".
Założenia sabataizmu.
Sabataizm odrzucał religijne praktyki judaizmu. Wywodzący się z mistyczno-kabalistycznej idei ruch nawiązywał do zbawienia duchowego poprzez zachowanie surowej ascezy przy jednoczesnym wyrażaniu radości z życia poprzez egzaltację religijną, co miało połączyć wyznawców z Bogiem. Praktyki religijne sabataizmu wywarły wpływ na chasydyzm i frankistów.

</doc>
<doc id="533306" url="https://pl.wikipedia.org/wiki?curid=533306" title="Terytorium Alabamy">
Terytorium Alabamy

Terytorium Alabamy – terytorium zorganizowane powstałe poprzez secesję 3 marca 1817 roku z Terytorium Missisipi. Stolicą zostało leżące nad rzeką Tombigbee St. Stephens, a jedynym gubernatorem William Wyatt Bibb. Aktem Kongresu Stanów Zjednoczonych z dnia 14 grudnia 1819 roku, Alabama została przyjęta do USA jako dwudziesty drugi stan.

</doc>
<doc id="533313" url="https://pl.wikipedia.org/wiki?curid=533313" title="Poltegor Centre we Wrocławiu">
Poltegor Centre we Wrocławiu

Poltegor – biurowiec we Wrocławiu, który zlokalizowany był w dzielnicy Krzyki pośrodku osiedla Południe. Zbudowany w 1982 roku technologią monolityczną, rozebrany w 2007 roku. Był najwyższym budynkiem we Wrocławiu.
Architektura.
Fundamentem budynku była kilkumetrowej grubości płyta żelbetowa posadowiona na palach. Konstrukcja budynku oparta była na środkowym monolitycznym trzonie żelbetowym, w którym mieszankę betonową układano w deskowaniach ślizgowych. W trzonie tym mieściły się piony windowe, schody, sanitariaty i szyb instalacyjny. Zewnętrzne dwa trakty zbudowano w konstrukcji stalowej, szkieletowej.
Przyziemie budynku zawierało pomieszczenia gospodarcze i inne pomocnicze. Do tego poziomu zjeżdżały trzy windy towarowo-osobowe (spośród dziewięciu zainstalowanych w budynku). Następna kondygnacja to hall wejściowy do budynku (stąd odjeżdżały wszystkie windy), następne 22 piętra wynajmowane były na biura. Na najwyższej kondygnacji znajdowała się duża sala konferencyjna oraz bar-kawiarnia, wykorzystywana często w charakterze platformy widokowej. 
Na dachu były stacje przekaźnikowe i nadawcze anteny telewizyjne i radiowe, stąd m.in. nadawała na początku lat 90. pierwsza w Polsce i w całym Bloku Wschodnim Prywatna Telewizja „Echo”. Do 18 kwietnia 2007 znajdowały się tu nadajniki: Radia Aplauz, Tok FM, Radiostacji, RMF Classic a także Telewizji Dolnośląskiej TeDe. Część z nich przeniosła nadajnik na dach domu akademickiego „Kredka”.
Historia.
Budowę wieżowca zakończono w 1982 roku. Nazwa budynku wywodziła się od nazwy przedsiębiorstwa Poltegor (akronim od "Polska Technika Górnicza"), zajmującej się projektowaniem inwestycji w górnictwie, która dysponowała całym biurowcem w latach 80., a później zajmowała znaczną jego część na swoją siedzibę. W 1991 Poltegor został podzielony na dwie niezależne firmy: Poltegor-Projekt i Poltegor-Instytut.
Wieżowiec i otaczającą go prawie 3-hektarową działkę kupił 18 stycznia 2006 roku za (według nieoficjalnych informacji) 17,5 milionów euro wrocławski biznesmen Leszek Czarnecki. Wiosną 2006 roku rozpoczęto prace ziemne w otoczeniu „Poltegoru”, przygotowujące teren pod budowę nowego obiektu.
1 czerwca 2007 w godzinach przedpołudniowych przeprowadzono ćwiczenia ratownicze, a po południu w kawiarni na ostatnim piętrze odbył się koncert zespołu IRA.
Od 2 czerwca 2007 prowadzona była rozbiórka budynku piętro po piętrze (koparki zostały wciągnięte na dach 15 czerwca). Prace rozbiórkowe nadziemnej części budynku zakończyły się w październiku. 3 listopada koparki dotarły do kamienia węgielnego wmurowanego 30 maja 1974 roku. Od 6 listopada trwały roboty przy usuwaniu żelbetowego fundamentu. Prowadzone były metodą mikrowybuchów.
W miejscu Poltegoru powstał wieżowiec Sky Tower.

</doc>
<doc id="533314" url="https://pl.wikipedia.org/wiki?curid=533314" title="Dresuar">
Dresuar

Dresuar (z ) – odmiana przyściennego kredensu znana od okresu średniowiecza, służącego do przechowywania i eksponowania bogatych naczyń stołowych. Mebel ten ma formę otwartej dołem szafki lub stołu z nadstawą z otwartymi półkami. Półki ustawione schodkowo często przykryte od góry rodzajem wystającego baldachimu.
Skromniejsze w formie i zdobnictwie dresuary stały w kuchni. Bogatsze były ozdobą salonów i jadalni; często zasłaniane były kratą i ustawiane na stopniach. Liczba stopni zależała od pozycji społecznej gospodarza. Dresuar był meblem reprezentacyjnym (tzw. "meubles honorables") – dekorowano nim np. salę w której przyjmowano gości po narodzinach dziedzica rodu lub też opróżniano go i zasłaniano kirem po śmierci pana domu.
Występuje również pod nazwą: "buffet", "bas d'armoire", "buffet à pans coupés".

</doc>
<doc id="533317" url="https://pl.wikipedia.org/wiki?curid=533317" title="Gerydon">
Gerydon

Gerydon (z franc. "guéridon") – reprezentacyjna wysoka podstawa pod wazę, tacę, świecznik itp.; później mały, podręczny stolik gabinetowy. 
Nazwą tą początkowo określano we Francji rzeźbioną w drewnie postać Murzyna dzierżącego pochodnię lub podtrzymującego tacę dla świecznika, rozpowszechnioną w okresie baroku i rokoka. Pochodzi ona od imienia Guéridon – występującego w XVII-wiecznych farsach sługi trzymającego świecznik (m.in. przy wejściu do Comédie-Française). Wykonywany był także w postaci dzieci albo nimf (jak w Wersalu czy paryskiej École des Beaux-Arts). Jako zwykły postument gerydon miał formę ozdobnego (profilowanego) słupka, zazwyczaj drewnianego, rzadziej odlewanego z brązu w bardziej dekoracyjnym kształcie. Stosowany we Włoszech od końca XVI stulecia, w Europie rozpowszechniony był zwłaszcza w drugiej połowie XVII wieku.
Natomiast pod koniec XVIII w., zwłaszcza w okresie empire, było to określenie niewielkiego krągłego stolika na jednonożnej bądź trójnożnej podstawie, służącego nie tylko do ustawiania świecznika (lampy) lub dekoracyjnej wazy bądź bibelotów, lecz także jako miejsce na kwiaty albo jako stolik śniadaniowy. W XIX-wiecznej polszczyźnie „gierydonikami” nazywano zarówno okrągłe stoliczki o jednej nodze będące podstawą lichtarzy, jak i wysokie podstawki do słodyczy. 
Za inną użytkową odmianę tej formy mebla można uważać atenkę – trójnożny stoliczek (niekiedy o nogach ze złoconego żelaza), naśladujący kształtem greckie trójnogi antyczne. Weszła ona w użycie w okresie Ludwika XIV i zazwyczaj służyła za umywalnię.

</doc>
<doc id="533318" url="https://pl.wikipedia.org/wiki?curid=533318" title="Dysnomia (choroba)">
Dysnomia (choroba)

Dysnomia - to zaburzenie neurologiczne, pojawiające się w chorobach zwyrodnieniowych i otępiennych OUN, polegające na utracie płynności mowy wskutek trudności w znalezieniu w pamięci słów odpowiednich do wyrażenia swoich myśli.
Podobne trudności zdarzają się sporadycznie u osób zdrowych, które mają jakieś słowo "na końcu języka", natomiast u chorych te zaburzenia pojawiają się wielokrotnie w trakcie konstrukcji wypowiedzi i zwykle towarzyszy im zniekształcanie brzmienia wyrazów. Rozumienie mowy bywa zwykle zachowane.

</doc>
<doc id="533321" url="https://pl.wikipedia.org/wiki?curid=533321" title="Elektryczna szczoteczka do zębów">
Elektryczna szczoteczka do zębów



</doc>
<doc id="533327" url="https://pl.wikipedia.org/wiki?curid=533327" title="Polfer Podzespoły Indukcyjne">
Polfer Podzespoły Indukcyjne

Polfer Podzespoły Indukcyjne S.A. (dawniej Zakład Podzespołów Indukcyjnych stanowiący oddział zamiejscowy Zakładu Materiałów Magnetycznych „Polfer”) – polskie przedsiębiorstwo produkcyjne z siedzibą w Woźnikach.
Historia.
Lata 1965–1999.
Zakład Podzespołów Indukcyjnych "Polfer" w Woźnikach (woj. podlaskie) został powołany decyzją Ministra Przemysłu Maszynowego z dnia 8 września 1965 r. jako zamiejscowa filia warszawskiego Zakładu Materiałów Magnetycznych "Polfer". Bazując na rdzeniach ferrytowych wytwarzanych przez ZMM "Polfer", zakład zamiejscowy podjął produkcję elementów indukcyjnych, głównie filtrów pośredniej częstotliwości, a także dławików i transformatorów. 
Zakład Materiałów Magnetycznych „Polfer”, którego filią był ZPI "Polfer" w Woźnikach, został sprywatyzowany przez ówczesne Ministerstwo Przekształceń Własnościowych, część puli akcji trafiła do pracowników. Nowa dwójka właścicieli wykorzystała zapisy w umowie prywatyzacyjnej i Zakład w Warszawie został zlikwidowany wkrótce po tym jak minął okres ochronny zapisany w umowie.
Zakład w Woźnikach nie zmienił profilu swej działalności i funkcjonuje obecnie pod nazwą Polfer Podzespoły Indukcyjne S.A. (nr KRS 0000306844). 80% jego produkcji wysyłane jest na eksport.
Po 1996.
Zakład „Polfer” w Skierniewicach (wcześniej utworzono Sp. z o.o. pod nazwą Ferpol) w 1996 roku został sprzedany firmie Philips Components i skoncentrował się na produkcji Rdzeni Zespołu Odchylania. Był to jedyny zakład w Polsce należący do tej Grupy Philipsa. Część zakładu w Skierniewicach zajmująca się produkcją magnesów twardych (głównie głośnikowych) została następnie sprzedana przez Philipsa firmie Carbone Lorraine, która to firma krótko po tym zamknęła zakład w Skierniewicach i skoncentrowała produkcję w swoich zakładach we Francji.
Na bazie zakładu w Skierniewicach Philips wybudował nowy zakład produkujący ferryty miękkie. Obecnie zakład ten jest częścią koncernu Yageo pod nazwą Ferroxcube. W związku z zakończeniem produkcji tradycyjnych telewizorów CRT, produkcja Rdzeni Zespołów Odchylania (RZO) została zakończona i zakład w Skierniewicach obecnie znajduje się w likwidacji. Zlikwidowany zakład należał do firmy LG. Philips Displays, gdyż wcześniej w wyniku przekształceń w Grupie Components utworzono Joint Venture z firmą LG. Na początku XXI wieku zakład produkował RZO dla ponad 70% produkowanych w Europie telewizorów, a moce produkcyjne przekraczały 30 mln sztuk rocznie. Zainstalowana moc przerobowa sięgała kilka tysięcy ton ferrytu rocznie.
Zakład Polfer produkuje od początku swego istnienia magnesy do głośników, oraz do zespołów ogniskowania w telewizorach, rdzenie do cewek oraz elementy głowic magnetofonowych. W latach 70. i latach 80. zakład należał do Zjednoczenia Przemysłu Elektronicznego Unitra, wtedy też prowadzono prace badawcze np. w dziedzinie produkcji rdzeni pamięciowych do elektronowych maszyn matematycznych.
Obecnie Zakład funkcjonuje pod nazwą Polfer Podzespoły Indukcyjne S.A. (nr KRS 0000306844) i nie zmienił profilu swej działalności, choć 80% jego produkcji wysyłane jest na eksport.

</doc>
<doc id="533328" url="https://pl.wikipedia.org/wiki?curid=533328" title="Płaszcz Układu Słonecznego">
Płaszcz Układu Słonecznego

Płaszcz Układu Słonecznego (ang. "heliosheath") – część heliosfery pomiędzy szokiem końcowym a heliopauzą. Jest to obszar, w którym wiatr słoneczny wieje z prędkościami poddźwiękowymi. Otacza cały Układ Słoneczny oprócz (hipotetycznego) obłoku Oorta.
Wewnętrzną granicą płaszcza Układu Słonecznego jest szok końcowy. Jego odległość od Słońca wynosi około 80-100 au i prawdopodobnie nie jest stała, ale zależy od aktywności Słońca i od galaktycznego pola magnetycznego. Również zewnętrzna granica płaszcza, a zarazem całej heliosfery – heliopauza – jest strukturą dynamiczną, której kształt nadaje oddziaływanie z ośrodkiem międzygwiazdowym. Płaszcz jest wyraźnie asymetryczny, odkształcony przez ciśnienie dynamiczne ośrodka. Jest spłaszczony w kierunku ruchu Słońca przez Galaktykę, a w stronę przeciwną rozciągnięty na kształt warkocza komety.
W 2009 na podstawie danych dostarczonych przez sondy NASA IBEX (Interstellar Boundary Explorer) i Cassini zasugerowano, że ten model jest niepoprawny, a płaszcz tworzy dość symetryczny bąbel. Oznaczałoby to, że decydujący wpływ na niego ma oddziaływanie cząstek z polem magnetycznym ośrodka międzygwiazdowego. Jednak późniejsze badania wskazały, że obserwowany efekt ma swoje źródła bliżej, w obszarze szoku końcowego, zaś heliosfera jako całość jest wydłużona, a pole magnetyczne jedynie deformuje jej kształt.

</doc>
<doc id="533331" url="https://pl.wikipedia.org/wiki?curid=533331" title="De Profundis">
De Profundis



</doc>
<doc id="533333" url="https://pl.wikipedia.org/wiki?curid=533333" title="Luis Medina Cantalejo">
Luis Medina Cantalejo

Luis Medina Cantalejo (ur. 1 marca 1964) – hiszpański sędzia piłkarski.
Od 2002 sędzia międzynarodowy. Zadebiutował 4 września 2004 w meczu pomiędzy reprezentacjami Turcji i Gruzji odbywającego się w ramach eliminacji strefy europejskiej do Mistrzostw Świata 2006.

</doc>
<doc id="533334" url="https://pl.wikipedia.org/wiki?curid=533334" title="De profundis">
De profundis



</doc>
<doc id="533335" url="https://pl.wikipedia.org/wiki?curid=533335" title="Zodiak (ujednoznacznienie)">
Zodiak (ujednoznacznienie)



</doc>
<doc id="533338" url="https://pl.wikipedia.org/wiki?curid=533338" title="Polin">
Polin

Polin () – nazwa Polski w języku jidysz (wymawiana jako "pojln") i języku hebrajskim, w którym słowo to można odczytywać jako „tutaj spocznij”. Autorstwo tej teorii etymologicznej przypisuje się Mojżeszowi Isserlesowi.
Kiedy Żydzi zostali wygnani z Hiszpanii (1492) i Portugalii (1496), migrowali na północ lub na wschód. Legenda żydowska głosi, że gdy uchodźcy podążający w kierunku wschodnim dotarli do ziem polskich, nazwę kraju odczytali jako "Po lin" (hebr. ), biorąc to za dobry omen. Istnieje nawet wersja legendy, według której z nieba został zesłany znak – kartka z napisem "Po lin". W wyniku tego Żydzi osiedlali się masowo na gościnnej polskiej ziemi. Sam Isserles pisał o Polsce: „W tym kraju nie ma zawziętej nienawiści do nas, jak w Niemczech. Oby zostało tak nadal, aż do nadejścia Mesjasza”.

</doc>
<doc id="533339" url="https://pl.wikipedia.org/wiki?curid=533339" title="Tulak">
Tulak

Tulak UL – samolot ultralekki w układzie zastrzałowego górnopłatu o bardzo prostej konstrukcji. Kadłub i usterzenie z kratownicy spawanej z rur stalowych oraz drewniane skrzydła pokryte są ceconitem i blachą. Uznawany jest za replikę (kopię w skali 7/8) brytyjskiego samolotu British Taylorcraft Auster z okresu II wojny światowej (będącego rozwinięciem amerykańskiej maszyny Taylorcraft) i podobnie jak on oferowany jest z silnikiem bokser albo z 4-cylindrowym wiszącym silnikiem rzędowym. 
Jest to jeden z najbardziej popularnych samolotów w Czechach. Nazwa „Tulak” oznacza z czeskiego „włóczykij”, co z kolei nawiązuje do amerykańskiego Pipera PA-15 „Vagabond”, stanowiącego podobną ewolucję Taylorcrafta z końca lat 40.
Dwuosobowa kabina została wyposażona w dwa kompletne układy sterowania. Siedzenia w kabinie umiejscowione są obok siebie.
Osiągi:

</doc>
<doc id="533347" url="https://pl.wikipedia.org/wiki?curid=533347" title="Substancja toksyczna">
Substancja toksyczna



</doc>
<doc id="533351" url="https://pl.wikipedia.org/wiki?curid=533351" title="Zodiac CH 601">
Zodiac CH 601

Zenair CH 601 - samolot ultralekki w układzie dolnopłata wolnonośnego. Jego konstruktorem jest Chris Heintz. Model 601 jest udoskonaloną wersją samolotu 600 który miał być tanim samolotem treningowym. Produkowany przez firmy Zenair, następnie Zenith Aircraft Company i Aircraft Manufacturing and Design (AMD) w wersjach: 
1. CH-601 HD 
2. CH-601 HDS 
3. CH-601 (UL) 
4. CH-601 XL 
5. CH-604 (czteromiejscowy) 

</doc>
<doc id="533352" url="https://pl.wikipedia.org/wiki?curid=533352" title="Zespół Holt-Orama">
Zespół Holt-Orama

Zespół Holt-Orama (zespół Harrisa-Osborne'a, ang. Holt-Oram syndrome, HOS) – uwarunkowany genetycznie zespół wad wrodzonych spowodowany mutacją genu "TBX5" kodującego czynnik transkrypcyjny, na który składają się wrodzone wady serca i malformacje kończyn górnych.
Zaburzenia rozwojowe serca:
Zaburzenia rozwojowe kończyn górnych:
Leczenie polega na chirurgicznej korekcji stwierdzanych wad.
Chorobę opisali w 1960 roku Mary Clayton Holt i Samuel Oram. Kolejny opis przedstawili sześć lat później Leonard C. Harris i William Phillip Osborne

</doc>
<doc id="533355" url="https://pl.wikipedia.org/wiki?curid=533355" title="Witryna (mebel)">
Witryna (mebel)

Witryna (z franc. vitrine) - oszklona szafka do ekspozycji cennych, drobnych wyrobów ceramiki artystycznej, a także ze szkła i porcelany. Pojawia się w okresie klasycyzmu, za panowania Ludwika XVI.
Obecnie witrynę często nazywa się błędnie serwantką.

</doc>
<doc id="533356" url="https://pl.wikipedia.org/wiki?curid=533356" title="Hermetyczność">
Hermetyczność

Hermetyczność – cecha dowolnego układu lub urządzenia, oznaczająca jego kompletną zamkniętość dla zewnętrznych czynników.
W technice obudowa hermetyczna oznacza obudowę zdolną do całkowitego powstrzymania cieczy (nawet podczas zanurzenia), jak i gazów (np. powietrza).
Obudowy hermetyczne mają szczególne znaczenie w przypadku przechowywania substancji toksycznych lub trujących, jak również lotnych materiałów łatwopalnych (np. gazy).
Obudowy hermetyczne są również stosowane do przechowywania produktów żywnościowych – odcięcie dostępu powietrza (w tym szczególnie tlenu) powoduje znaczne spowolnienie rozkładu przechowywanych produktów. Najszerzej stosowanymi przykładami takich rozwiązań są słoik i konserwa.

</doc>
<doc id="533357" url="https://pl.wikipedia.org/wiki?curid=533357" title="Dekanat bielski">
Dekanat bielski



</doc>
<doc id="533358" url="https://pl.wikipedia.org/wiki?curid=533358" title="Motyl (województwo łódzkie)">
Motyl (województwo łódzkie)

Motyl – wieś w Polsce położona w województwie łódzkim, w powiecie wieluńskim, w gminie Mokrsko.
W latach 1975–1998 miejscowość administracyjnie należała do województwa sieradzkiego.

</doc>
<doc id="533360" url="https://pl.wikipedia.org/wiki?curid=533360" title="Dekanat aleksandrowski">
Dekanat aleksandrowski



</doc>
<doc id="533365" url="https://pl.wikipedia.org/wiki?curid=533365" title="Dekanat brzeski">
Dekanat brzeski



</doc>
<doc id="533367" url="https://pl.wikipedia.org/wiki?curid=533367" title="Dekanat piotrkowski">
Dekanat piotrkowski



</doc>
<doc id="533368" url="https://pl.wikipedia.org/wiki?curid=533368" title="Specjalista anestezjologii">
Specjalista anestezjologii



</doc>
<doc id="533369" url="https://pl.wikipedia.org/wiki?curid=533369" title="Specjalista anestezjologii i intensywnej terapii">
Specjalista anestezjologii i intensywnej terapii



</doc>
<doc id="533371" url="https://pl.wikipedia.org/wiki?curid=533371" title="El Paso (koń)">
El Paso (koń)

El Paso (ur. w 1967, uśpiony 13 marca 1995) – koń, gniady ogier ze stadniny koni w Janowie Podlaskim, potomek ogiera Czorta i klaczy Ellory.
W 1981, w związku ze światową koniunkturą na konie czystej krwi arabskiej, koń ten został kupiony podczas aukcji przez amerykańskiego filantropa i biznesmena Armanda Hammera za milion dolarów, co było najwyższą w historii sumą zapłaconą za ogiera. Jako że janowska stadnina była własnością państwową, pieniądze ze sprzedaży El Paso przypadły Skarbowi Państwa.
Życiorys.
Po zakończeniu kariery wyścigowej krył przez 4 sezony w Michałowie, gdzie dał wiele potomstwa, m.in. Wizję (od Warmii). W 1975 został wydzierżawiony hodowcy amerykańskiego Eugene LaCroix na okres 3 lat. W 1976 został Czempionem Narodowym USA. W czasie dzierżawy w USA nad jego boksem wisiała tabliczka z jego dumnym przydomkiem, "The horse that money couldn’t buy" (Koń, którego nie można kupić za pieniądze). Pomimo tego w 1981, tuż przed aukcją został sprzedany Armandowi Hammerowi za milion dolarów.
Potomstwo.
Wśród wielu 85 potomstwa wyróżniają się:

</doc>
<doc id="533372" url="https://pl.wikipedia.org/wiki?curid=533372" title="Dekanat osiecki">
Dekanat osiecki



</doc>
<doc id="533375" url="https://pl.wikipedia.org/wiki?curid=533375" title="Kamera gamma">
Kamera gamma



</doc>
<doc id="533376" url="https://pl.wikipedia.org/wiki?curid=533376" title="Dekanat świętokrzyski">
Dekanat świętokrzyski



</doc>
<doc id="533377" url="https://pl.wikipedia.org/wiki?curid=533377" title="Dekanat grodziski">
Dekanat grodziski



</doc>
<doc id="533379" url="https://pl.wikipedia.org/wiki?curid=533379" title="Gran Derby">
Gran Derby



</doc>
<doc id="533380" url="https://pl.wikipedia.org/wiki?curid=533380" title="Marchewka">
Marchewka



</doc>
<doc id="533381" url="https://pl.wikipedia.org/wiki?curid=533381" title="Flaki (potrawa)">
Flaki (potrawa)

Flaki (flaczki) – tradycyjna potrawa mięsna w formie gęstej zupy. Jej nazwa wywodzi się z jednego z głównych składników: oczyszczonych i pokrojonych w cienkie poprzeczne paski fragmentów żołądka wołowego. Dopuszczalne jest także użycie żołądków wieprzowych oraz jeleniowatych: jelenia, daniela, łosia.
Historia.
Na ziemiach polskich potrawa ta była znana już w XIV w. i należała do ulubionych potraw króla Władysława Jagiełły. Flaki znane są również w kuchniach innych narodów (czeskiej, austriackiej, francuskiej, niemieckiej, włoskiej i kuchniach azjatyckich). Różnią się od polskich flaków sposobem doprawiania (np. dodatek octu winnego w Austrii) i podawania.
Sposób przygotowania.
Na flaki można przeznaczyć wszystkie 4 części żołądka: księgi, żwacz, czepiec oraz trawieniec, przy czym uważa się, że największą wartość kulinarną mają trawieniec i żwacz. Surowe flaki są bogate w związki wapnia i zawierają ich nawet więcej niż mięso.
Flaki, po ich oczyszczeniu, obgotowaniu i pokrojeniu w cienkie paski, stanowią podstawowy wkład do zupy warzywnej z ew. dodatkiem wołowiny lub wędzonki. Ważne jest, aby zostały ugotowane w zupie do miękkości. Zupa zazwyczaj podawana jest na ostro (pieprz, gałka muszkatołowa, majeranek, imbir, mielona papryka).
Sposób przygotowania może różnić się nieco w zależności od regionu i upodobań kulinarnych. Niektórzy dodają do flaków odrobinę koncentratu pomidorowego, niektórzy gotują flaki bez zasmażki.
Dodatkiem uszlachetniającym potrawę, m.in. w wersji "flaki po warszawsku", są pulpety z dodatkiem szpiku. W handlu w Polsce są także gotowe „Flaki zamojskie”, sprzedawane w puszkach i słoikach.
Warianty.
Czeska "dršťková polévka" jest równie popularna (także na Słowacji) co flaki w Polsce, a główną różnicą jest znaczna rola czerwonej mielonej papryki – co nadaje jej charakterystyczną czerwoną barwę, oraz kminku.
Szczególnie cenione w kuchni francuskiej są flaki z Caen, krojone w kwadraty, z dodatkiem cydru i kalwadosu.
W kuchni tureckiej flaki (tur. "i̇şkembe çorbasi"), doprawiane cytryną, octem i czosnkiem uważane są za jedną z potraw narodowych.
W Bułgarii znana jest шкембе чорба (bułg. szkembe czorba), która od tureckiego wariantu różni się przede wszystkim dodatkiem słodkiego mleka.
Znany jest również wariant flaków, w którym zamiast żołądków wołowych wykorzystuje się żołądki lub mięso drobiowe, a potrawę nazywa się flakami drobiowymi.
W Polsce znane są warianty flaków z mięsem wołowym, cielęcym oraz wieprzowym (pajszle).

</doc>
<doc id="533383" url="https://pl.wikipedia.org/wiki?curid=533383" title="Flaki">
Flaki



</doc>
<doc id="533384" url="https://pl.wikipedia.org/wiki?curid=533384" title="Moma (rzeka)">
Moma (rzeka)

Moma – rzeka w azjatyckiej części Rosji, w Jakucji; prawy dopływ Indygirki. Długość 406 km; powierzchnia dorzecza 30 200 km².
Źródła w górach Ułachan-Czistaj, najwyższym pasmie Gór Czerskiego; płynie w kierunku północno-zachodnim w dolinie pomiędzy pasmami Ułachan-Czistaj i Czemałginskij chriebiet, a Górami Momskimi; w środkowym i dolnym biegu występują liczne progi i bystrza.
Zamarza od października do czerwca, tworząc wielkie zatory lodowe (powierzchnia do 180 km²); zasilanie głównie deszczowe.

</doc>
<doc id="533385" url="https://pl.wikipedia.org/wiki?curid=533385" title="Liść (informatyka)">
Liść (informatyka)

Liść – węzeł (element) drzewa, który nie posiada potomków. Często liśćmi są węzły najbardziej oddalone od korzenia. Rozpatrując drzewiastą strukturę danych jako graf drzewiasty można powiedzieć, że liście to wierzchołki o stopniu 1, które nie są korzeniem (wyjątkiem jest tu drzewo złożone tylko z korzenia, wówczas jest on także liściem). Węzeł niebędący liściem nazywany jest węzłem wewnętrznym.
Niektóre drzewa przechowują dane tylko w węzłach wewnętrznych, co ułatwia dostęp do danych. Dla przykładu, jeżeli przyjmiemy, że liście drzewa są puste, to drzewo złożone z tylko jednego elementu jest drzewem pustym. Gdy liście zawierają dane, puste drzewo musiałoby być oznaczone dodatkowym znacznikiem.
Przyjmuje się także wariant, w którym dane przechowywane są w liściach. Wówczas węzły wewnętrzne przechowują jedynie metadane, jak zakres danych w umieszczonych potomnych liściach. Takie drzewa ułatwiają wyszukiwanie danych.
Programowanie genetyczne.
W programowaniu genetycznym "liść" to najbardziej zewnętrzna cześć programu, często nazywana także "terminalem". Węzły wewnętrzne są wówczas funkcjami.

</doc>
<doc id="533391" url="https://pl.wikipedia.org/wiki?curid=533391" title="Mirosław Vitali">
Mirosław Vitali

Mirosław Vitali ps. „Jerzy” (ur. 5 października 1914 w Humaniu, zm. 19 lutego 1992 w Londynie) – oficer lekarz Wojska Polskiego, Armii Krajowej i Polskich Sił Zbrojnych.
Życiorys.
W 1932 zdał maturę w Gimnazjum im. Mikołaja Reja w Warszawie. W tym samym roku został przyjęty do Szkoły Podchorążych Sanitarnych w Warszawie. Naukę w szkole podchorążych łączył ze studiami na Wydziale Lekarskim Uniwersytetu Warszawskiego. Na stopień podporucznika został mianowany ze starszeństwem z 1 lutego 1939 i 5. lokatą w korpusie oficerów zdrowia, grupa lekarzy. W marcu 1939 odbywał praktykę szpitalną w Centrum Wyszkolenia Sanitarnego w Warszawie.
Wzięty do niewoli po bitwie nad Bzurą, uciekł i wrócił do Warszawy. W listopadzie 1939 poślubił Marię Kamińską (1914–1992) ps. „Rysia”, lekarza stomatolog. Oboje byli aktywni w ruchu podziemnym w czasie okupacji. On pracował w oddziale ortopedycznym Szpitala Czerwonego Krzyża, ona praktykowała jako dentystka.
W powstaniu warszawskim oboje prowadzili szpital połowy w podziemiach sklepu papieru przy ul. Moniuszki 11. Po upadku powstania oboje byli wywiezieni do Stalag IVB w Zeithain, który był obozem szpitalnym. Po ukończeniu wojny przedostali się do 2 Korpusu Polskiego we Włoszech i razem z Korpusem przeszli do Anglii. Po demobilizacji w 1948 pracował w Queen Mary's Hospital w Roehampton, gdzie zaczął swoją dożywotnią pracę nad ulepszeniem protez.
W 1968 został mianowany szefem Badań Protetyki Ortopedycznej w tym samym szpitalu. Po przejściu na emeryturę nadal pracował jako konsultant dla tego i innych szpitali. Dla British Council jeździł po całym świecie żeby ulepszyć opiekę dla kalek.
W 1986 królowa Elżbieta II osobiście mu nadała "Order of the British Empire", jedna z najwyższych odznaczeń brytyjskich, w uznaniu jego pracy dla rannych brytyjskich żołnierzy. Również rząd polski nadał mu Krzyż Oficerski Orderu Odrodzenia Polski (11 listopada 1980) w uznaniu jego pracy dla ulepszenia protez i Krzyż Walecznych za udział w powstaniu warszawskim. Był współautorem książki "Amputacje i Protezy" wydanej po angielsku w 1978, potem tłumaczona na wiele języków (również polski).

</doc>
<doc id="533396" url="https://pl.wikipedia.org/wiki?curid=533396" title="Erik Poppe">
Erik Poppe

Erik Poppe (ur. 24 czerwca 1960 w Oslo) - norweski reżyser, scenarzysta, operator i producent filmowy. 
Życiorys.
W 1991 ukończył studia operatorskie na uczelni Dramatiska institutet w Sztokholmie. Początkowo pracował właśnie jako operator dla innych reżyserów. Pracował m.in. przy filmie "Jajka" (1995) Benta Hamera. Od 1998 samodzielnie reżyseruje filmy fabularne, najczęściej również je produkując i tworząc do nich scenariusze.
Sukces odniósł dzięki wczesnym filmom "Hawaje, Oslo" (2004) i "Zniknięcie" (2008). Powodzeniem cieszył się również historyczny dramat "Wybór króla" (2016). Film "Utoya, 22 lipca" (2018), opowiadający historię tragedii z 2011, miał swoją premierę w konkursie głównym na 68. MFF w Berlinie.
Poza filmami Poppe jest również reżyserem wielu reklam i teledysków.

</doc>
<doc id="533397" url="https://pl.wikipedia.org/wiki?curid=533397" title="Wielka Pardubicka">
Wielka Pardubicka

Wielka Pardubicka (cz. Velká pardubická) – przeszkodowy wyścig konny, który rozgrywany jest corocznie od 1874 roku w Pardubicach w Czechach, w drugą niedzielę października. Konie czeskich i słowackich właścicieli muszą zakwalifikować się do Wielkiej Pardubickiej, ukończeniem przynajmniej jednego z wyścigów kwalifikacyjnych (bez wypadku, zrzucenia jeźdźca, lub ucieczki). W wyścigu mogą brać udział konie siedmioletnie i starsze (sześciolatki mogą startować w gonitwach kwalifikacyjnych).
Jest jedną z najbardziej prestiżowych i najtrudniejszych gonitw przeszkodowych na świecie (m.in. obok angielskiej The Grand National, rozgrywanej od 1839 roku na torze Aintree w Liverpoolu). Dystans, który mają do pokonania jeźdźcy i konie, wynosi 6900 m. Trasa prowadzi m.in. przez zaorane pola i rżyska, znajduje się na niej także 31 sztucznych przeszkód (m.in. wysokie żywopłoty i szerokie rowy z wodą). Rekordzistą pod względem zwycięstw w Wielkiej Pardubickiej jest czeski dżokej Josef Váňa, który wygrał ją 8-krotnie (w latach 1987–1989 i w 1991 roku na koniu Železník; w 1997 roku na koniu Vronsky oraz w latach 2009–2011 na koniu Tiumen). Váňa był także trenerem 10 zwycięzców tej gonitwy, oraz 6 koni które ukończyły ją na drugim miejscu. Josef Váňa jest w Czechach znaną postacią; w roku 2012 powstał o nim film (pt. "Váňa", reż. Jakub Wagner). Jedyną kobietą, która wygrała wyścig, była Lata Brandisová w 1937 roku.
Krytyka i kontrowersje.
Wielka Pardbubicka budzi sprzeciw obrońców praw zwierząt. Licząca 1000 metrów trasa naszpikowana jest 30 przeszkodami po których pokonaniu konie są u kresu sił. Do mety dociera z reguły nie więcej niż 10 z 30 koni, które stają na starcie. Kontuzjowane konie są usypiane. Stosowane są również niedozwolone metody treningowe - koń nie skacze przez przeszkody z którymi mierzy się podczas wyścigu a w czasie jego trwania nie widzi miejsca lądowania.

</doc>
<doc id="533400" url="https://pl.wikipedia.org/wiki?curid=533400" title="Bartoszowice">
Bartoszowice

Bartoszowice (niem. "Bartheln", po 1945 przejściowo "Bartków") – część (zwyczajowo nazywana osiedlem) Wrocławia, na osiedlu Biskupin-Sępolno-Dąbie-Bartoszowice. Położone we wschodniej części Wielkiej Wyspy, graniczą na niej z Sępolnem i Biskupinem, a przez Odrę i jej kanały ze Strachocinem i Opatowicami.
W średniowieczu teren obecnych Bartoszowic był częścią wsi (obecnie osiedla) Opatowice i wraz z nią leżały na lewym brzegu Odry. Wobec częstych tu powodzi rejon ten był wykorzystywany głównie do hodowli. Właściciel wsi, wrocławski możnowładca Piotr Włostowic, fundując opactwo św. Wincentego na Ołbinie podarował ją w 1149 zakonnikom. Po przekopaniu w XVI wieku nowego koryta Odry w kierunku Szczytnik Bartoszowice wraz z sąsiednim Biskupinem i Sępolnem znalazły się na brzegu prawym (północnym) nowo poprowadzonej rzeki, a Opatowice zostały na lewym. W zapiskach z roku 1550 zachowała się wzmianka o istniejącym tutaj folwarku.
Niemiecką nazwę "Bartheln" zanotowano po raz pierwszy w roku 1794, niektórzy wywodzą ją od polskiego imienia Bartłomiej. Rok później zanotowano tu 9 (dziewięciu) mieszkańców, a pół wieku później (1845) – siedem domów, folwark i cegielnię, razem 74 mieszkańców, w tym 6 rzemieślników. Po wielkiej powodzi w lipcu 1903 w ramach kolejnej gruntownej przebudowy systemu wodnego miasta, podjęto budowę dwóch równoległych kanałów - Nawigacyjnego i Przeciwpowodziowego - łączących koryto Odry na wysokości Wyspy Opatowickiej z korytem Starej Odry na wysokości mostów Warszawskich. Kanały przeprowadzono w znacznej części wzdłuż starorzecza, którym Odra płynęła do wieku XVI; oddzieliły one Bartoszowice od Strachocina. Budowę tę zakończono w 1916, tworząc nowy węzeł wodny ze śluzami i jazami.
Bartoszowice włączono w granice Wrocławia w roku 1928. Do lat 60. pozostawały słabo zaludnionym osiedlem peryferyjnym, w dużej części jego terytorium znajdowały się łąki oraz uprawy kwiatów, warzyw i owoców. Dopiero w latach 60. rozpoczęto zabudowę tego terenu (czteropiętrowe bloki według projektu arch. Jerzego Kociubińskiego), w następnym dziesięcioleciu także wyższe budynki, w większości w systemie wielkiej płyty. W roku 1997 rozpoczęto tu budowę kościoła pod wezwaniem siostry Faustyny.
Bartoszowice mają połączenie tramwajowe i autobusowe z centrum miasta, główną osią komunikacyjną jest ulica Olszewskiego. Oprócz tego z Bartoszowic można przejść pieszo lub przedostać się rowerem przez most Bartoszowicki i mostek nad sąsiadującą śluzą Bartoszowicką na Strachocin, albo też na Opatowice przez Jaz Bartoszowice i Śluzę Opatowice.
Granice osiedli Bartoszowice i Biskupin przebiegają wzdłuż ulic Mielczarskiego, Sempołowskiej, Norblina, Olszewskiego, Wojtkiewicza i Żaka i nawet dla mieszkańców obu osiedli są trudne do bezbłędnego wyznaczenia. Na pograniczu Bartoszowic i Sępolna lokalizowanym w okolicach ulicy Smętnej znajdują się m.in. ogródki działkowe oraz cmentarz (przed 1945 protestancki), na którym pochowany jest zmarły w 1972 matematyk, profesor przedwojennego Uniwersytetu Lwowskiego, później profesor Uniwersytetu Wrocławskiego, Hugo Steinhaus.

</doc>
<doc id="533401" url="https://pl.wikipedia.org/wiki?curid=533401" title="Bartoszowice (Wrocław)">
Bartoszowice (Wrocław)



</doc>
<doc id="533402" url="https://pl.wikipedia.org/wiki?curid=533402" title="Rozchodnikowiec okazały">
Rozchodnikowiec okazały

Rozchodnikowiec okazały ("Hylotelephium spectabile") – gatunek rośliny należący do rodziny gruboszowatych ("Crassulaceae"). Pochodzi z Chin i Korei, rozprzestrzenił się również w Japonii. W Polsce jest uprawiany i bardzo rzadko dziczejący (efemerofit). Według niektórych ujęć taksonomicznych włączany był do rodzaju rozchodnik ("Sedum") i stąd w piśmiennictwie ogrodniczym często opisywany jest jako rozchodnik okazały ("Sedum spectabile").

</doc>
<doc id="533404" url="https://pl.wikipedia.org/wiki?curid=533404" title="Historia anime">
Historia anime

Historia anime sięga początków XX wieku, kiedy to japońscy twórcy filmowi eksperymentowali z technikami animacji znanymi na Zachodzie. 
W latach 70. anime rozwinęło się, zrywając ze swoimi zachodnimi korzeniami. Powstały wtedy nowe, specyficzne gatunki, chociażby mecha. Godne wzmianki anime z tego okresu to przede wszystkim "Rupan sansei" i "Majingā Z" ("Mazinger Z"). W tym też okresie sławę zyskało kilku dobrze znanych dziś filmowców, zwłaszcza Hayao Miyazaki i Mamoru Oshii.
W latach 80. anime zostało uznane za główny nurtem filmowym w Japonii, zrodził się wtedy boom na tego typu produkcje. Na początku tej dekady rozpoczęto produkcję "Gundam", rozpoczęła się też kariera Rumiko Takahashi. W 1988 roku "Akira" ustanowił rekord kosztów produkcji anime – wyniósł on ponad miliard jenów.
Lata 90. i początek XXI wieku to wzrost popularności anime na zagranicznych rynkach. "Akira" i "Ghost in the Shell" z 1995 roku stają się znane na całym świecie, a serial "Dragon Ball Z" odnosi ogólnoświatowy sukces. Inne serie, jak "Neon Genesis Evangelion" i "Cowboy Bebop", stają się popularne w Japonii, ale zostają też zauważone na Zachodzie. W 2002 roku "" ("Sen to Chihiro no kamikakushi") wygrywa pierwszą nagrodę na Międzynarodowym Festiwalu Filmowym w Berlinie, a w 2003 roku otrzymuje Oscara za najlepszy film animowany (było to jak dotąd pierwsze i ostatnie anime, które otrzymało tę nagrodę; kilka lat później nominowano także "Ruchomy zamek Hauru", ale przegrał on z "Wallace’em i Grommitem: Klątwą królika"). W 2004 roku "Ghost in the Shell II: Niewinność" ("Inosensu: Kōkaku kidōtai") zostaje zaprezentowany na canneńskim festiwalu.
Początki filmu animowanego w Japonii.
W Japonii jeszcze przed powstaniem pierwszych filmów istniały różne tradycje „ruchomych obrazków” z wykorzystaniem narracji, które stanowiły później podwalinę i inspirację dla tworzenia animacji w tym kraju. Wśród nich były to emaki-mono (rozwijane jak panorama zwoje z opisami), teatr cieni (który przybył do Japonii z Chin), (który przybył w XVIII wieku do Japonii z Holandii) czy też ; inspiracją stały się także i manga.
Za pierwszy powstały film w Japonii uznaje się odkryty w 2005 roku w Kioto fragment przezrocza nieznanego twórcy, składającego się z 4 sekund materiału, na którym chłopiec pisze na ścianie słowa (tak określano wówczas filmy), a następnie ściąga czapkę w geście powitania. Specjaliści w dziedzinie historii animacji, a także odkrywca tego filmu, profesor Matsumoto Natsuki, oceniają, że film powstał w 1907 roku.
Pionierami japońskiego filmu animowanego byli , oraz , którzy swoje pierwsze prace zaprezentowali w 1917 roku. 
W 1916 roku zatrudniło Ōtena Shimokawę do stworzenia animowanego filmu krótkometrażowego. Shimokawa eksperymentował z kilkoma różnymi technikami i ostatecznie stworzył 5-minutowy film animowany zatytułowany , który został rozdystrybuowany w styczniu 1917 roku jako pierwszy japoński film animowany. Przez długi czas film ten uznawany był za pierwszy w swojej kategorii. Shimokawa stworzył później kolejne cztery filmy, jednakże mimo zdobytej popularności z powodów zdrowotnych musiał zrezygnować z tworzenia animacji. 
Drugi z pionierów, Jun'ichi Kōuchi, ilustrator komiksów i przyjaciel Shimokawy, został z kolei zatrudniony w lutym 1917 roku przez studio do stworzenia filmu animowanego. 30 czerwca 1917 miał premierę jego pierwszy film, zatytułowany , który znany jest także pod tytułem . W 1923 roku Kōuchi założył własne studio animacji, które nazwał , lecz po jakimś czasie ze względów finansowych porzucił pracę nad animacją na rzecz komiksu. 
Trzeci z pionierów, Seitarō Kitayama, również był ilustratorem komiksów pracującym dla czasopisma, a także członkiem post-impresjonistycznej grupy artystów Fyūzankai. Został zatrudniony przez firmę , a w 1915 roku zaczął eksperymentować z technikami animacji, aż w 1917 roku zaprezentowano jego film (także zapisywane jako ). Był także pierwszym twórcą, który zdecydował się zatrudnić ekipę produkcyjną przy tworzeniu swoich prac, dzięki czemu pod jego nadzorem wciągu 2 lat powstało ponad 20 filmów krótkometrażowych. W 1921 roku założy własne studio animacji, Kitayama eiga seisakujō, które specjalizowało się w reklamach i filmach edukacyjnych.
Większość stworzonych przez nich animacji zostało później bezpowrotnie utraconych wskutek trzęsienia ziemi w regionie Kantō w 1923 roku, a dwa z nich, zatytułowane "Namakuragatana" Jun'ichiego Kōuchi oraz (1918) Seitarō Kitayamy, zostały odnalezione w 2007 roku.
Drugie pokolenie.
W wyniku trzęsienia ziemi w 1923 roku, które pochłonęło ponad 100 tysięcy ofiar śmiertelnych i wywarło ogromy wpływ na społeczeństwo, były osoby, które pragnęły z pomocą animacji podwyższyć morale ocalonych. Jednym z nich był , który tworzył animacje inspirowane tradycją i mitologią. Jedną z jego prac jest film , w którym główny bohater odmawia zaniesienia swojej starej, schorowanej matki na szczyt góry by umarła, choć ta ze względu na wiek nie była już w stanie być przydatna dla społeczności. Miało to pokazać, że można przezwyciężyć trudy życia. Yamamoto stworzył także animowane filmy edukacyjne na zlecenie Ministerstwa Rolnictwa, czy Ministerstwa Edukacji.
Znanym z innowacji animatorem tamtych czasów był , który rozpoczął swoją karierę jako twórca animacji pod skrzydłami Jun'ichi Kōuchiego. Kilka lat później założył własne studio animacji, gdzie poszukiwał nowych technik produkcji. Eksperymentował z połączeniem filmu aktorskiego i animacji, a także, zainspirowany pracami Lotte Reiniger, stworzył wiele prac z wykorzystaniem washi w stylu chiyogami (jednym z jego pierwszych filmów w tym stylu był m.in. z 1926 roku inspirowany filmem o tym samym tytule); próbował także synchronizacji animacji z dźwiękiem, co udało mu się osiągnąć w 1929 z filmem . Jego szeroki wkład w rozwój animacji zaowocował w latach 60. XX wieku ufundowaniem nagrody jego imienia dla twórców animacji, której laureatami stali się później inni miejący ogromny wkład w animację, m.in.: Hayao Miyazaki, Katsuhiro Ōtomo czy Satoshi Kon.
W tym samym czasie działali także inni animatorzy, którzy szukali własnej ścieżki w tworzeniu animacji. Jednym z najaktywniejszych , którego w tworzeniu inspirował folklor, łączył w swych pracach różne style i sposoby animacji. Jego film edukacyjny, zatytułowany , stanowiący połączenie live action i animacji poklatkowej, traktujący o tym jak należy zachowywać się podczas jazdy pociągiem, stanowi jeden z najbardziej rozpoznawalnych przykładów filmu edukacyjnego tamtych czasów. Spośród innych eksperymentalnych filmów, które wyszły spod jego ręki można wymienić: do którego stworzenia wykorzystał papierowe wycinanki, wzbogacone przez szeroką gamę ujęć i kątów; , jego pierwszy film dźwiękowy, będący jednocześnie eksperymentem związanym z efektywnym powiązaniem efektów dźwiękowych i ruchów postaci na ekranie; czy też jego krótkometrażowy film , zawierający scenę pocałunku między ośmiornicami - akt zbliżenia zakazany w japońskim kinie aktorskim aż do 1945 roku.
Kolejnym animatorem był , który tworzył także pod pseudonimem , jako pierwszy w Japonii posługiwał się w swych pracach „tradycyjną animacją” - techniką rysowania każdej kolejnej klatki filmu indywidualnie, która stała się najbardziej rozpowszechnioną techniką animacji na świecie aż do czasu pojawienia się animacji komputerowej. Masaoka rozpoczynał swoją karierę jako twórca filmów aktorskich, następnie, po podjęciu pracy w firmie Nikkatsu przebranżowił się i zaczął tworzyć animacje. Jego debiutanckim filmem było z 1930 roku. Po założeniu własnego studia animacji w 1932 roku zaczął współpracować z firmą Shōchiku. Z ich współpracy 15 kwietnia 1933 narodził się film zatytułowany : pierwszy animowany film dźwiękowy, który zawierał dialogi nagrane przez obsadę aktorską.
Już w latach 20. XX wieku filmy animowane były produkowane obejmując różne gatunki, a bohaterami filmów były często zwierzęta (także te fantastyczne) przedstawiane w sposób antropomorficzny. Idąc za przykładem filmów aktorskich, wiele animacji odnosiło się do bardzo rozpowszechnionego wówczas gatunku chanbara; były tworzone także filmy sportowe, na powstawanie których wpłynęła organizacja igrzysk olimpijskich. Produkowano także filmy edukacyjne i fantasy.
Lata 80. XX wieku.
W latach 80. anime zaczęło przechodzić „odnowę jakości wizualnej” dzięki nowym reżyserom, takim jak Hayao Miyazaki, który założył Studio Ghibli w 1985 roku, czy Isao Takahata i Katsuhiro Ōtomo.
Lata 90. XX wieku.
W 1995 roku premierę miała seria "Neon Genesis Evangelion" autorstwa Hideakiego Anno, który jest mieszanką fantastyki naukowej, wątków psychologicznych filozoficznych i religijnych. Produkcja odniosła komercyjny sukces (zarobiła 400 milionów dolarów w ciągu pierwszych dwóch lat od wydania na VHS) i zrewolucjonizowała wiele aspektów w branży anime i filmowej jakotakiej. Ogromne zaangażowanie Anno w proces produkcji serii i jego sukces zachęcił studia do dania twórcom animacji większej swobody i kontroli przy tworzeniu serii, którą wcześniej w dużej mierze była w rękach komitetu produkcyjnego. W rezultacie powstały takie serie jak "Cowboy Bebop" czy "The Big O", które również odniosły międzynarodowy sukces. Producenci zaczęli inwestować w mniejszą ilość odcinków na rzecz poprawienia ich jakości, prowadząc do stworzenia formatu 13- i 26-odcinkowego, który stanowi od tego czasu standard w przemyśle animowanym w Japonii. Wykorzystanie symbolizmu w serii zamiast typowego dla wcześniejszych produkcji bezpośredniego przedstawiania elementów fabuły zachęciło do przedstawiania coraz bardziej abstrakcyjnych elementów w późniejszych produkcjach, takich jak "Wirtualna Lain" czy "Rewolucjonistka Utena". "Neon Genesis Evangelion" wpłynął także na rozpowszechnienie się archetypów postaci, które starano się imitować w późniejszych produkcjach. Typ "tsundere" reprezentowany w serii przez Asukę Langley znalazł później odwzorowanie w takich seriach jak "Naruto" (Sakura), "Ognistooka Shana" (Shana) czy "Zero no Tsukaima" (Louise). Typ "kūdere", reprezentowany w serii przez Rei Ayanami, zainspirował później twórców takich anime jak "Eureka Seven" (Eureka).
Inną serią z 1995 roku, która odbiła się szerokim echem w branży anime i stanowiła później inspirację dla wielu twórców filmowych był cyberpunkowy thriller "Ghost in the Shell" Mamoru Oshii. Inspirację z tej produkcji czerpali później tacy twórcy jak rodzeństwo Wachowskich przy tworzeniu "Matrixa", James Cameron przy tworzeniu "Avatara" czy Steven Spielberg przy "A.I. Sztuczna inteligencja", a także wpłynąła ona na takie gry jak "Metal Gear Solid", "Deus Ex" czy "Cyberpunk 2077".
W 1997 roku premierę miał film zatytułowany "Księżniczka Mononoke", za którego reżyserię odpowiadał Hayao Miyazaki. Jego produkcja kosztowała 23,5 miliona dolarów stając się najdroższą produkcją filmu anime, i uplasowując się w czołówce najdłuższych filmów animowanych zawierając 144 tysiące klatek i trwając 136 minut. Film ten ustanowił także rekord w japońskim box office, zarabiając 20,18 miliarda jenów i nawet po 25 latach od premiery nadal zajmuje miejsce w pierwszej dziesiątce najlepiej zarabiających filmów w Japonii wszech czasów.
Lata 2000-2019.
Według Nippon dōga kyōkai łączne zyski ze sprzedaży zagranicznej firm zajmujących się animacją i materiałami licencjonowanymi z nią związanymi, takich jak np. zabawki wzrosło z 2,3 miliarda w 2012 roku do 10 miliardów w 2018 roku i stanowiło prawie połowę całkowitego dochodu tej gałęzi przemysłu.
Od 2020.
W trakcie pandemii koronawirusa popularność anime gwałtownie wzrosła na całym świecie, przede wszystkim dzięki dużej dostępności takich treści za pośrednictwem platform streamingowych. Przedstawiciele Netflixa podali do wiadomości, że w okresie od stycznia do września 2020 za pośrednictwem ich platformy na całym świecie ponad 100 milionów kont obejrzało przynajmniej jeden tytuł z kategorii anime, co stanowi 50% wzrost oglądalności tej kategorii w stosunku do całego roku 2019. Ponadto produkcje z tej kategorii zajmowały w serwisie miejsca w pierwszej dziesiątce najchętniej oglądanych w prawie 100 krajach świata.
Ponadto, jak pokazały zeznania finansowe japońskiego studia Toei Animation, odpowiedzialnego za takie tytuły jak m.in. "Dragon Ball" czy "Czarodziejka z Księżyca", w roku finansowym trwającym od kwietnia 2019 do marca 2020 przychód firmy w połowie pochodził z zagranicy; porównując do zeznania opublikowanego cztery lata wcześniej zyski ze sprzedaży animacji studia poza granicami Japonii wynosiły tylko 1/3 całkowitego przychodu firmy. Ponadto przychody z zagranicy wzrosły ponad dwukrotnie do równowartości 243 milionów dolarów.
Takie tytuły jak "Gekijōban Kimetsu no yaiba: Mugen ressha-hen", film pełnometrażowy z serii "Miecz zabójcy demonów – Kimetsu no Yaiba", stał się nie tylko najczęściej oglądanym filmem w japońskim box office w roku 2020 zarabiając 36,55 miliarda jen, ale także najchętniej oglądanym filmem wszech czasów w Japonii, zarabiając ostatenie ponad 40 miliardów jen w Japonii. Stał się także najszybciej zarabiającym filmem w Japonii wszech czasów zarabiając 10 mld jenów w ciągu 10 dni; poprzedni rekord należał do innego filmu anime, "", który dokonał tego w 25 dni.

</doc>
<doc id="533405" url="https://pl.wikipedia.org/wiki?curid=533405" title="Joseph Roth">
Joseph Roth

Joseph Roth, właśc. Moses Joseph Roth (ur. 2 września 1894 w Brodach, zm. 27 maja 1939 w Paryżu) – austriacki pisarz i dziennikarz żydowskiego pochodzenia.
Życiorys.
Kształcił się w C. K. Gimnazjum im. Rudolfa w Brodach, w którym w 1913 roku zdał egzamin dojrzałości. Studiował filozofię i germanistykę we Lwowie i Wiedniu. Uczestniczył jako ochotnik w I wojnie światowej. Roth pracował głównie dla wiedeńskich i berlińskich gazet. W latach dwudziestych był najlepiej opłacanym dziennikarzem w Berlinie. Z początku zafascynowany był komunizmem, szybko zmienił poglądy polityczne, jeżdżąc do Rosji jako dziennikarz. Roth był monarchistą i wielkim zwolennikiem Cesarstwa Habsburgów. Znał język polski, a przyjaźń łączyła go z polskim pisarzem Józefem Wittlinem, z którym studiował na Uniwersytecie Wiedeńskim. W 1924 roku ze Lwowa pisał o pogromie dokonanym na Żydach przez Polaków.
W 1922 roku poślubił Friederike Reichler, która wkrótce zapadła na schizofrenię. To doprowadziło Rotha do alkoholizmu i tarapatów finansowych. Żona pisarza leczyła się kilka lat w sanatorium. Zginęła później z rąk nazistów.
W latach 1936–1938 Roth związany był z niemiecką pisarką Irmgard Keun. Odbyli liczne podróże, m.in. do Paryża, Wilna, Warszawy, Wiednia, Salzburga, Brukseli i Amsterdamu.
Zmarł w maju 1939 roku na zapalenie płuc, którego przebieg eskalował w związku z nadużywaniem alkoholu. Został pochowany w Paryżu (Cimetière parisien de Thiais).
Twórczość.
Joseph Roth jest autorem trzynastu powieści, ośmiu tomów opowiadań, esejów i artykułów prasowych. W konwencji realizmu psychologicznego (kontynuacja francuskich i rosyjskich prozaików dziewiętnastowiecznych) ironicznie, ale i z melancholią, przedstawiał znane sobie z czasów dzieciństwa środowisko żydowskie wschodniej Galicji na historycznym tle schyłku i upadku monarchii austro-węgierskiej. Krytycy dostrzegają w jego twórczości mitologizację Habsburgów.
Dzieła (wybór):

</doc>
<doc id="533406" url="https://pl.wikipedia.org/wiki?curid=533406" title="Wiadomości Archeologiczne">
Wiadomości Archeologiczne

Wiadomości Archeologiczne – czasopismo naukowe wydawane od 1873 w Warszawie.
Wznowione w 1920 jako rocznik Państwowego Grona Konserwatorów Zabytków Przedhistorycznych. Od roku 1929 pismo Państwowego Muzeum Archeologicznego w Warszawie, wznowione po przerwie w okresie okupacji niemieckiej w roku 1948.
Pismo jest poświęcone archeologii starożytnej i wczesnośredniowiecznej ze szczególnym uwzględnieniem ziem polskich i Europy Środkowowschodniej; zawierają rozprawy o charakterze syntetycznym, monograficzne opracowania materiałów archeologicznych, informacje o odkryciach i prace z zakresu muzealnictwa i konserwacji zabytków.

</doc>
<doc id="533408" url="https://pl.wikipedia.org/wiki?curid=533408" title="Rozchodnik kaukaski">
Rozchodnik kaukaski

Rozchodnik kaukaski, fedimus kaukaski ("Sedum spurium") – gatunek rośliny należący do rodziny gruboszowatych ("Crassulaceae"). Pochodzi z Kaukazu oraz Azji Zachodniej (Iran, Turcja). Do Europy został sprowadzony w XIX wieku przez ogrodników. Jest uprawiany jako roślina ozdobna, ponadto występuje w wielu rejonach na niżu Polski (dość rzadko) jako zbieg z upraw (ergazjofigofit). Status gatunku we florze Polski: kenofit.
Nazewnictwo.
Nazwę "Sedum spurium" podaje Krytyczna lista roślin naczyniowych Polski i The Plant List. Według niektórych ujęć taksonomicznych gatunek ten należy do rodzaju fedimus ("Phedimus") jako "Phedimus spurius" (M. Bieb.) 't Hart .
Biologia i ekologia.
Bylina. Występuje na siedliskach ruderalnych. Chamefit. Kwitnie od lipca do sierpnia, jest owadopylny, w czasie kwitnienia jest masowo odwiedzany przez pszczoły.

</doc>
<doc id="533412" url="https://pl.wikipedia.org/wiki?curid=533412" title="Rozchodnik oregoński">
Rozchodnik oregoński

Rozchodnik oregoński ("Sedum oregonense") – gatunek byliny należący do rodziny gruboszowatych. Pochodzi z Ameryki Północnej, z USA (stany Oregon i Kalifornia)
Zastosowanie.
Bywa uprawiany jako roślina ozdobna. Nadaje się do ogrodów skalnych oraz do ogrodów naturalistycznych. W miejscach słonecznych i suchych rozchodnik ten może być użyty zamiast trawy do zazielenienia mniejszych powierzchni jako roślina okrywowa. Najlepiej rozmnażać go poprzez sadzonki, można też poprzez nasiona. Rozsadzać można go przez cały rok. W ogródku zwykle sam się nasiewa. Nie ma specjalnych wymagań co do gleby, wymaga natomiast stanowiska słonecznego. Jako sukulent dobrze znosi suszę. 

</doc>
<doc id="533414" url="https://pl.wikipedia.org/wiki?curid=533414" title="Wibrograf">
Wibrograf

Wibrograf – przyrząd do rejestrowania (wykreślania) krzywych przedstawiających przemieszczenie ciała drgającego w funkcji czasu. Wyposażony jest w urządzenie rejestrujące, np. kreślące krzywe na papierze lub przez prezentowanie wyników pomiaru za pomocą lampy oscyloskopowej.

</doc>
<doc id="533416" url="https://pl.wikipedia.org/wiki?curid=533416" title="Rozchodnik ościsty">
Rozchodnik ościsty

Rozchodnik ościsty ("Petrosedum rupestre" ) – gatunek roślin z rodziny gruboszowatych. Występuje w południowej, zachodniej i środkowej Europie oraz w Azji Mniejszej. Rodzimy także w Polsce, gdzie rośnie w zachodniej i środkowej części kraju. Uprawiany bywa jako roślina ozdobna.
Biologia i ekologia.
Bylina, hemikryptofit. Rośnie na skałach, piaszczyskach i w lasach sosnowych. Kwitnie od czerwca do sierpnia, zapylany jest przez owady.
Zastosowanie.
Roślina ozdobna. Tworzy bardzo ładne, jasnozielone kępy szczelnie zakrywające podłoże. Podczas kwitnienia pokrywa się dywanem kwiatów bardzo chętnie odwiedzanych przez pszczoły. Rozmnaża się z sadzonek, Nie ma wymagań co do gleby, wytrzymuje dobrze suszę. Najlepiej rośnie na słonecznym stanowisku. Rozmnaża się go poprzez sadzonki wiosną i latem.

</doc>
<doc id="533417" url="https://pl.wikipedia.org/wiki?curid=533417" title="Rozchodnik błękitny">
Rozchodnik błękitny

Rozchodnik błękitny ("Sedum caeruleum") – gatunek bylin należących do rodziny gruboszowatych.

</doc>
<doc id="533420" url="https://pl.wikipedia.org/wiki?curid=533420" title="Rozchodnik kamczacki">
Rozchodnik kamczacki

Rozchodnik kamczacki ("Sedum kamtschaticus") – gatunek rośliny należący do rodziny gruboszowatych. Pochodzi z Azji (wschodnia część Rosji, Chiny, Japonia). Jest uprawiany w wielu krajach świata jako roślina ozdobna. Ozdobne są również owoce.
Morfologia.
W uprawie oprócz typowej formy gatunku występują odmiany, np. `Variegatum` o biało obrzeżonych liściach, `Weihenstphaner Gold` o pędach wspinających się i kwiatach przebarwiających się podczas przekwitania na pomarańczowo. 
Zastosowanie i uprawa.
Nadaje się do ogrodów skalnych, szczególnie na murki i skarpy. W miejscach słonecznych i suchych rozchodnik ten może być użyty zamiast trawy do zazielenienia mniejszych powierzchni jako roślina okrywowa. Najlepiej rozmnażać go poprzez sadzonki, można też poprzez nasiona. Rozsadzać można go przez cały rok. Nie ma specjalnych wymagań co do gleby, natomiast wymaga stanowiska słonecznego. Jako sukulent dobrze znosi suszę. 

</doc>
<doc id="533422" url="https://pl.wikipedia.org/wiki?curid=533422" title="Rozchodnik alpejski">
Rozchodnik alpejski

Rozchodnik alpejski ("Sedum alpestre") – gatunek rośliny należący do rodziny gruboszowatych. Występuje w górach zachodniej Azji (Turcja) i środkowej, południowej i wschodniej Europy. W Polsce występuje tylko w Sudetach, Tatrach i na Babiej Górze. 

</doc>
<doc id="533423" url="https://pl.wikipedia.org/wiki?curid=533423" title="The Distillers">
The Distillers

The Distillers to punkrockowy zespół założony przez Australijkę Brody Dalle pod koniec 1998 roku. Został oficjalnie rozwiązany w 2006 roku. 
Historia zespołu.
Pierwotnie zespół tworzyli: Brody (jeszcze pod nazwiskiem Armstrong), gitarzystka z Detroit - Rose Casper, basistka Kim Chi i perkusista Matt Young. W tym składzie zespół wydał pierwszą płytę w 2000 roku. Niebawem zespół opuścili Kim, która trafiła do The Original Sinners i Matt.
Matta zastąpił półprofesjonalny bokser Andy "Outbreak" Granelli, który wcześniej grał na bębnach w The Nerve Agents. Nowym basistą został Ryan Sinn.
Po wydaniu drugiej płyty w 2002 roku nie dość, że zespół ponownie został zdziesiątkowany (opuściła go uzależniona od narkotyków Rose), to jeszcze zmieniła wytwórnię płytową. Z Epitaph Records The Distillers trafili pod skrzydła wielkiej wytwórni Warner Music Group. Gdy do zespołu dołączył nowy gitarzysta Tony "Bichon" Bradley, można było zacząć pracę nad trzecią płytą. Krążek został wydany pod koniec 2003 roku i zdecydowanie zmienił spojrzenie świata na tę nowojorską kapelę, dotąd grającą solidnego, momentami hardcorowego punk rocka. Płyta "Coral Fang" (dostępna również w Polsce) została wielokrotnie nagradzana, choć już głównie w kategoriach płyt rockowych.
Jednak i ta zmiana stylu nie uchroniła zespołu przed kolejnym rozpadem. W lutym 2005 roku zespół opuścił Andy Granelli, odchodząc do Darker My Love. W lipcu 2005 zespół opuścił Ryan Sinn. Zaczęły szerzyć się pogłoski o definitywnym rozpadzie The Distillers. 
Zespół oficjalnie rozwiązano w 2006 roku.
W 2007 Brody Dalle wraz z gitarzystą Tonym Bradleyem założyli zespół Spinnerette. 

</doc>
<doc id="533424" url="https://pl.wikipedia.org/wiki?curid=533424" title="Twelve Caesars">
Twelve Caesars



</doc>
<doc id="533425" url="https://pl.wikipedia.org/wiki?curid=533425" title="Haloperydol">
Haloperydol

Haloperydol, haloperidol – organiczny związek chemiczny zawierający w swej cząsteczce reszty "p"-fluoro- i "p"-chlorofenylowe oraz szkielet piperydyny. Jest to pierwsza użyta klinicznie pochodna butyrofenonu. Stosowany jako lek przeciwpsychotyczny. Został otrzymany w 1958 roku przez Paula Janssena z belgijskiej firmy Janssen Pharmaceutica i wkrótce, po badaniach na zwierzętach, wprowadzony do badań klinicznych.
Wykazuje silne działanie przeciwpsychotyczne przy znikomym działaniu antycholinergicznym, prawdopodobnie przez silne powinowactwo do receptora D2. Ma również silne działanie sedatywne, umiarkowane działanie przeciwautystyczne, nie wywiera wpływu aktywizującego ani przeciwdepresyjnego. Znikome działanie antycholinergiczne z jednej strony chroni przed zaburzeniami w typie majaczenia, jednak odpowiada też za wpływ depresjotwórczy haloperydolu. Jest to jeden z najsilniejszych leków neuroleptycznych (50 razy silniejszy od chloropromazyny); silniej od niego działają związki podstawione grupami trifluorometylowymi (na przykład trifluperydol) lub bromem zamiast chlorem (bromoperydol). W schizofrenii działa silnie na objawy wytwórcze. U osób pobudzonych zmniejsza napęd psychoruchowy, niepokój. Ma także działanie przeciwwymiotne oraz hamuje skutecznie nudności i czkawkę.
Interakcje lekowe.
Haloperydol potęguje działanie uspokajające alkoholu, barbituranów, środków przeciwlękowych i narkotycznych środków przeciwbólowych. Nasila hipotensyjne działanie azotanów. Beta-adrenolityki mogą hamować metabolizm haloperydolu. Leki benzodiazepinowe nasilają działanie leku. Haloperydol może nasilać działanie neurotoksyczne węglanu litu. Podczas terapii skojarzonej z parenteralnie podawanym magnezem może wystąpić depresja oddechowa i spadek ciśnienia.
Działania niepożądane.
Działania niepożądane przemijające.
Silnie zaznaczony zespół parkinsonowski, akatyzja, depresja polekowa, dystonie mięśniowe, bezsenność, niepokój, senność, nadmierne uspokojenie, ból lub zawroty głowy, obniżenie ciśnienia krwi, omdlenie, tachykardia, zaburzenia rytmu serca, zaparcia, zaburzenia widzenia, uszkodzenie wątroby, mlekotok, hipoglikemia lub hiperglikemia.
Działania niepożądane trwałe.
Haloperydol metabolizowany jest oksydatywnie, między innymi za pośrednictwem cytochromu P450, do neurotoksycznych pochodnych pirydyniowych: jonu 4-(4-chlorofenylo)-1-[4-(4-fluorofenylo)-4-oksobutylo]pirydyniowego (HPP+) i jego formy zredukowanej, jonu 4-(4-chlorofenylo)-1-[4-(4-fluorofenylo)-4-hydroksybutylo]pirydyniowego (RHPP+). Związki te są analogami strukturalnymi kationu 1-metylo-4-fenylopirydyniowego, MPP+, będącego metabolitem znanego czynnika wywołującego parkinsonizm, 1-metylo-4-fenylo1,2,3,4-tetrahydropirydyny, MPTP. Mogą one nieodwracalnie uszkodzić neurony dopaminergiczne, powodując trwały jatrogenny parkinsonizm. Po wielu latach ciągłego przyjmowania haloperydolu może wystąpić zespół późnych dyskinez poneuroleptycznych, a odstawienie leku może ten stan jeszcze pogorszyć.
Uwagi i środki ostrożności.
Nie wolno stosować haloperydolu w okresie ciąży i karmienia piersią (kategoria C).
Pacjenci zażywający lek nie powinni prowadzić pojazdów ani obsługiwać maszyn.
Podczas leczenia nie wolno spożywać napojów alkoholowych. W długotrwałym leczeniu jest wskazana kontrola morfologii krwi, badań czynności wątroby oraz poziomu glukozy we krwi.
Dawkowanie.
Dawkę leku dobiera się dla każdego pacjenta. U osób dorosłych zwykle na początku leczenia stosuje się dawki 0,5–3 mg 2–3 razy na dobę. Większe dawki stosuje się obecnie rzadko i to raczej w celu opanowania pobudzenia (stanów maniakalnych czy majaczenia). Zgodnie z rejestracjami dawkowanie nie powinno przekraczać 30 mg/dobę doustnie lub 18 mg/dobę pozajelitowo.
Modyfikacje.
Ester kaprynowy haloperydolu (kaprynian lub dekanian haloperydolu) ma znacznie przedłużony czas działania: dawkę 25–250 mg podaje się domięśniowo co 2–4 tygodnie.
Preparaty handlowe.
Preparaty handlowe dostępne w Polsce w 2022 r. (roztwór do wstrzykiwań, tabletki lub krople): "Decaldol" i "Haloperidol". Wszystkie preparaty dostępne są w Polsce na receptę.

</doc>
<doc id="533427" url="https://pl.wikipedia.org/wiki?curid=533427" title="Valldemosa">
Valldemosa



</doc>
<doc id="533429" url="https://pl.wikipedia.org/wiki?curid=533429" title="Teston">
Teston

Teston (od. wł. "testa – głowa") – srebrna moneta włoska, później też francuska, wprowadzona w 1474 r.przez księcia mediolańskiego Galeazzo Marię Sforzę na wzór niemieckiej liry z 1472 r., zawierająca 9,8 grama czystego kruszcu. Na awersie "testona" umieszczono starannie zaprojektowane popiersie.
W krótkim czasie po wprowadzeniu w Mediolanie "teston" został przejęty przez innych emitentów włoskich – Mantuę (Ludwika III Gonzagę) oraz Ferrarę (Borsa d'Este).
Ze względu na pozytywne przyjęcie "testona" w obrocie handlowym jego obieg rozprzestrzenił się na kraje sąsiednie: Szwajcarię i Niemcy (gdzie nazywano ją dickenem) oraz na Francję, gdzie ok. 1514 r. wprowadził go do obiegu Ludwik XII. Francuska wersja w momencie wprowadzenia była „najgrubszą” monetą srebrną, zawierającą 9,003 grama czystego kruszcu, równowartą 10 soli. Po 1541 r. francuski "teston" zawierał mniejszą ilość czystego srebra (8,584 grama). W 1576 r. "testona" zastąpiono we Francji frankiem.
"Teston" został przeniesiony do mennictwa lotaryńskiego przez księcia Antoniego jako równowartość 8 groszy. Lotaryńska wersja początkowo zawierała 8,85 grama fajnu.
"Testony" przyczyniły się do upowszechnienia w europejskim mennictwie początku XVI w. renesansowych portretów.
Międzynarodowe znaczenie "testona" zostało zredukowane po wprowadzeniu do obrotu talarów.

</doc>
<doc id="533431" url="https://pl.wikipedia.org/wiki?curid=533431" title="Mark Bosnich">
Mark Bosnich

Mark Bosnich (ur. 13 stycznia 1972 w Fairfield) – australijski bramkarz, reprezentant kraju, grał także dla takich angielskich klubów jak Aston Villa, Manchester United i Chelsea. W 1997 otrzymał tytuł "Najlepszego piłkarza Oceanii". W 2003 udowodniono mu wielokrotne zażywanie kokainy przez co przerwał karierę piłkarską. Bosnich próbował wrócić na boisko, schudł 15 kilogramów i w 2007 był na testach w klubie Queens Park Rangers. Wystąpił w jednym sparingu, lecz nie zdołał przekonać do siebie działaczy klubu. W 2008 rozpoczął testy w klubie australijskiej ekstraklasy Central Coast Mariners i grał w nim do końca tamtego roku. Od 2009 był zawodnikiem Sydney Olympic, gdzie zakończył karierę piłkarską.

</doc>
<doc id="533432" url="https://pl.wikipedia.org/wiki?curid=533432" title="Georg Hegel">
Georg Hegel



</doc>
<doc id="533433" url="https://pl.wikipedia.org/wiki?curid=533433" title="Euhemer">
Euhemer

Euhemer z Messeny lub Akragas ( "Euhémeros", IV/III p.n.e.) – filozof i podróżnik grecki. Autor zachowanego we fragmentach opisu podróży "Hiera anagraphe" ("Święte Pismo"), w którym mówi o swoich podróżach po Oceanie Indyjskim na fikcyjną wyspę Panchai, gdzie istniało idealne państwo Panchajów (zob. utopia).
Znany z poglądu, że bogowie są ludźmi ubóstwionymi za szlachetne czyny. Dzieje bogów jako ludzi miał odnaleźć na owej fikcyjnej wyspie. Znajdował się tam napis głoszący, że Uranos, Kronos i Zeus byli królami wyspy, a po śmierci otrzymali boską cześć. Wywarł duży wpływ na historiografię rzymską – zachowało się u Laktancjusza streszczenie łacińskiego przekładu pióra Enniusza – "Euhemerus sive sacra historia". Fragmenty prac Euhemera zachowały się w tłumaczeniach na łacinę dokonanych przez Enniusza, które z kolei zachowały się w patrystycznych pismach (np. Laktancjusza i Euzebiusza z Cezarei), które wszystkie opierają się na wcześniejszych fragmentach spisanych przez Diodora Sycylijskiego (5,41–46 i 6,1).
Jego poglądy, przyjmujące, że bogów stworzyli ludzie, ubóstwiając swoich wielkich przodków, bohaterów i dobroczyńców, nazwane zostały euhemeryzmem.

</doc>
<doc id="533436" url="https://pl.wikipedia.org/wiki?curid=533436" title="Diamond Yukai">
Diamond Yukai

Diamond Yukai, właśc. – japoński aktor i wokalista rockowego zespołu Red Warriors. Wystąpił między innymi w "Dangan Runner" (1996) oraz "Między słowami" (2003).

</doc>
<doc id="533437" url="https://pl.wikipedia.org/wiki?curid=533437" title="Yutaka Tadokoro">
Yutaka Tadokoro



</doc>
<doc id="533438" url="https://pl.wikipedia.org/wiki?curid=533438" title="Roger Verey">
Roger Verey

Roger Roland Verey (ur. 14 marca 1912 w Lozannie, zm. 6 września 2000 w Krakowie) – polski wioślarz, medalista olimpijski i mistrz Europy.
Życiorys.
Wychował się we Francji, a od 1929 (po śmierci ojca) mieszkał w Krakowie. Był zawodnikiem sekcji wioślarskiej AZS Kraków. Startował w jedynkach i dwójkach podwójnych. Zdobył brązowy medal olimpijski w Berlinie 1936 w dwójkach podwójnych w osadzie z Jerzym Ustupskim. W jedynkach, po wygraniu wyścigu eliminacyjnego, wycofał się w półfinale z powodu przemęczenia wywołanego startami w dwóch różnych konkurencjach.
Był trzykrotnym mistrzem Europy. Zwyciężył w jedynkach w 1933 w Budapeszcie, a dwa lata później w 1935 w Berlinie zdobył złote medale w jedynkach i w dwójkach podwójnych (z Ustupskim). Dwukrotnie był wicemistrzem Europy w jedynkach (Lucerna 1934 i Mediolan 1938), zdobył też brązowy medal w jedynkach (Amsterdam 1937) i dwójkach podwójnych (Belgrad 1932 z Ustupskim). Startował też w powojennych mistrzostwach Europy w Lucernie w 1947 (jako jedyny Polak) i w Amsterdamie w 1949, ale odpadł w repasażach. W 1939 zajął 2. miejsce w jedynkach w Królewskich Regatach w Henley-on-Thames nad Tamizą o „Diamentowe Wiosła”.
Zdobył dwadzieścia dwa tytuły mistrza Polski:
Po zakończeniu kariery w 1950 był trenerem i sędzią wioślarskim.
Został wybrany najlepszym sportowcem Polski w Plebiscycie „Przeglądu Sportowego” 1935. Wielokrotnie był też w pierwszej dziesiątce: w 1933 był trzeci, w 1937 dziesiąty, w 1938 siódmy, w 1948 także siódmy, a w 1949 ósmy. Laureat Wielkiej Honorowej Nagrody Sportowej za rok 1935.
Opublikował wspomnienia "40 000 kilometrów na skifie" (Kraków 1957).
Pochowany 12 września 2000 na Cmentarzu Rakowickim w Krakowie (kwatera IVA-wsch-po lewej Grabowskich).

</doc>
<doc id="533441" url="https://pl.wikipedia.org/wiki?curid=533441" title="Henry Sheffer">
Henry Sheffer

Henry Maurice Sheffer (ur. 1 września 1882 na Ukrainie, zm. 17 marca 1964 w Cambridge w stanie Massachusetts) – amerykański logik.
Życiorys.
Urodził się na Ukrainie. W wieku 10 lat wyemigrował wraz z rodziną do Stanów Zjednoczonych i osiadł w Bostonie, gdzie uczęszczał do Boston Latin School. Następnie podjął studia na Uniwersytecie Harvarda, gdzie w 1905 roku uzyskał tytuł bakałarza, w 1907 roku – magistra, a w 1908 roku otrzymał stopień doktora nauk filozoficznych przedstawiając rozprawę „A Program of Philosophy Based on Modern Logic”. Po studiach został na uczelni i spędził tam większość życia zawodowego wykładając filozofię i nauki pokrewne.
W 1913 roku udowodnił, że każda algebra Boole’a może być zdefiniowana przy pomocy pojedynczego działania dwuargumentowego tak zwanej operacji NAND (lub – dualnie – NOR). W odniesieniu do rachunku zdań oznacza to, że każdy spójnik logiczny może być wyrażony przy pomocy "kreski Sheffera" (spójnika, który ma taką samą tablicę prawdy jak operacja NAND. Podobny wynik otrzymał już w roku 1880 Charles Sanders Peirce, jednak jego prace nie zostały opublikowane aż do roku 1933. Twierdzenie to ma duże znaczenie w elektronice cyfrowej, gdyż pozwala składać układy realizujące dowolne wyrażenia logiczne z samych bramek NAND.

</doc>
<doc id="533442" url="https://pl.wikipedia.org/wiki?curid=533442" title="Herb Dukli">
Herb Dukli

Herb Dukli – jeden z symboli miasta Dukla i gminy Dukla w postaci herbu.
Wygląd i symbolika.
Herb przedstawia w białym polu trzy rogi myśliwskie koloru czarnego, ułożone w roztrój (w „młynek”). Okucia rogów oraz ich paski są koloru złotego.
Herb nawiązuje do herbu rodowego Trąby używanego przez rodzinę Jordanów, założycieli miasta.
Historia.
Motyw trąb występuje na pieczęciach miejskich Dukli od XVI wieku.

</doc>
<doc id="533445" url="https://pl.wikipedia.org/wiki?curid=533445" title="Rosendal (Norwegia)">
Rosendal (Norwegia)

Rosendal to miasto w południowej Norwegii zamieszkałe przez 780 osób (2016); jest siedzibą Gminy Kvinnherad oraz dużym centrum turystycznym.
Rosendal leży nad fiordem Hardanger, między górami Melderskin (1426 m) und Malmangernuten (890 m).
W Rosendal znajduje się największa atrakcja turystyczna gminy - Baroniet Rosendal - dworek szlachecki pochodzący z czasów unii Norwegii i Danii. W mieście znajduje się również kamienny kościół z XIII w.

</doc>
<doc id="533446" url="https://pl.wikipedia.org/wiki?curid=533446" title="Flaga Mauritiusa">
Flaga Mauritiusa

Flaga Mauritiusa została ustanowiona 9 stycznia 1968. Widoczne na niej są 4 pasy (od góry):

</doc>
<doc id="533449" url="https://pl.wikipedia.org/wiki?curid=533449" title="Ferrol">
Ferrol

Ferrol – miasto portowe w północno-zachodniej Hiszpanii w prowincji A Coruña we wspólnocie autonomicznej Galicja, nad zatoką Ferrol, na północny wschód od miasta La Coruña. Miejsce urodzenia generała Francisca Franco (stąd od 1938 do 1982 roku oficjalna nazwa Ferrol del Caudillo). W miejscowości znajduje się kampus uczelni wyższej Universidade da Coruña.
Transport.
W Ferrol znajduje się stacja kolejowa, na której kończą się dwie linie.

</doc>
<doc id="533450" url="https://pl.wikipedia.org/wiki?curid=533450" title="Antequera">
Antequera

Antequera – miasto w południowej Hiszpanii, w regionie Andaluzja, w prowincji Malaga, w Górach Betyckich, nad rzeką Guadalhorce. Jest nazywane "el corazón de Andalucía" - "sercem Andaluzji".
W tle miasta widać stromą ścianę skalną Peña de los Enamorados (Skała Kochanków), z którą związana jest legenda o kochankach z Antequery. Według niej, ze szczytu skały skoczyli zakochani w sobie młody chrześcijanin i muzułmańska księżniczka, którym nie pozwolono być razem.
Współrzędne geograficzne: . Ludność: 41,2 tys. mieszkańców.
Historia miasta.
Po okresie zasiedlania w epoce kamiennej, czego pozostałościami są pomniki megalityczne w pobliżu miasta, pierwszą trwałą osadę założyli Rzymianie, z czasem okalając "Anticarię" (nazwa rzymska) systemem drobnych umocnień. Po podboju Płw. Iberyjskiego, Arabowie zbudowali górującą nad miastem fortecę (obecnie zachowane tylko ruiny), która została zdobyta w wyniku rekonkwisty przez Ferdynanda w 1410 roku. Od XVI do XVIII wieku Antequera odgrywała rolę jednego z ważniejszych centrów handlowych regionu.
Najważniejsze zabytki.
W okolicznych jaskiniach Cueva de Menga i Cueva de Viera odkryto ślady obecności człowieka z epoki kamiennej, w tym megalityczny grobowiec galeriowy o wysokości 6 metrów i komorze długości ponad 16 metrów.

</doc>
<doc id="533452" url="https://pl.wikipedia.org/wiki?curid=533452" title="Rzepnik">
Rzepnik



</doc>
<doc id="533454" url="https://pl.wikipedia.org/wiki?curid=533454" title="Eimeria deblinecki">
Eimeria deblinecki

Eimeria deblinecki należy do królestwa protista, rodziny Eimeriidae, rodzaj Eimeria. Wywołuje u świń chorobę pasożytniczą - kokcydiozę. Eimeria deblinecki pasożytuje w jelicie cienkim, jelicie ślepym oraz okrężnicy.

</doc>
<doc id="533455" url="https://pl.wikipedia.org/wiki?curid=533455" title="Tomasz Konarzewski">
Tomasz Konarzewski

Tomasz Konarzewski (ur. 17 lipca 1904 w Sieradzu, zm. 20 lutego 1974 w Łodzi) – polski bokser, olimpijczyk.
Życiorys.
Był czołowym polskim bokserem lat dwudziestych XX wieku. Walczył głównie w wadze ciężkiej, choć niekiedy boksował o kategorię niżej. Mierzył 181 cm wzrostu i ważył 84 kg. Sześciokrotnie zdobywał tytuł mistrza Polski: w wadze ciężkiej w 1924, 1925, 1926, 1932 i 1933 oraz w wadze półciężkiej w 1930. W 1925 tytuł przyznano mu bez walki, gdyż był jedynym zawodnikiem w kategorii ciężkiej.
Startował w igrzyskach olimpijskich w Paryżu 1924 w wadze ciężkiej, ale przegrał pierwszą walkę (podobnie jak inni polscy pięściarze). Dwa razy uczestniczył w mistrzostwach Europy. W Berlinie 1927 zajął 4. miejsce w wadze ciężkiej (choć przegrał oba pojedynki), a w Budapeszcie 1930 dotarł do ćwierćfinału wagi półciężkiej. Trzykrotnie walczył w reprezentacji Polski w meczach międzypaństwowych, osiągając 1 remis i ponosząc 2 porażki w latach (1930 - 1932). 
Występował w barwach klubów łódzkich: Łódzkiego Klubu Bokserskiego, Unionu Łódź i IKP Łódź, startując w latach 1922 - 1933.
Stoczył 127 walk, 98 wygrał, 13 zremisował i 16 przegrał.
Po zakończeniu kariery był trenerem bokserskim, w latach 1957-1961 pracował w Stali Stalowa Wola. Miał dwóch synów i córkę. Jego syn Zygmunt (1932-1970) był także znanym bokserem, mistrzem i wicemistrzem Polski. Pochowany na Starym Cmentarzu w Łodzi (kwatera 2).

</doc>
<doc id="533456" url="https://pl.wikipedia.org/wiki?curid=533456" title="Eimeria polita">
Eimeria polita

Eimeria polita należy do królestwa protista, rodziny Eimeriidae, rodzaj Eimeria. Wywołuje u świń chorobę pasożytniczą - kokcydiozę. Eimeria polita pasożytuje w jelicie cienkim, jelicie ślepym oraz okrężnicy.

</doc>
<doc id="533457" url="https://pl.wikipedia.org/wiki?curid=533457" title="Écija">
Écija

Écija – miasto w południowo-zachodniej Hiszpanii, w regionie Andaluzja (prowincja Sewilla), nad rzeką Genil.
Gospodarka Écija opiera się na rolnictwie (oliwki, zboża i warzywa), bydle (krowy i konie) oraz przemyśle tekstylnym.
Historia miasta.
Na miejscu Écijy Rzymianie, zająwszy wcześniejszą, grecką miejscowość, założyli miasto Astigi, gdzie według tradycji dotrzeć miał w jednej ze swych wypraw święty Paweł. Po okresie upadku za panowania arabskiego, Écija została zdobyta w czasie rekonkwisty w 1240 roku.
Najważniejsze zabytki.
W związku z trzęsieniem ziemi z 1755 roku, Écija może się poszczycić przede wszystkim przykładami sztuki barokowej:

</doc>
<doc id="533458" url="https://pl.wikipedia.org/wiki?curid=533458" title="Ecija">
Ecija



</doc>
<doc id="533461" url="https://pl.wikipedia.org/wiki?curid=533461" title="Eimeria scabra">
Eimeria scabra

Eimeria scabra - protista wywołująca u świń chorobę pasożytniczą - kokcydiozę. Eimeria scabra pasożytuje w jelicie cienkim, jelicie ślepym oraz okrężnicy.

</doc>
<doc id="533462" url="https://pl.wikipedia.org/wiki?curid=533462" title="Elektrociepłownia Bielsko-Biała">
Elektrociepłownia Bielsko-Biała

Elektrociepłownia Bielsko-Biała (EC1) – elektrociepłownia znajdująca się w Bielsku-Białej, będąca od 28 grudnia 2001 w składzie Południowego Koncernu Energetycznego S.A. Wraz z Elektrociepłownią Bielsko-Północ (EC2) w Czechowicach-Dziedzicach wchodzi w skład Zespołu Elektrociepłowni Bielsko-Biała. Obecnie wchodzi w skład Tauron Ciepło.
Obecny zakład ciepłowniczy powstał w latach 2011–2013 i zastąpił starszy wybudowany z myślą o zastąpieniu wielu lokalnych i przemysłowych kotłowni w latach 1960–73. Stara elektrociepłownia Bielsko-Biała składała się z czterech kotłów parowych: dwóch typu OP120, jednego typu OP140 i jednego typu OP230; oraz trzech turbozespołów: dwóch typu TUK 25 (upustowo-kondensacyjne) i jednego typu TP 30 (przeciwprężny). Moc elektryczna osiągalna wynosiła 77 MW, a osiągalna moc cieplna – 275 MJ/s. Roczna produkcja energii elektrycznej wynosiła 260 000 MWh, a produkcja ciepła 2 580 000 GJ.
Kominy elektrociepłowni mierzyły odpowiednio:
Od sierpnia 2019 rozpoczęła się procedura wyburzania nieczynnej starej elektrociepłowni. Wyburzone zostały oba kominy 160 i 120 m, chłodnia kominowa, maszynownia, sprężarkownia. Prace rozbiórkowe trwały do kwietnia 2021. 

</doc>
<doc id="533463" url="https://pl.wikipedia.org/wiki?curid=533463" title="Eimeria spinosa">
Eimeria spinosa

Eimeria spinosa – protista wywołująca u świń chorobę pasożytniczą, kokcydiozę.
Pasożytuje w jelicie cienkim, jelicie ślepym oraz okrężnicy.

</doc>
<doc id="533464" url="https://pl.wikipedia.org/wiki?curid=533464" title="Zamach na Sri Lance 15 czerwca 2006">
Zamach na Sri Lance 15 czerwca 2006

15 czerwca 2006 w wyniku wybuchu miny zginęły 64 osoby podróżujące autobusem niedaleko miejscowości Anuradhapura. Według rzecznika armii pułkownika Prasada Samarasinghe'a wśród zabitych są kobiety i dzieci. Według rządu Sri Lanki atak przeprowadziła terrorystyczna organizacja Tamilskie Tygrysy, ale informacji tej nie potwierdziła sama organizacja twierdząc, że "atak mógł być dziełem sił dążących do wywołania napięć etnicznych między zamieszkującą Sri Lankę ludnością syngaleską a tamilską" i "Tamilskie Tygrysy potępiają wszystkie formy zamachów skierowane przeciwko ludności cywilnej".
Pomimo zaprzeczeń "Tygrysów" lotnictwo Sri Lanki wykonało serię ataków na ich pozycje.

</doc>
<doc id="533465" url="https://pl.wikipedia.org/wiki?curid=533465" title="Elektrociepłownia Bielsko-Północ">
Elektrociepłownia Bielsko-Północ

Elektrociepłownia Bielsko-Północ (EC2) – elektrociepłownia znajdująca się w Czechowicach-Dziedzicach, będąca od 28 grudnia 2001 r. w składzie Południowego Koncernu Energetycznego S.A. Wraz z Elektrociepłownią Bielsko-Biała (EC1) w Bielsku-Białej wchodzi w skład Zespołu Elektrociepłowni Bielsko-Biała.
Została zaprojektowana z myślą o zasilaniu w energię nowo budowanej w Bielsku-Białej Fabryki Samochodów Małolitrażowych oraz sąsiednich osiedli. Budowę rozpoczęto w 1975 r., a zakończono w roku 1997.
W Elektrociepłowni Bielsko-Północ zainstalowane są: 
Moc elektryczna osiągalna wynosi 55 MW, a osiągalna moc cieplna 172 MJ/s. Roczna produkcja energii elektrycznej wynosi 290 000 MWh, a produkcja ciepła 730.000 GJ
Komin elektrociepłowni mierzy 225 m (15. pod względem wysokości w Polsce).

</doc>
<doc id="533469" url="https://pl.wikipedia.org/wiki?curid=533469" title="Zespół Elektrociepłowni Bielsko-Biała">
Zespół Elektrociepłowni Bielsko-Biała

Zespół Elektrociepłowni Bielsko-Biała – zespół dwóch elektrociepłowni w rejonie Bielska-Białej:
Obydwie elektrociepłownie EC1 i EC2 zasilają wspólną sieć ciepłowniczą wodną miasta Bielska-Białej, a EC2 zasila również sieć ciepłowniczą wodną miasta Czechowice-Dziedzice. Podstawowym paliwem jest węgiel kamienny, a w niewielkich ilościach również olej opałowy i gaz ziemny.
12 października 1993 r. podpisany został akt notarialny, na podstawie którego przedsiębiorstwo państwowe Zespół Elektrociepłowni Bielsko-Biała przekształcone zostało w jednoosobową spółkę Skarbu Państwa. Od 1 stycznia 1994 r. funkcjonuje jako Zespół Elektrociepłowni Bielsko-Biała Spółka Akcyjna, znajdujący się od 28 grudnia 2001 r. w składzie Południowego Koncernu Energetycznego S.A.

</doc>
<doc id="533475" url="https://pl.wikipedia.org/wiki?curid=533475" title="Juan Sebastián Elcano">
Juan Sebastián Elcano

Juan Sebastian Elcano, spotykane też Elkano, del Cano lub Delcano (ur. w 1476 w Getarii w Kraju Basków (Hiszpania), zm. 4 sierpnia 1526 na Oceanie Spokojnym) – hiszpański żeglarz i odkrywca. Uczestnik i kontynuator wyprawy Ferdynanda Magellana po jego śmierci 27 kwietnia 1521 roku, doprowadził z Filipin do Europy jedyny ocalały z flotylli liczącej pięć jednostek statek „Victoria” – pierwszy, który opłynął Ziemię dookoła.
Był synem Dominga Sebastiana Elcano I i Cataliny del Puerto, miał trzech braci: księdza katolickiego Dominga Elcano II, Martína Péreza i Antóna Martína. W 1509 roku był uczestnikiem hiszpańskiej ekspedycji kardynała Francisca Jiméneza de Cisneros przeciwko Algierczykom. Następnie osiadł w Sewilli i pracował jako kapitan statku handlowego. Kiedy złamał hiszpańskie prawo, oddając statek bankierom genueńskim na spłatę długu, uzyskał od króla Karola I zamianę kary pod warunkiem wzięcia udziału w planowanej wyprawie Ferdynanda Magellana do Wschodnich Indii.
Był najpierw kapitanem statku „Concepción”. Jako uczestnik zdławionego buntu w Patagonii został oszczędzony przez Magellana. Po pięciu miesiącach spędzonych w kajdanach został po śmierci Magellana kapitanem statku „Victoria”, który kontynuował podróż i ostatecznie jako pierwszy opłynął kulę ziemską. Podczas wyprawy 18 marca 1522 roku odkrył wyspę Amsterdam na południu Oceanu Indyjskiego. Szczęśliwie powrócił do Hiszpanii, gdzie 6 września 1522 roku, jedynie z osiemnastoma członkami załogi na pokładzie, przybił do Sanlúcar de Barrameda.
W 1525 roku był członkiem wyprawy Loaísy. Tam dowodził sześcioma statkami wyruszającymi do Indochin wraz z Garcíą Jofrem de Loaísą. Elcano i Loaísa zmarli podczas wyprawy na Oceanie Spokojnym w 1526 roku.

</doc>
<doc id="533479" url="https://pl.wikipedia.org/wiki?curid=533479" title="Kuvasz">
Kuvasz

Kuvasz, kuvasz węgierski – rasa psów, należąca do grupy psów pasterskich i zaganiających, zaklasyfikowana do sekcji psów pasterskich (owczarskich). Nie podlega próbom pracy.
Rys historyczny.
Rasa ta jest bardzo stara i prawdopodobnie przybyła na tereny Węgier w XIII wieku wraz z Kumanami. Istnieją jednak przypuszczenia, iż dzisiejszy kuvasz jest potomkiem psów cywilizacji Sumerów. Hodowla tej rasy rozpoczęła się z wiekiem XX, przeżyła załamanie świetności w trakcie drugiej wojny światowej po to, aby odzyskać ciągłość rasy dopiero po niej.
Użytkowość.
W przeszłości psy te były wykorzystywane do pilnowania stad bydła, a może nawet i koni przed drapieżnikami. Były także używane do polowań na dziki, gdzie kierowały się swym doskonałym węchem. Dzisiaj kuvasze to dobre psy rodzinne i stróżujące.
Wygląd.
Duży, mocny pies pasterski o silnych mięśniach. Typowy kuvasz powinien mieć ciemnobrązowe oczy, trójkątne uszy, umięśnioną szyję i głęboką klatkę piersiową. Kuvasz porusza się eleganckim, zwartym krokiem. Jego ogon jest dość nisko osadzony, a końcówka zakręcona ku górze. 
Charakter.
Kuvasze, jak wszystkie psy pasterskie, są odważne i inteligentne. Dobrze wychowane są lojalne i wierne, ale źle prowadzone mają skłonności do dominowania swych właścicieli. Kuvasz z dystansem i nieufnością podchodzi do obcych. To czujny i dobry stróż – jego uwadze nie umknie żadna zmiana w otoczeniu.
Szata i umaszczenie.
Sierść kuvasza może być prosta lub falista, choć często zdarza się połączenie tych dwóch typów na jednym osobniku. Włos jest gęsty i niezbyt odstający. Najbardziej poprawną maścią jest czysta biel, ale dopuszczalna jest barwa kości słoniowej. 

</doc>
<doc id="533480" url="https://pl.wikipedia.org/wiki?curid=533480" title="Elektrownia Skawina">
Elektrownia Skawina

Elektrownia CEZ Skawina – elektrownia cieplna znajdująca się w Skawinie w województwie małopolskim.
Historia.
W roku 1957 rozpalono pierwszy kocioł. Budowę Elektrowni Skawina o mocy elektrycznej 550 MW zakończono w 1961. Maksymalna moc cieplna elektrowni w 1998 wynosiła 618 MW. W latach 90. XX wieku nastąpiły kolejne modernizacje i wymiany kotłów oraz podnoszenie parametrów turbin. Decyzją prezesa URE z 1 grudnia 2004 poszerzono koncesję o wytwarzanie energii elektrycznej ze źródeł odnawialnych.
10 października 1996 nastąpiło przekształcenie przedsiębiorstwa państwowego Elektrownia Skawina w Jednoosobową spółkę Skarbu Państwa. 12 października 1999 roku Elektrownia Skawina S.A. przedłożyła wniosek prywatyzacyjny Ministrowi Skarbu Państwa i 12 czerwca 2002 została sfinalizowana umowa sprzedaży przez Ministerstwo Skarbu Państwa akcji Elektrowni Skawina S.A. na rzecz PSEG Poland Distribution B.V. 29 maja 2006 ČEZ a.s. podpisało finalną umowę nabycia od PSEG Global akcji PSEG Distribution BV głównego akcjonariusza Elektrowni Skawina S.A.
Dane techniczne.
W skład elektrowni wchodzi:
Elektrownia posiada możliwość produkcji około 3 TWh energii elektrycznej rocznie. Wodę niezbędną dla elektrowni doprowadza Kanał Łączański.

</doc>
<doc id="533481" url="https://pl.wikipedia.org/wiki?curid=533481" title="Pas klinowy">
Pas klinowy

Pas klinowy – pas stosowany w przekładni pasowej klinowej; ma on przekrój trapezowy i jest wykonywany jako wieniec bez końca. Pasy te są znormalizowane. Pas ten składa się z: warstwy nośnej (wykonana z linek stalowych lub poliamidowych), z warstwy podatnej (wykonanej z gumy lub kauczuku) oraz z warstwy tkaninowo-gumowej. Natomiast całość jest owinięta zawulkanizowaną taśmą płócienną lub kordową. Budowa taka zapewnia dużą wytrzymałość, giętkość i przyczepność oraz małą rozciągliwość pasa. W pasie rozróżnia się wymiary: długość, szerokość i szerokość skuteczną.
Wymiary pasów klinowych opisuje Polska Norma PN-86/M-85200/06 (obecnie PN-ISO 4184: dla pasów wąskoprofilowych oraz klasycznych)
W samochodzie.
Pasek klinowy w silniku samochodowym napędza zazwyczaj m.in. pompę wodną, pompę wspomagania układu kierowniczego, alternator, sprężarkę klimatyzacji.

</doc>
<doc id="533484" url="https://pl.wikipedia.org/wiki?curid=533484" title="Powstanie kamizardów">
Powstanie kamizardów

Powstanie kamizardów (fr. "Guerre des camisards") – powstanie francuskich chłopów i biedoty miejskiej (wyznawców kalwinizmu) z górskiego masywu Sewennów (Cévennes) i wschodniej Langwedocji przeciwko katolickim wojskom króla Francji, mające miejsce w latach 1702-1704. Pomimo stłumienia powstania oraz wprowadzenia terroru i prześladowań zamieszki trwały do 1715 roku.
Walki z kamizardami stanowią ówczesny przykład „totalnej wojny” na wyniszczenie (celowe niszczenie domów i upraw, wysiedlenia, masowe zabijanie ludności cywilnej). Represje przeciwko kalwinistom w rejonie powstania trwały aż do 1787 roku (edykt o tolerancji). W tamtej epoce konflikt ten określano jako „wojnę w Sewennach” ("Guerre des Cévennes").
Nazwa kamizard (franc. "camisard") nadana przez katolików, pochodzi od prowansalskiego słowa "camisa" (koszula, por. franc. "chemise") lub od określenia "camisade" (nocna napaść). Sami kamizardzi nazywali siebie „dziećmi Bożymi” ("enfants de Dieu").
Powstanie.
Charakter działań.
Do wybuchu powstania doprowadziło proroctwo Abrahama Mazela, które obiecało zwycięstwo „prawdziwej wierze” protestanckiej. „Prorokami” byli też najważniejsi przywódcy powstania: Esprit Séguier, Rolland, Elie Marion i Jean Cavalier. Powstańcy czuli się „natchnieni przez Ducha Świętego” i walczyli z szaloną odwagą. Idąc do boju śpiewali psalmy; powstanie od początku miało charakter „wojny świętej”. Kamizardzi nie bali się śmierci, wierząc, że to męczeństwo i czeka na nich „nagroda w niebie”. Ich ogólna liczba nigdy nie przekroczyła 2000; byli uzbrojeni w kosy, widły, szable i strzelby, działali w niewielkich rozproszonych grupach (20 do 50 osób), atakowali znienacka i równie szybko znikali. Każda z grup była niezależna, ale mogła się w razie potrzeby łączyć z innymi grupami pod wspólnym dowództwem. Kamizardzi doskonale znali teren, wykorzystywali niedostępne wąwozy i jaskinie na kryjówki i magazyny. Sprzyjało im ukształtowanie terenu masywu Sewennów, który do dziś pozostał dziki i niedostępny. Sprzyjała im także większość miejscowej ludności. Te okoliczności sprawiły, że doskonale uzbrojone i wyszkolone wojsko królewskie (liczące 25 000 żołnierzy) wielokrotnie ponosiło klęski i duże straty w walce z nielicznymi i źle uzbrojonymi kamizardami.
Przebieg walk.
Za początek wybuchu powstania uznaje się 24 lipca 1702 roku, kiedy uzbrojeni powstańcy napadli na Pont de Montvert, gdzie zabili znienawidzonego opata de Chayla (Chaylas) – inicjatora najgorszych prześladowań, oskarżanego o to, że torturował dzieci protestantów, aby „wyrzekły się herezji”. Jego zabójstwo spowodowało masowe represje (w tym egzekucję przywódcy tego wystąpienia – Esprit Séguiera w sierpniu 1702). W odwecie kamizardzi zabili miejscowego katolickiego arystokratę.
Pierwsze walki toczono wokół Champ Fomergue (11 września), po czym nastąpiło starcie pod Télémac (22 października) zakończone klęską i śmiercią Gédéona Laporte, oraz zdobycie bronionego przez 700-osobową załogę Alès (24 grudnia) przez oddział zaledwie 70 kamizardów Jeana Cavaliera. Od końca 1702 roku kamizardzi zaczynają odnosić pierwsze zwycięstwa: 27 grudnia zdobywają Sauve, 12 stycznia 1703 roku pokonują wojska królewskie w Mas de Gaffarel (Val de Barre), 6 lutego zajmują Monteils. W obliczu tej sytuacji gen. hrabia de Broglie dowodzący wojskami królewskimi w Langwedocji otrzymuje wsparcie oddziałami marszałka Montrevel i zadaje 6 marca powstańcom klęskę pod Pompignan, masakrując później (1 kwietnia) uczestników tajnego zgromadzenia w Moulin de l'Agau koło Nîmes. W marcu wojska królewskie dokonują wysiedleń protestantów z Mialet i Saumane. 
Obie strony dopuszczają się w tym czasie coraz większych okrucieństw: 21 lutego 1703 kamizardzi masakrują kobiety i dzieci z rodzin członków katolickiej milicji we Fraissinet de Fourques i podpalają kościoły. 29 kwietnia Jean Cavalier ponosi porażkę pod Tour de Billot koło Alès. We wrześniu 1703 roku powstaje plan wysiedlenia całej ludności masywu Sewennów. W odwecie kamizardzi dokonują kolejnej masakry katolików w Saturargues i Saint Sériès, usiłując rozszerzyć powstanie na obszar Rouergue. 
Od 30 września do 14 grudnia 1703 roku dokonujące pacyfikacji wojska królewskie metodycznie niszczyły budynki, uprawy i wysiedlały ludność (tzw. «palenie Sewennów» – "Grande Brûlerie de Cévennes"). Np. z Mialet w marcu 1703 przymusowo wysiedlono 670 mieszkańców do Rousillonu. Łącznie zniszczono celowo 466 osad; podczas deportacji miało zginąć tysiące protestantów. Dokonywano masowych „pokazowych egzekucji” kamizardów (łamanie kołem i wieszanie na szubienicach). Represje przyniosły jednak odwrotny skutek, powodując przyłączenie się znacznej części ludności do powstania. 2 października 1703 oddział Jeana Cavaliera skutecznie atakuje katolicką milicję pod Vagnas, a następnie zostaje całkowicie rozbity przez wojska gen. Julliena.
W lutym 1704 kamizardzi wprawdzie opanowali Vauvert, ale ich zbrojne ruchy w Vivarais i Camargue zostały krwawo stłumione. W pacyfikacjach wyróżniały się okrucieństwem katolickie oddziały „kadetów Krzyża” ("cadets de la Croix") albo „białych kamizardów” ("camisards blancs"). 14 marca 1704 roku doszło do największego podczas powstania zwycięstwa odniesionego przez Cavaliera nad elitarnymi oddziałami wojska królewskiego na równinie Devois pod Martignargues.
Wkrótce jednak kamizardzi zostali pokonani w Nages (16 kwietnia), a wojska odkryły i przejęły ich magazyny zaopatrzeniowe w służących im za bazę działań grotach pod Euzet, które w odwecie zostało spalone (19 kwietnia). 21 kwietnia marszałka Montrevel zastąpił dysponujący 60-tysięcznym wojskiem marsz. de Villars, który przystąpił do pertraktacji z Cavalierem. Mimo sprzeciwu znacznej części powstańców, zgodził się on na bezwarunkową kapitulację, sam otrzymując rangę pułkownika i dożywotnie wynagrodzenie. Inni (Castanet, Ravanel) decydowali się kontynuować walkę; zdradzony Rolland 13 sierpnia zginął w zamku Castelnau Valence. Na początku października 1704 po serii klęsk część przywódców kamizardów (La Rose, Couderc, Joany, Catinat) poddała się i opuściła Francję; de Villars wynagrodzony został tytułem diuka i odznaczony Orderem Ducha Świętego. 
W styczniu 1705 kamizardzi zrezygnowali z otwartej walki, ograniczając się do sporadycznych napadów i do dywersji. 25 lipca 1705 z więzienia ucieka „prorok” Abraham Mazel z 16 innymi więźniami i przedostaje się do Szwajcarii.
Chociaż bezpośrednie walki trwały tylko 3 lata, to represje przeciwko kalwinistom zamieszkującym w rejonie powstania trwały aż do 1787 roku, kiedy monarcha podpisał edykt o tolerancji, gwarantujący wolność wyznania. Równouprawnienie wszystkich wyznań religijnych we Francji wprowadziła ostatecznie rewolucja francuska.
Następstwa.
Spustoszony walkami i deportacjami rejon powstania zamienił się w wyludnioną pustynię. Do dziś masyw Sewennów jest najmniej zaludnionym obszarem we Francji. Bezsensowne okrucieństwo i terror, rozpętane przez wojska królewskie, wzbudziły niezadowolenie w społeczeństwie francuskim, które przerodziło się w bunt przeciwko królowi wskutek powstałego kryzysu ekonomicznego (spowodowanego m.in. masową emigracją protestantów z Francji). W ten sposób powstanie kamizardów stało się jedną z przyczyn wybuchu rewolucji francuskiej.
Muzeum powstania kamizardów znajduje się we Francji w Mas Soubeyran w domu rodzinnym jednego z przywódców powstania – Rollanda.

</doc>
<doc id="533485" url="https://pl.wikipedia.org/wiki?curid=533485" title="Udział (prawo)">
Udział (prawo)

Udział – ogół uprawnień i obowiązków wspólnika wobec spółki, który wyznacza status prawny wspólnika. Jest podstawą bycia wspólnikiem w spółce.
Udziały powinny stanowić odzwierciedlenie wkładów wniesionych do spółki. Na przykład w spółkach akcyjnych o wielkości udziałów danego podmiotu decyduje liczba akcji przez niego posiadanych.
Udział dotyczy także części współwłasności lub innej wspólności, w tym zwłaszcza spadku (udziały spadkowe).

</doc>
<doc id="533486" url="https://pl.wikipedia.org/wiki?curid=533486" title="Kokcydioza owiec i kóz">
Kokcydioza owiec i kóz

Kokcydioza owiec i kóz (łac. "coccidiosis ovium et caporum") – choroba pasożytnicza spowodowana przez pierwotniaki Eimeria arloingi, Eimeria faurei, Eimeria intricata, Eimeria ninakohlyakimovae, Eimeria parva z rodziny Eimeriidae należącej do Protista.

</doc>
<doc id="533487" url="https://pl.wikipedia.org/wiki?curid=533487" title="Elektrownia Stalowa Wola">
Elektrownia Stalowa Wola

Elektrownia Stalowa Wola – elektrownia znajdująca się w Stalowej Woli w województwie podkarpackim.
Historia.
Elektrownia w Stalowej Woli powstała w ramach projektu COP, początkowo pod nazwą Elektrownia OZET. Budowę prowadziła firma Als-Thom Belfort i 3 maja 1939 uruchomiono pierwszą turbinę 20 MW i dwa kotły rusztowe, a w sierpniu drugą turbinę 20 MW i następne dwa kotły. Elektrownia została poświęcona 25 czerwca 1939.
Po wojnie siłownię I rozbudowano o trzy kotły parowe OP100 oraz turbinę kondensacyjną 35 MW i ciepłowniczą 10 MW. W latach 1954–1957 wybudowano siłownię II, o mocy i obecnie wytwarza ona ciepło i energię elektryczną w skojarzeniu. W latach 1963–1966 wybudowano siłownię III składającą się z 2 bloków po 120 MW każdy. Elektrownię rozbudowano następnie o dwa kotły wodne WP 70 i WP 120 oraz instalację uzdatniania i podgrzewania wody dla wytopu siarki w kopalni Jeziórko, której docelowa zdolność produkcyjna sięgała 3600 ton na godzinę gorącej wody.
Elektrownia funkcjonowała w ramach Zakładów Energetycznych Okręgu Wschodniego w Radomiu. W roku 1989 elektrownia stała się samodzielnym przedsiębiorstwem państwowym, a od 1 października 1996 funkcjonuje jako spółka akcyjna z udziałem Skarbu Państwa.
Najstarsza siłownia I została zlikwidowana w 2002 roku.
W maju 2000 weszła w skład Południowego Koncernu Energetycznego, a w 2007 r. Skarb Państwa wniósł aportem akcje Elektrowni do przedsiębiorstwa Tauron Polska Energia w Katowicach.
W 2012 r. rozpoczęto budowę bloku energetycznego gazowo-parowego o mocy 450 MWe wraz z członem ciepłowniczym o mocy 240 MWt. Na początku inwestycji jej koszt oszacowano na blisko 1,6 mld zł. Blok został zaprojektowany do zasilania gazem ziemnym z możliwością zasilania gazem węglowym ze zgazowywania węgla. Początkowo planowano, że inwestycja zajmie 38 miesięcy. We wrześniu 2020 blok gazowo-parowy został oddany do użytku. Emisyjność jego instalacji wynosi 360 kg na MWh.
Wraz z oddaniem siłowni gazowej zaplanowano wyłączenie starych bloków węglowych nr 7 i 8, każdy o mocy 125 MW. Wygaszono je 17 lutego 2021.

</doc>
<doc id="533489" url="https://pl.wikipedia.org/wiki?curid=533489" title="Villarrobledo">
Villarrobledo

Villarrobledo () – miasto w południowej Hiszpanii, w regionie Kastylia-La Mancha. Około 24,7 tys. mieszkańców.
Villarrobledo jest jednym z najważniejszych ośrodków produkcji wina na świecie. Oprócz tego m.in. w tym mieście produkuje się i eksportuje się stąd na dość dużą skalę regionalny twardy ser "manchego". Poza tym ważny ośrodek przemysłu, np. metalurgii.
Atrakcje turystyczne.
W mieście przez cały rok odbywa się wiele wydarzeń, uroczystości i imprez, takich jak , czy też Wielki Tydzień.

</doc>
<doc id="533491" url="https://pl.wikipedia.org/wiki?curid=533491" title="Syngnathidae">
Syngnathidae



</doc>
<doc id="533495" url="https://pl.wikipedia.org/wiki?curid=533495" title="Elektrownia Wiatrowa Kamieńsk">
Elektrownia Wiatrowa Kamieńsk

Elektrownia Wiatrowa Kamieńsk – elektrownia wiatrowa znajdująca się w Kamieńsku w województwie łódzkim na Górze Kamieńskiej na wierzchowinie zrekultywowanego zwałowiska zewnętrznego KWB Bełchatów, na terenie górniczym "Pole Bełchatów" oddalone o 6 km na zachód od drogi krajowej nr 1 Gdańsk – Cieszyn i 1 km od drogi wojewódzkiej nr 484 Bełchatów – Kamieńsk. Wysokość względna wierzchowiny wynosi 150–170 m (względem sąsiednich miejscowości), całkowita 386 m n.p.m. Elektrownia została uruchomiona latem 2007 roku.
Historia.
Elektrownia Wiatrowa Kamieńsk Sp. z o.o utworzona została 9 lipca 2003 roku przez:
Właścicielem elektrowni jest spółka PGE Energia Odnawialna S.A.
Dane techniczne.
Elektrownia zlokalizowana jest na Górze Kamieńsk i składa się z 15 turbin wiatrowych E-70 o mocy 2 MW każda produkcji niemieckiej firmy Enercon GmbH o łącznej mocy szczytowej 30 MW. 
Dane techniczne turbiny E-70 E4 zastosowanej w "EW Kamieńsk":

</doc>
<doc id="533498" url="https://pl.wikipedia.org/wiki?curid=533498" title="Manresa">
Manresa

Manresa – miasto w północno-wschodniej Hiszpanii, w regionie Katalonia, na północny zachód od Barcelony. Po pielgrzymce na Montserrat w jaskini w pobliżu Manresy spędził kilka miesięcy św. Ignacy Loyola. Miasto jest ośrodkiem pielgrzymkowym, a jego nazwa ma znaczenie w symbolice duchowości ignacjańskiej.
W mieście znajdują się liczne zabytki, m.in. katedra La Seu, most Vell Pont a także dwa teatry Cosenvatori i Kursal.

</doc>
<doc id="533502" url="https://pl.wikipedia.org/wiki?curid=533502" title="Sabadell">
Sabadell

Sabadell [] – miasto w północno-wschodniej Hiszpanii, we wspólnocie autonomicznej Katalonii, w zespole miejskim Barcelony. Około 212 tys. mieszkańców. Wspólnie z Tarrasą jest siedzibą powiatu Vallès Occidental. W mieście znajduje się najwyższy na świecie - 12 metrowy - pomnik Ludwika Zamenhofa.
W mieście rozwinął się przemysł wełniarski, bawełniany, maszynowy oraz chemiczny.

</doc>
<doc id="533507" url="https://pl.wikipedia.org/wiki?curid=533507" title="Irun">
Irun

Irun – miasto w północnej Hiszpanii, w regionie Baskonia, nad Zatoką Biskajską, położone w odległości 18 km od San Sebastián, leżące tuż przy granicy z Francją. Około 61,5 tys. mieszkańców (2008).
W mieście ma swój początek Camino del Norte tj. trasa pielgrzymkowa do Santiago de Compostela. 
W mieście rozwinął się przemysł elektrotechniczny, metalowy, cementowy oraz hutniczy.

</doc>
<doc id="533508" url="https://pl.wikipedia.org/wiki?curid=533508" title="Józef Burszta">
Józef Burszta

Józef Burszta (ur. 17 kwietnia 1914 w Grodzisku Dolnym, zm. 6 lipca 1987 w Poznaniu) – polski etnograf (etnolog), socjolog i historyk.
Jego synem był antropolog kulturowy Wojciech Burszta.
Życiorys.
Do szkoły powszechnej uczęszczał w Grodzisku i Leżajsku. W 1934 roku uzyskał maturę w Gimnazjum im. Bolesława Chrobrego w Leżajsku, po czym został przyjęty na Wyższe Katolickie Studium Społeczne w Poznaniu, które ukończył w 1936 roku pracą dyplomową pt. „Przyczynki do urbanizacji robotników wielkopolskich. Kolejny kierunek studiów rozpoczynał w 1937 roku na Wydziale Socjologii Uniwersytetu Warszawskiego. Studia łączył z pracą w Państwowym Instytucie Kultury Wsi pod kierunkiem prof. Józefa Chałasińskiego. W czasie pracy w Instytucie napisał część szerszej pracy, opartej zarówno na materiałach socjologicznych, jak i historycznych – Rodzaje i kierunki odpływu ludności ze wsi i jego czynniki, a także uczestniczył w pracach przygotowawczych do wydania przez Chałasińskiego monumentalnego, 4-tomowego dzieła pt. Młode pokolenie chłopów (1938 r.). W roku 1939 wyjeżdżał na krótki staż naukowy do Danii, a także podejmował obowiązki sekretarza Redakcji „Przeglądu Socjologicznego”. Po wybuchu wojny w 1939 roku powrócił do rodzinnej wsi, gdzie uczestniczył w podziemnym ruchu ludowym, prowadził tajne nauczanie i przewodniczył Delegaturze Polskiego Komitetu Opiekuńczego w Grodzisku Dolnym, a oficjalnie pracował jako fotograf.
W 1945 roku razem z żoną i córką osiadł w Poznaniu. Tu kończył studia socjologiczne na Uniwersytecie Poznańskim, zakończone pracą magisterską pt. „Biedota wiejska w strukturze społecznej wsi”. Doktorat z socjologii uzyskał w lipcu 1947 roku u prof. Tadeusza Szczurkiewicza na podstawie pracy „Ruchliwość społeczna wsi małopolskiej”. Po 1956 r. zatrudnił się w Katedrze Etnografii UAM. Profesorem zwyczajnym został w 1966 r. W latach 60. pełnił funkcję dziekana Wydziału Filozoficzno-Historycznego UAM, a następnie prorektora uczelni.
Działalność w ruchu ludowym.
Burszta był aktywnym członkiem Ruchu Ludowego, należał do takich organizacji jak Polskie Stronnictwo Ludowe, później do Lewicy PSL i odrodzonego PSL. Od 1949 r. do ostatnich dni swego życia uczestniczył w działalności oświatowej, kulturalnej i wychowawczej Zjednoczonego Stronnictwa Ludowego. Przez wiele lat był m.in. przewodniczącym Rady Naukowej Zakładu Historii Ruchu Ludowego przy Naczelnym Komitecie ZSL, członkiem Rady Nadzorczej Ludowej Spółdzielni Wydawniczej oraz współpracownikiem instytutu naukowego w Poznaniu poświęconego badaniu działalności Wincentego Witosa.
Negatywnie nastawiony do działalności władz PRL-u na wsi, szczególne zagrożenie widział w roli Państwowych Gospodarstw Rolnych. W celu odbudowy tożsamości lokalnej postulował zbudowanie etosu opartego o własny region (wytworzenie "Małych Ojczyzn").
Działalność naukowa.
Punktem wyjścia prac naukowych Józefa Burszty była socjologia i zagadnienia społeczne wsi. Zainteresowania tą dziedzina przekształciły się w instytucjonalny związek z etnografią, w 1957 roku obejmował kierownictwo Katedry Etnografii Uniwersytetu im. Adama Mickiewicza. Kierował nią przez 22 lata (1957–1979).
Praca naukowa Józefa Burszty, oparta na badaniach terenowych i studiach źródłowych, dotyczyła wsi – w aspekcie etnograficznym, socjologicznym i historycznym. Wśród interesujących go zagadnień były: społeczna stratygrafia, historia gospodarcza wsi, procesy osadnicze i kształtowanie się krajobrazu osadniczego wsi, procesy migracyjne, zagadnienia edukacji. Zajmującym problemem było też historyczne kształtowanie się relacji między kulturą chłopską i polską kulturą narodową. Terenami badawczymi dla Burszty była Wielkopolska, Małopolska i tzw. Ziemie Odzyskane. Badacza interesowały nie tylko tradycyjne treści kultury chłopskiej, lecz i procesy przemian kulturowych zachodzących po 1945 r. Przeprowadził na ziemiach zachodnich i północnych Polski badania nad kulturową adaptacją osadników po II wojnie światowej
Dorobek naukowy.
Dorobek naukowy, który pozostawił po sobie Józef Burszta jest imponujący. Przede wszystkim problematyka, którą się zajmował w niektórych aspektach była daleko nowatorska. Nie tylko łączył warsztat etnografa i socjologa, ale także wskazywał na ważne procesy społeczne zachodzące na wsi. Jego badania nad problematyką wsi dotyczyły historii społecznej, gospodarczej, kulturalnej i technicznej. W ramach tego kierunku zainteresowań powstały studia historyczno-socjologiczne przedstawiające rolę karczmy w życiu wsi i społeczeństwa (Wieś i karczma, 1950; Społeczeństwo i karczma, 1951), omówienie wybranych zagadnień z historii wsi Polski południowej, takich jak ciężary feudalne związane ze spławem na Wiśle. Własność gromadzka, zmiany osadnicze wsi i emigracja ze wsi (Szkice z dziejów wsi, 1955), całościowe opracowanie procesu historycznego kształtowania się krajobrazu osadniczo-kulturowego wsi na ziemiach polskich (Od osady słowiańskiej do wsi współczesnej, 1958).
Cele i kierunki badań, które określił w wymienionej publikacji, realizował w swojej działalności badawczej. „Miłość” do kultury ludowej, w szczególności do folkloru, sprawiła, że podjął trud rozważań i teoretycznych sformułowań dotyczących wzajemnej relacji zachodzącej pomiędzy kulturą ludową a kulturą narodową. W roku 1974 ukazała się jego praca "Kultura ludowa – kultura narodowa Szkice i rozprawy" ukazująca ów problem w szerokiej perspektywie historycznej i porównawczej.
W 1985 roku ukazała się ostatnia praca, która przedstawia „zarys historycznych związków kultury chłopskiej z narodową. Autor wykazuje w niej, jak istotne znaczenie w dziejach kultury polskiej miało przenikanie treści kultury ludowej do kultury narodowej, które dokonywało się przez wieki.
Burszta przykładał dużą wagę do upowszechniania wiedzy etnologicznej oraz do poszerzania i utrwalania znajomości kultury ludowej. Jego zainteresowania folklorem i folkloryzmem (termin ten wprowadził do słownika etnologicznego właśnie Burszta), przyczyniły się m.in. do powstania wielkiego, współczesnego ruchu folklorystycznego. Był jego wielkim propagatorem, chętnie służył radą i pomocą zespołom folklorystycznym jako konsultant. Zasiadał też w komisjach oceniających zespoły na festiwalach i przeglądach artystycznych.
Był przewodniczącym rady naukowej Ośrodka Badań Naukowych im. Wojciecha Kętrzyńskiego w Olsztynie.
Działalność dydaktyczna.
Badacz ten był również znany jako znakomity dydaktyk i organizator życia naukowego, w roku 1961 objął stanowisko redaktora naczelnego monumentalnego przedsięwzięcia wydawniczego – "Dzieł wszystkich" Oskara Kolberga. Burszta nie ograniczał się tylko do prac edytorskich, ale znajomość spuścizny O. Kolberga spożytkował dla podjęcia studiów nad XIX-wiecznymi dziejami etnografii w Polsce i na Słowiańszczyźnie. Związany był również z Muzeum Narodowego Rolnictwa w Szreniawie.
W badaniach etnograficznych postulował metody socjologiczne, wprowadził rozróżnienie terminów folklor i folkloryzm, w polskiej kulturze rozróżniał 3 nurty: miejski, chłopski i szlachecko-feudalny. Burszta w Słowniku etnologicznym rozpatruje termin „folklor” jako „odrębną i samodzielną część kultury symbolicznej, powszechnie, prawie bezrefleksyjnie właściwą konkretnym środowiskom (wiejskim, miejskim, zawodowym, towarzyskim itp.), mniejszym lub większym grupom społecznym, aż do całego społeczeństwa włącznie. Natomiast „folkloryzm” według Burszty to „zjawisko z dziedziny kultury artystycznej, polegające na stosowaniu w szczególnych sytuacjach życiowych wybranych (bądź z dokumentacji, bądź wprost z życia) treści i form folkloru w postaci wtórnej, najczęściej wyuczonej i w sytuacjach zazwyczaj celowo zaaranżowanych”.
Burszta był cenionym organizatorem życia naukowego, wykładał na wielu uczelniach, i nawet kiedy już przeszedł na emeryturę (1984), nadal udzielał się naukowo, prowadząc wykłady i seminaria. Podczas swojej pracy naukowej wykształcił 148 magistrów etnografii oraz wypromował 36 doktorów. W 1978 roku, w Poznaniu została wydana "Tradycja i przemiana. Studia nad dziejami i współczesną kulturą ludową". Księgę tę ofiarowali przyjaciele i uczniowie Józefowi Burszcie. Jej autorami jest szeroki krąg naukowców z wielu ośrodków naukowych w kraju i zagranicy. Była ona wyrazem uznania dla Burszty, jego dorobku naukowego, oraz podziękowaniem za przekazaną wiedzę.
W pozycji tej zawarta została bibliografia dorobku Józefa Burszty za lata 1938 do 1976, udostępniona poprzez druk. Opracowanie nie jest wyczerpujące i całościowe, jednak daje pobieżny obraz działalności naukowej Burszty.
Burszta zmarł w dniu 6 lipca 1987 roku. Śmierć zastała Bursztę w trakcie wykonywania przyjętych obowiązków: egzaminów magisterskich, zaawansowanych przewodów doktorskich, ogłoszonych kolokwiów habilitacyjnych, kontynuowanych prac naukowych i podjętych inicjatyw organizacyjnych. Niespełnienie planów i zamierzeń, tak obce naturze Burszty, ma jednak w związku z Jego życiem szczególny wymiar. Wskazuje na to, jak wielką wartością była dla Niego praca, bardzo często nie ta praca, która daje zadowolenie i pomaga w realizowaniu własnych ambicji, ale również ta, która jest szczególnie potrzebna, którą należy wykonać.
Jego prochy zostały złożone na cmentarzu junikowskim w Poznaniu, a jego nazwiskiem nazwano ulicę na poznańskim Świerczewie oraz salę wykładową w Collegium Historicum.
W 1979 r. został Honorowym Obywatelem Miasta Leżajska. W roku 2014 w setną rocznicę urodzin z inicjatywy Instytutu Etnologii i Antropologii Kulturowej UAM w Poznaniu uruchomiono Cyfrowe Archiwum im. Józefa Burszty, w którym prezentowane są m.in. fotografie jego autorstwa.

</doc>
<doc id="533511" url="https://pl.wikipedia.org/wiki?curid=533511" title="Broń półautomatyczna">
Broń półautomatyczna

Broń półautomatyczna – rodzaj broni palnej, w której część operacji cyklu pracy broni jest wykonywana kosztem energii gazów prochowych lub zewnętrznych źródeł energii, a część ręcznie przez obsługę.
Broń półautomatyczna to najczęściej broń artyleryjska. Typowym działaniem takiej broni jest ręczne załadowanie naboju, a następnie automatyczne otwarcie zamka, wyrzucenie łuski i napięcie iglicy po strzale. Do nielicznych przykładów półautomatycznej broni strzeleckiej należy karabin przeciwpancerny PTRD.
Pojęcie broni półautomatycznej nie pokrywa się z angielskim , oznaczającym broń samopowtarzalną.

</doc>
<doc id="533517" url="https://pl.wikipedia.org/wiki?curid=533517" title="Mechtylda z Magdeburga">
Mechtylda z Magdeburga

Mechtylda z Magdeburga (z Helfty) (ur. ok. 1208 k. Magdeburga, zm. pomiędzy 1282-1294 w klasztorze w Helfcie) – średniowieczna mistyczka chrześcijańska, należąca do beginek, później zakonnica benedyktyńska, święta Kościoła katolickiego i anglikańskiego.
Żywot świętej.
Mechtylda urodziła się w arystokratycznej rodzinie w Saksonii. Informacje o jej życiu są bardzo skąpe, często niepotwierdzone i pochodzące od przesłanek zawartych w jej dziele. Według jej relacji w wieku ok. 12 lat miała wizję Ducha Świętego. Opuściła dom i mając 23 lata związała się z beginkami w Magdeburgu. Wraz z zakonnicami prowadziła skromne życie zgodne z Ewangelią, wypełnione modlitwą, pracą i umartwieniem. Ta grupa religijna pozostawała pod wpływem ideałów franciszkanów i pod kierunkiem dominikanów. W 1270 roku, zmuszona sytuacją w wieku ok. 60 lat, przeniosła się do Helfty, koło Eisleben, chroniąc się w benedyktyńskim klasztorze (niem. "Kloster Helfta") założonym przez Gertrudę z Hackeborn. Mimo oficjalnej nazwy ośrodek w Helfcie był kojarzony z cysterkami z powodu stosowanej reguły, jednak cysterskiej jurysdykcji nie podlegał. Tam też została chętnie przyjęta przez ksieni i jej młodszą siostrę Mechtyldę oraz Gertrudę Wielką, z którą to Gertruda z Hakebornu jest często mylona.
Klasztor w Helfcie stał się centrum mistycznego doświadczenia Boga dla kobiet, a konsekwencją tego są dzieła Mechtyldy z Magdeburga i jej mistrzyni Mechtyldy z Hakeborn, zredagowane przez Gertrudę Wielką, która również jest autorką własnych pism.
"Spływające światło boskości".
Dzieło jej życia, które tworzyła przez ponad czterdzieści lat, to powstałe 7 ksiąg w języku dolnoniemieckim, zatytułowanych "Spływające światło boskości" (niem. "Das fließende Licht der Gottheit"). Dzieło to zyskało jej wielu zwolenników, lecz także spotkało się z krytyką szczególnie ze strony potępianej przez nią hierarchii kościelnej. Z tego względu, jak i działań wojennych okresu "Wielkiego Bezkrólewia" w kraju, musiała schronić się w klasztorze w Helfcie.
"Spływające światło boskości" ma wybitnie osobisty charakter w którym dominuje bezpośrednie i otoczone tajemnicą spotkanie z Bogiem. Język zastosowany przez Mechtyldę dla opisu związku duszy z Bogiem, nie różni się wiele od języka trubadurów niemieckich - minnesangerow, jest bogaty, pełen uniesienia i gorącego uczucia.
Dzieło Mechtyldy z Magdeburga napisane jest prozą, a niekiedy wierszem. Chociaż jej dzieło zostało przetłumaczone na łacinę, dość szybko zostało zapomniane, a na nowo "odkryte" w XIX wieku, kiedy ponownie wydano je drukiem.
Dzień obchodów.
Wspomnienie liturgiczne św. Mechtyldy z Magdeburga obchodzone jest:

</doc>
<doc id="533526" url="https://pl.wikipedia.org/wiki?curid=533526" title="Jerzy Kopa">
Jerzy Kopa

Jerzy Kopa (ur. 2 stycznia 1943 w Baranowiczach, zm. 26 czerwca 2022 w Poznaniu) – polski piłkarz, trener, menedżer i działacz piłkarski.
Życiorys.
W 1965 ukończył studia w Akademii Wychowania Fizycznego w Poznaniu. Jako zawodnik występował w drużynie AZS Poznań w latach 1961-1965.
Po ukończeniu studiów pracował jako trener. Prowadził Arkonię Szczecin, Stal Stalowa Wola (miał prowadzić ją wspólnie z Antonim Piechniczkiem, który nie wyraził zgody na współpracę), Szombierki Bytom, Lecha Poznań, Pogoń Szczecin, Legię Warszawa, Iraklis Saloniki, Zagłębie Sosnowiec i Olimpię Poznań. W 1973 roku, pod jego wodzą, piłkarze Stali Stalowa Wola zanotowali premierowy awans do II ligi (ówczesnego drugiego poziomu rozgrywkowego).
Pracował również jako menedżer piłkarski pośredniczący w transferach zawodników. Był prezesem ds. sportowych w Dyskobolii Grodzisk Wielkopolski i członkiem zarządu Wielkopolskiego Związku Piłki Nożnej.
Zmarł 26 czerwca 2022 roku w Poznaniu. Został pochowany 9 lipca 2022 roku na cmentarzu w Robakowie. Tego samego dnia, pamięć Kopy została uczczona minutą ciszy przed meczem Superpucharu Polski na Stadionie Poznań.

</doc>
<doc id="533531" url="https://pl.wikipedia.org/wiki?curid=533531" title="Karol XII Wittelsbach">
Karol XII Wittelsbach



</doc>
<doc id="533532" url="https://pl.wikipedia.org/wiki?curid=533532" title="Llanes">
Llanes

Llanes – miasto w północnej Hiszpanii, w regionie Asturia, nad Zatoką Biskajską liczące około 13 tys. mieszkańców.
Llanes jest tradycyjnym portem rybackim, co jest widoczne w pomnikach i tradycjach: jedna z tablic pamiątkowych wspomina o 65 żeglarzach z Llanes, którzy płynęli na trzech łodziach Wielkiej Armady w 1588 r. (łodzie: Santa Ana, San Nicolas i San Telmo); kolejna tablica pamiątkowa wspomina o wizycie cesarza Karola V Habsburga w dniu 26 września 1517 r., który podczas swojej podróży na własną koronację na króla Kastylii w Valladolid na dwie noce zatrzymał się w Llanes. Część z istniejących murów miejskich pochodzi z 1206 r.
Obecnie Llanes jest aktywnie działającym portem rybackim, ale w lecie jego gospodarka opiera się także na turystyce (przeważają odwiedzający z Hiszpanii). Miasto ma dobry wybór tradycyjnych sklepów i restauracji. Trzy plaże i widowiskowy spacer na klifach, "Paseo de San Pedro", dodają do uroku tego nadmorskiego miasta.

</doc>
<doc id="533534" url="https://pl.wikipedia.org/wiki?curid=533534" title="Karol XI Wittelsbach">
Karol XI Wittelsbach



</doc>
<doc id="533537" url="https://pl.wikipedia.org/wiki?curid=533537" title="Obudowa hermetyczna">
Obudowa hermetyczna



</doc>
<doc id="533538" url="https://pl.wikipedia.org/wiki?curid=533538" title="Mechanizm spustowy">
Mechanizm spustowy

Mechanizm spustowy – mechanizm broni miotającej służący do utrzymywania mechanizmu uderzeniowego w stanie napiętym (w broni neurobalistycznej mechanizm spustowy utrzymuje w stanie napiętym cięciwę). Wyzwolenie mechanizmu spustowego powoduje otwarcie ognia. W broni samoczynnej mechanizm spustowy służy także do przerywania ognia.
Mechanizm spustowy może być wyzwalany ręcznie poprzez ściągnięcie spustu lub elektromechanicznie (elektrospust). Mechanizmy spustowe dzielą się na:
Innym powszechnie stosowanym podziałem jest klasyfikacja ze względu na sposób napinania mechanizmu uderzeniowego:
-w broni jednostrzałowej i powtarzalnej: należy ręcznie napiąć mechanizm uderzeniowy lub jest on napinany podczas ręcznego przeładowania broni
-w rewolwerach: przed oddaniem każdego strzału należy ręcznie odciągnąć kurek, co powoduje również obrót bębna (Colt Single Action Army)
-w innej broni powtarzalnej: napięcie mechanizmu uderzeniowego zazwyczaj następuje na skutek ręcznego przeładowywania broni przed każdym strzałem poprzez manipulację zamkiem (Kar98k)
-w broni samopowtarzalnej:przed oddaniem pierwszego strzału należy ręcznie odciągnąć kurek, lub jest on odciągany podczas manipulacji zamkiem w trakcie przeładowywania broni (niekiedy broń nie posiada możliwego do manipulacji kurka-jak P08 Parabellum-w takim wypadku napięcie mechanizmu uderzeniowego jest możliwe tylko poprzez odciągnięcie zamka), po pierwszym wystrzale mechanizm uderzeniowy jest napinany w trakcie przeładowania energią ładunku miotającego (Vis)
-w broni samoczynnej: wstępne napięcie mechanizmu uderzeniowego jest możliwe zwykle tylko poprzez odciągnięcie zamka w trakcie przeładowywania (MP38), mechanizmy z zewnętrznym kurkiem są rzadkie (Mauser C96 w wersji samoczynnej). Napinanie mechanizmu uderzeniowego w trakcie dalszego strzelania następuje z wykorzystaniem energii ładunku miotającego.
Zaletą mechanizmu pojedynczego działania jest jego względna prostota, krótki skok spustu i niewielka siła potrzebna do ściągnięcia spustu (co przekłada się na zwiększenie celności), natomiast wadą jest konieczność dodatkowej manipulacji bronią przed oddaniem pierwszego strzału (w przypadku broni samopowtarzalnej) oraz konieczność stosowania zewnętrznych bezpieczników.
-w broni jednostrzałowej lub powtarzalnej: mechanizm uderzeniowy jest napinany podczas pierwszej fazy ściągania spustu, pod koniec ruchu spustu następuje zwolnienie mechanizmu uderzeniowego i wystrzał. Broń przeładowywana jest ręcznie i nie powoduje to napięcia mechanizmu uderzeniowego, ponadto nie jest możliwe jego napięcie w inny sposób, niż ściągnięciem spustu (specyficznym przykładem takiej broni jest COP .375 Derringer. Posiada on 4 lufy i obrotową iglicę odpalającą kolejno naboje-po jednym dla każdej lufy. Broń nie posiada zewnętrznego kurka, a napinanie mechanizmu uderzeniowego odbywa się wyłącznie metodą DAO. Naboje do luf ładowane są ręcznie, podobnie, jak ręcznie usuwane są łuski, co jest charakterystyczne dla broni jednostrzałowej.)
-w rewolwerach: tak, jak w broni powtarzalnej z tym, że podczas pierwszej fazy ściągania spustu następuje obrót bębna i ustawienie w osi lufy kolejnej komory nabojowej (S&amp;W Centennial)
-w broni samopowtarzalnej: pierwszy nabój jest ładowany do komory nabojowej poprzez manipulację zamkiem, przy czym nie powoduje to napięcia mechanizmu uderzeniowego, którego napięcie jest możliwe wyłącznie poprzez ściąganie spustu. Broń nie posiada możliwego do odciągnięcia kurka a energia ładunku miotającego powoduje wyłącznie przeładowanie bez napinania mechanizmu uderzeniowego przed kolejnymi wystrzałami (Kel-Tec P11).
Zaletą (głównie w przypadku broni samopowtarzalnej) mechanizmu wyłącznie podwójnego działania jest łatwość i szybkość otwarcia ognia (broń nie musi posiadać zewnętrznego bezpiecznika, którym trzeba manipulować, ponadto nie trzeba manipulować kurkiem), wadą natomiast duża siła potrzebna do ściągnięcia spustu, co przekłada się na zmniejszenie celności (strzelec używa dużej siły, co może powodować naruszenie przyjętej pozycji i w konsekwencji utratę zgrania przyrządów celowniczych z celem) oraz bywa męczące dla strzelca.
-w rewolwerach: mechanizm uderzeniowy można napinać, tak, jak w mechanizmach SA i DAO (Taurus Tracker)
-w broni samopowtarzalnej: mechanizm uderzeniowy przed pierwszym strzałem można napinać tak, jak w mechanizmie SA (nie we wszystkich konstrukcjach) i DAO, a napinanie przed kolejnymi wystrzałami następuje w trakcie przeładowania dzięki energii ładunku miotającego np. (MAG 98).
Zaletą mechanizmu DA/SA jest połączenie zalet mechanizmów SA i DAO: broń jest celna oraz umożliwia łatwe i szybkie otwarcie ognia, wadą natomiast jest zróżnicowana siła spustu (większa podczas oddawania pierwszego strzału metodą DA a podczas następnych strzałów znacząco mniejsza) oraz skomplikowanie mechanizmu.
Głównymi elementami mechanizmu spustowego są spust i zaczep spustowy.

</doc>
<doc id="533539" url="https://pl.wikipedia.org/wiki?curid=533539" title="Nador">
Nador

Nador (arab. الناظور, "An-Nazur", fr. "Nador", tamazight: ) – miasto na północnym wybrzeżu Maroka, nad laguną Sabchat Bu Arak (Morze Śródziemne), ośrodek administracyjny prowincji Nador w Regionie Wschodnim, około 145 tys. mieszkańców. Miasto leży kilka kilometrów na południe od hiszpańskiej eksklawy Melilli.
Po opuszczeniu przez Hiszpanów terenów północnego Maroka w 1957 roku istniała tu tylko niewielka berberska wioska. Nador wybrano następnie stolicą prowincji, co w połączeniu z ubogą infrastrukturą miasta nie było zbyt trafne i stało się jedną z przyczyn późniejszych zamieszek w 1984 roku. Chociaż lata 90. XX wieku przyniosły poprawę sytuacji w samym mieście (powstało wiele nowych budynków), to jednak od czasu zamknięcia granicy z Algierią znacznie podupadła turystyka. 

</doc>
<doc id="533540" url="https://pl.wikipedia.org/wiki?curid=533540" title="Włodzimierz Matuszak">
Włodzimierz Matuszak

Włodzimierz Matuszak (ur. 25 lutego 1947 w Międzychodzie) – polski aktor.
Życiorys.
Jest absolwentem technikum ekonomiczno-spożywczego. Po maturze podjął studia na Wydziale Aktorskim PWST w Warszawie. Z uczelni został wydalony za udział w protestach studenckich w marcu 1968. Po usunięciu z uczelni kontynuował studia na Wydziale Aktorskim PWSFTViT w Łodzi, które ukończył w 1976. W czasie pracy aktorskiej występował w wielu polskich teatrach, m.in. w: Łodzi, Lublinie, Gnieźnie, Gorzowie Wielkopolskim, Toruniu, Olsztynie, Koszalinie, Szczecinie i Tarnowie.
W 2007 roku brał udział w I edycji programu rozrywkowego "Jak oni śpiewają", w którym zajął 6. miejsce. Wiosną 2015 roku został uczestnikiem I edycji programu rozrywkowego "Celebrity Splash!".
Telewidzom najbardziej znany z roli ks. proboszcza Antoniego Wójtowicza w serialu "Plebania".
Życie prywatne.
Jest ojcem ilustratorki książkowej i autorki komiksów Dagmary Matuszak. Jego pierwsze małżeństwo zakończyło się rozwodem. Obecnie jest związany z aktorką Karoliną Nolbrzak, którą poznał podczas nagrywania serialu "Plebania".

</doc>
<doc id="533541" url="https://pl.wikipedia.org/wiki?curid=533541" title="Rozwój fizyczny">
Rozwój fizyczny

Rozwój fizyczny – nierównomiernie i szybko przebiegający proces prowadzący do dojrzałości organizmu i do spalania Kalorii. W toku rozwoju fizycznego człowieka obserwuje się przewagę procesów anabolicznych nad katabolicznymi.

</doc>
<doc id="533542" url="https://pl.wikipedia.org/wiki?curid=533542" title="Taza (Maroko)">
Taza (Maroko)

Taza (ar. تازة) – miasto w północnym Maroku, ośrodek administracyjny prowincji Taza w regionie administracyjnym Taza-Husajma-Taunat, w obniżeniu Brama Tazy między pasmami Ar-Rif i Atlasu Średniego. Około 152,8 tys. mieszkańców.
Historia.
Jest to jedno z najstarszych miast Maroka. W przeszłości, pod panowaniem dynastii Almohadów, Marynidów i Alawitów Taza odgrywała rolę strategicznego miasta obronnego, stojącego na straży przejścia przez góry od wschodu. Przez Bramę Tazy przechodziły wojska wielu plemion i władców kolejnych dynastii, aż do 1914 roku, kiedy Taza dostała się pod panowanie Francuzów.
Medyna.
Współczesne miasto, tak jak wiele innych miast Maroka, dzieli się wyraźnie na dwie części - starą medynę oraz kolonialną "ville nouvelle". W obrębie medyny zachował się XII-wieczny Meczet Andaluzyjski wraz z marynidzką medresą Abu al-Hassana oraz wzniesiony przez sułtana Abd al-Mumina Wielki Meczet Targowy ("Dżamaa as-Suk"), będący prawdopodobnie najstarszą istniejącą konstrukcją Almohadów. Od północnej strony medynę zamyka zabytkowa brama "Bab ar-Rih" ("Brama Wiatru"), będąca - podobnie jak większa część otaczających medynę murów obronnych - doskonałym przykładem architektury epoki Almohadów.
W starej części miasta znajdują się także ruiny rezydencji Bu Hamary - pretendenta do marokańskiego tronu z początku XX wieku.

</doc>
<doc id="533543" url="https://pl.wikipedia.org/wiki?curid=533543" title="Cool-jazz">
Cool-jazz



</doc>
<doc id="533544" url="https://pl.wikipedia.org/wiki?curid=533544" title="Chad Michael Murray">
Chad Michael Murray

Chad Michael Murray (ur. 24 sierpnia 1981 w Buffalo) – amerykański aktor telewizyjny i filmowy, model, scenarzysta, rzecznik prasowy.
Życiorys.
Wczesne lata.
Urodził się w Buffalo, w stanie Nowy Jork jako drugie z pięciorga dzieci Rexa Murraya, kontrolera ruchu lotniczego. Jego rodzina była pochodzenia angielskiego, irlandzkiego, polskiego, niemieckiego i szwajcarskiego. Dorastał wraz z trzema braćmi - Rexem, Nickiem i Brandonem, siostrą Shannon oraz przyrodnim bratem. Gdy miał dziesięć lat, jego matka opuściła rodzinę. W wieku trzynastu lat dorabiał jako woźny w sklepie z pączkami. Miał piętnaście lat, gdy grając w piłkę nożną został trafiony w brzuch i został przewieziony do szpitala. Tam jedna z pielęgniarek zasugerowała mu podjęcie zawodu modela.
Kariera.
W wieku siedemnastu lat wygrał stypendium w agencji modeli w rodzinnym mieście i zaczął występować w Orlando na Florydzie. Tam został dostrzeżony przez łowcę talentów Hollywood, który doradził Murrayowi, że powinien przenieść się do Kalifornii i spróbować sił w branży rozrywkowej.
W 1999, po ukończeniu szkoły średniej Clarence High School w Buffalo, pracował jako model dla Skechers, Tommy'ego Hilfigera i Gucci. Rok później trafił do serialu MTV "Rozbieranie" ("Undressed", 2000), a następnie został obsadzony w roli Tristana DuGreya, aroganckiego kolegi Rory w sitcomie "Kochane kłopoty" ("Gilmore Girls", 2000–2001). Największą popularność przyniosła mu jednak rola Lucasa Scotta w serialu "Pogoda na miłość" ("One Tree Hill", 2003–2009).
28 maja 2010 Alicia Keys nagrała teledysk „Un-thinkable (I'm ready)” z jego udziałem.
Życie prywatne.
16 kwietnia 2005 jego żoną została Sophia Bush, koleżanka z planu serialu "Pogoda na miłość". Pięć miesięcy później, 26 września para ogłosiła separację, a 29 grudnia 2006 wzięli rozwód. W latach 2007-2012 był zaręczony z modelką Kenzie Dalton. W 2014 związał się z Sarah Roemer, z którą się ożenił w styczniu 2015. Mają syna (ur. 31 maja 2015) i córkę (ur. 2017).

</doc>
<doc id="533545" url="https://pl.wikipedia.org/wiki?curid=533545" title="Human Genome Project">
Human Genome Project



</doc>
<doc id="533549" url="https://pl.wikipedia.org/wiki?curid=533549" title="Josef ben Matatia">
Josef ben Matatia



</doc>
<doc id="533550" url="https://pl.wikipedia.org/wiki?curid=533550" title="Pseudo-Dionizy Areopagita">
Pseudo-Dionizy Areopagita

Pseudo-Dionizy Areopagita – wczesnochrześcijański autor pism teologicznych "Corpus Dionysiacum", uważany za twórcę angelologii.
Tożsamość autora.
Do dziś nie ustalono tożsamości Pseudo-Dionizego. On sam pisze o sobie, że nawrócił się w wyniku wysłuchania mowy świętego Pawła na ateńskim areopagu, co potwierdzają Dzieje Apostolskie (Dz 17, 34 n.). Pseudo-Dionizy w swych pismach nazywa św. Pawła nauczycielem, ponadto adresuje listy do towarzyszy świętego – Tymoteusza i Tytusa, a także do Apostoła Jana. Twierdzi, iż był świadkiem ciemności, jaka nastała po śmierci Chrystusa na krzyżu. Euzebiusz z Cezarei w "Historii kościelnej" przedstawia Dionizego jako pierwszego biskupa Aten.
Z kolei tradycja francuska głosi, iż był on apostołem Galów oraz pierwszym biskupem Paryża, który zginął śmiercią męczeńską na wzgórzu Montmartre. Jednak poza świadectwem samego autora "Corpus Dionysiacum" nie ma żadnych dowodów na to, iż jest on występującym w Dziejach Apostolskich Dionizym Areopagitą.
Pierwsze wzmianki o dziele Pseudo-Dionizego pojawiają się ok. VI wieku w trzecim liście patriarchy Antiochii Sewera do Jana Gramatyka z Cezarei oraz w innych dziełach Sewera: "Adversus Apologiam Juliani" i "Contra Addictiones Juliani", które powstawały między 518 a 528 rokiem. Stąd wniosek, że teksty Pseudo-Dionizego musiały zostać napisane właśnie przed tą datą. Udało się także ustalić datę, po której "Corpus Dionysiacum" musiało powstać. Wywnioskowano to z samego tekstu dzieła, a dokładniej z rozdziału III o hierarchii kościelnej, gdzie w opisie liturgii pojawia się śpiew "Credo". Śpiew ten został wprowadzony do obrzędu Boskiej liturgii Eucharystii w kościele antiocheńskim w 476 roku przez patriarchę Piotra Folusznika.
Obecnie przeważa pogląd, że autor był Grekiem, prawdopodobnie mnichem, piszącym w Syrii, na przełomie V i VI w, uczniem neoplatonika Proklosa. Tożsamość, jaką sobie przybrał, była tylko wybiegiem zastosowanym w celu przypisania się do tradycji apostolskiej.
Teologia.
Hans von Campenhausen określa Pseudo-Dionizego jako monofizytę, a jego myśl jako mistyczno-neoplatońską.
Według Dionizego całym światem, widzialnym i niewidzialnym, rządzi święty porządek, wyznaczający każdej przeznaczonej do przebóstwienia istocie określone miejsce stosownie do stopnia jej doskonałości: zarówno aniołom, jak i członkom Kościoła. Całość posłuszna jest ruchowi przypływu i odpływu, od Boga do Boga w procesie zstępowania i wstępowania. Człowiek jest to wcielenie, nawrócenie i przebóstwienie. Etapem naszego poznawania tego, co boskie, jest badanie imion Boga. Etap ten trzeba jednak przezwyciężyć, ponieważ wszelka definicja Boga ograniczałaby niemającą granic transcendencję. Wobec tego teologia, wiedza o tym, co boskie, może być tylko negatywna (apofatyczna). Bóg nie jest dostępny poznaniu, lecz jedynie całkowitej niewiedzy. Mistyk, jak Mojżesz wstępujący na Górę Synaj, by spotkać się z Bogiem, musi przeniknąć poza wszelkie światło i wejść w mroczny obłok, który go skryje, ale który jest również źródłem wszelkiego światła.
Oddziaływanie pism Dionizego Areopagity.
Pomimo początkowego odrzucenia podczas dyskusji religijnej w Konstantynopolu w 532 roku, „Corpus Dionysiacum” z siłą prawie apostolskiego autorytetu stało się jednym z fundamentów życia duchowego najpierw w świecie greckojęzycznym zyskując szacunek tak znanych teologów, jak Święty Maksym Wyznawca. Jego pisma dotarły na Zachód jako podarunek cesarza bizantyjskiego dla cesarza Ludwika Pobożnego. Paryskie opactwo świętego Dionizego, biskupa i męczennika pokwapiło się o tłumaczenie na łacinę, którego dokonał opat Hilduin. Dwadzieścia lat później, następca Ludwika, cesarz Karol II Łysy zlecił Janowi Szkotowi Eriugenie dokonać nowego tłumaczenia. W tej formie, pisma Dionizego Areopagity opatrzone komentarzami znanego filozofa prędko zyskały na Zachodzie wielki wpływ i znaczenie, promując m.in. teologiczne pogodzenie złożoności i hierarchicznej struktury świata stworzonego z odwiecznie przekraczającym wszystko pojęciem Boga jedynego.
Reformowany dogmatyk Emil Brunner uważał Pseudo-Dionizego za główną osobę odpowiedzialną za przeniknięcie do teologii chrześcijańskiej metafizyki neoplatońskiej, która, jego zdaniem, doprowadziła do wypaczenia biblijnego obrazu Boga w teologii średniowiecznej.
Dzieła "Imiona boskie" oraz "Teologia mistyczna" składają się na najpełniejszą przed Tomaszem z Akwinu summę teologiczną.
Z myśli Dionizego czerpali inspirację Dante opisując swój Raj, a także św. Jan od Krzyża w XVI w.

</doc>
<doc id="533551" url="https://pl.wikipedia.org/wiki?curid=533551" title="Giovanni Bernardone">
Giovanni Bernardone



</doc>
<doc id="533553" url="https://pl.wikipedia.org/wiki?curid=533553" title="Transport kolejowy w Raciborzu">
Transport kolejowy w Raciborzu

Transport kolejowy w Raciborzu do dziś odgrywa ważną rolę, zarówno w transporcie pasażerskim jak i towarowym (wiele zakładów posiada bocznice, które są połączone z siecią kolejową), lecz z roku na rok traci na znaczeniu.
Historia.
Kolej na Śląsku zaczęła się pojawiać w latach 30. XIX wieku, lecz w tamtym czasie żadna trasa nie dotarła do Raciborza. Zmobilizowało to do działań władze miasta i w 1841 roku powstał Komitet Towarzystwa Kolei Kozielsko-Bogumińskiej, którego członkami byli m.in. Książę Felix Von Lichnowsky, hrabia zu Limburg-Stirum oraz książę raciborski Viktor. Swoje zainteresowanie tą inicjatywą wykazał książę Wilhelm z dynastii Hohenzollernów i objął ją swoim patronatem, a towarzystwo zmieniło nazwę na Towarzystwo Kolei Wilhelma.
Projekt linii kolejowej został stworzony przez mierniczego Sabińskiego oraz inż. Rosenbauna. Budowa rozpoczęła się 24 kwietnia 1844 roku, a już w połowie 1845 roku zostały zakończone roboty ziemne na trasie Koźle – Racibórz. Kolejnym etapem było układnie nawierzchni, które skończono w 1846 roku. 1 stycznia 1846 roku otwarto odcinek łączący miasto z Koźlem. Data ta jest uważana za początek komunikacji kolejowej w Raciborzu.
W latach 1844-1846 powstała linia kolejowa, łącząca Racibórz z kolejnymi miastami, tym razem z Kędzierzynem, a w 1847 z Berlinem i Wiedniem. W 1847 powstał dworzec kolejowy z placem dworcowym.
W sierpniu 1854 roku mogło dojść do poważnej katastrofy, gdy powódź zniszczyła przepust w pobliżu więzienia. Jeden z więźniów zauważył tę usterkę i na czas zatrzymał jadący pociąg. Został on ułaskawiony i otrzymał posadę dróżnika na kolei.
Tuż przed wkroczeniem Armii Czerwonej do miasta została uruchomiona specjalna linia kolejowa z Raciborza do Studziennej, którą ewakuowali się mieszkańcy miasta. Do dziś zachowały się z tej linii jedynie nasypy. Rosjanie podczas wyzwalania miasta w 1945 roku zniszczyli dworzec.
W 1979 roku powstał nowy dworzec, a 23 grudnia 1982 do Raciborza dotarł pierwszy pociąg elektryczny.
Stacje i przystanki.
Obecnie działają dwie pasażerskie stacje kolejowe, które posiadają sieć trakcyjną, a pociągi odjeżdżają w kierunku Rybnika, Kędzierzyna-Koźla i Chałupek. Są to:
Zlikwidowane stacje/przystanki pasażerskie, które nie posiadały sieci trakcyjnej:
Połączenia we wcześniejszych rozkładach jazdy.
Rozkład jazdy 1999/2000.
W kwietniu 2000 roku zlikwidowano połączenia pasażerskie do Racławic Śląskich przez Baborów i Głubczyce.
Rozkład jazdy 2008/2009.
Wszystkie połączenia osobowe do Rybnika, Chałupek Bohumina (Czechy), Katowic, Kędzierzyna-Koźla i Wrocławia obsługiwane były przez pociągi spółki PKP Przewozy Regionalne.
Spółka PKP Intercity uruchamiała pociąg "Hutnik" z Raciborza do Ełku przez Warszawę i Olsztyn oraz pociąg sezonowy "Orkan" do Kołobrzegu.
Rozkład jazdy 2010/2011.
Wszystkie pociągi osobowe przejeżdżające przez Racibórz (połączenia w kierunku Rybnika, Chałupek Bohumina (Czechy), Katowic, Kędzierzyna-Koźla i Wrocławia) obsługiwane były przez spółkę Przewozy Regionalne.
Rozkład jazdy 2011/2012.
Pociągi pasażerskie w kierunku Rybnika, Chałupek, Bohumina (Czechy), Katowic, Kędzierzyna-Koźla i Wrocławia, obsługiwane były przez spółkę Przewozy Regionalne. Spółka PKP Intercity wydłużyła trasę pociągu TLK "Skarbek" który w czasie obowiązywania rozkładu jazdy kursował między stacjami Racibórz a Białymstokiem jadąc przez Rybnik, Katowice, Warszawę Centralną. Z Raciborza kursował także sezonowy pociąg spółki PKP Intercity do stacji Kołobrzeg.
Rozkład jazdy 2012/2013.
Od dnia wejścia w życie tego rozkładu jazdy obsługę połączeń w kierunku Rybnika, Chałupek, Katowic, Kędzierzyna-Koźla i Częstochowy przejęła spółka Koleje Śląskie. Z powodu nieprzygotowania taboru, przez pierwsze dni obowiązywania rozkładu jazdy większość połączeń do i z Raciborza realizowana była przez Autobusową Komunikację Zastępczą, część kursów zostało odwołanych. Od 15 grudnia na podstawie umowy między przewoźnikami, obsługa połączeń w kierunku Kędzierzyna-Koźla została ponownie przejęta przez spółkę Przewozy Regionalne.
1 czerwca 2013 r. w ramach realizacji Programu Naprawczego Kolei Śląskich zlikwidowano ok. 50% połączeń między Raciborzem a Katowicami.
W rozkładzie 2012/2013 nie pojawił się pociąg TLK "Skarbek" relacji Racibórz - Białystok, zmieniono jednak trasę uruchamianego przez spółkę PKP Intercity Międzynarodowego Pociągu Pospiesznego "Vltava" relacji Moskva Belorusskaja - Praha hlavní nádraží prowadzącego wagony do stacji Petersburg Witebski i Wien Hauptbahnhof, który od dnia wprowadzenia rozkładu jazdy kursował przez Racibórz.
Połączenie z Kołobrzegiem zastąpione zostało przez sezonowy pociąg spółkę PKP Intercity "Wydmy" do Łeby.
Rozkład jazdy 2013/2014.
W rozkładzie jazdy 2013/2014 pociągi z Raciborza obsługiwane są jak w poprzednim rozkładzie przez trzech przewoźników: 
W nowym rozkładzie nie znalazł się Międzynarodowy Pociąg Pospieszny "Vltava", powrócił jednak kursujący w rozkładzie 2011/2012 TLK "Skarbek" na skróconej do Warszawy Wschodniej trasie.
Od 15 kwietnia spółka Koleje Śląskie uruchamia bezpośrednie kursy pociągów do stacji Pszczyna przez Rybnik i Żory.
Pomimo bliskości granicy, od dnia wprowadzenia rozkładu jazdy 2012/2013 brak jest połączeń z Czechami.

</doc>
<doc id="533554" url="https://pl.wikipedia.org/wiki?curid=533554" title="Giovanni di Bernardone">
Giovanni di Bernardone



</doc>
<doc id="533555" url="https://pl.wikipedia.org/wiki?curid=533555" title="Durszlak">
Durszlak



</doc>
<doc id="533557" url="https://pl.wikipedia.org/wiki?curid=533557" title="Myszarka">
Myszarka

Myszarka ("Apodemus") – rodzaj ssaka z podrodziny myszy (Murinae) w obrębie rodziny myszowatych (Muridae).
Zasięg występowania.
Rodzaj obejmuje gatunki występujące w Europie, Azji i Afryce.
Morfologia.
Długość ciała (bez ogona) 65–150 mm, długość ogona 65–146 mm, długość ucha 11–22 mm, długość tylnej stopy 17–28 mm; masa ciała 10–60 g.
Systematyka.
Podział systematyczny.
Do rodzaju należą następujące występujące współcześnie gatunki:
Opisano również szereg gatunków wymarłych:

</doc>
<doc id="533558" url="https://pl.wikipedia.org/wiki?curid=533558" title="Jatki">
Jatki



</doc>
<doc id="533559" url="https://pl.wikipedia.org/wiki?curid=533559" title="Broń samoczynna">
Broń samoczynna

Broń samoczynna – rodzaj broni automatycznej (maszynowej) wyposażonej w mechanizm spustowy umożliwiający prowadzenie wyłącznie ognia ciągłego (seriami). 
Strzelanie odbywa się samoczynnie po załadowaniu broni pierwszym nabojem i uruchomieniu spustu. Przerwanie ognia następuje po zwolnieniu spustu lub wyczerpaniu amunicji. Liczba oddanych strzałów w serii jest proporcjonalna do czasu naciskania spustu. Żeby oddać pojedynczy strzał lub bardzo krótką serię, strzelający musi mieć dużą wprawę. Broń tego typu cechuje duża szybkostrzelność, która zapewnia dużą gęstość ognia. Zalicza się do niej większość pistoletów maszynowych i karabinów maszynowych oraz niektóre działa małokalibrowe, zwłaszcza przeciwlotnicze.

</doc>
<doc id="533561" url="https://pl.wikipedia.org/wiki?curid=533561" title="Bakterie heterotroficzne">
Bakterie heterotroficzne

Bakterie heterotroficzne - bakterie cudzożywne, odżywiające się związkami organicznymi i nieorganicznymi, z których przez odpowiednie przekształcenie budują swe składniki komórkowe.
Bakterie te obecne są np. w skałach wapiennych i zaprawach krzemianowo - wapiennych. Produkują m.in. kwas 2-ketogrukonowy, który działa niszcząco na kamienie zabytkowe. Biorą udział w rozpuszczaniu trudno rozpuszczalnych fosforanów wapnia, krzemianów i glinokrzemianów.
Powstały w wyniku ewolucji wcześniej niż bakterie autotroficzne, skąd wniosek, że są pierwszymi organizmami, które pojawiły się na Ziemi.

</doc>
<doc id="533562" url="https://pl.wikipedia.org/wiki?curid=533562" title="Sindarowie">
Sindarowie



</doc>
<doc id="533563" url="https://pl.wikipedia.org/wiki?curid=533563" title="Święty Hipolit Rzymski">
Święty Hipolit Rzymski



</doc>
<doc id="533564" url="https://pl.wikipedia.org/wiki?curid=533564" title="Święty Hipolit">
Święty Hipolit



</doc>
<doc id="533565" url="https://pl.wikipedia.org/wiki?curid=533565" title="Doris Hart">
Doris Hart

Doris Jane Hart (ur. 20 czerwca 1925 w St. Louis, zm. 29 maja 2015 w Coral Gables) – tenisistka amerykańska, zwyciężczyni 35 turniejów wielkoszlemowych w grze pojedynczej, podwójnej i mieszanej.
Kariera tenisowa.
Praworęczna Hart treningi tenisowe rozpoczęła w wieku 6 lat, jako formę terapii przeciwko wirusowi polio. Była jedną z dominujących postaci tenisa kobiecego w drugiej połowie lat 40. i pierwszej połowie lat 50., skuteczną zarówno w grze przy siatce, jak i z głębi kortu, dysponującą silnym serwisem i granym z dużym wyczuciem dropszotem. Jej 35 tytułów wielkoszlemowych plasuje ją na piątym miejscu w historii, wspólnie z Louise Brough, a za Margaret Court, Martiną Navrátilovą, Billie Jean King i Margaret Osborne DuPont. Rzadkie osiągnięcie – wygranie wszystkich turniejów Wielkiego Szlema we wszystkich trzech konkurencjach – dzieli jedynie z Court i Navrátilovą. W latach 1942–1955 nieprzerwanie figurowała w czołowej dziesiątce rankingu amerykańskiego, w tym na pierwszym miejscu w dwóch ostatnich sezonach. Od 1946 była także przez dziesięć lat z rzędu w dziesiątce nieoficjalnego rankingu światowego, jako liderka w 1951.
Sześć razy triumfowała w Wielkim Szlemie w grze pojedynczej. Pierwszy tytuł zdobyła w mistrzostwach Australii w 1949, ale już dwa lata wcześniej była w finałach Wimbledonu i mistrzostw Francji. W 1951 na Wimbledonie wygrała wszystkie trzy konkurencje – w finale singla pokonała Shirley Fry, w deblu triumfowała właśnie z Fry, a w mikście z Frankiem Sedgmanem. Potrójne zwycięstwa przypadły jej także w mistrzostwach Francji w 1952 (debel z Fry, mikst z Sedgmanem) i w mistrzostwach USA w 1954 (debel z Fry, mikst z Vicem Seixasem). Razem z Fry tworzyła jedną z najlepszych par deblowych w historii (m.in. cztery wygrane z rzędu na mistrzostwach Francji, trzy wygrane z rzędu na Wimbledonie). Na mistrzostwach USA Hart i Fry toczyły interesującą rywalizację z inną utytułowaną parą Osborne DuPont i Brough – w finale w 1953 Hart i Fry wygrały 6:2, 7:9, 9:7, broniąc w trzecim secie dwóch piłek meczowych przy stanie 2:5. Rywalki zrewanżowały się w 1955, przerywając Hart i Fry serię czterech triumfów z rzędu.
Hart wygrała mistrzostwa Francji w 1950 i 1952. Najdłużej czekała na tytuł na mistrzostwach USA, gdzie ostatecznie udało się jej triumfować w 1954, kiedy po raz 15. uczestniczyła w turnieju. W dramatycznym finale pokonała Louise Brough, broniąc trzech piłek meczowych. Dużo łatwiej obroniła tytuł rok później, pokonując w finale Patricię Ward. Poza zwycięstwami w wielkoszlemowych mistrzostwach USA zdobyła jeszcze na różnych nawierzchniach i w różnych konkurencjach 11 tytułów mistrzyni kraju. Na Wimbledonie ustanowiła rekord pięciu z rzędu triumfów w mikście w latach 1951–1955 – pierwsze dwa tytuły zdobyła z Sedgmanem, następne z Seixasem. Z innych wygranych turniejów Hart można wymienić międzynarodowe mistrzostwa Włoch, w których Amerykanka triumfowała dwukrotnie w singlu (1951, 1953), raz w deblu (1951, z Fry) i raz w mikście (1953, z Seixasem).
W latach 1946–1955 występowała w reprezentacji USA w Pucharze Wightman. Amerykanki dominowały w tym okresie w tych rozgrywkach, rozstrzygając na swoją korzyść wszystkie mecze. Znaczący wkład wniosła do tych zwycięstw Doris Hart, niepokonana w czternastu meczach singlowych oraz zwyciężczyni ośmiu z dziewięciu gier deblowych. W 1970 kolejny raz zdobyła trofeum jako niegrająca kapitan.
Karierę amatorską zakończyła w 1955 i została zawodową trenerką tenisa. W 1969 została wpisana do Międzynarodowej Tenisowej Galerii Sławy.

</doc>
<doc id="533568" url="https://pl.wikipedia.org/wiki?curid=533568" title="Broń samoczynno-samopowtarzalna">
Broń samoczynno-samopowtarzalna

Broń samoczynno-samopowtarzalna - rodzaj broni automatycznej (maszynowej) wyposażonej w mechanizm spustowy umożliwiający prowadzenie zarówno ognia pojedynczego, jak i ciągłego. 
Zmiana rodzaju ognia jest możliwa dzięki wyposażeniu broni w przełącznik rodzaju ognia (np. FN FAL), spust dwuchodowy (np. PM-63), głębokości naciśnięcia spustu (np. Steyr AUG) lub spust z dwoma wgłębieniami (np. MG 34). Niektóre wzory broni samoczynno-samopowtarzalnej są wyposażone w ogranicznik długości serii (np. kbk wz. 96 Beryl). Bronią samoczynno-samopowtarzalną jest większość pistoletów automatycznych, karabinów i karabinków automatycznych, oraz niektóre pistolety maszynowe i ręczne karabiny maszynowe.

</doc>
<doc id="533571" url="https://pl.wikipedia.org/wiki?curid=533571" title="Herb Pilawy">
Herb Pilawy

Herb Pilawy – jeden z symboli miasta Pilawa i gminy Pilawa w postaci herbu uchwalony 10 lipca 1990 roku uchwałą rady miasta i gminy nr III/11/90.
Wygląd i symbolika.
Herb przedstawia na herbowej tarczy hiszpańskiej, w polu błękitnym tarczy półtrzecią krzyża złotego.
Herb oparty jest na herbie Złota Pilawa, którym pieczętował się ród Potockich. Przedstawiciel tego rodu, hrabia Aleksander Potocki, przyczynił się do rozwoju miasta. 

</doc>
<doc id="533572" url="https://pl.wikipedia.org/wiki?curid=533572" title="Ława rzeźnicza">
Ława rzeźnicza



</doc>
<doc id="533573" url="https://pl.wikipedia.org/wiki?curid=533573" title="Retimno">
Retimno

Retimno (gr. Ρέθυμνο) – miasto w Grecji, na północnym wybrzeżu Krety, w administracji zdecentralizowanej Kreta, w regionie Kreta, w jednostce regionalnej Retimno. Siedziba gminy Retimno. W 2011 roku liczyło 32 468 mieszkańców.
Po Heraklionie i Chanii trzecie pod względem wielkości miasto na Krecie.
Lokalizacja.
Miasto leży w północnej części Krety, nad Morzem Kreteńskim, w połowie drogi biegnącej z Heraklionu do Chanii.
Szerokość wyspy (od północnego do południowego wybrzeża) wynosi w tym miejscu zaledwie 30 km. Przewężenie to oddziela dwa wysokie pasma górskie: Lefka Ori na zachodzie od gór Ida (Oros Idi) na wschodzie, zwanych czasem Psiloritis od znajdującego się tam najwyższego (2456 m n.p.m.) szczytu Krety – Psiloritis.
Mimo górskiego charakteru, okolice Retimno są dość gęsto zaludnione. Położone na zboczach górskich wioski sprawiają wrażenie otoczonych sadami owocowymi i gajami oliwnymi.
Historia.
W okresie popałacowym w historii kultury minojskiej na wschód od obecnej fortecy istniała osada, dowodem na to są odnalezione przez archeologów groby i gliniane naczynia.
W okresie grecko-rzymskim pod nazwą "Rithymna" było ważnym ośrodkiem handlowym. W czasach bizantyjskich nie miało już tak istotnego znaczenia. W IX i X wieku n.e. było okupowane przez Arabów. Podczas okupacji weneckiej (od XIII wieku) stało się trzecim (po Heraklionie i Chanii) ośrodkiem gospodarczym i kulturalnym Krety pod nazwą Rettimo.
Okresem największej świetności miasta był wiek XVI i początek XVII – Retimno słynęło wówczas jako jeden z głównych ośrodków nauki i sztuki. Z tego okresu pochodzi potężna forteca (La Fortezza) i port z latarnią morską. Twierdzę zbudowali Wenecjanie pod koniec XVI wieku dla obrony przed piratami (słynnym Barbarossą) i wzrastającą siłą państwa Osmanów. Pod koniec tego okresu świetności powstało jeszcze ostatnie dzieło Wenecjan – fontanna Rimondi wzniesiona w 1626 roku.
W 1645 roku miasto zajęły wojska tureckie. Wenecjanie wraz z mieszkańcami (ok. 8500) wycofali się do fortecy, gdzie bronili się jeszcze przez 23 dni. Okupacja turecka trwała aż do 1897 roku.
Wygląd miasta w tamtym okresie zmienił się tak bardzo, że nabrało ono cech typowo muzułmańskich. Większość kościołów zburzono lub przekształcono w meczety.
Od 1898 roku Kreta była autonomicznym państwem z własną konstytucją i rządem. W 1913 roku wyspa została przyłączona do Grecji, a w 1923 roku z Retimno i z całej Krety wysiedlono pozostałych tam Turków oraz zislamizowanych Greków. W ich miejsce przybyła ludność grecka (prawosławna) z Azji Mniejszej w ramach dokonanej wtedy wymiany ludności. Rethymnon zaczął się szybko rozwijać intelektualnie i ekonomicznie (z przerwą podczas okupacji hitlerowskiej w latach 1941-1944).
Szczególnemu dla Greków epizodowi dziejów miasta w przełomowych latach 1898-1923 poświęcił "Kronikę pewnego miasta" Pandelis Prevelakis – urodzony w Rethimno jeden z najwybitniejszych prozaików greckich.
Walory turystyczne.
Wzdłuż wybrzeża ciągnie się plaża piaszczysta, przy której znajdują się liczne hotele. Miasto ma starówkę z wąskimi uliczkami, licznymi zabytkami tureckimi i weneckimi oraz górującą nad miastem potężną fortecę wenecką.

</doc>
<doc id="533575" url="https://pl.wikipedia.org/wiki?curid=533575" title="Dorszowate">
Dorszowate

Dorszowate, wątłuszowate (Gadidae) – rodzina morskich ryb dorszokształtnych (Gadiformes). Obejmuje gatunki o bardzo dużym znaczeniu gospodarczym.
Występowanie.
Obecny zasięg występowania dorszowatych obejmuje Ocean Arktyczny, Atlantyk i Ocean Spokojny, większość gatunków zamieszkuje wody nad szelfem strefy umiarkowanej półkuli północnej. Dorsz atlantycki, motela i witlinek występują w Bałtyku. Wszystkie dorszowate – z wyjątkiem występującego także w polskich rzekach miętus pospolity – są gatunkami morskimi.
Cechy charakterystyczne.
Ciało wydłużone, pokryte drobnymi i okrągłymi łuskami. Długie płetwy nieparzyste, zwykle podzielone na trzy płetwy grzbietowe i dwie płetwy odbytowe. W płetwach brak promieni twardych. Płetwy brzuszne położone są pod piersiowymi albo na gardle. Uzębiony otwór gębowy u większości gatunków jest zaopatrzony w wąsik na podbródku. Symetryczny szkielet płetwy ogonowej. Położony w przedniej części ciała pęcherz pławny nie ma odgałęzień. Ikra nie posiada kropli tłuszczowej.
Dorszowate żywią się rybami i bezkręgowcami. Największe osobniki dorsza atlantyckiego osiągają prawie 2 m długości. Kilka gatunków podejmuje długie wędrówki, niektóre tworzą ławice.
Systematyka.
Klasyfikacja dorszowatych pozostaje sporna. Ichtiolodzy zaliczają do niej od 16 do 21 rodzajów grupowanych w 3 lub 4 podrodzinach. Poniżej przedstawiono podział na 4 podrodziny zaproponowany w 2002 przez Endo, potwierdzony w 2006 przez Teletchea i in. w wyniku przeprowadzonych przez nich badań morfologicznych i genetycznych.
Eschmeyer podnosi Lotinae i Phycinae do rangi rodzin Lotidae i Phycidae.
Nelson (2006) umieścił rodzaj "Raniceps" w monotypowej podrodzinie Ranicipitinae.
Klasyfikacja.
Rodzaje zaliczane do tej rodziny :
"Arctogadus" — "Boreogadus" — "Eleginus" — "Gadiculus" — "Gadus" — "Melanogrammus" — "Merlangius" — "Microgadus" — "Micromesistius" — "Pollachius" — "Raniceps" — "Trisopterus"

</doc>
<doc id="533576" url="https://pl.wikipedia.org/wiki?curid=533576" title="Gadidae">
Gadidae



</doc>
<doc id="533579" url="https://pl.wikipedia.org/wiki?curid=533579" title="PZL-101 Gawron">
PZL-101 Gawron

PZL-101 Gawron – samolot rolniczy i wielozadaniowy konstrukcji polskiej, produkowany w WSK-Okęcie.
Historia.
Konstrukcja powstała jako rozwinięcie radzieckiego Jaka-12M, produkowanego w Polsce na licencji. Przeróbkę opracował mgr inż. Stanisław Lassota. Celem było uzyskanie konstrukcji o większej ładowności oraz lepszych właściwościach lotnych. Z uwagi na zmianę środka ciężkości skrzydłom nadano niewielki skos, a na ich końcu zamontowano płyty brzegowe, które później zdemontowano w wielu samolotach, gdyż znacznie utrudniały lądowanie przy bocznym wietrze. Przesunięto w tył golenie podwozia głównego, zmniejszono masę wyposażenia usuwając jego część i dodano dodatkowy zbiornik na chemikalia. W ten sposób uzyskano samolot mogący zabrać 550 kg chemikaliów.
Samolot oblatano 14 kwietnia 1958, a do produkcji seryjnej wszedł w 1960. Od 1962 produkowano wersję PZL-101A, w której m.in. dodano drzwi po prawej stronie kabiny. Od 1965 do produkcji weszła ulepszona wersja PZL-101B, różniąca się m.in. brakiem „garbu” nad zbiornikiem na chemikalia i dużym chwytem powietrza pod silnikiem. Oprócz dwumiejscowej wersji rolniczej produkowano czteromiejscową wersję wielozadaniową oraz wersję sanitarną przewożącą chorego na noszach. Do 1968 wyprodukowano łącznie 325 samolotów, w tym:
134 Gawrony wyeksportowano, głównie do Bułgarii 40 szt. i Węgier 67 szt., a w mniejszych liczbach do Austrii 5 szt., Finlandii 3 szt., Hiszpanii 4 szt., Indii 6 szt., Turcji 5 szt., Wenezueli 1 szt. Wietnamu 1 szt., ZSRR 2 szt.
PZL-101 Gawron został wyparty pod koniec lat 70. przez nowocześniejszą konstrukcję rolniczą PZL-106 Kruk. Niektóre samoloty pozostają w użyciu w aeroklubach lub rękach prywatnych do dziś (2017).
Konstrukcja.
Jednosilnikowy górnopłat zastrzałowy. Kadłub spawany z rur stalowych, z przodu kryty jest blachą duraluminiową, a w tylnej części płótnem. Skrzydła dwudźwigarowe duralowe kryte płótnem, o niewielkim skosie, wyposażone w klapy szczelinowe i stałe sloty. Usterzenie klasyczne, konstrukcji metalowej kryte płótnem. Podwozie samolotu stałe, klasyczne z kółkiem ogonowym. Istniała możliwość zainstalowania nart zamiast kół. W wersji rolniczej posiada wymienne komplety urządzeń do rozpylania proszków i nawozów, rozpryskiwania ciekłych chemikaliów i rozpylania aerozoli. Szerokość opylanego pasa wynosi 30-70 m.
Napęd stanowi silnik gwiazdowy 9-cylindrowy PZL AI-14R o mocy 191 kW (260 KM). Dwa zbiorniki paliwa w płacie mieszczą łącznie 180 litrów. Można podwieszać pod skrzydłami dwa dodatkowe zbiorniki o pojemności po 95 l.

</doc>
<doc id="533580" url="https://pl.wikipedia.org/wiki?curid=533580" title="Mus (mysz)">
Mus (mysz)



</doc>
<doc id="533581" url="https://pl.wikipedia.org/wiki?curid=533581" title="Mas Soubeyran">
Mas Soubeyran

Le Mas Soubeyran – niewielka wioska we Francji, w gminie Mialet, departament Gard, region Langwedocja-Roussillon.
W miejscowości znajduje się "Musée du Désert" (muzeum powstania kamizardów), w zabytkowym domu jednego z przywódców powstania – Rollanda. Corocznie odbywa się tu zebranie wyznawców kalwinizmu z całego świata, tzw. "Assemblée du Désert".

</doc>
<doc id="533584" url="https://pl.wikipedia.org/wiki?curid=533584" title="Szelak">
Szelak

Szelak (E 904) – odmiana żywicy naturalnej, pozyskiwanej z wydzieliny owadów ("Kerria lacca") zwanych czerwcami (od czerwonego koloru), żyjących w Indiach i Tajlandii na drzewach, zwanych popularnie szelakowymi.
Cały cykl życia czerwców trwa ok. 6 miesięcy. Odżywiają się sokiem wysysanym spod kory, produkując szelak jako ochronną skorupkę dla larw. Absorbują go do momentu śmierci z przejedzenia. Każda samica przed śmiercią składa ok. 1000 jajeczek. Sok z drzewa przechodzi transformację chemiczną w ciele owada i w końcu jest wydalany. W kontakcie z powietrzem formuje się twarda skorupka, która pokrywa cały rój łącznie z gałązkami. 
Zbiera się całe gałązki i przetwarza w zakładach, gdzie skorupka szelakowa jest oddzielana od gałązek i mielona. W tym stadium szelak stanowi mieszankę żywicy, kawałków gałązek, szczątków owadów i innych zanieczyszczeń. Po zmieleniu i przesianiu szelak jest moczony w wodzie przez kilka godzin. Następnie namoczony szelak ugniata się stopami w celu otwarcia ziarenek, z których wydostanie się barwnik oraz nastąpi oddzielenie szczątków owadów od żywicy. Jednolitą masę płucze się, aby usunąć barwnik i pianę. Szelak, który zostanie na dnie zbiorników, jest suszony na słońcu. 
W zależności od rodzaju drzewa szelak ma kolor od żółtego do czerwono-brązowego. Jest to półprodukt, z którego po oczyszczeniu i wybieleniu produkuje się szelak pomarańczowy i bezbarwny. Występuje on w postaci błony, która jest cięta na mniejsze kawałki. W handlu znany pod różnymi nazwami (w zależności od koloru): lemon, orange, rubin.
W Indiach żywica ta od starożytności stosowana jest jako barwnik do farbowania ubrań. Od XVI wieku ceniony środek do wykańczania powierzchni mebli, a także składnik werniksów, laku i lakieru lutniczego.
Naturalny szelak, pomimo szerokiego stosowania żywic syntetycznych, jest niezastąpiony w wielu dziedzinach: w przemyśle spożywczym (E904), farmaceutycznym, w produkcji farb i lakierów, tuszu, renowacji przedmiotów zabytkowych, modelowaniu kapeluszy, w zegarmistrzostwie jako klej itd.

</doc>
<doc id="533585" url="https://pl.wikipedia.org/wiki?curid=533585" title="Zułowo">
Zułowo

Zułowo () – wieś na Litwie, w okręgu wileńskim, w rejonie święciańskim, nad Merą. 
W 1867 w dworze Zułów, który znajdował się obok wsi Zułowo, urodził się Józef Piłsudski.
Historia.
Wieś została założona pod nazwą Miciany. Pierwsza wzmianka o niej pochodzi z końca XVII wieku, kiedy była prywatną własnością kasztelana nowogródzkiego Aleksandra Wojny-Jasienieckiego. Później została przekazana książęcej rodzinie Giedroyciów, zaś w XVIII wieku kupiona przez rodzinę Ogińskich (potomkowie Rurykowiczów, jednego z najpotężniejszych rodów magnackich w Wielkim Księstwie Litewskim). W początkach XIX wieku wieś została odziedziczona przez rodzinę Michałowskich. Następnie jako posag Heleny z Michałowskich została przekazana jej mężowi Antoniemu Billewiczowi, który przekazał ją, również jako posag, swojej córce Marii. Córka Billewicza wyszła w 1863 roku za Józefa Wincentego Piłsudskiego i wieś przeszła w posiadanie rodziny Piłsudskich. W dworze Zułów urodzili się dwaj synowie Marii i Józefa Wincentego: Bronisław Piłsudski (ur. 2 listopada 1866) i Józef Piłsudski (ur. 5 grudnia 1867).
W lipcu 1875 rezydencja właścicieli wsi doszczętnie spłonęła i rodzina Piłsudskich przeprowadziła się do Wilna. Niedługo później została zmuszona do sprzedania wszystkich swoich dóbr (Zułowa i 19 innych wsi) z powodu kar nałożonych na syna Bronisława, który miał być zaangażowany w planowanie zamachu na cara Aleksandra III (wspólnie m.in. z bratem Włodzimierza Lenina Aleksandrem Uljanowem). W 1882 roku wieś została zakupiona przez spadkobiercę rodziny Ogińskich – Michała Ogińskiego. Jednak w wyniku szeroko zakrojonej akcji rusyfikacji ziem polskich na Wileńszczyźnie został on zmuszony do sprzedania swoich dóbr rosyjskiemu kupcowi z Rygi o nazwisku Klim. Ten ostatni sprzedał wieś oficerowi armii carskiej Kuronosowowi, który podzielił majątek, sprzedał większość okolicznych lasów i został zmuszony do opuszczenia swoich terenów w 1915 roku w wyniku niemieckiej ofensywy podczas I wojny światowej. Niemcy okupowali te tereny podczas wojny, zaś większość lasów została wycięta. 
Po I wojnie światowej Zułów wraz z całą Wileńszczyzną powrócił do Polski. Po ustabilizowaniu się granicy w 1921 roku wieś przeszła pod zarząd państwowy, majątek ziemski został zmniejszony do 65 ha, a sam Zułów był zapleczem leżącej nieopodal bazy wojskowej. W 1934 roku stowarzyszenie weteranów wojny polsko-bolszewickiej odkupiło obszar dworu Zułów od armii i założyło komitet celem odbudowania rezydencji, w której przyszedł na świat Józef Piłsudski. Dom został zrekonstruowany według wytycznych architekta warszawskiego Romualda Gutta i oficjalnie otwarty jako muzeum biograficzne marszałka 10 października 1937 roku. Podczas II wojny światowej, krótko po wkroczeniu wojsk sowieckich do Polski w 1939 roku, został całkowicie zniszczony. Obecnie miejsce urodzenia Józefa Piłsudskiego jest oznaczone trzema znakami oraz rosnącym dębem (posadzonym tutaj podczas uroczystości w 1937 roku przez ówczesnego Prezydenta RP Ignacego Mościckiego). Trwa także odbudowa Rezerwatu Pamięci Piłsudskiego według przedwojennego projektu Gutta. 

</doc>
<doc id="533590" url="https://pl.wikipedia.org/wiki?curid=533590" title="Sirion">
Sirion



</doc>
<doc id="533591" url="https://pl.wikipedia.org/wiki?curid=533591" title="Epikryza">
Epikryza

Epikryza (gr. "epicrisis") – termin medyczny, służący do określenia analizy postępowania lekarskiego, wydawanego po zakończeniu całego postępowania z chorym na wszystkich etapach procesu diagnostyczno-leczniczego.
Obejmuje więc zwięzłe podsumowanie danych z:

</doc>
<doc id="533593" url="https://pl.wikipedia.org/wiki?curid=533593" title="Kolcomysz">
Kolcomysz

Kolcomysz ("Acomys") – rodzaj ssaka z podrodziny sztywniaków (Deomyinae) w obrębie rodziny myszowatych (Muridae).
Zasięg występowania.
Rodzaj obejmuje gatunki występujące w Afryce, na Półwyspie Arabskim oraz na Krecie i Cyprze.
Morfologia.
Długość ciała (bez ogona) 73–135 mm, długość ogona 39–137 mm, długość ucha 11–24 mm, długość tylnej stopy 9–22 mm; masa ciała 13–86 g. Myszy te charakteryzują się posiadaniem w normalnej sierści długich, sztywnych włosów, przypominających kolce np. jeża. Gryzonie z rodzaju "Acomys" wykazują niespotykaną u innych ssaków zdolność do autotomii. U wielu gatunków pochwycony ogon może zostać łatwo oderwany lub pozbawiony skóry, aby umożliwić ucieczkę zwierzęcia. Dwa gatunki (kolcomysz sawannowa i ryftowa) wykazują jeszcze bardziej złożony system obronny: w sytuacji zagrożenia gryzonie te są w stanie odrzucić części skóry. Skóra ulega oderwaniu przy naprężeniu dwudziestokrotnie mniejszym niż u myszy z rodzaju "Mus". Kompletna skóra zwierzęcia, wraz z gruczołami i mieszkami włosowymi, odrasta w szybkim tempie.
Systematyka.
Podział systematyczny.
Kolcomyszy pochodzą z pustynnych obszarów Afryki. Naukowcy sądzą, że mimo wielu podobieństw do europejskich myszy ("Mus"), są one bliżej spokrewnione z myszoskoczkami ("Gerbillinae"). Do rodzaju należą następujące występujące współcześnie gatunki:
Opisano również gatunki wymarłe w pliocenie Afryki:

</doc>
<doc id="533595" url="https://pl.wikipedia.org/wiki?curid=533595" title="Buławikowate">
Buławikowate

Buławikowate (Macrouridae) – rodzina morskich ryb dorszokształtnych (Gadiformes). Polska nazwa rodziny nawiązuje do kształtu ich ciała.
Występowanie.
Wszystkie oceany, od Arktyki do Antarktydy, strefa bentalu i pelagialu na dużych głębokościach (od 200–2000 m), a jeden z gatunków – ponad 6000 m.
Cechy charakterystyczne.
Ciało krótkie, zwężające się w stronę ogona, pokryte drobnymi łuskami.
Duża głowa i oczy. Nieparzysty wąsik podbródkowy występuje u większości gatunków, zwłaszcza u zasiedlających strefę bentalu. Druga płetwa grzbietowa i płetwa odbytowa łączą się na końcu ogona, płetwa ogonowa nie występuje (poza jednym gatunkiem z rodzaju "Trachyrincus"). Gatunki głębokowodne mają pod skórą na brzuchu narządy świetlne w postaci gruczołów z bakteriami. Samce buławików wydają dźwięki wprawiając w wibrację duży pęcherz pławny. Długość ciała zwykle do 0,8 m, a u "Albatrossia pectoralis" do 1,5 m.
Rodzaje zaliczane do buławikowatych grupowane są w podrodzinach:
Klasyfikacja.
Rodzaje zaliczane do tej rodziny są zgrupowane w podrodzinach Bathygadinae, Macrouroidinae, Macrourinae, Trachyrincinae:
"Albatrossia" — "Asthenomacrurus" — "Bathygadus" — "Cetonurichthys" — "Cetonurus" — "Coelorinchus" — "Coryphaenoides" — "Cynomacrurus" — "Echinomacrurus" — "Gadomus" — "Haplomacrourus" — "Hymenocephalus" — "Hymenogadus" — "Idiolophorhynchus" — "Kumba" — "Kuronezumia" — "Lepidorhynchus" — "Lucigadus" — "Macrosmia" — "Macrouroides" — "Macrourus" — "Malacocephalus" — "Mataeocephalus" — "Mesobius" — "Nezumia" — "Odontomacrurus" — "Paracetonurus" — "Pseudocetonurus" — "Pseudonezumia" — "Sphagemacrurus" — "Spicomacrurus" — "Squalogadus" — "Trachonurus" — "Trachyrincus" — "Ventrifossa"

</doc>
<doc id="533598" url="https://pl.wikipedia.org/wiki?curid=533598" title="El-Hibe">
El-Hibe



</doc>
<doc id="533600" url="https://pl.wikipedia.org/wiki?curid=533600" title="Macrouridae">
Macrouridae



</doc>
<doc id="533601" url="https://pl.wikipedia.org/wiki?curid=533601" title="Kościół Wszystkich Świętych w Pszczynie">
Kościół Wszystkich Świętych w Pszczynie

Kościół Wszystkich Świętych w Pszczynie − rzymskokatolicka świątynia, o której pierwsza wzmianka pochodzi z 1326 roku.
Historia.
Po groźnym pożarze miasta w 1622 roku świątynię odbudował Jerzy Walentyn Meyer z Morawskiej Ostrawy. W kolejnym pożarze miasta w 1748 roku budynek kościoła spłonął niemal całkowicie. Odbudowa po pożarze, ukończona w 1754 roku, tym razem przebiegała pod kierunkiem nadwornego architekta Promnitzów, Christiana Jähne. Nową świątynię wzniesiono wykorzystując mury starej. Kościół odnawiano w 1791 roku (pod kierunkiem majstra murarskiego Gawrona), a później jeszcze kilkakrotnie przebudowywano. W 1814 r. przy odnowieniu budowli pracowali majstrowie Weicht, Pinkawa i Michalik. W 1849 roku nadbudowano wieżę, w latach 1930-1931 dobudowano boczną kaplicę od strony południowej i zakrystię od strony północnej. W czasie restauracji w 1957 r. zniszczono dekorację stiukową stropu nawy i prezbiterium, wykonaną w XVIII wieku przez pochodzącego z Bielska Antoniego Haila.
Wygląd i wnętrze kościoła.
Kościół orientowany. Murowany, potynkowany. Po wielu przebudowach, które zatarły cechy pierwotnego, późnobarokowego projektu, świątynia nie należy do zabytków wysokiej klasy. Ma trójboczne zamknięcie prezbiterium, do którego od północy przylegają kaplica z 1692 roku z kryptą oraz zakrystia wzniesiona w 1931 r., a od południa nowsza kaplica z emporą. Nad nawą dach siodłowy, nad kaplicami dachy trójspadowe. Na kalenicy nawy sześcioboczna wieżyczka na sygnaturkę z latarnią. Od zachodu przylega do nawy wysoka kwadratowa wieża o ścianach poszerzonych w przyziemiu. Wyższa kondygnacja wieży, z półkoliście zamkniętymi oknami, zwieńczona jest wydatnym, profilowanym gzymsem. Najwyższa kondygnacja wieży ośmioboczna, również zwieńczona gzymsem, nad nim tarcze zegarowe. Hełm wieży baniasty z ośmioboczną latarnią. W południowo-wschodnim narożniku, między nawą a wieżą, przybudówka mieszcząca schody.
Prostokątną nawę kościelną i prezbiterium przykrywa wspólny sufit z fasetą. Tęcza zaakcentowana kompozytowymi pilastrami, podtrzymującymi belkowanie z gzymsem obiegającym kościół. Okna w prezbiterium zamknięte półkoliście, w nawie łukami spłaszczonymi. We wnętrzu przyciąga wzrok przede wszystkim późnobarokowy, dwupoziomowy, drewniany chór muzyczny z XVIII wieku, wsparty na sześciu okrągłych słupach. Jego wklęsłowypukłe parapety, wybiegające na ściany boczne nawy, są dekorowane płycinami. Na górnej kondygnacji znajdują się organy, wykonane przez Stanisława Stankiewicza z Zatora, ufundowane przez Józefa ze Zborowa Zborowskiego, właściciela Ćwiklic, zaś sam chór ozdobiono polichromiami z motywami kwiatowymi.
Ciekawym obiektem w kościele jest późnobarokowy, kulisowy ołtarz główny z XVIII stulecia. Jego ozdobą jest obraz olejny z adoracją św. Trójcy przez wszystkich świętych, z 1815 roku, pędzla Franciszka Frümla z Fulneku, jak również rzeźby św. Piotra, Pawła, Augustyna, Ambrożego i aniołów w głównej kondygnacji. Dwa ołtarze boczne z przełomu XVIII i XIX wieku, również o charakterze późnobarokowym, wykonane przez H. Waismana z Frydku. W ołtarzu po lewej umieszczono otaczany czcią, co dzień odsłaniany uroczyście obraz Matki Boskiej Przedziwnej, zwanej też Pszczyńską, z 1764 roku, zamówiony u Jana Adermanna z Żar, któremu za jego wykonanie zapłacono 1 000 talarów. W prawym ołtarzu umieszczony jest barokowy obraz św. Jana Nepomucena. Pięknie prezentuje się też wczesnobarokowa kuta krata z XVII wieku, zamykająca wejście do północnej kaplicy Matki Boskiej Różańcowej, ufundowanej w 1690 roku przez ks. proboszcza Franciszka Jana Szafrańskiego. W czasie ostatniej renowacji odkryto w niej m.in. polichromie sklepienia. Ponadto znajduje się w niej cenna chrzcielnica z XVIII wieku. Z tego samego wieku pochodzi drewniana, polichromowana figura Chrystusa „Ecce Homo”, umieszczona w kruchcie kościoła i chroniona współczesną kratą.
Pod kościołem znajduje się krypta, gdzie złożone zostały doczesne szczątki panów na Pszczynie, pochodzących z rodu Promnitzów.
Na wieży trzy dzwony. Dwa z nich z 1651 r., fundacji Franciszka Hermana Promnitza, o analogicznej dekoracji zawierającej plakiety heraldyczne. Trzeci odlany w 1771 r. przez Franciszka Stankego z Opawy, ozdobiony plakietą z postacią św. Barbary.
Koncerty.
W kościele Wszystkich Świętych często odbywają się koncerty: trzykrotnie występowała tu jedna z najlepszych orkiestr kameralnych na świecie – Sinfonia Varsovia, regularnie odbywają się koncerty organowe, wielkopostne i bożonarodzeniowe, a od 2004 roku także koncerty w ramach Festiwalu Muzyki Kameralnej „Musica da Chiesa” organizowanego przez Pszczyńskie Towarzystwo Muzyczne „Con fuoco”.

</doc>
<doc id="533604" url="https://pl.wikipedia.org/wiki?curid=533604" title="Ekologiczna reforma podatkowa">
Ekologiczna reforma podatkowa



</doc>
<doc id="533605" url="https://pl.wikipedia.org/wiki?curid=533605" title="Broń nieautomatyczna">
Broń nieautomatyczna

Broń nieautomatyczna – rodzaj broni palnej, w której wszystkie czynności cyklu pracy broni są wykonywane ręcznie przez strzelca lub przez uprzednio napięte przez niego sprężyny. Broń nieautomatyczna dzieli się na jednostrzałową i powtarzalną.

</doc>
<doc id="533606" url="https://pl.wikipedia.org/wiki?curid=533606" title="Elektrociepłownia EC Nowa">
Elektrociepłownia EC Nowa

Elektrociepłownia Nowa – elektrociepłownia znajdująca się w Dąbrowie Górniczej w województwie śląskim.
Historia.
Elektrociepłownia EC Nowa została zbudowana z myślą o dostawie energii do Huty Katowice. W dniu 29 marca 2001 podpisano akt notarialny powołujący Elektrociepłownię EC Nowa Sp. z o.o., przy kapitale zakładowym w 100% pokrytym przez Hutę Katowice. 
Lista wspólników elektrociepłowni to:
Dane techniczne.
Elektrociepłownia posiada koncesje na:
Elektrociepłownia składa się z:
Przedsiębiorstwo należy do koncernu TAMEH - Tauron Accelor Mittal Energy Holding.

</doc>
<doc id="533607" url="https://pl.wikipedia.org/wiki?curid=533607" title="Połączenie">
Połączenie



</doc>
<doc id="533608" url="https://pl.wikipedia.org/wiki?curid=533608" title="Wielkoszczur">
Wielkoszczur

Wielkoszczur ("Cricetomys") – rodzaj ssaka z podrodziny wielkoszczurów (Cricetomyinae) w rodzinie malgaszomyszowatych (Nesomyidae).
Zasięg występowania.
Rodzaj obejmuje gatunki występujące w Afryce (Mauretania, Senegal, Gambia, Gwinea Bissau, Gwinea, Sierra Leone, Liberia, Wybrzeże Kości Słoniowej, Burkina Faso, Ghana, Togo, Benin, Niger, Nigeria, Kamerun, Sudan, Republika Środkowoafrykańska, Gwinea Równikowa, Gabon, Kongo, Demokratyczna Republika Konga, Rwanda, Burundi, Uganda, Kenia, Tanzania, Malawi, Zambia, Angola, Botswana, Zimbabwe, Mozambik i Południowa Afryka).
Morfologia.
Długość ciała (bez ogona) 284–413 mm, długość ogona 247–449 mm, długość ucha 32–45 mm, długość tylnej stopy 62–78 mm; masa ciała 0,5–2,8 kg.
Systematyka.
Etymologia.
"Cricetomys": rodzaj "Cricetus" (chomik); "mus", μυος "muos" „mysz”.
Nazwa zwyczajowa.
W polskiej literaturze zoologicznej nazwa „wielkoszczur” była używana dla oznaczenia gatunku "Cricetomys gambianus". W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi temu przypisano oznaczenie wielkoszczur gambijski, rezerwując nazwę „wielkoszczur” dla rodzaju "Cricetomys".
Podział systematyczny.
Do rodzaju należą następujące gatunki:

</doc>
<doc id="533610" url="https://pl.wikipedia.org/wiki?curid=533610" title="Bogdan Brzyski">
Bogdan Brzyski

Bogdan Brzyski (ur. 29 października 1973 w Końskich) – polski aktor teatralny i filmowy.
Absolwent II Liceum Ogólnokształcącego im. św. Królowej Jadwigi w Siedlcach. W 1998 ukończył studia w krakowskiej Państwowej Wyższej Szkole Teatralnej. Członek zespołu aktorskiego Starego Teatru w Krakowie.

</doc>
<doc id="533611" url="https://pl.wikipedia.org/wiki?curid=533611" title="Bitwa pięciu armii">
Bitwa pięciu armii



</doc>
<doc id="533615" url="https://pl.wikipedia.org/wiki?curid=533615" title="Politura">
Politura

Politura – spirytusowy roztwór szelaku używany w meblarstwie do wykańczania powierzchni drewna. Technika wykańczania powierzchni zwana politurowaniem znana jest od XVII w. W Polsce ten rodzaj wykończenia rozpowszechnił się w latach 20. i 30. XIX w.
Nie występuje jedna receptura na sporządzenie politury. Stolarze używają kilku stężeń (3–4) politury do całkowitego wykończenia powierzchni (10-40%) – od najmocniejszej w początkowej fazie tzw. zacierania porów drewna, po najsłabszą w ostatnich etapach politurowania.
Politura szelakowa jest powłoką transparentną, nałożona na drewno eksponuje usłojenie i naturalną jego barwę. Zaletą takiej politury jest odwracalność procesu politurowania, można usunąć warstwę politury i ponownie ją nałożyć. Wadą zaś jest jej wrażliwość na wodę, alkohol i wysoką temperaturę , w związku z tym powierzchnie politurowane wymagają stosowania podkładek zabezpieczających blaty przed gorącymi czy wilgotnymi naczyniami.
Politury mają różne odcienie: bezbarwny, cytrynowy, pomarańczowy bądź rubinowy.
Do politurowania oprócz szelaku naturalnego stosowane są termoplastyczne niemodyfikowane żywice syntetyczne w spirytusie. Politura nitrocelulozowa jest politurą szelakową z dodatkiem lakieru nitrocelulozowego, która jest twardsza, bardziej trwała i odporniejsza na działanie wody. Do politury szelakowej i nitrocelulozowej dodawany bywa środek matujący uzyskując tzw. matyny, które dają pokrycie o jedwabistym połysku. Do politury dodaje się czasem barwnik np. do czarnej politury oczyszczoną sadzę angielską, nigrozynę lub bejcę anilinową.
Powierzchnia przeznaczona do politurowania powinna być równa i pozbawiona wszelkich fałd czy wgięć. Politurę nanosi się na powierzchnię tamponem wełnianym owiniętym w czystą lnianą lub bawełnianą szmatkę lub watą owiniętą bawełnianą albo jedwabną szmatką. Nasycenie tamponu politurą reguluje się w zależności od chłonności podłoża i grubości nałożonej już warstwy. Pory drewna i mniejsze nierówności zaciera się sproszkowanym drobno pumeksem wymieszanym z politurą lub posypuje się powierzchnię sproszkowanym pumeksem i wciera nasączonym politurą tamponem.
Tampon należy prowadzić równomiernie, niezbyt szybko, wykonując ruchy okrężne i ósemkowe. Pracuje się na całej powierzchni jednakowo, nie zatrzymując się, gdyż można odwarstwić nałożone już warstwy. Aby tego uniknąć, w trakcie politurowania dla lepszego poślizgu można na tampon dodać krople oleju lnianego lub wazeliny. Czynność powtarza się wielokrotnie, z kilkugodzinnymi (dla wyschnięcia) przerwami (nakłada się kilka warstw politury o tym samym stężeniu). Ostatnie warstwy politury mają niższe stężenie i zaprzestaje się używania oleju. Końcowym etapem politurowania powinno być przetarcie powierzchni tamponem nasyconym czystym alkoholem. Po wytrawieniu resztek oleju i wypolerowaniu powierzchnia przedmiotu powinna być błyszcząca.
Bardziej błyszcząca jest politura w stylu francuskim, angielska jest cieńsza i mniej błyszcząca.

</doc>
<doc id="533617" url="https://pl.wikipedia.org/wiki?curid=533617" title="Ujście Sirionu">
Ujście Sirionu

Ujście Sirionu – kraina ze stworzonej przez J.R.R. Tolkiena mitologii Śródziemia, położona w delcie Sirionu wpadającego do zatoki Balar.
W czasie Wielkiej Wędrówki Ujście Sirionu było zamieszkiwane przez Telerich skupionych wokół Olwego, do czasu, gdy przeszli na Tol Eressëę lub do Falas.
W 509 roku Pierwszej Ery po zniszczeniu Doriathu zamieszkali tam uciekinierzy na czele z Elwingą. Dwa lata później dołączyli do nich ocaleni z upadku Gondolinu, którym przewodzili Idril i Tuor.

</doc>
<doc id="533618" url="https://pl.wikipedia.org/wiki?curid=533618" title="Morszczukowate">
Morszczukowate

Morszczukowate (Merlucciidae) – rodzina morskich ryb dorszokształtnych (Gadiformes). Dawniej zaliczane były do dorszowatych, od których odróżnia je brak wąsika na podbródku.
Występowanie.
Zachodni i wschodni Ocean Atlantycki, Morze Śródziemne i część Morza Czarnego, wschodni Ocean Spokojny, Tasmania i Nowa Zelandia.
Cechy charakterystyczne.
Ciało wydłużone, pokryte drobnymi łuskami cykloidalnymi. Duży otwór gębowy bez wąsika na podbródku. Dwie płetwy grzbietowe, u Merlucciinae druga jest dwudzielna. U Macruroninae ciało jest silnie bocznie spłaszczone, zwężające się ku tyłowi, druga płetwa grzbietowa jest połączona z ogonową.
Klasyfikacja.
Rodzaje zaliczane do tej rodziny są zgrupowane w podrodzinach Merlucciinae, Steindachneriinae:
"Lyconodes" – "Lyconus" – "Macruronus" – "Merluccius" – "Steindachneria"

</doc>
<doc id="533619" url="https://pl.wikipedia.org/wiki?curid=533619" title="INRI">
INRI

INRI () – napis umieszczany na krucyfiksach, będący akronimem łacińskich słów (Jezus Nazarejczyk Król Żydów). Według Ewangelii św. Jana (J 19,19-22) tekst ten w jęz. hebrajskim, łacińskim i greckim umieszczono na krzyżu, nad głową Jezusa w celu wyjaśnienia powodu, dla którego Piłat skazał go według rzymskiego prawa na śmierć.
Relikwia tabliczki z napisem INRI przechowywana jest w rzymskiej bazylice Świętego Krzyża z Jerozolimy.

</doc>
<doc id="533620" url="https://pl.wikipedia.org/wiki?curid=533620" title="Merlucciidae">
Merlucciidae



</doc>
<doc id="533621" url="https://pl.wikipedia.org/wiki?curid=533621" title="Wielkie Morze">
Wielkie Morze



</doc>
<doc id="533623" url="https://pl.wikipedia.org/wiki?curid=533623" title="Mrówka smętnica">
Mrówka smętnica

Mrówka smętnica ("Formica lugubris") – gatunek mrówki z podrodziny Formicinae.
Gatunek borealno-górski, występujący w lasach iglastych. W Polsce znany tylko z 3 stanowisk: Gór Bystrzyckich, Borów Tucholskich i okolic Szczecina. W Polskiej czerwonej księdze zwierząt umieszczony jako narażony na wyginięcie (VU). W Polsce gatunek ten objęty jest częściową ochroną gatunkową. Głównym zagrożeniem dla gatunku jest gospodarka leśna.
Podobnie jak pozostałe mrówki rudnice budują w lasach iglastych kopce z igliwia i patyków. Mrowiska często umieszczone są pod drzewami tak aby przez część dnia wystawione było na promieniowanie słoneczne.

</doc>
<doc id="533625" url="https://pl.wikipedia.org/wiki?curid=533625" title="Anarhichadidae">
Anarhichadidae



</doc>
<doc id="533626" url="https://pl.wikipedia.org/wiki?curid=533626" title="Libertatea">
Libertatea

Libertatea (rum. „Wolność”) – dziennik typu tabloid ukazujący się od 1989 w Bukareszcie. Prezentuje poglądy socjalistyczno-liberalne.
W 2005 roku „Libertatea” napisała, że pewne dziecko zostało nazwane imieniem portalu internetowego Yahoo (Lucian Yahoo Dragoman). O historii tej napisały, opierając się na rumuńskim tabloidzie, liczne gazety na całym świecie. Później jednak okazało się, że artykuł był wytworem wyobraźni jednego z reporterów pisma.

</doc>
<doc id="533627" url="https://pl.wikipedia.org/wiki?curid=533627" title="Ammodytidae">
Ammodytidae



</doc>
<doc id="533628" url="https://pl.wikipedia.org/wiki?curid=533628" title="Zielona energia">
Zielona energia



</doc>
<doc id="533630" url="https://pl.wikipedia.org/wiki?curid=533630" title="Doktorzy honoris causa Politechniki Krakowskiej">
Doktorzy honoris causa Politechniki Krakowskiej

Doktorzy honoris causa Politechniki Krakowskiej – lista przyznanych przez Politechnikę Krakowskią im. Tadeusza Kościuszki tytułów doktora honoris causa uszeregowana chronologicznie.

</doc>
<doc id="533633" url="https://pl.wikipedia.org/wiki?curid=533633" title="Apicomplexa">
Apicomplexa



</doc>
<doc id="533634" url="https://pl.wikipedia.org/wiki?curid=533634" title="Jurnalul Naţional">
Jurnalul Naţional

Jurnalul Naţional – rumuński dziennik, będący częścią grupy medialnej Dana Voiculescu, w której skład wchodzi także stacja telewizyjna Antena 1.
Gazeta przedstawiała silne poglądy nacjonalistyczne i była organem partii politycznej właściciela, Partii Konserwatywnej. Obecnie, po restrukturyzacji, jest najlepiej sprzedającym się nietabloidowym dziennikiem w Rumunii.

</doc>
<doc id="533637" url="https://pl.wikipedia.org/wiki?curid=533637" title="Jurnalul National">
Jurnalul National



</doc>
<doc id="533639" url="https://pl.wikipedia.org/wiki?curid=533639" title="Renaşterea Bănăţeană">
Renaşterea Bănăţeană

Renaşterea Bănăţeană – rumuński dziennik regionalny ukazujący się w Banacie – okręgach Temesz i Caraş-Severin.

</doc>
<doc id="533640" url="https://pl.wikipedia.org/wiki?curid=533640" title="Renasterea Banateana">
Renasterea Banateana



</doc>
<doc id="533643" url="https://pl.wikipedia.org/wiki?curid=533643" title="Donoszenie">
Donoszenie

Donoszenie – pierwszy etap zasilania broni wykonywany przez donośnik. Polega na transporcie kolejnych naboi do położenia w którym zaczyna się podawanie, a w przypadku prostych układów zasilania na linię dosyłania. W przypadku broni zasilanych z magazynka pudełkowego donośnik jest częścią magazynka i jest napędzany wstępnie napiętą sprężyną. W przypadku magazynów amunicyjnych bębnowych i talerzowych donoszenie odbywa się poprzez obrót magazynu. Przy zasilaniu taśmowym donoszenie jest realizowane przez łapki przesuwaka taśmy.

</doc>
<doc id="533649" url="https://pl.wikipedia.org/wiki?curid=533649" title="Franciszek Smaciarz">
Franciszek Smaciarz



</doc>
<doc id="533650" url="https://pl.wikipedia.org/wiki?curid=533650" title="Sikorsky CH-53 Sea Stallion">
Sikorsky CH-53 Sea Stallion

Sikorsky CH-53 Sea Stallion – amerykański ciężki śmigłowiec transportowy. Swoimi wymiarami i przeznaczeniem przypomina CH-47 Chinook. Jest on w stanie przenosić np. haubice M198 lub samochody Humvee. Często bywa określany mianem „latającego dźwigu”. Stosuje się go również do akcji ratunkowych i desantowych. Posiada rampę załadunkową, dzięki której na jego pokładzie można umieścić np. samochód terenowy M151.
Historia.
W 1959 Korpus Piechoty Morskiej Stanów Zjednoczonych rozpisał przetarg na śmigłowiec transportowy. Maszyna musiała spełniać wiele restrykcyjnych norm: mieć możliwość swobodnego wodowania, posiadać rampę załadunkową, cechować się możliwością przenoszenia ciężkiego sprzętu oraz w razie potrzeby zamiast funkcji transportowej móc przewieźć oddział żołnierzy. Przetarg wygrała firma Sikorsky Aircraft Corporation z maszyną o nazwie S-65 i już w 1962 r. Piechota Morska złożyła zamówienie na nią.
W wyniku nieudanej próby odbicia zakładników z ambasady USA w Teheranie w 1980 (operacja Orli Szpon) jeden RH-53D utracono, a pięć pozostawiono w Iranie (Irańczycy dysponowali wcześniej sześcioma RH-53D).
Większość CH-53D US Marines zastąpiły nowe CH-53E Super Stallion, ale ostatnie egzemplarze D wykorzystywano jeszcze w 2012 roku, ostatni lot operacyjny w Afganistanie CH-53D wykonały 20 sierpnia 2012. Ich zadania przejmują też nowe hybrydowe MV-22B Osprey, ale dla zastąpienia CH-53E zaplanowano nowy wariant CH-53K. USAF wycofała ostatni ze swoich MH-53 Pave Low w 2008 roku. US Navy z 30 RH-53D sześć utraciła w 1980 roku, trzy inne w wypadkach, od 1986 zastąpowały je MH-53E. Dzięki prowadzonemu przez Niemcy programu modernizacji swoich CH-53, około 60 sztuk pozostanie w służbie do 2030 roku, w 2012 roku zdecydowano także o przeniesieniu wykorzystywanych dotychczas przez wojska lądowe Stalionów do Luftwaffe. Izrael utrzymuje w służbie około 33 CH-53 z 51 pozyskanych egzemplarzy, w tym dwa odkupiono od Austrii, cztery sprzedano Meksykowi, zmodernizowane siłami własnego przemysłu lotniczego.
Wersje.
Śmigłowiec S-65 występował w wielu wersjach przystosowanych do różnych zadań:

</doc>
<doc id="533656" url="https://pl.wikipedia.org/wiki?curid=533656" title="V4">
V4



</doc>
<doc id="533657" url="https://pl.wikipedia.org/wiki?curid=533657" title="Strefa wyłącznego rybołówstwa">
Strefa wyłącznego rybołówstwa

Strefa wyłącznego rybołówstwa – strefa morska, znajdująca się poza wodami terytorialnymi państwa, w której państwo nadbrzeżne ma odnośnie do rybołówstwa takie same uprawnienia jak na morzu terytorialnym. Może więc zastrzec wyłączność rybołówstwa dla własnych jednostek połowowych.
Dla jednostek połowowych innych państw może wydawać odpłatne lub nieodpłatne licencje.
Obecnie, zamiast stref wyłącznego rybołówstwa, prawie wszystkie państwa nadbrzeżne ustanowiły 200 milowe wyłączne strefy ekonomiczne (na podstawie Konwencji o prawie morza z Montego Bay, uchwalonej w 1982.
W Polsce początkowo strefa wynosiła 12 mil morskich, jednak ustawa o polskiej strefie rybołówstwa morskiego rozciągnęła polską wyłączność na cały sektor Bałtyku, do którego Polska była uprawniona.
Przez pojęcie strefy rybołówstwa morskiego rozumie się polską wyłączną strefę ekonomiczną.

</doc>
<doc id="533660" url="https://pl.wikipedia.org/wiki?curid=533660" title="Sami al-Dżabir">
Sami al-Dżabir



</doc>
<doc id="533662" url="https://pl.wikipedia.org/wiki?curid=533662" title="Transport express regional">
Transport express regional



</doc>
<doc id="533663" url="https://pl.wikipedia.org/wiki?curid=533663" title="Dziąsło">
Dziąsło

Dziąsło (łac. "gingiva") – zgrubiała tkanka osłaniająca wyrostek zębodołowy i z nim zrośnięta. Dziąsło ściśle przylega do zębiny oraz wypełnia przestrzeń między przylegającymi zębami.
Tkanka dziąsła nie zawiera gruczołów, jest silnie unaczyniona i podatna na uszkodzenia mechaniczne. Częstym zjawiskiem jest krwawienie dziąseł wywołane podrażnieniem zbyt ostrym włosiem szczoteczki do zębów.
Wyróżnia się dziąsła górne i dolne. Każde z nich ma powierzchnię wargową lub policzkową zwróconą do przedsionka jamy ustnej oraz powierzchnię językową lub podniebienną zwróconą do jamy ustnej właściwej.

</doc>
<doc id="533664" url="https://pl.wikipedia.org/wiki?curid=533664" title="Dziąsła">
Dziąsła



</doc>
<doc id="533665" url="https://pl.wikipedia.org/wiki?curid=533665" title="Jassir Al-Kahtani">
Jassir Al-Kahtani

Jassir al-Kahtani (ar. ياسر القحطاني, ur. 10 października 1982 w Al-Chubar), saudyjski piłkarz występujący na pozycji napastnika, reprezentant Arabii Saudyjskiej, w sezonie 2006/2007 zawodnik klubu Al-Hilal Rijad (1. liga saudyjska).
Al-Qahtani rozpoczynał swoją karierę piłkarską w klubie Al-Kadisijja z Al-Chubar. W 2000 roku zadebiutował w reprezentacji Arabii Saudyjskiej. W międzyczasie zmienił klub na Al-Hilal Rijad, z którym zdobył w 2005 mistrzostwo kraju. W 2006 został zabrany przez trenera Marcosa Paquetę na Mistrzostwa Świata, na których zdobył bramkę w pierwszym meczu grupowym z Tunezją, zremisowanym 2:2. Do tej pory rozegrał w drużynie narodowej 94 mecze i zdobył 59 bramek.

</doc>
<doc id="533672" url="https://pl.wikipedia.org/wiki?curid=533672" title="Berberys ottawski">
Berberys ottawski

Berberys ottawski ("Berberis" ×"ottawensis" Schneid.) – gatunek rośliny z rodziny berberysowatych. Mieszaniec berberysu Thunberga i berberysu pospolitego. Uprawiany m.in. w Polsce.
Zastosowanie i uprawa.
Uprawiany jako roślina ozdobna w parkach i ogrodach przydomowych, zalecana do żywopłotów.
Wymaga stanowiska słonecznego lub lekko cienistego. Nie ma specjalnych wymagań glebowych, rośnie na glebie przeciętnej. Podłoże może być suche, o pH lekko kwaśnym. Roślina odporna na zanieczyszczenia.

</doc>
<doc id="533673" url="https://pl.wikipedia.org/wiki?curid=533673" title="Chastach">
Chastach

Chastach – rzeka w azjatyckiej części Rosji, w Jakucji. Długość 251 km.
Źródła w górach Suntar-Chajata; płynie w kierunku północnym; na Wyżynie Ojmiakońskiej łączy się z rzeką Taryn-Juriach tworząc Indygirkę.
W jej dorzeczu leży słynne jezioro Łabynkyr.

</doc>
<doc id="533678" url="https://pl.wikipedia.org/wiki?curid=533678" title="Pseudo-Dionizy">
Pseudo-Dionizy



</doc>
<doc id="533681" url="https://pl.wikipedia.org/wiki?curid=533681" title="Bromelia">
Bromelia

Bromelia ("Bromelia" L.) – rodzaj roślin jednoliściennych z rodziny bromeliowatych ("Bromeliaceae"), występujących w Ameryce Południowej i Ameryce Środkowej. Do tego rodzaju zaliczanych jest około 60 gatunków roślin.
Systematyka.
Jeden z rodzajów podrodziny "Bromelioideae" Burnett z rodziny bromeliowatych ("Bromeliaceae") z rzędu wiechlinowców ("Poales").
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa "Commelinidae" Takht., nadrząd "Bromelianae" R. Dahlgren ex Reveal, rząd bromeliowce ("Bromeliales" Dumort.), podrząd "Bromeliineae" Engl., rodzina bromeliowate ("Bromeliaceae" Juss.), podrodzina "Bromelioideae" Burnett, plemię "Bromelieae" Dumort., rodzaj bromelia ("Bromelia" L.).

</doc>
<doc id="533683" url="https://pl.wikipedia.org/wiki?curid=533683" title="Oplątwa">
Oplątwa

Oplątwa ("Tillandsia" L.) – rodzaj roślin jednoliściennych z rodziny bromeliowatych ("Bromeliaceae"). Występuje w tropikalnych obszarach Ameryki Północnej i Ameryki Południowej. Do rodzaju należy ok. 690 gatunków, ale w tradycyjnym, szerokim ujęciu jest to takson polifiletyczny.
Systematyka.
Jeden z rodzajów podrodziny "Tillandsioideae" Burnett z rodziny bromeliowatych ("Bromeliaceae") z rzędu wiechlinowców ("Poales").
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa komelinowe ("Commelinidae" Takht.), nadrząd "Bromelianae" R. Dahlgren ex Reveal, rząd bromeliowce ("Bromeliales" Dumort.), podrząd "Bromeliineae" Engl., rodzina bromeliowate ("Bromeliaceae" Juss.), podrodzina "Tillandsioideae" Burnett, plemię "Tillandsieae" Dumort., rodzaj oplątwa ("Tillandsia" L.)

</doc>
<doc id="533684" url="https://pl.wikipedia.org/wiki?curid=533684" title="Skinheads">
Skinheads



</doc>
<doc id="533685" url="https://pl.wikipedia.org/wiki?curid=533685" title="GarageBand">
GarageBand

GarageBand - komputerowy program muzyczny, element multimedialnego pakietu "iLife" firmy Apple.
Jest przeznaczony do komputerów Macintosh, trafił do sprzedaży w 2004 r. W działaniu i obsłudze przypomina program przeznaczony dla komputerów z systemem operacyjnym Windows - Sonic Foundry Acid. Jego głównym zadaniem jest tworzenie muzyki z loopów, stworzonych samodzielnie lub zakupionych w bibliotekach. Dokładniejszy opis programu można znaleźć w magazynie "Estrada i Studio" z października 2004 r.

</doc>
<doc id="533686" url="https://pl.wikipedia.org/wiki?curid=533686" title="Zbieżystość">
Zbieżystość

Zbieżystość – wada drewna z grupy wad kształtu. Polega na zmniejszaniu się średnicy pnia drewna w kierunku od odziomka ku wierzchołkowi.
Wartość zbieżystości otrzymuje się, dzieląc różnicę między średnicami przez odległość między nimi (jednostka to centymetry na metr):
formula_1
W technice stosuje się często pojęcie zbieżystości normalnej, czyli spadku średnicy o 1 centymetr na 1 metr.
W sztuce bonsai zbieżystość pnia jest zaletą – podstawowym elementem prawidłowego kształtowania roślin, nadającym im pożądaną cechę dojrzałości.

</doc>
<doc id="533687" url="https://pl.wikipedia.org/wiki?curid=533687" title="Sztuczna wentylacja">
Sztuczna wentylacja



</doc>
<doc id="533688" url="https://pl.wikipedia.org/wiki?curid=533688" title="Parafia Najświętszej Maryi Panny Królowej Polski w Jastkowie">
Parafia Najświętszej Maryi Panny Królowej Polski w Jastkowie

Parafia Najświętszej Maryi Panny Królowej Polski – parafia rzymskokatolicka w Jastkowie w dekanacie Garbów, w archidiecezji lubelskiej.
Historia.
Jastków przez wieki był wsią szlachecką, natomiast w administracji kościelnej należał do parafii Garbów. 
Wydarzeniem, które na trwałe zapisało się do historii, stała się bitwa, stoczona tu przez Legiony Józefa Piłsudskiego z wojskami rosyjskimi od 31 lipca do 3 sierpnia 1915 roku. To właśnie obecność cmentarza poległych legionistów, a następnie wybudowanie małej szkoły uwydatniło potrzebę budowy kościoła. Z dotacji ks. biskupa kupiono działkę naprzeciw szkoły od Józefa Goździa, na której wzniesiono ołtarz polowy. Niebawem zbudowano plebanię, która w czasie zimy służyła jako kaplica parafialna.
Początki parafii Jastków w datach:
Grupy parafialne.
Grupa lektorska, Legion Maryi, ministranci, Podwórkowe Koło Różańcowe, Oaza Rodzin, Rada
Obszar parafii.
Rok 1982 przyniósł zmiany organizacyjne parafii ze względu na utworzenie nowego ośrodka duszpasterskiego pw. św. Stanisława w Lublinie, odłączono od parafii Jastków Natalin i Snopków i przyłączono do powstałej wówczas parafii.
Obszar parafii obejmuje miejscowości: Barak, Jastków, Józefów, Panieńszczyzna, Piotrawin, Płouszowice wieś (1-52), kolonia (1-26), Sieprawice.

</doc>
<doc id="533691" url="https://pl.wikipedia.org/wiki?curid=533691" title="Odziomek">
Odziomek

Odziomek – dolna, zazwyczaj najgrubsza część pnia, najczęściej bez gałęzi, zawierająca zwykle drewno o najlepszej jakości technicznej.
Oprócz typowych wad drewna w dolnej części odziomka występuje zgrubienie odziomkowe oraz napływy korzeniowe.

</doc>
<doc id="533693" url="https://pl.wikipedia.org/wiki?curid=533693" title="Żółty Tydzień">
Żółty Tydzień

Żółty Tydzień – akcja społeczna, której ideą jest edukacja na temat WZW A i B oraz popularyzacja szczepień ochronnych jako sprawdzonej profilaktyki tych chorób. Podczas Żółtego Tygodnia pacjenci mają ułatwiony dostęp do szczepionek przeciwko żółtaczce typu A (pokarmowej) lub typu B (wszczepiennej) po obniżonych kosztach. Akcja odbywa się dwa razy w roku:
Punkty szczepień biorące udział w akcji Żółty Tydzień oferują szczepionkę skojarzoną, uodparniającą przeciwko obu typom wirusa. Standardowy schemat szczepienia składa się z 3 dawek – pierwszą dawkę podaje się w dowolnie wybranym terminie, drugą dawkę po upływie 1 miesiąca, a trzecią po upływie 6 miesięcy od podania pierwszej dawki. Podawane są również szczepionki monowalentne, które chronią przed jednym z typów wirusa.
W przypadku WZW typu A podaje się szczepionkę w 2 dawkach w odstępie 6-12 miesięcy.
W przypadku WZW typu B podstawowy schemat szczepienia obejmuje 3 dawki - druga podawana jest miesiąc od pierwszego szczepienia, a trzecią po 6 miesiącach od pierwszej dawki. Tylko przyjęcie pełnego cyklu szczepienia zapewnia długotrwałą ochronę przed zakażeniem wirusem zapalenia wątroby typu A i typu B.
Rozpoczęcie cyklu szczepień w czasie Żółtego Tygodnia gwarantuje przyjmowanie kolejnych dawek (przypadających zwykle już po zakończeniu akcji) po cenach niższych, obowiązujących w Żółtym Tygodniu. Dokładne ceny ustalają poszczególne punkty szczepień.

</doc>
<doc id="533694" url="https://pl.wikipedia.org/wiki?curid=533694" title="Zomba">
Zomba

Zomba – miasto w południowej części Malawi w pobliżu płaskowyżu Zomba (2000 m). Czwarte co do wielkości miasto kraju.
Powierzchnia miasta wynosi 2580 km², a populacja 105 tys. mieszkańców.
W latach 1864–1964 miasto było stolicą brytyjskiej kolonii Niasa, a do 1975 roku niepodległego Malawi. Miasto słynie z brytyjskiej architektury kolonialnej. Zomba jest również siedzibą Chancellor College i Uniwersytetu Malawi.
W XIX wieku Zomba było bazą zwalczania handlu niewolnikami. Obecnie w mieście produkuje się kawę, bawełnę, tytoń i lakę.

</doc>
<doc id="533695" url="https://pl.wikipedia.org/wiki?curid=533695" title="Laura Granville">
Laura Granville

Laura Granville (ur. 12 maja 1981 w Chicago) – amerykańska tenisistka o statusie profesjonalnym od 2001 roku.
Laura posługuje się prawą ręką, grając przy tym oburęczny backhand. Będąc w szczytowej formie, w 2003 roku była dwudziestą ósmą zawodniczką świata. W Wimbledonie w 2004 roku dotarła do czwartej rundy i jest to jej najlepszy wielkoszlemowy występ w karierze. Wygrała jeden turniej deblowy w Cincinnati w parze ze Spears (2005). W 2004 roku grała w finale turnieju w Vancouver; czterokrotnie była w półfinałach (Birmingham, dwukrotnie Memphis oraz Québec, a osiem razy w ćwierćfinale (w 2006 – Hobart i Memphis. W deblu była w finałach dwukrotnie: w Memphis (ze Spears) oraz w Strasburgu (z Kostanić).
W 1997 roku Laura zadebiutowała na turnieju ITF w Sedonie, przechodząc przez etap kwalifikacyjny. Rok później wygrała USTA National Girls do lat osiemnastu i otrzymała dziką kartę w wielkoszlemowym US Open (odpadła w pierwszej rundzie z 96 zawodniczką rankingu, Paolą Suárez). Również w 1999 grała w tym turnieju z dziką kartą. W 2000 roku wystąpiła jedynie w turnieju ITF w Hayward, gdzie dotarła do ćwierćfinału. Latem 2001 roku otrzymała licencję zawodowej tenisistki, otrzymała dziką kartę w trzech amerykańskich turniejach (w tym US Open). Zaliczyła trzy półfinały imprez ITF. Rok 2002 to jeden z lepszych sezonów w jej karierze. Wygrała dwa turnieje ITF, dwukrotnie była w finale tych imprez. W seniorskim turnieju w New Haven doszła do 1/4 finału z pozycji kwalifikantki, podobnie było w Luksemburgu. Wygrała mecze m.in. z Arantxą Sánchez Vicario, Mary Pierce czy Silvią Fariną Elią. Po raz pierwszy została sklasyfikowana w pierwszej setce rankingu WTA. W kolejnym sezonie doszła do dwóch półfinałów (Memphis i Québec). Stoczyła trzysetowy pojedynek z Mariją Szarapową, który ostatecznie przegrała. Trzecia runda w debiucie na kortach Rolanda Garrosa.
W 2004 roku dotarła do pierwszego seniorskiego finału w Vancouver, gdzie wygrała w trzech setach z Nicole Vaidišovą. W Indian Wells doszła do czwartej rundy, ulegając Fabioli Zuluadze.
2005 – półfinał w Birmingham i pierwsza wygrana deblowa w Cincinnati. Ćwierćfinał w Seulu, trzecia runda w US Open, czwarty tytuł singlowy ITF, wywalczony w Midland.
2006
Wygrała szósty w karierze tytuł ITF w Charlottesville.

</doc>
<doc id="533697" url="https://pl.wikipedia.org/wiki?curid=533697" title="Puchar Karaibów w piłce nożnej">
Puchar Karaibów w piłce nożnej

Puchar Karaibów – turniej piłkarski dla reprezentacji narodowych rozgrywany o mistrzostwo Karaibów.
Wyniki.
1 Mecz o trzecie miejsce się nie odbył. Miejsca ustalono na podstawie wyników w rozgrywkach grupowych.
2 Turniej został przerwany przed meczami o 3. miejsce i finałowym, z powodu próby zamachu stanu w kraju gospodarza.
3 Po dogrywce do złotej bramki.
4 Meczu o trzecie miejsce nie rozegrano ze względu na zły stan boiska. Obydwie drużyny zajęły 3. miejsce.
5 Miejsca ustalone w rozgrywkach grupowych.
Klasyfikacja startów (1989-2017).
Uwagi:
Tabela wszech czasów.
W osiemnastu finałach piłkarskich mistrzostw Karaibów lat 1989-2017 wystąpiły 22 reprezentacje narodowe. Rozegrały 251 meczów (47 zakończyło się remisem), strzelając 753 bramki (średnio 3,00 na spotkanie).
Uwagi:

</doc>
<doc id="533705" url="https://pl.wikipedia.org/wiki?curid=533705" title="Berlin-Gesundbrunnen (stacja kolejowa)">
Berlin-Gesundbrunnen (stacja kolejowa)

Berlin-Gesundbrunnen – stacja kolejowa w północnej części śródmieścia Berlina, w dzielnicy Gesundbrunnen, w okręgu administracyjnym Mitte, na przecięciu dwóch linii północ-południe z koleją obwodową, tuż przy centrum handlowym Gesundbrunnen Center Stacja obsługuje połączenia dalekobieżne, regionalne, S-Bahn oraz U-Bahn.
Pierwszy dworzec został otwarty w tym miejscu wraz z uruchomieniem ruchu pasażerskiego na kolei obwodowej, czyli 1 stycznia 1872. Od 1 grudnia 1877 zatrzymywały się na stacji również pociągi kolei północnej jadące do dworca Stettiner Bahnhof, której łącznica do kolei szczecińskiej przebiegała częściowo równolegle do kolei obwodowej. Tym samym Gesundbrunnen zaczął być stacją przesiadkową. 1 października 1891 pojawiły się na dworcu pierwsze pociągi podmiejskie z Dworca Szczecińskiego do Oranienburga. W latach 1895–1897 rozbudowano znacznie już przeciążony dworzec. Nowy dworzec posiadał trzy perony (dla kolei podmiejskiej, obwodowej i dalekobieżnej), jednocześnie przeniesiono również kolej szczecińską na łącznicę kolei północnej. Projektantem neogotyckiego budynku dworca był Arnim Wegner.
8 sierpnia 1924 zelektryfikowano tory kolei podmiejskiej prowadzące do Bernau, zaś 1 lutego 1929 – również kolej obwodową. W 1930 uruchomiono prowadzący do dworca odcinek linii metra "D" (dzisiejszej U8).
Po podziale Berlina dworzec znalazł się w części zachodniej i stracił na znaczeniu, zatrzymywały się na nim jedynie pociągi S-Bahn, zaś dalekobieżne skoncentrowano na Stadtbahn. W 1980 zamknięto cały zachodni odcinek kolei obwodowej, zaś w 1984 na kilka miesięcy zawieszono cały ruch kolejowy na stacji.
17 września 2001 pociągi kolei obwodowej w kierunku wschodnim powróciły na peron A, a wkrótce otwarto również połączenie w kierunku stacji Wedding. Kilka lat wcześniej postanowiono, że dworzec będzie służył ponownie pociągom dalekobieżnym. Wraz z przebudową peronów i wejść planowano wzniesienie budynku wejściowego, jednak ze względów oszczędnościowych i z powodu sporów kompetencyjnych zrezygnowano z niego. 

</doc>
<doc id="533706" url="https://pl.wikipedia.org/wiki?curid=533706" title="Wewak">
Wewak

Wewak – miasto w Papui-Nowej Gwinei, stolica prowincji Sepik Wschodni, na północnym wybrzeżu Nowej Gwinei, na zachód od rzeki Sepik.
W mieście znajduje się niewielki port morski oraz port lotniczy Wewak. Eksportuje się kawę, kakao, a także kauczuk.
Podczas II wojny światowej w mieście znajdowała się największa na wyspie japońska baza lotnicza, będąca częstym celem ataków samolotów amerykańskich i australijskich. Siły japońskie stacjonujące w mieście skapitulowały 13 września 1945 roku.

</doc>
<doc id="533707" url="https://pl.wikipedia.org/wiki?curid=533707" title="Puná">
Puná

Puná (hiszp. "Isla Puná") – wyspa na Oceanie Spokojnym, leżąca u północno-zachodnich wybrzeży Ameryki Południowej. Puná należy do Ekwadoru, położona jest u jego południowych wybrzeży, w Zatoce Guayaquil, u ujścia rzeki Guayas. Powierzchnia wyspy według różnych źródeł waha się między 855 a 920 km².
W XVI wieku wyspa była bazą wypadową konkwistadorów hiszpańskich. W kwietniu 1531 odbyła się na jej powierzchni Bitwa na wyspie Puná.

</doc>
<doc id="533708" url="https://pl.wikipedia.org/wiki?curid=533708" title="Twierdzenie całkowe Cauchy'ego">
Twierdzenie całkowe Cauchy'ego



</doc>
<doc id="533711" url="https://pl.wikipedia.org/wiki?curid=533711" title="Wieczne pióro">
Wieczne pióro

Wieczne pióro – przyrząd do pisania na papierze, w którym materiałem pisarskim jest ciekły atrament, spływający pod wpływem siły grawitacji przez kapilarę (spływak) do metalowej końcówki zwanej stalówką (wykorzystywanie zjawiska kapilarnego).
Informacje ogólne.
W XXI w. wieczne pióra są rzadziej używane ze względu na ceny (długopisy są tańsze w produkcji), jednak przez wiele osób są cenione z powodu mniejszego zmęczenie dłoni osoby piszącej (pióro wymaga mniejszego nacisku niż tradycyjny długopis) oraz ze względu na estetykę kreślonych znaków.
W niektórych środowiskach używanie wiecznego pióra jest oznaką prestiżu użytkownika.
Stalówki noszą oznaczenia literowe uzależnione m.in. od rodzaju i szerokości pisanej linii:
Dokładne grubości stalówek o poszczególnych oznaczeniach literowych różnią się od siebie, w zależności od producenta.
Od końca XX wieku najpopularniejsze są pióra na naboje. Zwykle, zamiennie z nabojami, można stosować napełnianie za pomocą konwertera z kałamarza. Niektóre wieczne pióra uważane są za dzieła sztuki i osiągają wysokie ceny.
Historia.
Wieczne pióro powstało wcześniej niż ołówek. W 1922 roku Howard Carter odnalazł w grobowcu Tutenchamona pierwsze narzędzie pisarskie, które przypominało pióra wieczne. Była to zaostrzona z jednej strony trzcinowa rurka umieszczona w miedzianej oprawce z atramentem. Podobne pióra zostały odnalezione podczas wykopalisk w dolinie rzeki Bazar-darii w Pamirze. Do końca XVIII wieku popularne były pióra gęsie, których największą wadą była konieczność częstego ścinania końcówki, aby nadać jej stożkowy kształt umożliwiający pisanie. 
W 1508 roku w pracach Leonarda da Vinci pojawiły się projekty przyrządów pisarskich z zapasem atramentu.
W 1707 roku Nicolas Bion, nadworny inżynier Ludwika XIV, wynalazł wieczne pióro pozwalające pisać nieprzerwanie przez dłuższy czas. W latach 1808/1809 powstały pierwsze zaawansowane pióra metalowe. Nie stały się one popularne ze względu na wysoką cenę. Dopiero w 1822 roku zaczęto je produkować maszynowo za sprawą Samuela Harrisona, który ok. 1780 roku zbudował prototyp pióra. W 1884 roku Lewis Waterman (założyciel firmy Waterman) opracował system „zasilania kanalikowego”, który zapobiegał robieniu kleksów dzięki regulacji dopływu atramentu. Ważnym etapem w rozwoju produkcji piór było wynalezienie nowych materiałów, które posłużyły do wytwarzania korpusu pióra (były to m.in. ebonit (w 1839 roku) i celuloid (w 1870 roku), oraz opracowanie przez firmę Parker systemu uniemożliwiającego samorzutne ściekanie atramentu ze stalówki.

</doc>
<doc id="533712" url="https://pl.wikipedia.org/wiki?curid=533712" title="Cypryda">
Cypryda



</doc>
<doc id="533715" url="https://pl.wikipedia.org/wiki?curid=533715" title="4DOS">
4DOS

4DOS – interpreter wiersza poleceń opracowany przez JP Software, zaprojektowany w celu zastąpienia standardowego interpretatora COMMAND.COM w systemie DOS oraz Windows 95/98/Me. Substytutami 4DOS dla innych systemów są 4NT dla Windows NT i 4OS2 dla IBM OS/2. 4DOS został napisany w 1989 roku przez Rexa Conna oraz Toma Rawsona. Niektóre wersje Norton Utilities dla DOS zawierały zmodyfikowane kopie 4DOS zwane NDOS.
Cechy.
4DOS cechuje większa liczba udogodnień w porównaniu z codice_1
Historia i wprowadzane zmiany.
 Podczas piętnastoletniej historii 4DOS ulegał wielu zmianom, tutaj przedstawiono najbardziej znaczące.

</doc>
<doc id="533717" url="https://pl.wikipedia.org/wiki?curid=533717" title="Kościoły artykularne">
Kościoły artykularne

Kościoły artykularne () – grupa drewnianych kościołów protestanckich na Słowacji, które powstały pod koniec XVII i na początku XVIII wieku.
Na terenie Słowacji (ówczesnych Górnych Węgier) nurty reformacji przeniknęły stosunkowo wcześnie głównie za pośrednictwem licznych osadników pochodzenia niemieckiego. W drugiej połowie XVII wieku austriaccy Habsburgowie rozpoczęli politykę rekatolicyzacji tych obszarów. W tym okresie doszło do prześladowań miejscowych ewangelików. W 1678 wybuchło antyhabsburskie powstanie kuruców pod dowództwem Emeryka Thökölyego. Powodzenie tego powstania oraz obawy przed najazdem Turków zmusiły Leopolda I do ustępstw wobec protestantów. Podczas sejmu w Sopronie w 1681 zatwierdzono kodeks, którego artykuły 25. i 26. zezwalały protestantom na budowę kościołów. Stąd też wywodzi się ich nazwa.
Budowa kościołów artykularnych była ograniczona pewnymi obostrzeniami:
Do XXI wieku zachowało się na Słowacji pięć kościołów artykularnych. Trzy spośród nich zostały w 2008 roku wpisane na listę światowego dziedzictwa UNESCO:

</doc>
<doc id="533718" url="https://pl.wikipedia.org/wiki?curid=533718" title="Twierdzenie Cauchy’ego">
Twierdzenie Cauchy’ego

Nazwa „twierdzenie Cauchy’ego” może odnosić się do jednego z następujących twierdzeń Augustina Louisa Cauchy’ego:

</doc>
<doc id="533720" url="https://pl.wikipedia.org/wiki?curid=533720" title="Kościół artykularny">
Kościół artykularny



</doc>
<doc id="533722" url="https://pl.wikipedia.org/wiki?curid=533722" title="Nokia 6021">
Nokia 6021

Nokia 6021 – telefon produkowany przez firmę Nokia, działający w sieci GSM 900, 1800, 1900. W porównaniu z Nokią 6020, wyposażony jest w Bluetooth, natomiast nie ma aparatu cyfrowego.
Wygląd zewnętrzny.
Nokia 6021 posiada mały dżojstik, służący do używania go zamiast klawiatury. Po lewej stronie telefonu znajduje się regulator głośności, a po prawej jest przycisk „Naciśnij i mów (NIM)”, który służy do bezpośredniej rozmowy z danym, wcześniej skonfigurowanym odbiorcą, używając technologii VoIP.

</doc>
<doc id="533728" url="https://pl.wikipedia.org/wiki?curid=533728" title="WOM">
WOM



</doc>
<doc id="533734" url="https://pl.wikipedia.org/wiki?curid=533734" title="Borowskie Olki">
Borowskie Olki

Borowskie Olki – wieś w Polsce położona w województwie podlaskim, w powiecie białostockim, w gminie Turośń Kościelna.
W latach 1975–1998 miejscowość administracyjnie należała do województwa białostockiego.
Urodził się tutaj błogosławiony Antoni Beszta-Borowski.
Wierni kościoła rzymskokatolickiego należą do parafii św. Wojciecha w Uhowie.

</doc>
<doc id="533738" url="https://pl.wikipedia.org/wiki?curid=533738" title="Herb gminy Góra Świętej Małgorzaty">
Herb gminy Góra Świętej Małgorzaty

Herb gminy Góra Świętej Małgorzaty przedstawia w polu złotym świętą Małgorzatę stojącą na górze zielonej, z mieczem i gałązką palmy (symbol męczeństwa) w rękach. Obok niej są stylizowane czerwone litery S (po jej prawej stronie) i M (po jej lewej), oznaczające Sancta Margarita (łac. "święta Małgorzata"). 
"Herbem gminy Góra św. Małgorzaty jest: w polu żółtym gotyckiej (hiszpańskiej) tarczy herbowej od podstawy góra w kolorze zielonym, na której - pomiędzy literami barwy czerwonej S(ancta) M(argarita) - św. Małgorzata w szatach koloru czerwonego, niebieskiego i białego z zieloną palmą męczeństwa i srebrnym mieczem głownią w dół. Projekt herbu opracowanego przez dra Marka Adamczewskiego z UŁ został zatwierdzony Uchwałą nr 85/XIV/2004 Rady Gminy Góra św. Małgorzaty z dnia 12 marca 2004 r."
Jest to typowy herb mówiący, wszystkie jego elementy odwołują się bezpośrednio do nazwy gminy.

</doc>
<doc id="533740" url="https://pl.wikipedia.org/wiki?curid=533740" title="Borowskie Skórki">
Borowskie Skórki

Borowskie Skórki – wieś w Polsce położona w województwie podlaskim, w powiecie białostockim, w gminie Turośń Kościelna.
Zaścianek szlachecki Skórki należący do okolicy zaściankowej Borowskie położony był w drugiej połowie XVII wieku w powiecie suraskim ziemi bielskiej województwa podlaskiego. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Wojciecha w Uhowie.

</doc>
<doc id="533741" url="https://pl.wikipedia.org/wiki?curid=533741" title="Gaudeamus">
Gaudeamus

Gaudeamus – wymarły rodzaj małych afrykańskich gryzoni (infrarząd: jeżozwierzokształtne), występujący w późnym eocenie i we wczesnym oligocenie na terenie obecnego Egiptu oraz we wczesnym oligocenie na obszarze Libii i Omanu. 
Systematyka.
"Gaudeamus" jest zaliczany do gryzoni jeżozwierzokształtnych. Zachowane zęby trzonowe zwierzęcia wykazują bardzo duże podobieństwo do trzonowców gryzoni z rodzaju szczecińców. Przeprowadzone badania filogenetyczne wykazały powiązania rodzaju z jeżozwierzami Starego Świata (Hystricidae), ale także z południowoamerykańskimi Caviomorpha. "Gaudeamus" został po raz pierwszy naukowo opisany przez Alberta Wooda w 1968. Wood korzystał z okazów odkrytych w Egipcie w formacji Jebel Qatrani przez niemieckiego zoologa, paleontologa i geologa Maxa Schlossera w 1911, szwajcarskich paleontologów Hansa G. Stehlina i Samuela Schauba w 1951 oraz przez członków ekspedycji Uniwersytetu Yale na początku lat 60. XX wieku.
Do rodzaju zaliczane są cztery gatunki: 
Rozmieszczenie geograficzne.
Gryzonie z wymarłego rodzaju zasiedlały w późnym eocenie i wczesnym oligocenie tereny obecnego Egiptu. Ich szczątki zostały znalezione w tamtejszej formacji Jebel Qatrani. We wczesnym oligocenie występował na obszarze Libii i Omanu.

</doc>
<doc id="533742" url="https://pl.wikipedia.org/wiki?curid=533742" title="Borowskie Wypychy">
Borowskie Wypychy

Borowskie Wypychy – wieś w Polsce położona w województwie podlaskim, w powiecie białostockim, w gminie Turośń Kościelna.
Zaścianek szlachecki Wypychy należący do okolicy zaściankowej Borowskie położony był w drugiej połowie XVII wieku w powiecie suraskim ziemi bielskiej województwa podlaskiego. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Wojciecha w Uhowie.

</doc>
<doc id="533746" url="https://pl.wikipedia.org/wiki?curid=533746" title="Spalona Droga">
Spalona Droga

Spalona Droga – górska droga w południowo-zachodniej Polsce w województwie dolnośląskim w powiecie kłodzkim.
Górska droga lokalna w Górach Bystrzyckich o walorach widokowych. Droga prowadzi doliną Bystrzycy Łomnickiej ze Starej Bystrzycy przez Nową Bystrzycę, Przełęcz Spaloną do drogi zwanej Autostradą Sudecką. Na odcinku około 8,5 km długości pokonuje wieloma serpentynami różnicę wzniesień ponad 420 m.
Większa część drogi prowadzi wzdłuż rzeki, doliną Małej Bystrzycy.

</doc>
<doc id="533747" url="https://pl.wikipedia.org/wiki?curid=533747" title="Rocca Maggiore">
Rocca Maggiore

Rocca Maggiore – średniowieczna cytadela z potężnymi wieżami, znajdująca się w Asyżu. 
Pierwszy zamek został zbudowany w 1174 roku przez Fryderyka Barbarossę, zniszczyli go jednak w 1198 roku zbuntowani mieszkańcy miasta. Odbudowany w 1367 roku przez legata papieskiego, kardynała Gila Álvareza de Albornoz. Później kilkukrotnie rozbudowywany, aż do roku 1535.
Forteca znajduje się na szczycie wysokiego na 505 m n.p.m. wzgórza, górującego nad Asyżem. Zbudowana jest na planie trapezu, z czterema kwadratowymi wieżami po bokach i okrągłym bastionem przy wejściu. Wewnątrz znajduje się mieszkalna baszta. Od strony zachodniej forteca połączona jest długim, wysokim murem z dwunastokątną wieżą obronną.

</doc>
<doc id="533751" url="https://pl.wikipedia.org/wiki?curid=533751" title="James Gordon Bennett Jr.">
James Gordon Bennett Jr.

James Gordon Bennett Jr. (ur. 10 maja 1841 w Nowym Jorku, zm. 14 maja 1918 w Beaulieu-sur-Mer we Francji) – amerykański dziennikarz i wydawca prasowy, entuzjasta sportu i podróży.
Życiorys.
Syn wydawcy i publicysty, założyciela pisma New York Herald, Jamesa Gordona Bennetta Sr., który po raz pierwszy w historii w 1835 zastosował formę znaną obecnie jako wywiad dziennikarski. W 1861 roku Bennett Jr. dołączył do wojsk Północy podczas wojny secesyjnej, jednak nie uczestniczył w walkach. Od 1865 roku członek redakcji New York Herald, rok później został redaktorem naczelnym pisma. W 1872 roku, po śmierci ojca, został właścicielem pisma, które rozszerzył w 1887 roku o wydanie paryskie. Sfinansował wyprawę Henry’ego Mortona Stanleya do Afryki, której celem było odnalezienie Davida Livingstone’a (1871). Patronował także wielu wyprawom arktycznym, w tym podróży George’a Washingtona De Longa na biegun północny (1879-1881).
Był pasjonatem żeglarstwa i fundatorem nagród dla międzynarodowych wyścigów samochodowych (od 1900, pierwszy wyścig na trasie Paryż–Lyon), zawodów balonowych (od 1906, pierwsze zawody w Paryżu), a także dla zawodów lotniczych (od 1909 roku).
Życie prywatne i upamiętnienie.
W 1877 roku przeprowadził się do Europy, mieszkając głównie we Francji. Amerykę opuścił jednak w atmosferze skandalu. Według różnych przekazów, na spotkanie rodzinne u zaręczonej z nim przyjaciółki Caroline May przybył nie tylko spóźniony, ale i pijany, po czym oddał mocz do kominka lub fortepianu, czyniąc to przy obserwujących go gospodarzach. Jego kontrowersyjne zachowania zainspirowały w Wielkiej Brytanii powstanie okrzyku „Gordon Bennett!”, używanego w sytuacji niedowierzania. Po kilku latach wrócił do Ameryki.
Ożenił się dopiero w wieku 73 lat. Jego żoną została Maud Potter, wdowa po George’u de Reuterze (syn Paula Reutera, założyciela Reutersa). Zmarł w 1918 roku w Beaulieu-sur-Mer, pochowany na cmentarzu Passy w Paryżu.
W Warszawie istnieje ulica Jamesa Gordona Bennetta, ponadto planetoida (305) Gordonia została nazwana na jego cześć.

</doc>
<doc id="533752" url="https://pl.wikipedia.org/wiki?curid=533752" title="Sinus i cosinus całkowy">
Sinus i cosinus całkowy

]
Sinus całkowy – funkcja określona wzorem:
lub podobna funkcja, różniąca się o stałą:
Cosinus całkowy – funkcja określona wzorem:
lub
gdzie formula_5 to stała Eulera.
Całki określające te funkcje są całkami przestępnymi – nie dają się wyrazić za pomocą funkcji elementarnych.

</doc>
<doc id="533753" url="https://pl.wikipedia.org/wiki?curid=533753" title="Łabynkyr">
Łabynkyr

Łabynkyr ( lub "Łabyng-kyr") – jezioro w Jakucji.
Leży na Wyżynie Ojmiakońskiej u podnóża gór Suntar-Chajata na wysokości 1020 m n.p.m.; przepływa przez nie rzeka Łabynkyr z dorzecza Chastach (górny bieg Indygirki). Długość 14 km, szerokość ok. 4 km, maksymalna głębokość ponad 75 m, a głębokość średnia 52 m. Na jeziorze 3 małe wyspy. Zimą zamarza, jednak znacznie później niż inne jeziora położone w tym rejonie.
Według miejscowych legend w jeziorze Łabynkyr żyje tajemnicze stworzenie, porywające jakoby renifery, psy pasterskie i myśliwskie. Od lat 60. XX w. jezioro jest celem licznych wypraw badawczych i atrakcją turystyczną.

</doc>
<doc id="533754" url="https://pl.wikipedia.org/wiki?curid=533754" title="Bufor klawiatury">
Bufor klawiatury

Bufor klawiatury wydzielony obszar pamięci obsługiwanej przez BIOS. W buforze przechowywana jest informacja o naciśniętych klawiszach do czasu jej odczytania przez aplikacje lub system operacyjny. Bufor klawiatury działa na zasadzie kolejki FIFO.
Bufor na PC mieści do 15 dwubajtowych kodów przycisków ("keycodes") kolejno naciśniętych przez użytkownika. Jest zorganizowany jako bufor cykliczny. Wskaźnik bliski w segmencie 40h na jego początek (pierwszy przycisk) BIOS umieszcza pod adresem 40h:1ah, a koniec (miejsce na następny przycisk) 40h:1ch. Bufor zajmuje 32 bajty od adresu 40h:1eh. Ze względu na tę konstrukcję mieści tylko 15, a nie 16 naciśnięć klawiszy, gdyż szesnaste sprawiłoby, że wskaźniki na początek i koniec bufora pokryłyby się i nie można by było odróżnić tego stanu od pustego bufora.
Kody "keycodes" powstają z kodów przekazanego przez klawiaturę ("scancodes"). Młodszy bajt "keycode" to kod ASCII klawisza (albo zero, gdy nie istnieje odpowiednik w ASCII), a starszy to "scancode". Przekroczenie maksymalnej pojemności sygnalizowane jest przez charakterystyczny dźwięk oznaczający przepełnienie bufora klawiatury.
Systemy operacyjne często przejmują te funkcje od BIOSu i same kolejkują zdarzenia klawiatury wraz z innymi zdarzeniami (np. od myszki). Wówczas pojemność bufora może być większa, kody przycisków bywają zupełnie inne, lecz nie jest to już zwykle bufor klawiatury, tylko kolejka zdarzeń obejmująca wszelkie zdarzenia sprzętowe.

</doc>
<doc id="533756" url="https://pl.wikipedia.org/wiki?curid=533756" title="Eugène Pottier">
Eugène Pottier

Eugène Edine Pottier (ur. 4 października 1816 w Paryżu, zm. 6 listopada 1887) – francuski rewolucjonista socjalistyczny, poeta, autor "Międzynarodówki".
Wolnomularz, był jednym z przywódców Komuny Paryskiej.

</doc>
<doc id="533757" url="https://pl.wikipedia.org/wiki?curid=533757" title="Eugene Pottier">
Eugene Pottier



</doc>
<doc id="533758" url="https://pl.wikipedia.org/wiki?curid=533758" title="Wzór całkowy Cauchy’ego">
Wzór całkowy Cauchy’ego

Wzór całkowy Cauchy’ego – istotny wzór analizy zespolonej. Wyraża fakt, że funkcja holomorficzna zdefiniowana na dysku jest całkowicie zdeterminowana przez wartości, które przyjmuje na brzegu tego dysku.
Załóżmy, że formula_1 jest zbiorem otwartym zawartym w formula_2 oraz formula_3 jest funkcją holomorficzną, a koło formula_4 zawiera się w formula_5 Niech formula_6 będzie okręgiem tworzącym brzeg formula_7 Wówczas dla każdego formula_8 należącego do wnętrza formula_9 zachodzi:
gdzie krzywa formula_6 jest zorientowana dodatnio względem swego wnętrza (obiega je w kierunku przeciwnym do ruchu wskazówek zegara).
Przykład użycia.
Rozważmy funkcję
oraz kontur formula_13 opisany zależnością: formula_14
Aby znaleźć całkę formula_15 po konturze, poszukujemy punktów osobliwych funkcji formula_16 Funkcję formula_17 możemy zapisać:
Otrzymane punkty mają moduł mniejszy niż 2, wobec czego leżą wewnątrz konturu i muszą zostać rozpatrzone. Korzystając z lematu Cauchy’ego-Goursat’a, możemy wyrazić całkę po konturze jako sumę całek wokół punktów formula_20 i formula_21 gdzie jako kontur przyjmujemy dowolnie małe otoczenie obu punktów. Nazwijmy te kontury formula_22 wokół formula_20 oraz formula_24 wokół formula_25
Zatem w formula_22 zdefiniowana poniżej funkcja formula_27 jest analityczna (bo kontur nie zawiera punktu formula_28).
dlatego:
Dla drugiego konturu postępujemy analogicznie:
Całka po obszarze formula_33 jest sumą dwóch powyższych całek:

</doc>
<doc id="533760" url="https://pl.wikipedia.org/wiki?curid=533760" title="Pogoda na miłość">
Pogoda na miłość

Pogoda na miłość (ang. "One Tree Hill") – amerykański serial telewizyjny dla młodzieży. Premiera pierwszego odcinka odbyła się 23 września 2003 w telewizji WB. W Polsce pierwszą emisją zajmuje się TVN Siedem, jednak dopiero wyświetlanie serialu przez ogólnodostępny TVN spopularyzowało go wśród młodzieży. Emisję w Polsce zakończono na 2. sezonie. Obecnie nie jest wyświetlany w polskiej telewizji. W 2012 roku został wyemitowany ostatni 9 sezon serialu na kanale CW.
"Pogoda na miłość" kręcona jest w plenerach miasta Wilmington w amerykańskim stanie Karolina Północna.
Opis fabuły.
Seria pierwsza: 2003-2004.
Tree Hill jest małą miejscowością w Północnej Karolinie, mieszka tutaj dwóch braci przyrodnich: Lucas i Nathan Scott, mimo tego, że wychowali się w tym samym mieście, nie mieli nigdy kontaktu z sobą, głównie za sprawą ich ojca, Dana Scotta.
Dan spotykał się w liceum z matką Lucasa – Karen Roe, ale gdy okazało się, że spodziewa się ona dziecka, postanowił nie rezygnować z wymarzonej kariery i porzucić brzemienną dziewczynę. Na uniwersytecie poznał Deb, która również zaszła z nim w ciążę. Tym razem Dan wykazał się odpowiedzialnością i zdecydował się na założenie z nią rodziny. Dzięki majątkowi jaki odziedziczyła był w stanie otworzyć własny salon samochodowy, co umożliwiło im życie na wysokim poziomie. W rażącym kontraście życiową drogę przemierza Lucas z matką. Do sukcesów dochodzą ciężką pracą, pomaga im brat Dana, Keith. Keith kocha Karen, jest ona jego wielką miłością, ze szkolnych lat.Lucas, podobnie jak brat Nathan, dziedziczy talent do koszykówki po ojcu. Chce wstąpić do drużyny, w której gra Nathan. Ten pod naciskiem Dana utrudnia Lucasowi działanie w drużynie. Ojciec nastawia synów przeciw sobie wzniecając chorą rywalizację. Młodszy Scott zaczyna pobierać korepetycje u przyjaciółki Lucasa – Haley. Początkowo chce ją rozkochać w sobie na złość bratu, jednak rodzące się uczucie między dwojgiem jest prawdziwe. Nathan zaczyna zmieniać swoje nastawienie do Lucasa. Następuje metamorfoza i przewartościowanie priorytetów bohatera. Lucas natomiast zaczyna się spotykać z Brooke Davis. Dziewczyna dowiaduje się o namiętności, jaka łączy Lucasa i jej przyjaciółkę – Peyton. Zraniona nieszczerością najbliższych stara się na nich zemścić. Rozgoryczona informuje Lucasa o tym, że jest w ciąży oraz knuje intrygi z negatywną bohaterką Nikki przeciw Peyton. Lucas początkowo nie wiedząc o oszustwie zaczyna rozumieć położenie swojego ojca. Decyduje się wspierać Brooke, cokolwiek nie postanowi. Gdy dowiaduje się, że nie jest ona w ciąży nie ma pretensji o kłamstwo.
Peyton zaprzyjaźnia się z Jakiem Jagielskim, jej rówieśnikiem samotnie wychowującym córeczkę Jenny. Niestety Jake musi uciekać, żeby zachować dziecko przy sobie, bowiem niespodziewanie pojawia się Nikki – matka dziewczynki. Początkowo próbuje odzyskać byłego chłopaka i córkę, jednak gdy to nie skutkuje stara się uzyskać prawa rodzicielskie. Jake zabiera Jenny i opuszcza miasto. Nikt nie może nawiązać z nim kontaktu.
Karen i Deb zaprzyjaźniają się. Podczas gdy Karen pragnie rozwijać praktykę kulinarną i wyjeżdża na kurs gotowania do Włoch Deb zajmuje się jej kawiarnią. Lucas zostaje pod opieką Keitha. Po kilku tygodniach obaj jadą odebrać Karen z lotniska. Po drodze mają wypadek samochodowy, którego świadkiem jest Dan. Bez chwili zastanowienia zawozi ciężko rannego Lucasa do szpitala. Keith nie poniósł dużych obrażeń. Okazuje się, że przed jazdą spożył alkohol. Ilość promili we krwi była dozwolona, jednakże niewiele brakowało by ją przekroczył. Karen traci zaufanie do Keitha, obarcza go winą za wypadek. Keith chcąc się zrehabilitować opłaca leczenie Lucasa, jednak koszty są tak wysokie, że musi sprzedać warsztat samochodowy. Gdy napięta atmosfera między nim a Karen mija, Keith postanawia się oświadczyć. Zostaje odrzucony.
Deb postanawia się rozwieść, jednak Dan się na to nie zgadza. Rozpoczynają walkę o to z kim ma zamieszkać ich syn Nathan. Chłopak jest zmęczony wyciąganiem brudów oraz przekupstwami obu stron. Jeszcze bardziej zbliża się do Haley widząc w niej oparcie w trudnych chwilach.
Pod wpływem chwili Keith i Deb spędzają razem noc. Przypadkowo nakrywa ich Dan. Uderza go widok żony i własnego brata w jednym łóżku. Nie chce go znać. Keith postanawia opuścić Tree Hill. Lucas chce mu towarzyszyć. Gdy idzie się pożegnać z Haley przed wyjazdem dowiaduje się, że ona i Nathan się pobrali. To wydarzenie całkowicie burzy budowany od 17 lat mur między braćmi.
Przed wyjazdem Lucasa Peyton i Brooke dochodzą do porozumienia. Pragną odbudować przyjaźń i nie dopuścić by jakikolwiek chłopak ją zrujnował.
Dan decyduje się podpisać papiery rozwodowe, ale tuż przed tym dostaje rozległego ataku serca.
Seria druga: 2004-2005.
Kiedy Lucas i Keith dowiadują się o ataku serca Dana, wracają do Tree Hill. Okazuje się, że Nathan, Keith i Lucas mogą mieć genetyczną chorobę serca. Dwaj pierwsi poddają się badaniom. Lucas nie chce wiedzieć czy jest chory, bowiem gdyby tak było, nie mógłby grać w koszykówkę. W końcu pod naciskiem rodziny i przyjaciół poddaje się testom. Ku jego rozpaczy okazuje się, że jest chory. Okłamuje matkę i przyjaciół, o jego chorobie wie tylko Dan. Ten zaś postanawia odbudować stosunki z chłopakiem. Postanawia odbudować również kontakty z Keithem i jego nową dziewczyną Jules. Lucas odkrywa, że Dan zatrudnił Jules by sprawić, że Keith zakocha się w niej, a następnie ta złamie mu serce, w zemście za romans Keitha i Deb (Dan w pierwszej serii przyłapał ich razem uprawiających seks). Jules zrywa z Keithem podczas ich ślubu w kościele, a zdradzony mężczyzna opuszcza Tree Hill.
Małżeństwo Nathana i Haley, napotyka na kolejne przeszkody. Jedną z nich jest Chris Keller, muzyk, który przekonuje Haley do zostawienia Nathana i pojechania z nim na trasę koncertową do Los Angeles. Pijany Nathan wraz z Lucasem, siada za kierownicą, niestety po drodze natrafiają na rutynową kontrolę policji, w wyniku czego bracia trafiają za kratki. Dochodzi między nimi do sprzeczki. W końcu uspokajają się. Nathan dowiaduje się od brata o Jules i Danie. Ten zaś wpłaca kaucję za synów i uwalnia ich z aresztu.
Peyton zakłada w mieście nowy klub młodzieżowy o nazwie TRIC, a w tym samym czasie, przez tęsknotę za Jakiem Jagielskim, wpada w uzależnienie od narkotyków. Problem jednak znika, gdy chłopak wraca do miasta. Jake i Peyton zakochują się w sobie i kiedy zbliżają się do siebie w łóżku, Jake odmawia współżycia z dziewczyną. Chłopak jest zmuszony do zostawienia Peyton i Tree Hill kolejny raz, gdy Nikki porywa Jenny i z nią znika.
Brooke związuje się ze swoim sąsiadem, Felixem. Początkowo uprawiają tylko "seks bez zobowiązań", ale potem rodzi się między nimi prawdziwe uczucie. Dziewczyna kandyduje na przewodniczącą samorządu szkolnego i zostaje wybrana. Gdy dowiaduje się, że Felix zdewastował szkolną szafkę Peyton, zrywa z nim, a sam chłopak przenosi się do szkoły wojskowej.
Związek Anny (siostry Felixa) i Lucasa, kończy się fiaskiem. Dziewczyna jest zdezorientowana na temat swojej seksualności. Przypadkowo całuje Peyton i powoli godzi się z faktem, że jest biseksualna. Dan i Deb godzą się. Lucas dowiaduje się, że Deb pogłębiła uzależnienie od środków przeciwbólowych. Kiedy dowiaduje się, że Nathan został aresztowany za jazdę po pijanemu, postanawia pójść na terapię.
Karen chce pogłębić swoje wiadomości na temat drobnej przedsiębiorczości. Na zajęciach poznaje o wiele młodszego profesora od handlu, Andy'ego Hargrove'a. Wkrótce zostają parą. Pod koniec serii Andy jest zmuszony do powrotu na Nową Zelandię, by zająć się swoją chorą matką. Karen decyduje się wyjechać razem z nim.
Deb mówi Nathanowi, że chce by zaczęli układać sobie życie od nowa z dala od Tree Hill. Lucas daje Deb księgę nielegalnych działalności gospodarczych Dana, które wykrył Andy. Dan szantażem zmusza Deb do oddania mu księgi. Reporterka Ellie przychodzi do domu Peyton, przedstawiając się jako jej matka. Anna wyjeżdża z miasta, Lucas uświadamia sobie, że czuje coś do Brooke. Na minutę przed jej wyjazdem, mówi jej co czuje i całuje ją. Brooke nie jest w stanie nic odpowiedzieć, mówi, że jest jej przykro i wychodzi. Peyton i Lucas zdają sobie sprawę, że będą razem spędzać wakacje.
Seria trzecia: 2005-2006.
Lucas i Peyton spędzili lato razem. Haley próbuje odzyskać Nathana, który spędził wakacje na obozie koszykówki, ale chłopak nie jest gotowy zaufać jej raz jeszcze. Peyton próbuje pogodzić się z faktem, że Ellie jest jej biologiczną matką oraz tym, że wkrótce może umrzeć. Lucas próbuje ukryć swoją chorobę przed Karen i trenerem.
Dan decyduje się kandydować na burmistrza miasta, ale jego kampanię komplikują wydarzenia z przeszłości. Dan wygrywa wybory, zaś Deb wyjeżdża z Tree Hill, gdy Lucas mówi jej, że wie o planowanym zabójstwie kobiety na Danie.
Nowa uczennica, Rachel Gatina, próbuje wtrącać się między Lucasa i Brooke. Otwiera "kapsułę czasu" (miała być otwarta w 2055 r.), zakopaną dwa lata temu i upowszechnia jej zawartość w środowisku szkolnym. Uczeń, Jimmy Edwards, tyranizowany i dręczony przez studentów, bierze w szkole zakładników i grozi ich zastrzeleniem. Peyton zostaje postrzelona w nogę. Opiekuje się nią Lucas. Wkrótce dochodzi między nimi do pocałunku. Jimmy decyduje się popełnić samobójstwo. W czasie akcji Dan widzi Keitha, jak klęka nad zwłokami studenta. Bierze pistolet i strzela w kierunku brata, po czym mówi wszystkim, że zabił go Jimmy. Śmierć Keitha dotyka każdego.
Nathan i Haley zaręczają się na nowo. Peyton ma krótki romans z Pete’em Wentzem, a Lucas w końcu przyznaje Karen, że jest chory i nie może już grać w koszykówkę. Dan jest dręczony przez nocne wizje Keitha. Brooke jest oburzona gdy odkrywa, że Peyton wciąż coś czuje do Lucasa. Nathan i Haley biorą ponownie, tym razem oficjalnie ślub. Dan zdaje sobie sprawę, że zamordował swojego brata bez wyraźnej przyczyny. Karen mówi mu, że jest w ciąży, a ten obiecuje jej, że będzie się opiekował nią, i dzieckiem. Brooke robi wszystkim takie same torebki. Lucas znajduje w jednej z nich test ciążowy. Szukając torebki Karen myśli, że to jej test i pyta czy jest w ciąży. Karen odpowiada, że jest ale test nie należy do niej. Okazuje się, że torebka należy do Brooke. Lucas pyta czy jest w ciąży ale ona zaprzecza. Pijana Rachel kradnie limuzynę ślubną Haley i Nathana. Cooper próbuje ją zatrzymać i wsiada. Kłócą się. Rachel chwyta za kierownicę gdy z naprzeciwka nadjeżdżają Haley i Nathan. Limuzyna spada z mostu do rzeki. Kiedy Dan dostaje się do domu, znajduje słowo "Morderca" wymalowane na jego ścianie – ktoś wie co zrobił. Peyton znajduje list w płycie od Ellie okazuje się, że dziewczyna ma przyrodniego brata Dereka.
Seria czwarta: 2006-2007.
Brooke idzie z Haley do lekarza gdzie potwierdza on ciążę Haley. Dziewczyna prosi o dyskrecję. Deb znowu zaczyna brać tabletki co ma wpływ na jej zachowanie. Powoli kończy się rok szkolny, Brooke rozstaje się z Lucasem, a następnie wprowadza do Rachel. Dziewczyna wrabia Brooke w randkę ze starszym facetem, Nickiem, który okaże się być jej nowym nauczycielem. Rachel mówi Brooke, że nie zda egzaminu matematycznego. Postanawiają razem ukraść test ze szkoły. W szkole nakrywa ich dyrektor, aby mieć alibi, zapisują się do klubu "Czyści Nastolatkowie". W konsekwencji Rachel zostaje niesłusznie wydalona z liceum za kradzież testów, której dopuściła się Brooke. Dziewczyna jest dręczona wyrzutami sumienia. Postanawia się przyznać, że to ona ukradła testy. Dzięki temu Rachel otrzymuje świadectwo ukończenia szkoły.
Nathan zaciąga pożyczkę od lichwiarza, Daunte Jonesa, który mówi, że jedynym sposobem na jej spłacenie jest celowa zła gra w Krajowych Mistrzostwach Koszykówki. Gdy Ravensi w rzeczywistości kończą grę wygrywając, Daunte postanawia potrącić Nathana samochodem. Samochód uderza jednak w Haley i ta niezwłocznie jest odwieziona do szpitala wraz z Lucasem, który miał atak serca, ponieważ nie wziął swojego leku przed grą. Podczas gdy Lucas jest nieprzytomny, ma widzenie Keitha. Chłopak budzi się z poważnymi wątpliwościami, kto zabił wujka. Przez ten czas Dan siedzi w więzieniu, kryjąc Nathana, który pobił na śmierć Daunte, we wściekłości za przejechanie Haley. W rezultacie sekcja zwłok Daunte pokazuje, że ten zginął w wypadku samochodowym, który miał podczas kraksy z Haley, a nie przez pobicie. Dan zostaje zwolniony z więzienia, a Nathan jest niezmiernie uradowany gdy dowiaduje się, że zarówno Haley jak i dziecko mają się dobrze.
Karen zaczyna odkrywać Dana na nowo. Deb odsuwa się od przyjaciół, mimo to Nathan i Haley wprowadzają się do niej. Gdy Brooke dowiaduje się, że Peyton nie przyjdzie na maturalny bal, idzie jej szukać. Okazuje się, że dziewczyna jest od pewnego czasu terroryzowana przez swojego rzekomego przyrodniego brata Dereka. Na koncercie Lucas zdaje sobie sprawę, że studentka, Abby Brown, mogła być świadkiem morderstwa Keitha. Okazuje się, że Dan był jedynym, który w tym momencie mógł zabić Keitha. Dziewczyna wyznaje prawdę o morderstwie Keitha Lucasowi. On mówi to matce. Karen nie wierzy synowi. Chłopak zaś kradnie pistolet Deb i w chwili, kiedy ma postrzelić Dana, Karen mdleje i niezwłocznie jest odwieziona do szpitala z drgawkami porodowymi.
Po cesarskim cięciu, Karen rodzi dziewczynkę, Lily, chociaż jej stan zdrowia jest bardzo niestabilny i nie wiadomo, czy przeżyje. Dan w międzyczasie oddaje się w ręce policji. Nathan i Haley zostają dumnymi rodzicami malutkiego chłopca, którego nazwali James Lucas Scott. Na rodziców chrzestnych wybierają Lucasa i Brooke. Deb nareszcie spełnia się w roli babci. Karen odwiedza Dana,aby powiedzieć mu ile krzywd wyrządził jej i jej rodzinie. Nathan i Lucas postanawiają nigdy więcej nie utrzymywać kontaktów z ojcem.
Seria piąta: 2008.
Mijają 4 lata. Nathan i Haley wraz ze swoim synem Jamiem mieszkają w Tree Hill, tak samo jak Lucas. Peyton mieszka w Los Angeles i jest asystentką, a Brooke znaną projektanką mody w Nowym Jorku. Pewnego dnia Peyton dochodzi do wniosku, że jej życie jest bez sensu i postanawia po rozmowie z Brooke wrócić do Tree Hill. Mouth szuka nowej pracy jako reporter sportowy, ale słyszy od swojej szefowej, Alice, że nie ma do tego twarzy. Lucas i Skills zostają nowymi trenerami kruków z Tree Hill, a Haley zostaje nową nauczycielką angielskiego w liceum Tree Hill. Nathan po swoim wypadku cały czas pije i rozpacza nad swoimi przegranymi marzeniami. W tym samym czasie Peyton przy pomocy Brooke otwiera własną wytwórnię muzyczną, a Brooke otwiera w Tree Hill swój nowy butik. Mouth wdaje się w romans ze swoją szefową. Do Tree Hill przyjeżdża matka Brooke, Victoria, która każe jej wracać do Nowego Jorku, lecz Brooke się jej sprzeciwia i prosi o szansę by pokazać jej jak dużo się od niej nauczyła. Peyton poznaje nową dziewczynę Lucasa, Lindsey, która nie przypada jej do gustu. Po oficjalnym otwarciu butiku Victoria stwierdza, że ten sklep to największa klapa w historii firmy i każe Brooke zamknąć sklep. Nathan znów zaczyna chodzić. Razem z Haley zatrudniają nianię Carrie. Haley postanawia zostać producentem w wytwórni Peyton. Niania zaczyna flirtować z Nathanem. Szefowa Moutha zostaje zwolniona za sypianie z pracownikami. Ten od nowego szefa dostaje awans na redaktora. Jako pierwszy robi wywiad z Lucasem. Lucas całuje Peyton, jednak po powrocie do domu oświadcza się Lindsey. Haley nakrywa Carrie pod prysznicem z Nathanem i dochodzi do awantury, w wyniku czego Haley zwalnia nianię i wyrzuca Nathana z domu. Jamie ma pretensje do matki, że zwolniła nianię. Po wypadku Jamiego w basenie Haley oświadcza Nathanowi, że chce rozwodu. Brooke zabiera Owena do Nowego Jorku, do swego mieszkania. Okazuje się jednak, że jest w nim Rachel – która właśnie przedawkowała narkotyki. Brooke obiecuje zabrać ją na odwyk, jednak przyjaciółka nie chce być sama. Brooke zabiera ją więc do Tree Hill, jednak po rozmowie z Victorią załamana Rachel ucieka. Wszyscy przygotowują się do ślubu Lindsey i Lucasa. Wraca Karen z Andym i Lily. Podczas ślubu Lindsey uświadamia sobie, że nowa książka Luke'a nie jest o niej tylko o Peyton i wybiega z kościoła. W międzyczasie na ślubie pojawia się Carrie i porywa Jamiego. Jednak przed kościołem czeka Dan, który wyszedł z więzienia na zwolnienie warunkowe i jedzie za porywaczką. Po nieudanym ślubie Haley odkrywa, że Jamie zniknął i rozpoczynają się poszukiwania. Wszyscy są przekonani, że porywaczem jest Dan. Jednak wieczorem Dan przywozi do domu chłopca odebranego Carrie. W 13. odcinku Haley i Nathan odbywają terapię małżeńską i znów mieszkają razem. Nową nianią Jamiego zostaje Deb, matka Nathana. Lucas pragnie powrotu Lindsey. Brooke dostaje pod opiekę malutką dziewczynkę, która ma mieć w Tree Hill operację serca. Owen przerażony odpowiedzialnością, wysyła Chase'a z wiadomością, że potrzebuje niezależności i się wycofuje. Quentin musi nosić gips i nie może grać przez jakiś czas – jest wściekły na trenerów. Millicent wprowadza się do Moutha i mówi mu, że jest dziewicą. Dan postanawia naprawić swoje życie. Zjawia się na urodzinach Jamiego, ale Deb nie pozwala mu wejść. Zostawia prezent – pierwszą koszulkę koszykarską Nathana. Później mówi Nathanowi, że zostało mu 6 miesięcy życia, jeśli nie otrzyma przeszczepu serca. Na przyjęcie Jamiego przyjeżdża Lindsey, zabiera resztę rzeczy z mieszkania Lucasa i zwraca mu klucz. Quentin wraca do drużyny dzięki rozmowie z Nathanem, zawiera również z nim umowę, że jeśli Nathan powróci do gry, on da z siebie wszystko na meczach. Angie przechodzi udaną operację. Jamie robi kartkę z podziękowaniami dla dziadka Dana, jednak Haley ją wyrzuca. Jamie znajduje wyrzuconą przez Haley laurkę dla dziadka i sam mu ją wręcza. Lindsey kłamie Lucasowi, że spotyka się z kimś. Pijany Luke mówi Peyton, że jej nienawidzi i że żałuje, że wróciła do Tree Hill. Dan dowiaduje się, że jest drugi w kolejce do przeszczepu i odwiedza człowieka, który jest przed nim, jednak mimo chęci powstrzymuje się od zabicia go. Jednak człowiek ten w końcu sam umiera. Szczęśliwy Dan wpada pod samochód pod szpitalem. Nathan wraca do gry. Mały Jamie pokonuje strach przed wodą. Mouth odchodzi z pracy. Deb ma romans ze Skillsem. Haley pisze nową piosenkę, Lindsey mówi Lucasowi, że skończyła jego książkę i że powinni się pożegnać. Brooke musi oddać małą Angie. Lucas przeprasza Peyton, a ona mówi mu jeszcze raz o swoich uczuciach. Lindsey dzwoni do Lucasa i mówi, że za nim tęskni. Lucas postanawia wyjechać. Siedząc na lotnisku wykonuje telefon i proponuje komuś ślub w Las Vegas w ten sam dzień. Nie wiadomo do kogo dzwoni. W tym samym czasie Peyton, Brooke i Lindsey odbierają swoje telefony.
Seria szósta: 2008-2009.
Lucas zaprasza Peyton do Las Vegas i pragnie się z nią pobrać. Peyton zgadza się, ale plany ze ślubem się troszkę krzyżują ,Peyton zabiera Lucasa do pokoju, w którym Lucas kiedyś jej się oświadczył. Powraca matka Brooke – Victoria, która chce odebrać córce firmę. Nathan robi coraz większe postępy w grze lecz doskwiera mu ból pleców. Millicent wyjeżdża z Mouthem do Omahy. Dan po wypadku budzi się w szpitalu przy nim jest Carrie (była niania Jamiego), która planuje go zabić. Później okazuje się, że szpital to dom Carrie i to ona potrąciła Dana. Carrie chce porwać Jamiego. Brooke zostaje napadnięta w swoim sklepie. W drugim odcinku Peyton i Lucas wracają do Tree Hill. Brooke jest strasznie pobita po napadzie w sklepie. Prawdę mówi tylko Deb. Okłamuje nawet Peyton, że niby spadła ze schodów. Quentin zostaje postrzelony na stacji benzynowej... i Lucas odbiera telefon, że Q nie żyje. Wszyscy bardzo przeżywają śmierć Quentina. Peyton wprowadza się do Lucasa. Deb uczy Brooke obsługiwać pistolet na strzelnicy. Carrie zwabia Haley i Jamiego do domu, w którym przetrzymuje Dana. Jednak nie udaje się jej porwać Jamiego. Dan strzela do Carrie, w wyniku czego ona umiera. Brooke jest nieszczęśliwa po napadzie na butik. Pod wpływem rozmowy z terapeutką jedzie spotkać się z Victorią. Ta oznajmia córce, że nie chciała mieć dzieci i żałuje, że ją urodziła. Zdenerwowana Brooke zrzeka się swoich udziałów w firmie na rzecz matki. Pojawia się Owen, który chce odzyskać Brooke. Brooke wyznaje prawdę o napadzie w butiku Peyton. Brooke przygarnia Sam, nastolatkę z trudnym charakterem. Owen nie umie zrozumieć postępowania Brooke, robi jej wyrzuty i zraża ją do siebie. Millicent wraca do Tree Hill, aby pomoc Brooke pozbierać się po oddaniu firmy. Mouth tęskni za Millie i przyjeżdża do Tree Hill, gdzie wraca do poprzedniej pracy. Mouth ku swojemu zaskoczeniu dostaje asystentkę, którą jest Gigi jego była dziewczyna. Millie jest zazdrosna o relacje łączące Moutha i Gigi. Nathan próbuje swoich sił w Slamball. Jednak po kilku rozegranych meczach rezygnuje uświadamiając sobie, iż styl tej gry jest zbyt brutalny i nie może sobie pozwolić na jakąkolwiek kontuzję, która spowoduje, że wróci na wózek. Haley zostaje zwolniona z pracy w szkole, po opublikowaniu eseju Sam. Lucas dostaje propozycję sfilmowania jego pierwszej powieści. Podpisuje kontrakt z producentem Julianem, który okazuje się być byłym facetem Peyton (z czasów po nieprzyjęciu oświadczyn Lucasa). Peyton ukrywa przed Lucasem prawdę, jednak ten dowiaduje się w końcu o tym. Peyton oświadcza Lucasowi, że spodziewa się jego dziecka. Ciąża, jednak okazuje się zagrożona. Sfilmowanie pierwszej powieści Lucasa komplikuje się, gdyż wytwórnia bankrutuje. Sam odkrywa kto napadł na Brooke w butiku. Okazuje się, że zrobił to brat Jacka (kolega Sam). Sam zostaje porwana przez brata Jacka. Brooke martwi się o Sam i zaczyna poszukiwania. W końcu odnajduje dziewczynę i wzywa policję, która odnajduje portfel, który należał do Quentina. Brooke i Julian zbliżają się do siebie, jednak Brooke nie potrafi otworzyć swojego serca bojąc się, że ktoś ją ponownie zrani. Brooke w końcu wyznaje miłość Julianowi i godzi się z matką. Millie i Mouth są razem i mieszkają w Tree Hill. Peyton i Lucas są razem szczęśliwi, Peyton zachodzi w ciążę i biorą ślub, którego udziela im Haley. Po ceremonii Peyton rodzi, co o mało nie kończy się jej śmiercią, a na świat przychodzi córeczka Lucasa i Peyton – Sawyer Brooke Scott. Nathan został przyjęty do NBA i będzie mógł grać blisko Tree Hill.
Seria siódma: 2009-2010.
Akcja sezonu siódmego rozgrywa się 14 miesięcy po ślubie Peyton i Lucasa, którzy wraz z córką wyjechali na stałe za granicę. Do Tree Hill wraca siostra Haley, Quinn, która porzuciła męża. Nathan nie podpisał jeszcze kontraktu na nowy sezon, ale pomaga mu jego przyjaciel i agent, Clay. Brooke i Julian są szczęśliwi, ich związek jest na odległość ze względu na pracę Juliana. Jednak bohater decyduje się zamieszkać z Brooke, rezygnując z filmu, który mógłby ukierunkować jego karierę. Na przyjęciu urodzinowym Jamiego pojawia się tajemnicza kobieta, która twierdzi, że spała z Nathanem i że może i chce to udowodnić, jednak cała sprawa ucichnie jeśli Scottowie zapłacą jej 200 tysięcy dolarów. Jednak nie chcą tego zrobić, ponieważ Haley i Clay wierzą Nathanowi, że nigdy nic nie zaszło między nim a tą kobietą. Mouth chce, aby Skills wyprowadził się z ich wspólnego mieszkania, jednak bohater boi się zaangażować w związek z Lauren, więc prosi, żeby mógł jeszcze zostać. Brooke i Millicent wynajmują słynną aktorkę, która ma promować nową linię Clotches Over Bro's. Jednak dziewczyna sprawia wiele kłopotów, między innymi podrywa Juliana i Claya. Dan Scott ciągle żyje i ma swój własny reality show, w którym
opowiada jak walczyć z poczuciem winy. Przedstawia też wszystkim swoją żonę – Rachel Gatinę .Alex, nowa modelka Brooke powoduje, że Millie musi wystąpić na pokazie Brooke jako modelka, co kończy się ogromnym sukcesem i zatrudnieniem Millicent jako pełnoetatowej modelki Clothes over Bro's. Alex zostaje zwolniona za podrywanie Juliana, jednak bohaterka jest autorką scenariusza nad którym razem z Julianem, pomimo jej zwolnienia pracują, co denerwuje Brooke. Millie chce schudnąć, zaczyna brać tabletki i narkotyki, oraz wymaga od Brooke ogromnej ilości pieniędzy za reprezentowanie CoB's. Przyjaciółki kłócą, się, pijana Millie zostaje aresztowana za prowadzenie po alkoholu, a Brooke odmawia jej pomocy. Od Millie powoli odwraca się także Mouth, który ma dość bycia ignorowanym w nowym życiu dziewczyny. Alex wyznaje Julianowi miłość, jednak on chce być z Brooke, która myśląc, że jest w ciąży dowiedziała się u lekarza, że nie może mieć dzieci. Julian przyjmuje wiadomość dobrze, jednak nie chcący mówi o całej sytuacji Alex, która wykorzystuje to w kłótni z Brooke. Związek bohaterów rozpada się. Clay zbliża się do Quinn i opowiada jej historię o swojej zmarłej żonie, Sarze. Bohater spędzając czas z Quinn nie załatwił kontraktu dla Nathana, w ten sposób został on bez drużyny. Przyjaciele kłócą się, a Nathan otrzymuje propozycję gry w Hiszpanii, którą zamierza przyjąć. W tym czasie Haley i Jamie wyjadą z Haley na jej trasę koncertową. Z pomocą Quinn i starych znajomości Clay stara się znaleźć nowy kontrakt dla Nathana. Nathan zamienia w ostatniej chwili Hiszpanię na kontrakt dla Bobcats w NBA. Dan rozwiązuje swoje show, wszystkie zarobione pieniądze przeznacza na cele charytatywne. Haley, Jimmy i Nathan wyjeżdżają w trasę koncertową. Brooke jest zazdrosna o Alex i odchodzi na jakiś czas od Juliana. Po powrocie z trasy koncertowej do Nathana, Haley i Quinn wprowadza się Taylor, ich siostra ze swoim nowym chłopakiem, którym okazuje się być David, były mąż Quinn, sytuacja doprowadza do rodzinnej awantury, Taylor wyprowadza się. Milli zostaje ponownie przyjęta do pracy w CoB's, wraca do domu Moutha. Brooke i Julian zrywają ze sobą, jednak zamierzają współpracować przy filmie, którego reżyserem będzie Julian. Brooke ma nowego projektanta – Alexandra. Clay daje Quinn klucze do swojego domu. Mama Haley umiera na raka. Brooke w końcu godzi się z Julianem. Chłopak po premierze swojego pierwszego filmu oświadcza się Brooke, która zgadza się za niego wyjść. W ostatnim odcinku tego sezonu Haley mówi, Nathanowi, że jest w ciąży. Oraz Katie dziewczyna podszywająca się pod zmarłą żonę Claya strzela do Quinn i do Claya.
Seria ósma: 2010-2011.
Chase umawia się z Alex, zaraz potem dostaje smsa od Mii, że ta żałuje rozstania. Jamie cieszy się, że będzie mieć rodzeństwo. Clay i Quinn leżą w szpitalu po postrzeleniu przez Katie – podszywającą się pod żonę Claya dziewczyną. Mają szanse na przeżycie dzięki temu, że znalazła ich Haley. Quinn szybko dochodzi do siebie, Clay potrzebuje przeszczepu nerki, inaczej umrze. Nathan decyduje się oddać mu swoją nerkę, mimo że wraz z tym będzie musiał zakończyć karierę koszykarską. Okazuje się, że nie może być dawcą, ale kończy karierę z powodu pogarszającego się stanu jego pleców. Clay otrzymuje nerkę od zmarłego chłopaka (z którym rozmawia w stanie zawieszenia pomiędzy życiem a śmiercią). Brooke decyduje się oddać wszystkie pieniądze swoim inwestorom. Sprzedaje firmę i wszystkie swoje dobra. Julian kręci film dokumentalny. Chase mówi na nim, że nie chce być ani z Mią, ani z Alex. Quinn wychodzi ze szpitala i kupuje broń. Kiedy Clay wraca do domu znajduje ją – prosi Quinn o przyjęcie zlecenia w Afryce. Dziewczyna godzi się. Kiedy wraca odnajduje Dana Scotta i mówi mu, że chce zabić Katie. Ostatecznie wyrzuca broń do oceanu. Nathan zostaje agentem w firmie Claya, ponieważ przyjaciel nie doszedł jeszcze do siebie po postrzale. Werbuje młodego baseballistę. Później okazuje się, że aby móc pracować jako agent musi uzyskać licencję, aby to zrobić potrzebuje świadectwa ukończenia studiów. W tym celu Nathan decyduje się pójść na studia, zapisuje się na zajęcia do prof. Kellermana, który jest bardzo wymagający i nie lubi Nathana. Katie wraca do Tree Hill, kiedy panuje sztorm i atakuje Quinn. Clay jest na wyjeździe służbowym. Quinn strzela do Katie i dzwoni na policję. Jamie ma wypadek z przyjaciółmi, kiedy wraz z nauczycielką wracają podczas sztormu z konkursu. Brooke kłóci się z Julianem i jeździ bez celu mimo sztormu. Dzięki temu znajduje Chucka, Madison i Jamiego na moście w rozbitym samochodzie. W samochodzie jest uwięziony Jamie, ponieważ zaciął się pas bezpieczeństwa. Nieprzytomna nauczycielka także tam jest. Brooke wyciąga z samochodu nauczycielkę i wysyła ich po pomoc, sama zostaje z Jamiem i próbuje go wyciągnąć. Nadjeżdża Julian i w tym momencie samochód jadący drogą potrąca uszkodzone auto. Brooke i Jamie wpadają do rzeki. Julian skacze, by im pomóc. Brooke prosi go, by najpierw wyciągnął chłopaka. Przez to ona sama o mały włos nie ginie. Julian i Brooke biorą ślub. Jamie i Haley są drużbami. Na weselu nie zjawia się ojciec Brooke. Alex chce nagrywać w Red Bedroom. Chase zostaje "starszym bratem" i opiekuje się Chuckiem. Clay i Nathan chcą podpisać kontrakt z utalentowanym graczem, którym okazuje się być synek Kellermana. Nathan przez przypadek w domu Kellermana znajduje samochód, który o mały włos nie zabił Brooke i Jamiego, oskarża o to swojego wykładowcę. Ten przyznaje się do winy, później jednak okazuje się, że to nie on, a jego syn jechał tej nocy samochodem. Brooke i Julian chcą adoptować dziecko, znajdują młodą dziewczynę, która chce im je dać, ostatecznie przy porodzie pojawia się jej chłopak, a ona sama rezygnuje z adopcji. W tym samym czasie Haley rodzi córeczkę, którą nazywa Lydia po swojej zmarłej matce. Brooke jest załamana, dostaje propozycję powrotu do CoB. Chase chce dostać się do Air Force, ale potrzebuje próbki moczu, nie może oddać swojej, więc prosi o pomoc Alex. Kiedy dzwoni do niego kobieta z wynikami badań, myśli, że Alex jest w ciąży okazuje się, że Brooke pomogła Alex i to Brooke jest w ciąży. Ciąża okazuje się być bliźniacza i na świat przychodzą dwaj synowie.
Seria dziewiąta 2012.
Clay zaczyna lunatykować i budzi się w różnych dziwnych miejscach. Do Tree Hill wraca Chris Keller, aby z polecenia wytwórni zająć się Red Bedroom Records. Haley jest temu przeciwna, jednak ostatecznie się zgadza. Alex wyjeżdża w trasę koncertową, porzucając Chase'a. Brooke myśli o stworzeniu nowej firmy wraz ze swoim ojcem, który, ku zaskoczeniu wszystkich, pojawił się na chrzcinach bliźniaków. Do Tree Hill wraca również Dan Scott, prosząc Haley i Nathana aby pozwolili mu na jakiś czas u nich zamieszkać, gdyż jego kafejka spłonęła. Nathan, w zastępstwie za Claya, wylatuje do Europy w poszukiwaniu nowych sportowych talentów. Mouth i Millie prowadzą własne poranne show. Tuż obok Karen's Cafe pojawia się nowa kawiarnia z wyjątkowo wrednym dla Brooke i Haley właścicielem. Julian dostaje propozycję wynajęcia swojego studia, podekscytowany zapomina o jednym z synów i zostawia go w rozgrzanym samochodzie. Na szczęście Davis jest cały, mimo tego Julian nie może poradzić sobie z poczuciem winy. Chris Keller zaprzyjaźnia się z Chasem, zyskuje też sympatię Chucka, o co Chase jest zazdrosny. Starając się pocieszyć po rozstaniu z Alex spotyka dziewczynę, która później okazuje się być dziewczyną Kellera, a także właścicielką konkurencyjnej kawiarni. Kłopoty Claya nasilają się, więc postanawia zacząć leczenie w ośrodku, gdzie poznaje 6-letniego chłopca, Logana. Tymczasem Nathan nie wraca z Europy, jak się okazuje – zostaje porwany. Hayley oskarża o to Dana. Ten jest jednak niewinny i, współpracując z Julianem, a później także Haley i Kellerem, robi wszystko, aby odnaleźć syna. Do Tree Hill przylatuje Lucas, aby zabrać ze sobą Jamiego i Lydię, dopóki Nathan się nie znajdzie. Z więzienia wychodzi Xavier – morderca Quentina i oprawca Brooke, zaczyna ją osaczać. Konflikt między kawiarniami narasta. Wraca ojciec Chucka. Chłopiec bardzo się cieszy, jednak Chase jest zaniepokojony. Jego obawy okazują się słuszne – mężczyzna często bije syna. Chase postanawia zrobić z tym porządek, czym naraża swoje stanowisko w Air Force. Clay dowiaduje się, że Logan jest jego synem. Jego mózg wykluczył to z pamięci po bolesnej śmierci Sary. Xavier atakuje Brooke, jednak w ostatniej chwili ratuje ją Tara – właścicielka kawiarni. Dan, Julian i Chris Keller ratują Nathana, jednak Dan zostaje postrzelony. Po pożegnaniu z rodziną przychodzi do niego Keith i Dan umiera. Clay i Quinn biorą ślub oraz oficjalnie stają się rodzicami Logana. Haley prowadzi festiwal Płonącej Łodzi. Julian wykupuje dawny dom Brooke. Tric świętuje 10 lat istnienia.
Bohaterowie.
Lucas Scott jest synem Dana Scotta i Karen Roe. Brat Nathana, mąż Peyton. Ojciec Lucasa w czasie jego dzieciństwa ani razu nie spróbował zbliżyć się do syna, porzucał jego matkę, gdy byli na studiach, i tam związał się z Deb. Lucas został wychowany samodzielnie przez Karen, od początku pomagał jej w tym Keith Scott – brat Dana. Lucas jest najlepszym przyjacielem Haley, był też chłopakiem Brooke. Bohater jest chory na HCM, mimo to nie chce rezygnować z gry w koszykówkę. Następnie Lucas pragnie zostać pisarzem, jeszcze w liceum pisze książkę, która będzie opowiadała o jego życiu, oraz życiu jego przyjaciół. Wkrótce zostanie mężem Peyton, zostaną rodzicami, niestety okazuje się, że Peyton może nie przeżyć tej ciąży, są również obawy, że może poronić.
Nathan Scott jest synem Dana i Debry (Deb) Scott. Brat Lucasa, oraz chłopak, a wkrótce mąż Haley najprzystojniejszy chłopak w całej szkole. Nathan jest najlepszym zawodnikiem szkolnej drużyny Ravens. Mimo początkowego zachowywania rezerwy do Lucasa, w kolejnych odcinka bracia stają się prawdziwymi przyjaciółmi, Nathan zmienia się na lepsze gdy poznaje Haley .Nathan ożenił się z Haley i mają syna Jamesa Lucasa Scotta oraz córkę (Lydia).
Peyton Scott jest żoną Lucasa adoptowaną córką marynarza Larry'ego Sawyera i Anny Rebecki Sawyer (zginęła ona w wypadku drogowym). Jest inteligentną i wrażliwą dziewczyną. Jej pasją jest malowanie obrazów, tworzenie grafik oraz dobra muzyka rockowa. Peyton razem z mamą Lucasa, prowadzi klub TRIC. Doskonale sobie radzi i już po krótkim czasie udaje jej się zorganizować koncerty znanych i lubianych zespołów, m.in. Fall Out Boy, Jimmy Eat World, czy Jack Manekin. W drugiej serii Peyton spotyka się ze swoją biologiczną matką Ellie, która jest chora na raka. 3 sezon to najgorszy okres w jej życiu. Bez Lucasa, Ellie umiera, Brooke jest zajęta chłopakiem. 4 sezon to głównie przyjaźń i związek z Lucasem. W 5 sezonie praktycznie jej życie toczy się monotonnie bez Lucasa (jest związany z Lindsey) W sezonie szóstym uczucia Lucasa i Peyton odżywają, a później spodziewają się dziecka. Jednak jest to ciąża zagrożona. Nie wiadomo czy Peyton nie umrze...
Haley jest żoną Nathana i najlepszą przyjaciółką Lucasa. Jest nieśmiałą, posłuszną dziewczyną. Pracuje w kafejce Karen. Z niechęcią zgadza się pomagać Nathanowi w lekcjach. Z czasem zmienia zdanie. Wkrótce rodzi się między nimi uczucie. Biorą ślub, mimo krytycznych uwag rodziców chłopaka. Harmonię ich małżeństwa burzy Chris Keller. Haley wyjeżdża z nim na tournée muzyczne, z nadzieją na zrobienie kariery. Kiedy wraca, jej sytuacja z Nathanem nie wygląda najlepiej. Chłopak stracił do niej zaufanie i zamiast spędzić z nią wakacje, wyjechał na obóz koszykarski. Wkrótce pogodzili się i ponownie wzięli ślub, tym razem z udziałem rodziny i przyjaciół. W czwartym sezonie Haley urodziła synka, Jamesa Lucasa.
Dan Scott jest ojcem Nathana i Lucasa. Był związany z Karen Roe, ale ostatecznie został mężem Deb. Jest bratem Keitha. W szkole średniej Dan był świetnie się zapowiadającym sportowcem, ale kontuzja spowodowana na boisku ostatecznie odsunęła go od koszykówki. Ojciec próbuje teraz przelać swoje ambicje i plany na syna Nathana. Gdy Dan przyłapie Deb z Keithem w łóżku, w kolejnych odcinkach będzie próbował zemścić się na bracie, aż w końcu go zamorduje.
Brooke jest najlepszą przyjaciółką Peyton i kapitanem zespołu szkolnych cheerleaderek. Jest inteligentną dziewczyną i łatwo nawiązującą kontakty, ale "seks bez zobowiązań" nie jest dla niej problemem. W kolejnych odcinkach dziewczyna staje się bardziej ustabilizowana i bardzo troszczy się o innych. Zostaje słynną projektantką mody.
Jake gra w szkolnym zespole koszykówki m.in. z Nathanem i Lucasem. Samotnie wychowuje swoją córeczkę Jenny Jagielski. Jej matka – Nikki zostawiła ją. W drugim sezonie Jake i Peyton przez krótki czas są parą.
Deb Scott jest żoną Dana Scotta, z którym ma syna Nathana. Małżeństwo Deb i Dana to bardziej związek z rozsądku. Pobrali się na uniwersytecie, gdy okazało się, że Deb jest w ciąży. Będąca pod silną presją męża, w pewnym momencie chce się z nim rozwieść, jednak atak serca Dana zmusza ją do opieki nad chorym mężem. Deb zaczęła nadużywać silne środki przeciwbólowe przepisane Danowi – spodziewała się, że dadzą jej spokój i ucieczkę od domowych problemów.
Karen jest matką Lucasa. W młodości Karen związana była z Danem, ale ten nie chciał się opiekować Lucasem, przez co całą odpowiedzialność za syna poniosła matka. W opiece nad Lucasem pomagał jej Keith. Partnerką Karen w interesach jest Deb. W czwartej serii urodziła Keithowi córkę – Lily.
Jest przyjacielem Lucasa. Przyjaźni się także z Brooke, do której czuje coś więcej niż tylko przyjaźń. W przyszłości chciałby zostać komentatorem sportowym, a na razie relacjonuje mecze Ravensów.
Whitey jest trenerem Ravensów. Po śmierci żony, Camilli, zdał sobie sprawę, że zbytnio poświęcił się koszykówce i za mało czasu spędził z małżonką. W trudnych chwilach może liczyć na pomoc i wsparcie podopiecznych z drużyny oraz przyjaciół.
Jest przyjacielem Lucasa. W kolejnych sezonach dołącza do drużyny Ravensów.
Starszy brat Dana. Keith opiekował się Lucasem, dla którego był "przybranym" ojcem. Od lat zakochany w Karen – matce Lucasa. Miał się z nią ożenić, jednak został zamordowany przez swojego brata Dana Scotta. Ma dziecko z Karen – Lily. Nigdy jej nie zobaczył.
Syn Haley i Nathana. Jest to mały i bardzo mądry chłopiec. Swoją inteligencję odziedziczył po mamie ale dostał także talent i po tacie, już w wieku 5 lat potrafił bez problemu rzucić piłką do prawdziwego kosza. Ten uroczy chłopiec swoim uśmiechem potrafi uzyskać wszystko.

</doc>
<doc id="533761" url="https://pl.wikipedia.org/wiki?curid=533761" title="Kamienica Pod Okiem Opatrzności w Pszczynie">
Kamienica Pod Okiem Opatrzności w Pszczynie

Kamienica Pod Okiem Opatrzności – XVIII-wieczna, barokowa kamienica przy ulicy Ratuszowej 2 w Pszczynie.
Piętrowa, podpiwniczona, z sienią na dłuższej osi budynku. Elewacja frontowa czteroosiowa. Sień i część izb przyziemia sklepione. Portal do sieni zamknięty łukiem spłaszczonym z kluczem, z wydzielonym nadświetlem, zwieńczony jest trójkątnym, wygiętym belkowaniem wspartym na esownicach. W polu pod belkowaniem przedstawienie oka opatrzności, skąd nazwa kamienicy. Okna w obramieniach uszatych z kroplami. Drzwi klepkowe z antabami. Dach trójspadowy. Od strony placu kościelnego niewielki dziedziniec okolony murem; w murze brama wjazdowa zamknięta półkoliście.

</doc>
<doc id="533763" url="https://pl.wikipedia.org/wiki?curid=533763" title="Shirley Fry">
Shirley Fry

Shirley June Fry, zamężna Irvin (ur. 30 czerwca 1927 w Akron, Ohio, zm. 13 lipca 2021 w Naples, Floryda) – amerykańska tenisistka, zwyciężczyni 17 turniejów wielkoszlemowych w grze pojedynczej, podwójnej i mieszanej.
Życiorys.
Była jedną z nielicznych zawodniczek, które triumfowały we wszystkich imprezach wielkoszlemowych zarówno w grze pojedynczej, jak i podwójnej. Zdobyła łącznie 17 tytułów, mimo iż przez większość kariery pozostawała w cieniu takich rywalek, jak Louise Brough, Margaret Osborne DuPont, Maureen Connolly czy Doris Hart. Z tą ostatnią tworzyła skuteczną parę deblową, razem wygrały czterokrotnie mistrzostwa USA i mistrzostwa Francji oraz trzykrotnie Wimbledon. Na Wimbledonie w 1953 Fry i Hart straciły w całym turnieju zaledwie cztery gemy (!), finał z Maureen Connolly i Julią Sampson wygrywając 6:0, 6:0.
Na mistrzostwach USA debiutowała w 1941 jako 14-latka. Przez kilkadziesiąt lat należał do niej tytuł najmłodszej uczestniczki turnieju – dopiero w 1979 wystąpiła młodsza tenisistka Kathy Horvath (w 1990 także Mary Joe Fernández). W 1942 Fry, nierozstawiona, doszła do ćwierćfinału. W 1944 zdobyła tytuł mistrzyni USA juniorek. W 1951 po raz pierwszy była finalistką mistrzostw USA, ale musiała uznać wyższość Maureen Connolly. Dopiero w swoim ostatnim, szesnastym starcie w turnieju udało się jej odnieść końcowe zwycięstwo. W półfinale pokonała Brytyjkę Shirley Bloomer (6:4, 6:4), a w finale Altheę Gibson.
Wimbledon wygrała w singlu w 1956. Pokonała wówczas w finale Brytyjkę Angelę Buxton. W 1951 w finale Wimbledonu doznała wysokiej porażki (1:6, 0:6) z rąk partnerki deblowej Hart. Z kolei w tym samym roku pokonała Hart w finale mistrzostw Francji, ale po znacznie bardziej wyrównanej walce. Mistrzostwa Australii wygrała w swoim jedynym występie w imprezie w 1957, po finałowym zwycięstwie nad Altheą Gibson. Jedyny tytuł wielkoszlemowy w mikście zdobyła w 1957 na Wimbledonie, partnerując Vicowi Seixasowi (wcześniej grającemu z Hart, która w 1956 przeszła na zawodowstwo). W 1951 udanie startowała w międzynarodowych mistrzostwach Włoch, w finale singla przegrywając z Doris Hart, ale wygrywając z nią debla oraz miksta z Filipińczykiem Felicisimo Amponem.
W latach 1944–1956 nieprzerwanie figurowała w czołowej dziesiątce rankingu amerykańskiego, na pierwszym miejscu w 1956. Między 1946 a 1956 dziewięć razy znalazła się także w nieoficjalnym rankingu światowym pisma „Daily Telegraph”, na miejscu pierwszym w 1956. Wystąpiła w siedmiu edycjach Pucharu Wightman (1949, 1951, 1952, 1953, 1954, 1955, 1956), zawsze w zwycięskiej ekipie amerykańskiej, notując bilans 4:2 w singlu i 6:0 w deblu. Była zawodniczką wszechstronną, praworęczną, o dobrych uderzeniach z głębi kortu, ale także solidnej grze wolejowej.
Zakończyła karierę w 1957 i wkrótce wyszła za mąż za Karla Irvina. W 1970 została uhonorowana miejscem w Międzynarodowej Tenisowej Galerii Sławy.
Osiągnięcia w turniejach wielkoszlemowych.
Finały singlowe w turniejach wielkoszlemowych:

</doc>
<doc id="533764" url="https://pl.wikipedia.org/wiki?curid=533764" title="Poison">
Poison

Poison – amerykańska grupa wykonująca szeroko pojętą muzykę heavymetalową. Powstała 1983 r. w Harrisburgu w stanie Pensylwania w USA.
Muzyka.
Złożony z grupy rockowych zapaleńców z Harrisburga w Pennsylwanii, Poison przeniósł się do Los Angeles w Kalifornii z zamiarem zdobycia sławy. Korzenie zespołu, głównie te glam metalowe, leżą w brzmieniu wschodniego wybrzeża Ameryki i częściowo, muzyka, jak i wygląd nawiązują do takich zespołów jak New York Dolls, KISS, Cinderella, Boston, Aerosmith czy Cheap Trick. Te wpływy zostały przeniesione do Kalifornii pod koniec lat 70., następnie zmutowały się z brzmieniem z debiutanckiego albumu Van Halen z 1978 r., w końcu rozpoczynając kolorową scenę glam metalową na Sunset Strip w L.A. w latach 80. Późniejsza twórczość zespołu miała też naleciałości bluesowe.
Muzyka Poison charakteryzowała się stosunkowo prostymi, ale chwytliwymi, melodiami i hymnowymi gitarowymi riffami, a piosenki wydawały się często mniej ważne, niż jaskrawe kostiumy, ogromnie natapirowane fryzury, damski makijaż czy gorączkowe występy – wszystko to promowane przez MTV od połowy do późnych lat 80. Do tego, Poison był uosobieniem glam metalu; dla fanów, było to oczywiste świętowanie hedonizmu; dla krytyków była to bezwartościowa i nieważna muzyka.
Historia.
Wczesne lata.
Poison rozpoczęło swój żywot w 1984 r. pod nazwą "Paris" i składało się z wokalisty Breta Michaelsa, basisty Bobby’ego Dalla, gitarzysty Matta Smitha i perkusisty Rikkiego Rocketta. Po przeprowadzce do Los Angeles w 1985, zaczęli objazd wszystkich klubów. Nazwa "Poison" została wybrana przez zespół po zobaczeniu napisu na t-shircie, który miał na sobie perkusista Mick Shrimpton w heavymetalowej komedii "This Is Spinal Tap", jako że członkowie grupy wiedzieli, że pasują do stereotypów gwiazd rocka przedstawionych w filmie.
Smith, który właśnie miał zostać ojcem dziecka i nie był przekonany co do przyszłości kapeli, wrócił do Pensylwanii. Zespół zaczął przesłuchania nowych gitarzystów, kiedy Smith opuścił zespół. Po zmniejszeniu grona kandydatów do trzech – Slasha, który później dołączył do Guns N’ Roses, Steve’a Silvy z The Joe Perry Project, i C.C. DeVille’a, zespół ostatecznie zaakceptował ten "ogień" DeVille’a i wybrał właśnie jego.
Kapela zaczęła zyskiwać sobie niemałą sławę na Sunset Strip poprzez swoje teatralne występy i uderzająco glamowy image. Bez odpowiednich funduszy na efekty, wypełniali scenę częściami od starych samochodów i harleyów, wysadzali bezpieczniki i wysypywali na siebie confetti z pudełek, przyczepionych na suficie. Chodziły jednak pogłoski, że ich koncertowe wyskoki były skopiowane od innej kapeli Kix. Michaels, Dall, Rockett i DeVille podpisali w 1986 r. kontrakt z wytwórnią Enigma Records. Ich debiutancki album, "Look What the Cat Dragged In" został wydany 2 sierpnia 1986. Zawierał 3 hity, "Talk Dirty To Me", "I Want Action" i "I Won't Forget You". Sprzedaż płyty doszła, aż do 2 milionów kopii. W 1987, zespół nagrał też cover piosenki KISS "Rock And Roll All Nite" na ścieżkę dźwiękową filmu Less Than Zero.
Sukces komercyjny.
Drugi album Poison, "Open Up And Say...Ahh!", który został wydany 21 maja 1988 r. (zobacz 1988 w muzyce) ostatecznie sprzedał się w liczbie 8 milionów kopii na całym świecie. Płyta zawierała największy hit zespołu, "Every Rose Has Its Thorn" oraz inne hity z Top 10, "Nothin' But A Good Time" oraz cover duetu Loggins and Messina "Your Mama Don't Dance". W tym czasie grupa koncertowała razem z Davidem Lee Rothem (w 1988 na Skyscraper Tour). To było oczywiste, że właśnie występy Poison musiały stać się ważną częścią tej trasy.
Trzeci album Poison, "Flesh &amp; Blood", wypuszczony 21 czerwca 1990 też odniósł duży sukces. Krążek stał się multi-platynowy, na co złożyły się trzy złote single: "Unskinny Bop," "Ride the Wind" i ballada "Something To Believe In". "Flesh &amp; Blood" dotarło do 2 miejsca na amerykańskich listach, dodając tylko impetu dalszej Światowej Trasie grupy. "Poison" zarejestrowali kilka występów na swojej trasie Flesh &amp; Blood w latach 1990/1991, które zostały wydane w Listopadzie 1991 r. jako ich czwarty album, "Swallow This Live".
Późniejsze lata.
Pomimo sukcesu Poison, kokainowo–alkoholowe nałogi DeVille’a musiały doprowadzić do rozpoczęcia sporu w zespole. Kulminacja konfliktu pomiędzy Michaelsem i DeVille’em miała miejsce na backstage’u podczas MTV Music Awards 1991, w postaci walki na pięści spowodowanej tragicznym występem gitarzysty. Zaraz po tym C.C został zastąpiony przez pensylwańskiego wirtuoza gitary Richiego Kotzena.
Piąty krążek Poison, "Native Tongue" został wydany 8 lutego 1993 r. Na tym wydawnictwie słychać było duży wkład świeżych kompozycji Kotzena oraz gitarowych sztuczek. Oznaczało to zmianę stylu zespołu, który porzucił swoje hymnowo–imprezowe dźwięki, skupiając się na bardziej poważnych tematach. Zawierający singel "Stand", album zebrał głównie pozytywne recenzje, jednak sprzedawał się wyjątkowo słabo i powolnie, dochodząc jedynie do 1 miliona sprzedanych kopii na całym świecie. Zespół wybrał się na tournée promujące album, podczas którego jednak napięcia pomiędzy Kotzenem a resztą Poison wzrosły i uwydatniły się. Kariera Richiego w zespole dobiegła końca, kiedy wyszło na jaw, że miał on romans z narzeczoną Rocketta – Deanną Eve. Kotzen został natychmiastowo wyrzucony i zastąpiony przez innego wirtuoza – Bluesa Saraceno.
Zespół zaczął nagrywać swój szósty album, "Crack a Smile", w 1994 r. Proces nagrywania został nagle przerwany w Maju 1994 r., kiedy Michaels był uczestnikiem wypadku, w którym stracił kontrolę nad swoim Ferrari. Bret doświadczył złamania nosa, żeber, szczęki i palców oraz stracił cztery zęby. Jednak po rekonwalescencji, w 1995 r., grupa kontynuowała nagrania. W obliczu ostrego spadku popularności dla Glam/Hair Metalu, oraz ze względu na zmiany w personelu wytwórni, Capitol Records nie wykazało zbytniego zainteresowania promocją nowego wydawnictwa Poison. Zamiast tego, koncern optował za kompilacją "Greatest Hits". Płyta została wypuszczona na rynek 26 listopada 1996 r. i zdobyła platynę, pomimo braku bezpośredniej trasy, która miałaby promować album.
Po ośmioletniej przerwie, Michaels i DeVille byli zdolni do tego, aby załagodzić swoje niegdysiejsze konflikty. Doszło do tego w drugiej połowie 1998 r. Powrotowa Greatest Hits Trasa w końcu rozpoczęła się latem 1999. Oryginalny skład Poison wyruszył w drogę. Trasa ta okazała się sukcesem, a bilety na koncert w Pine Knob Amphitheater w Detroit zostały wyprzedane do ostatniego miejsca, czyli w liczbie 18 000. Liczba ludzi na koncertach tej trasy osiągała średnio 12 000.

</doc>
<doc id="533765" url="https://pl.wikipedia.org/wiki?curid=533765" title="Nomokracja">
Nomokracja

Nomokracja – sposób rządzenia, w którym naczelną wartością jest przestrzeganie prawa.

</doc>
<doc id="533766" url="https://pl.wikipedia.org/wiki?curid=533766" title="Shirley J. Fry">
Shirley J. Fry



</doc>
<doc id="533767" url="https://pl.wikipedia.org/wiki?curid=533767" title="Podstawowa przemiana materii">
Podstawowa przemiana materii

Podstawowa przemiana materii (PPM) (ang. Basal metabolic rate) – najmniejsze tempo przemiany materii, zachodzącej w organizmie człowieka, niezbędne do podtrzymania podstawowych funkcji życiowych, znajdującego się w stanie czuwania, w warunkach zupełnego spokoju fizycznego i psychicznego, komfortu cieplnego, który na 12 godzin przed badaniem nie spożywał żadnych posiłków, po 3 dniach diety bezbiałkowej i po co najmniej 8 godzinach snu. W zależności od wieku oraz stylu życia podstawowa przemiana materii pochłania od 45% do 70% dziennego zapotrzebowania energetycznego człowieka (zob. np. zapotrzebowanie energetyczne dla sportowców).
Na PPM składają się przemiany zachodzące w:
Pierwszą metodą obliczania była metoda Harrisa-Benedicta, opublikowana w 1918 roku:
gdzie:
Równanie to uważano za najlepsze do obliczania PPM aż do roku 1990, kiedy M.D. Mifflin oraz Sachiko T. St. Jeor opublikowały swoje równanie:
gdzie za formula_7 podstawiamy +5 w przypadku mężczyzn oraz −161 w przypadku kobiet.

</doc>
<doc id="533768" url="https://pl.wikipedia.org/wiki?curid=533768" title="Dekanat rembertowski">
Dekanat rembertowski

Dekanat rembertowski – dekanat diecezji warszawsko-praskiej wchodzącej w skład metropolii warszawskiej. Dziekanem dekanatu rembertowskiego jest ks. Emil Owczarek, proboszcz parafii Matki Boskiej Zwycięskiej w Warszawie.
Parafie.
Na terenie dekanatu działają również dwie parafie Ordynariatu Polowego Wojska Polskiego: 
Nie wchodzą one w skład żadnego dekanatu – są podporządkowane bezpośrednio Wikariuszowi Biskupiemu.

</doc>
<doc id="533769" url="https://pl.wikipedia.org/wiki?curid=533769" title="Shirley Fry-Irvin">
Shirley Fry-Irvin



</doc>
<doc id="533772" url="https://pl.wikipedia.org/wiki?curid=533772" title="WZT">
WZT



</doc>
<doc id="533773" url="https://pl.wikipedia.org/wiki?curid=533773" title="Stygmergia">
Stygmergia

Stygmergia – niebezpośredni sposób porozumiewania się owadów społecznych poprzez zmiany środowiska, np. poprzez oznaczanie ścieżek poruszania się za pomocą feromonów. Dzięki stygmerii pozornie chaotyczne zachowania poszczególnych osobników prowadzą do tworzenia przez społeczność owadów zaawansowanych konstrukcji. Termin ten został użyty po raz pierwszy w 1959 r. przez francuskiego zoologa .

</doc>
<doc id="533774" url="https://pl.wikipedia.org/wiki?curid=533774" title="Polskie Stronnictwo Ludowe &quot;Piast&quot;">
Polskie Stronnictwo Ludowe &quot;Piast&quot;



</doc>
<doc id="533775" url="https://pl.wikipedia.org/wiki?curid=533775" title="Ziad Jaziri">
Ziad Jaziri

Ziad Jaziri (ar. زياد جزيري, ur. 12 lipca 1978 w Susie) – tunezyjski piłkarz występujący na pozycji napastnika, reprezentant Tunezji.
Kariera klubowa.
Jaziri swoją karierę rozpoczynał w klubie z rodzinnego miasta, Étoile Sportive du Sahel. Grał w nim w latach 1999-2002. Następnie w latach 2003-2005 występował w tureckim Gaziantepsporze, a w latach 2005-2007 był piłkarzem francuskiego Troyes AC. W sezonie 2007/2008 grał w kuwejckim Al-Kuwait Kaifan, w którym zakończył karierę.
Kariera reprezentacyjna.
Jaziri zadebiutował w reprezentacji Tunezji w grudniu 1999 w meczu przeciwko Ghanie. W 2002 wystąpił z drużyną na Mistrzostwach Świata w Japonii. W 2004 był w składzie ekipy, która zdobyła Puchar Narodów Afryki na własnych boiskach, po finałowym zwycięstwie nad Marokiem. Występował również w turnieju finałowym Pucharu Narodów Afryki 2006 w Egipcie, w którym Tunezja odpadła po rzutach karnych w ćwierćfinale z Nigerią. W tym samym roku został również powołany do drużyny prowadzonej przez Rogera Lemerre'a na Mundial w Niemczech. W pierwszym meczu grupowym przeciwko Arabii Saudyjskiej (2:2) zdobył bramkę. W drużynie narodowej rozegrał 60 meczów i zdobył 15 goli.

</doc>
<doc id="533776" url="https://pl.wikipedia.org/wiki?curid=533776" title="Kamienica Frykówka w Pszczynie">
Kamienica Frykówka w Pszczynie

Kamienica Frykówka w Pszczynie – barokowa kamienica w północnej pierzei Rynku w Pszczynie (Rynek nr 3). Poprzez uliczkę Ratuszową sąsiaduje z miejskim ratuszem.
 Budynek wpisany jest do rejestru zabytków pod nr rej.: A/952/2022 z 14.12.1965
Narożna kamienica została zbudowana w czasie odbudowy miasta po pożarze z 1748 r. Murowany, podpiwniczony, piętrowy, dwutraktowy budynek został wzniesiony na rzucie litery "L". Elewacja frontowa z mansardą i trójkątnym szczytem, pięcioosiowa, akcentowana po bokach pilastrami, a w części środkowej masywnymi półkolumnami na kamiennych cokołach, które podtrzymują wygięte ku górze belkowanie. Pomiędzy półkolumnami znajduje się portal zamknięty półkoliście, z kluczem w kształcie esownicy, zwieńczony wygiętym gzymsem. Nad nim pozorna balustrada. Okna prostokątne w uszatych obramieniach z kluczami. Wspomniane półkolumny przechodzą wyżej, flankując wraz z pilastrami wspomnianą mansardę. Elewacja boczna (od strony ul. Ratuszowej) sześcioosiowa, rozczłonkowana pilastrami. Dach trójspadowy. We wnętrzu zachowały się oryginalne sklepienia: kolebkowe w piwnicach i niektórych pomieszczeniach parteru oraz kolebkowo-krzyżowe z lunetami w sieni i na górnej kondygnacji, a także drzwi ze starym zamkiem i okuciami.
W kamienicy pierwotnie mieściła się winiarnia "U Frickego". Obecnie znajduje się w niej stylowa restauracja oraz sklep delikatesy.

</doc>
<doc id="533779" url="https://pl.wikipedia.org/wiki?curid=533779" title="Radhi Jaïdi">
Radhi Jaïdi

Radhi Ben Abdelmajid Jaïdi (ur. 30 sierpnia 1975 w Tunisie) – tunezyjski piłkarz występujący na pozycji obrońcy, reprezentant Tunezji, znany z dobrej gry głową, w sezonie 2006/2007 zawodnik klubu Premiership Bolton Wanderers, do którego przybył w 2004 jako pierwszy tunezyjczyk w lidze angielskiej.
Kariera reprezentacyjna.
W reprezentacji Tunezji Jaïdi zadebiutował w 1996 roku. W 2002 wystąpił na Mistrzostwach Świata w Japonii. W 2004 zdobył z drużyną na boiskach Tunezji Puchar Narodów Afryki. W 2006 w Egipcie odpadł z tych rozgrywek w ćwierćfinale po rzutach karnych z Nigerią. Został również powołany przez Rogera Lemerre'a na Mistrzostwa Świata w Niemczech, na których już w pierwszym meczu grupowym z Arabią Saudyjską zdobył decydującego gola na 2:2, pokonując bramkarza w doliczonym czasie gry. Do tej pory rozegrał w drużynie narodowej 61 meczów i zdobył 6 bramek.

</doc>
<doc id="533780" url="https://pl.wikipedia.org/wiki?curid=533780" title="Radhi Jaidi">
Radhi Jaidi



</doc>
<doc id="533781" url="https://pl.wikipedia.org/wiki?curid=533781" title="Folkloryzm">
Folkloryzm

Folkloryzm – wybieranie elementów pochodzących z folkloru ludowego i cytowanie ich w oderwanym od pierwotnych znaczeń kontekście. Jako jeden z pierwszych termin ten zaproponował Józef Burszta w celu oddzielenia kategorii folkloru od folkloryzmu.
Za czasów PRL-u filozofia folkloryzmu zaowocowała np. stworzeniem Państwowego Zespołu Ludowego Pieśni i Tańca „Mazowsze”, Zespołu Pieśni i Tańca „Śląsk” czy Zespołu Pieśni i Tańca „Rzeszowiacy”, wykorzystujących jedynie elementy kultury ludowej.
Inaczej, folkloryzm to styl kultury popularnej i masowej, opierający się na twórczej adaptacji, przekazywaniu i naśladownictwie elementów folkloru przez osoby niezwiązane z daną tradycją kulturową; powstanie folkloryzmu wiąże się z pojawieniem się (1. poł. XIX w.) ideologii ludowości, uznającej folklor za istotną wartość estetyczną i ważny element kształtowania postaw nacjonalistycznych; obecność fokloryzmu wiąże się głównie z modą „na ludowość” w kulturze popularnej, m.in. w muzyce (np. komercyjne sukcesy Gorana Bregovicia, Kayah, zespołów De Press i Brathanki, Donatana), architekturze, plastyce, rzemiośle artystycznym, dekoratorstwie wnętrz; folkloryzm przybiera także oficjalne, zinstytucjonalizowane formy, często inspirowane lub wspierane przez państwo, np. w Polsce CPLiA, Stowarzyszenie Twórców Ludowych, zespoły „Mazowsze” i „Śląsk”, festiwale kultury ludowej, uroczystości dożynkowe.

</doc>
<doc id="533782" url="https://pl.wikipedia.org/wiki?curid=533782" title="Ringbahn w Berlinie">
Ringbahn w Berlinie

Ringbahn w Berlinie (niem. "kolej pierścieniowa", określana też jako "Berliner Innenring", "BIR") – okrężna linia kolejowa o długości około 37,5 km, otaczająca śródmieście, a także kilka innych dzielnic. Ze względu na kształt na mapie nazywana "Hundekopf" (niem. "psi łeb"). Linia jest czterotorowa, dwa wykorzystywane są przez S-Bahn, a pozostałe przez pociągi towarowe. Linia S-Bahn miała połączenia z linią Stadtbahn na zachodzie, w okolicy Westend (zlikwidowane) oraz Halensee (obecnie jednotorowe), na wschodzie poprzez łącznice na stacji Ostkreuz w kierunku Warschauer Straße (północna łącznica wyłączona z użytku).
Budowę trasy zainicjował w 1862 król Prus Wilhelm I. Trasa przebiegała poza ówczesnymi granicami miasta i została otwarta w 1877. W 1929 trasa została zelektryfikowana.
Ringbahn stanowi granicę pomiędzy strefami taryfowymi (A – w obrębie Ringu, B – pomiędzy Ringiem a granicami administracyjnymi miasta) berlińskiej komunikacji miejskiej. Strefa A pokrywa się także ze strefą ekologiczną ("Umweltzone"), do której wjazd jest zarezerwowany dla samochodów posiadających specjalną plakietkę potwierdzającą spełnianie norm dotyczących zatrucia środowiska.

</doc>
<doc id="533783" url="https://pl.wikipedia.org/wiki?curid=533783" title="Ringbahn">
Ringbahn



</doc>
