<doc id="533785" url="https://pl.wikipedia.org/wiki?curid=533785" title="Jądro ciemności">
Jądro ciemności

Jądro ciemności ( dosł. 'serce ciemności') – opowiadanie Josepha Conrada, po raz pierwszy opublikowane w 1899 roku w "Blackwood’s Magazine" w trzech odcinkach. W formie książkowej pojawiło się w roku 1902. 
Ta niewielkich rozmiarów książka jest uważana za jedno z najważniejszych dzieł (obok "Lorda Jima" i "Nostromo") w dorobku pisarza. Jest powszechnie uważane za znaczące dzieło dla angielskiej literatury i część kanonu kultury zachodniej. Można spotkać opinię, że opowiadanie jest najczęściej omawianym utworem literackim na współczesnych amerykańskich uniwersytetach. Doczekała się adaptacji filmowej i stała się inspiracją dla innych twórców.
Inspiracja.
"Jądro ciemności" powstało pod wrażeniem ślepych aspektów kolonializmu, których Joseph Conrad doświadczył sam, odwiedzając Wolne Kongo w ostatnim ćwierćwieczu XIX wieku. Treść nawiązuje do tragedii Wolnego Państwa Kongo, prywatnej własności belgijskiego króla Leopolda II w latach 1885-1908.
Conrad przyznał, że powieść była częściowo oparta na jego osobistych doświadczeniach z podróży po Afryce. W 1890, mając 31 lat zamustrował się na należący do belgijskiej kompanii handlowej parowiec, pływający po rzece Kongo. Było to konsekwencją jego dziecięcych marzeń o zostaniu marynarzem. Pływając po rzece i zawijając do kolejnych zagubionych w dżungli portów, był świadkiem niezliczonych okrucieństw, aktów niesprawiedliwości i korupcji, powodowanych przez działalność europejskich kompanii, co rozwiało jego iluzje dotyczące kolonializmu. Uważa się, że narrator powieści, Charles Marlow, odzwierciedla postać autora.
Opis fabuły.
W rejs po Tamizie wyrusza piątka przyjaciół, w przeszłości w komplecie związanych z morzem. Zaczynają snuć opowieści, najważniejszą do opowiedzenia ma Charles Marlow – narrator powieści. Wspomina on czasy, gdy jako kapitan małego statku parowego popłynął rzeką Kongo w głąb afrykańskiej dżungli. Miał kursować między belgijskimi placówkami handlowymi w kolonii, przewozić kość słoniową i odkrywać białe plamy na mapach. Rzeczywistość Wolnego Państwa Kongo, po terenie którego podróżował, okazała się bardzo okrutna. Upał, umierający w łańcuchach niewolnicy, choroby i brak kontaktu z ojczyzną zamieniły białych dżentelmenów z Europy w ogarnięte żądzą zysku i władzy bestie. 
Jednym z zadań Marlowa było odnalezienie w głębi bagnistego lasu Kurtza, niesamowicie skutecznego agenta (tzn. dostarczającego dużo kości słoniowej i innych cenionych towarów afrykańskich) z odległej placówki. Już w Kongo do Marlowa docierają pogłoski o dziwnych działaniach handlarza, plotkuje się o ogarniającym go szaleństwie. Marlow naprawia parowiec i rusza w drogę. Po wielu trudach dociera do wioski lokalnego plemienia, stanowiącej bazę wypadową Kurtza. Handlarz jest chory, w stanie bliskim śmierci, ale nie to najbardziej przeraża Marlowa. Szczególną uwagę zwraca on na zmiany, które zaszły w psychice i charakterze Kurtza. Dał on się uwieść otaczającej go przyrodzie, obudziła w nim najgorsze instynkty i stał się kimś w rodzaju lokalnego kacyka, w okrutny sposób wykorzystującego pozycję, jaką zajmował w swoim quasi-państwie. Marlow podstępem wywozi Kurtza z wioski, ten jednak umiera w drodze powrotnej. Marlowowi pozostanie jedynie odwieźć raporty Kurtza do Europy i poinformować jego narzeczoną o śmierci ukochanego. By nie niszczyć iluzji o Kurtzu, Marlow kłamie, przekazując jej jego ostatnie słowa.
Odbiór.
Maria Dąbrowska pisze, że Conrad „rozpoznał należycie odwrotną, czarną stronę (...) życia, ale rozpoznawszy nie zawahał się jej osądzić” i „uczynił to najbardziej drastycznie”. Uważa również, że co „Conrada ze szczególną siłą uderza w opisywanych tu kapitalistyczno-militarnych ekspedycjach europejskich w głąb dziczy, to przede wszystkim bezmiar okrutnej głupoty”. Uważa że autora „doprowadza do rozpaczy (...) niedołężne udawanie roboty cywilizacyjnej i organizacyjnej”, co bohater – alter-ego autora, Marlow – nazywa «rozpasanym niszczycielstwem».
Nigeryjski krytyk literacki i pisarz, Chinua Achebe w artykule "Obraz Afryki. Rasizm w „Jądrze ciemności” Josepha Conrada" (1977), nie kwestionując talentu pisarza dowodzi, że Conrad był „zdeklarowanym rasistą” i „miał problem ze swoim stosunkiem do Murzynów”, opierając się na cytatach głównie z "Jądra ciemności", który określa mianem „obelżywego i oburzającego”. Twierdzi także, że „Conrad dostrzegł i potępił ogrom zła związanego z imperialnym wyzyskiem, pozostał jednak zdumiewająco nieczuły na kwestię rasizmu”. 
Albert J. Guerard umieścił powieść wśród „kilku najwybitniejszych opowiadań napisanych w języku angielskim”. 
W 1998 wydawnictwo Modern Library umieściło powieść na 67. miejscu na liście 100 najlepszych powieści anglojęzycznych XX wieku. W 2009 Newsweek wymienił ją jako jedną ze 100 najlepszych książek literatury światowej.

</doc>
<doc id="533791" url="https://pl.wikipedia.org/wiki?curid=533791" title="Liga Mistrzów AFC">
Liga Mistrzów AFC

Liga Mistrzów AFC (AFC Champions League) jest międzynarodowym turniejem piłki nożnej rozgrywanym co roku pomiędzy mistrzami i zdobywcami pucharu lig 14 państw kontynentu azjatyckiego. Turniej jest organizowany przez AFC (Asian Football Confederation) i stanowi kontynuację Pucharu Klubowych Mistrzów Azji ("Asian Club Championship", "Asian Champions Cup").
Podobnie jak Afrykańska Liga Mistrzów Azjatycka Liga Mistrzów nie jest tak prestiżowa jak rozgrywana w Europie Liga Mistrzów UEFA.
Kwalifikacje i rozgrywki dawniej.
Do rozgrywek Azjatyckiej Ligi Mistrzów automatycznie kwalifikują się mistrzowie 14 najlepszych azjatyckich narodowych federacji wraz ze zdobywcami pucharów tych samych krajów oraz obrońca tytułu z poprzedniego sezonu, który rozstawiony jest od razu w ćwierćfinale.
Drużyny niezrzeszone w jednej z 14 najlepszych azjatyckich narodowych federacji trafiają do rozgrywek o Puchar AFC.
W sumie w edycji Azjatyckiej Ligi Mistrzów z roku 2005 wystąpiło 29 klubów.
Zespoły zostają podzielone na grupy, w których grają o awans do ćwierćfinału. Zespoły grają w siedmiu grupach po cztery kluby według regionalnego podziału. Każdy pojedynek między zespołami w grupie rozegrany jest w formie dwumeczu.
Kluby, które zdobędą pierwsze miejsce w grupie przechodzą do fazy ćwierćfinałowej, gdzie czeka już obrońca tytułu z ubiegłego sezonu. Podobnie jak mecze fazy grupowej pojedynki fazy pucharowej: ćwierćfinał, półfinał i finał rozgrywane są w dwumeczu.
Ze względu na przystąpienie Australii do AFC, od roku 2007 w rozgrywkach uczestniczyć będą 32 zespoły, dlatego też konieczna będzie zmiana systemu kwalifikacji.
Od sezonu 2009 w wyniku reformy Azjatyckiej Ligi Mistrzów liczba zespołów grających w tych rozgrywkach zależne są wszelkich wymagań, które federacje w danych państwach muszą spełnić. Im bardziej profesjonalna liga, tym kraj może wystawić więcej zespołów.
14 najlepszych azjatyckich federacji.
Środkowa i zachodnia Azja:
Wschodnia Azja:
W roku 2006 Football Federation Australia przystąpiła do AFC i wystawia kluby w Azjatyckiej Lidze Mistrzów od 2007 roku.
Statystyki.
Osiągnięcia według klubów.
"Pochyleniem oznaczono kluby, które już nie istnieją lub startują w innych konfederacjach."

</doc>
<doc id="533794" url="https://pl.wikipedia.org/wiki?curid=533794" title="Louis Garrel">
Louis Garrel

Louis Garrel (ur. 14 czerwca 1983 w Paryżu) – francuski aktor filmowy.
Życiorys.
Pochodzi z rodziny aktorskiej, jest synem aktora i reżysera Philippe Garrela i aktorki Brigitte Sy. Jego dziadek ze strony ojca to aktor Maurice Garrel. W 2004 ukończył szkołę dramatyczną w Narodowym Konserwatorium (Conservatoire National d'Art Dramatique) w Paryżu.
W wieku sześciu lat debiutował na kinowym ekranie w czarno-białym dramacie "Zapasowe pocałunki" ("Les Baisers de secours", 1989) w reżyserii swojego ojca. Po latach wystąpił w jednej z głównych ról w filmie "To jest moje ciało" ("Ceci est mon corps", 2001) z Jane Birkin i Annie Girardot. Zabłysnął rolą zafascynowanego komunizmem Theo w dramacie Bernardo Bertolucciego "Marzyciele" ("The Dreamers", 2003) u boku Michaela Pitta i Evy Green.
W dramacie "Moja matka" ("Ma mère", 2004) wcielił się w syna głównej bohaterki (Isabelle Huppert).
Za rolę 20-letniego studenta François, który ma już dość skostniałych norm obyczajowych, konformistycznych polityków i wojny w Wietnamie i razem z tłumem studentów daje się porwać prokomunistycznej ideologii, zbuntowanej muzyce lat 60. i religii wolnej miłości w dramacie swojego ojca "Zwyczajni kochankowie" ("Les Amants réguliers", 2005) otrzymał nagrodę Cezara dla najlepszego aktora młodego pokolenia.
Prywatnie, Garrel jest związany z Valerią Bruni Tedeschi. W 2009 adoptowali córkę Celine.

</doc>
<doc id="533799" url="https://pl.wikipedia.org/wiki?curid=533799" title="Taktyka żabich skoków">
Taktyka żabich skoków

Taktyka żabich skoków (ang. "Leapfrogging" lub "Island-Hopping") – taktyka walki w czasie II wojny światowej, wymyślona przez generała Douglasa MacArthura i wykorzystywana przez Siły Zbrojne Stanów Zjednoczonych w czasie wojny na Pacyfiku z Japończykami od 1943. Polegała ona na opanowywaniu po kolei strategicznie najważniejszych wysp na drodze do Japonii, przerywana przygotowaniem baz lotniczych i morskich na zdobytych terenach w celu zaatakowania następnego archipelagu. Przyspieszyło to znacznie wygraną wojsk amerykańskich.

</doc>
<doc id="533808" url="https://pl.wikipedia.org/wiki?curid=533808" title="Elgi">
Elgi

Elgi – rzeka w azjatyckiej części Rosji, w Jakucji; lewy dopływ Indygirki. Długość 394 km; powierzchnia dorzecza 68 200 km².
Źródła w górach Suntar-Chajata; płynie przez Płaskowyż Elgiński najpierw w kierunku północno-zachodnim, potem północno-wschodnim i wschodnim; zamarza od października do maja; zasilanie deszczowo-śniegowe.

</doc>
<doc id="533809" url="https://pl.wikipedia.org/wiki?curid=533809" title="Bastien i Bastienne">
Bastien i Bastienne

Bastien i Bastienne ("Bastien et Bastienne", KV 50/46b) – jednoaktowy singspiel z muzyką napisaną przez Wolfganga Amadeusa Mozarta. Autorem tekstu jest Friedrich Wilhelm Weiskern. Utwór składa się z dwunastu arii przeplatanych mówionymi dialogami. Zastosowane środki muzyczne są dość proste, jedynie finałowy tercet jest bardziej dopracowany. Utwór był pierwszą operą Mozarta napisaną w języku niemieckim.
Treść.
Akcja toczy się na wsi. Pasterka Bastienne obawia się, że jej kochanek chce ją porzucić. Zwierza się ze swych obaw czarodziejowi Colasowi. Czarodziej doprowadza do konfrontacji kochanków, podczas której wszystko sobie wyjaśniają i się godzą.
Historia utworu.
Siengspiel został skomponowany przez dwunastoletniego Mozarta w Wiedniu w 1768 roku na zamówienie Antona Mesmera. W tym samym czasie kompozytor pracował nad inną operą pt. "Udana naiwność".
Słowa są tłumaczeniem z francuskiego pierwowzoru "Le Devin de village" (Wiejski wróżbita) autorstwa J.J. Rousseau.

</doc>
<doc id="533811" url="https://pl.wikipedia.org/wiki?curid=533811" title="SHS">
SHS



</doc>
<doc id="533814" url="https://pl.wikipedia.org/wiki?curid=533814" title="Inocențiu Micu-Klein">
Inocențiu Micu-Klein

Ioan Inocențiu Micu-Klein OSBM (ur. 1692 w Sadu, w Siedmiogrodzie, zm. 22 września 1768 w Rzymie) – rumuński greckokatolicki biskup diecezji Fogaraszu z siedzibą w Blaju, walczący o prawa dla Rumunów w należącym wówczas do monarchii Habsburgów Siedmiogrodzie; jeden z głównych przedstawicieli rumuńskiego odrodzenia narodowego i inicjator ruchu zwanego szkołą siedmiogrodzką; propagator unii kościelnej (podporządkowania Cerkwi prawosławnej pod rzymską jurysdykcją).
Urodził się w 1692 roku w rodzinie wolnych chłopów rumuńskich. Wykształcenie zdobywał w kolegiach jezuickich w Klużu i Trnawie. Biskupem został w 1729 roku i jako biskup przeniósł swoją siedzibę do Blaj. Po otrzymaniu tytułu barona, posługiwał się nazwiskiem Ioan Inochenție Micu-Clein.
Pojęciem narodu obejmował wszystkich Rumunów, bez wyłączania z niego chłopów. Mając chłopskie korzenie zaangażował się w walkę o poprawę bytu chłopów. Walczył więc o zniesienie poddaństwa, o prawo do przenoszenia się, o zmniejszenie wymiaru pańszczyzny do 2 dni w tygodniu, o zwrot zagrabionej ziemi i o oświatę. Swoimi wystąpieniami Micu wywołał u węgierskiej szlachty nienawiść i pogardę dla rumuńskich chłopów. Natomiast jemu nie szczędzono obelg i pogróżek. Oskarżano go o zdradę i podburzanie chłopów do buntów, a gdy doszło do zamieszek został wezwany do Wiednia. W obliczy oskarżeń i denuncjacji płynących z Siedmiogrodu, zmuszony był opuścić monarchię Habsburgów. Jego wyjazd do Rzymu rząd austriacki przyjął jednak z zadowoleniem. W sprawach rumuńskich Micu interweniował u papieża, jednak bez skutku. W 1751 roku "dobrowolnie" zrezygnował z biskupstwa. Zmarł w Rzymie w 1768 roku.

</doc>
<doc id="533815" url="https://pl.wikipedia.org/wiki?curid=533815" title="Inocentiu Micu-Klein">
Inocentiu Micu-Klein



</doc>
<doc id="533821" url="https://pl.wikipedia.org/wiki?curid=533821" title="Sprężyna pierścieniowa">
Sprężyna pierścieniowa

Sprężyna pierścieniowa składa się z pierścieni wewnętrznych (ściskanych) oraz zewnętrznych (rozciąganych) o stożkowych szlifowanych powierzchniach styku. Kąt stożka, ze względu na samohamowność, musi być większy od kąta tarcia i wynosi zwykle kilkanaście stopni.
Sprężyny tego typu są sztywne i mogą przenosić duże obciążenia przy niewielkich odkształceniach. Sprężyny pierścieniowe charakteryzują się dużą pętlą histerezy, ponieważ duże tarcie na styku powierzchni pierścieni powoduje rozpraszanie energii.

</doc>
<doc id="533822" url="https://pl.wikipedia.org/wiki?curid=533822" title="Sigma-algebra">
Sigma-algebra



</doc>
<doc id="533826" url="https://pl.wikipedia.org/wiki?curid=533826" title="Katalonia Północna">
Katalonia Północna

Katalonia Północna (kat. "Catalunya del Nord" [] lub "Catalunya Nord", fr. "Catalogne Nord" lub "Pays Catalan") to używana głównie przez społeczność katalońskojęzyczną nazwa tej części Katalonii, która znalazła się pod kontrolą Francji po pokoju pirenejskim w 1659 roku. Inne nazwy to Katalonia Francuska oraz (tradycyjnie we Francji) Roussillon.
Katalonia Północna jest historycznie obszarem języka katalońskiego i jako taka zalicza się do krajów katalońskich.
Terytorium Katalonii Północnej pokrywa się w dużej części z granicami departamentu Pireneje Wschodnie. Głównym ośrodkiem regionu i jednocześnie stolicą departamentu jest Perpignan (kat. "Perpinyà").
Historycznie Katalonia Północna dzieli się na 5 "comarques":
Francuska nazwa regionu – Roussillon – pochodzi od nazwy największej comarki, w której leży Perpignan. W skład departamentu Pireneje Wschodnie wchodzi dodatkowo "comarca" Fenouillèdes, obejmująca dzisiejszy kanton Saint-Paul-de-Fenouillet, Sournia (z wyjątkiem gmin Arboussols i Tarerach), Latour-de-France (z wyjątkiem gminy Estagel) i gminę Montalba-le-Château (kanton Vinça). "Comarca" ta przeszła pod władzę królów Francji jeszcze w średniowieczu, z tego powodu jest oksytańskojęzyczna i nie jest uważana za część Katalonii Północnej.
Do Katalonii Północnej zalicza się również część terytorium Hiszpanii – enklawa Llivii.

</doc>
<doc id="533828" url="https://pl.wikipedia.org/wiki?curid=533828" title="Stefan Misiaszek">
Stefan Misiaszek

Stefan Misiaszek (ur. 10 października 1904 w Dąbrowie Górniczej, zm. 18 lipca 1988 w Warszawie) – działacz społeczny i polityczny okresu II RP i PRL, poseł na Sejm PRL VI i VII kadencji. Budowniczy Polski Ludowej.
Życiorys.
Od 1924 należał do Komunistycznego Związku Młodzieży Polski, a od 1927 do Komunistycznej Partii Polski; działał na terenie Śląska i Zagłębia. W sanacyjnych więzieniach spędził łącznie 6 lat, w tym kilka w jednej celi z Władysławem Gomułką. Pracował m.in. jako ślusarz.
Aresztowany przez Niemców we wrześniu 1939, przebywał w obozach koncentracyjnych Buchenwald i Ravensbrück do zakończenia II wojny światowej. W 1945 wstąpił do Polskiej Partii Robotniczej, był I sekretarzem Komitetu Miejskiego w Katowicach, a po powstaniu Polskiej Zjednoczonej Partii Robotniczej przewodniczącym Wojewódzkiej Komisji Kontroli Partyjnej w Katowicach. Następnie był I sekretarzem Komitetu Wojewódzkiego PZPR w Bydgoszczy (1949–1951) i Poznaniu (1951–1952). W latach 1952–1958 pełnił funkcję zastępcy kierownika Wydziału Organizacyjnego Komitetu Centralnego PZPR, a od 1958 do 1968 kierownika Biura Spraw Kadrowych KC PZPR. Członkiem KC był od marca 1954 do lipca 1981. W latach 1971–1980 przewodniczący Centralnej Komisji Kontroli Partyjnej PZPR.
Był posłem na Sejm PRL VI i VII kadencji (1972–1980) z okręgu Bytom. Przez kilka kadencji zasiadał w Radzie Naczelnej Związku Bojowników o Wolność i Demokrację.
Mieszkał w Warszawie. Był żonaty z Marią Marzec-Misiaszek (1914–2002). Pochowany na wojskowych Powązkach (kwatera A4-tuje-9).

</doc>
<doc id="533829" url="https://pl.wikipedia.org/wiki?curid=533829" title="KKS Resovia Rzeszów">
KKS Resovia Rzeszów



</doc>
<doc id="533830" url="https://pl.wikipedia.org/wiki?curid=533830" title="WikkaWiki">
WikkaWiki

WikkaWiki – oprogramowanie typu Wiki. W całości napisane w PHP, jako bazę danych do przechowywania stron wykorzystuje MySQL. WikkaWiki jest forkiem Wakka Wiki, w którym zostało dodanych wiele nowych funkcji. Jest ono zaprojektowane, by zapewnić dużą szybkość działania, rozszerzalność kodu i bezpieczeństwo. Oprogramowanie jest dystrybuowane na zasadach GPL.

</doc>
<doc id="533831" url="https://pl.wikipedia.org/wiki?curid=533831" title="KV 50">
KV 50



</doc>
<doc id="533833" url="https://pl.wikipedia.org/wiki?curid=533833" title="Sprężyna krążkowa">
Sprężyna krążkowa

Sprężyna krążkowa (talerzowa) ma kształt stożka ściętego z otworem w środku, wytłoczonego z blachy sprężynowej. Sprężynę krążkową może stanowić jeden krążek lub ich pakiet. 
Sprężyny te stosuje się aby przenieść duże obciążenia przy niewielkich wymiarach oraz dużej sztywności sprężyny.
Dla pakietu sprężyn krążkowych wzór na stałą sprężyny wygląda następująco:
gdzie k jest współczynnikiem sprężystości, a g - liczbą pakietów sprężyn.
Dla pakietu przedstawionego na rys. 1 wygląda tak:
a dla pakietu przedstawionego na rys. 2 wygląda tak:

</doc>
<doc id="533834" url="https://pl.wikipedia.org/wiki?curid=533834" title="KV 46b">
KV 46b



</doc>
<doc id="533835" url="https://pl.wikipedia.org/wiki?curid=533835" title="Hopes and Fears (Keane)">
Hopes and Fears (Keane)

Hopes and Fears – debiutancki album brytyjskiego zespołu rockowego Keane. Wydany wiosną 2004 roku. Zdobył szybko popularność zdobywając podwójną platynową płytę stając się krótko po wydaniu albumem numer jeden w Wielkiej Brytanii. Płyta ponownie zdobyła szczyt listy najlepiej sprzedających się wydawnictw muzycznych krótko po zwycięstwie w konkursie Brit Awards w kategorii "najlepszej płyty roku" w lutym 2005.
Z płyty tej pochodzą single "Somewhere Only We Know", "Everybody's Changing", "Bedshaped" oraz "This Is the Last Time".
Twórcy.
W pisaniu piosenek "This Is the Last Time" oraz "Bedshaped" uczestniczył również James Sanger.

</doc>
<doc id="533836" url="https://pl.wikipedia.org/wiki?curid=533836" title="Superskalarność">
Superskalarność

Superskalarność () – cecha mikroprocesorów oznaczająca możliwość jednoczesnego wykonywania kilku rozkazów maszynowych, realizowana poprzez zwielokrotnienie skalarnych jednostek wykonawczych.
Pierwszym procesorem Intela z rodziny x86 wykorzystującym fragmentaryczną superskalarność był procesor Pentium, który miał dwie jednostki wykonawcze, z czego jedną zubożoną, mogącą wykonywać tylko proste instrukcje; Pentium Pro posiadał już 3 jednostki wykonawcze. Większość procesorów superskalarnych nie ma w pełni zduplikowanych jednostek wykonawczych kodu, jednak mogą mieć one wiele ALU, jednostek zmiennopozycyjnych itp., wobec czego pewne instrukcje będą wykonywane znacznie szybciej, a inne znów wolniej.
Pełne wykorzystanie wszystkich jednostek wykonawczych zależy od tego, czy w programie nie występują zależności między kolejnymi instrukcjami – tj. czy kolejna instrukcja jako argumentu nie potrzebuje wyników poprzedniej. Np. instrukcje: 
 a = b + 5
 c = a + 10
nie będą mogły zostać wykonane równolegle, ponieważ wartość c zależy od wyliczanej wcześniej a. Jeśliby jednak usunąć zależność i napisać równoważnie:
 a = b + 5
 c = b + 15
realizacja superskalarna tych instrukcji będzie możliwa.
Minimalizacja zależności jest kluczowa, aby możliwe było pełne użycie dostępnych zasobów mikroprocesora – o właściwe rozmieszczenie instrukcji dba programista lub kompilator. Ponadto współczesne procesory, np. Pentium Pro i nowsze, mogą zmieniać kolejność wykonywanych instrukcji zachowując jednak zależności między nimi – aby w pełni wykorzystać jednostki wykonawcze odpowiednie mechanizmy wyszukują instrukcje niezależne od siebie i wykonują je równolegle.

</doc>
<doc id="533839" url="https://pl.wikipedia.org/wiki?curid=533839" title="Ole von Beust">
Ole von Beust

Carl-Friedrich Arp Ole Freiherr von Beust (ur. 13 kwietnia 1955 w Hamburgu) – niemiecki polityk, prawnik i samorządowiec, w latach 2001–2010 burmistrz Hamburga.
Życiorys.
W 1971 wstąpił do Unii Chrześcijańsko-Demokratycznej. W 1973 zdał egzamin maturalny, po czym przez dwa lata pracował w strukturze CDU jako asystent radnych tej partii w Hamburgu. W latach 1975–1980 studiował prawo na Uniwersytecie Hamburskim. W 1980 i 1983 zdał państwowe egzaminy prawnicze I oraz II stopnia, po czym podjął praktykę w zawodzie adwokata.
Kontynuował w międzyczasie działalność partyjną. W 1977 został przewodniczącym krajowych struktur chadeckiej młodzieżówki Junge Union. W 1978 zasiadł po raz pierwszy w parlamencie Hamburga, mandat deputowanego sprawował od tego czasu do 2010. W 1993 został przewodniczącym frakcji poselskiej CDU. Po wyborach w 2001 chadecy, którzy zajęli drugie miejsce za socjaldemokratami, zawarli koalicję z prawicową Schill-Partei i liberalną FDP. Ole von Beust objął wówczas urząd burmistrza Hamburga. Utrzymywał to stanowisko po wyborach w 2004 (gdy CDU uzyskała większość w parlamencie) i w 2008 (w ramach koalicji z Zielonymi). W latach 2007–2008 pełnił funkcję przewodniczącego Bundesratu. Zrezygnował z urzędu burmistrza przed końcem trzeciej kadencji w 2010. Powrócił do aktywności zawodowej jako prawnik, zajął się również działalnością konsultingową.
Życie prywatne.
Jest gejem. O jego homoseksualnej orientacji jako pierwszy poinformował publicznie jego ojciec w wywiadzie dla „Welt am Sonntag”. W 2013 Ole von Beust zawarł rejestrowany związek partnerski z Lukasem Försterem, z którym wcześniej przez kilka lat żył w nieformalnym związku.

</doc>
<doc id="533842" url="https://pl.wikipedia.org/wiki?curid=533842" title="Antoni Rząsa">
Antoni Rząsa

Antoni Rząsa (ur. 26 lutego 1919 w Futomie k. Błażowej w woj. podkarpackim, zm. 26 stycznia 1980 w Zakopanem) – polski artysta rzeźbiarz, ojciec rzeźbiarza Marcina Rząsy.
Wykładowca Państwowego Liceum Technik Plastycznych w Zakopanem.
Absolwent Liceum Sztuk Plastycznych w Zakopanem, był uczniem, potem współpracownikiem i przyjacielem Antoniego Kenara. W latach 1952–1973 pracował w Liceum jako nauczyciel rzeźby.
W latach 60. Antoni Rząsa stał się jednym z bardziej znanych polskich rzeźbiarzy. Tworzył rzeźby drewniane, inspirowane sztuką ludową. Jego rzeźby odznaczają się prostotą form i swoistą stylistyką, są dzięki temu łatwo rozpoznawalne. Jego prace znajdują się m.in. w zbiorach Muzeum Narodowego w Warszawie, Krakowie i Poznaniu, w Muzeum Wojska Polskiego, 9 piet w kaplicy Pojednania kościoła "Arka Pana" w Krakowie-Bieńczycach oraz w zbiorach prywatnych w USA, Belgii, Danii, Francji, Włoszech i Watykanie. Spoczywa na Cmentarzu na Pęksowym Brzysku w Zakopanem (sektor L-II-11).
Galeria artysty znajduje się w Zakopanem (ul. Bogdańskiego 16a).

</doc>
<doc id="533843" url="https://pl.wikipedia.org/wiki?curid=533843" title="Sprężyna spiralna">
Sprężyna spiralna

Sprężyna spiralna – sprężyna wykonana z cienkiej taśmy stalowej obciążana momentem skręcającym, wywołującym w taśmie naprężenia zginające. W zależności od długości taśmy można osiągnąć różne kąty skrętu.
Sprężyny te powszechnie stosowano do lat 80. XX w. jako sprężyny napędowe np. w zegarkach i zegarach oraz jako tzw. włos – element regulatora balansowego. Obecnie zegary mechaniczne zostały wyparte przez zegary elektroniczne, a sprężyny napędowe stosowane są najczęściej do napędu zabawek mechanicznych.
Zgromadzona energia.
Przy założeniu, że poszczególne zwoje sprężyny nie stykają się ze sobą, energię zakumulowaną w sprężynie można obliczyć ze wzoru:
gdzie:
Kąt obrotu.
Jeśli materiał odkształca się zgodnie z prawem Hooka, to kąt obrotu sprężyny spowodowany działaniem momentu formula_7 można wyliczyć ze wzoru:

</doc>
<doc id="533844" url="https://pl.wikipedia.org/wiki?curid=533844" title="Inicjatywa Rzeczypospolitej Polskiej">
Inicjatywa Rzeczypospolitej Polskiej



</doc>
<doc id="533846" url="https://pl.wikipedia.org/wiki?curid=533846" title="Morowate">
Morowate

Morowate (Moridae) – rodzina głębinowych ryb dorszokształtnych (Gadiformes).
Występowanie.
Wody morskie całego świata, rzadko wpływają do wód słonawych.
Cechy charakterystyczne.
Jedna lub dwie (rzadko trzy) płetwy grzbietowe, jedna lub dwie odbytowe. U niektórych występuje narząd świetlny.
Klasyfikacja.
Rodzaje zaliczane do tej rodziny :
"Antimora" — "Auchenoceros" — "Eeyorius" — "Eretmophorus" — "Gadella" — "Guttigadus" — "Halargyreus" — "Laemonema" — "Lepidion" — "Lotella" — "Mora" — "Notophycis" — "Physiculus" — "Pseudophycis" — "Rhynchogadus" — "Salilota" — "Svetovidovia" — "Tripterophycis"

</doc>
<doc id="533849" url="https://pl.wikipedia.org/wiki?curid=533849" title="Wady kształtu">
Wady kształtu

Wady kształtu – grupa wad drewna określana jako odchylenia od pożądanego, okrągłego kształtu drewna, wpływające ujemnie na użyteczność drewna i jego produkty.
Do wad kształtu należą:

</doc>
<doc id="533850" url="https://pl.wikipedia.org/wiki?curid=533850" title="Moridae">
Moridae



</doc>
<doc id="533851" url="https://pl.wikipedia.org/wiki?curid=533851" title="Sprężyna płaska">
Sprężyna płaska

Sprężyna płaska – element wykonany z materiałów sprężystych, blachy, taśmy, płaskowników lub z prętów. 
Najprostszą sprężyną płaską jest prosty pręt. Najczęściej stosuje się sprężyny płaskie o charakterystyce liniowej. Przykładem sprężyny płaskiej o charakterystyce nieliniowej jest resor samochodowy. Sprężyna płaska może być wykonana z większej liczby płaskowników lub prętów połączonych ze sobą w taki sposób, aby umożliwić ich wzajemne przesuwanie.

</doc>
<doc id="533853" url="https://pl.wikipedia.org/wiki?curid=533853" title="Dławica Prinzmetala">
Dławica Prinzmetala



</doc>
<doc id="533854" url="https://pl.wikipedia.org/wiki?curid=533854" title="Bufor cykliczny">
Bufor cykliczny

Bufor cykliczny (kołowy) – bufor, który wykorzystuje stałą (niezmieniającą swojego położenia i wielkość) tablicę (lub pamięć w elektronice) o ograniczonej pojemności do zapisu teoretycznie nieskończonej liczby danych. Z reguły raz odczytana dana staje się niepotrzebna (np. bufor FIFO) czyli może być nadpisana, dlatego po zapisaniu całej tablicy możliwe jest rozpoczęcie pisania od początku tablicy. W konsekwencji bufor cykliczny nie ma swojego początku i końca, a dokładniej położenie początku i końca jest zmienne i nie powinno być kojarzone z położeniem początku i końca rzeczywistej tablicy. W rzeczywistej implementacji bufor zorganizowany w ten sposób, że dane są przechowywane w tablicy, a dodatkowo przechowywane są dwa wskaźniki lub indeksy tablicy pokazujące pierwszy i ostatni element (albo pierwszy i puste miejsce za ostatnim). Dopisywanie nowych danych wymaga inkrementacji wskaźnika na ostatni element. W przypadku dojścia do końca tablicy jest on przemieszczany na początek. Podobnie wskaźnik odczytu po dojściu do końca tablicy przemieszcza się na początek. Bufor na ogół reprezentuje kolejkę FIFO, można też zaimplementować na nim bufor, w którym dane mogą być dopisywane i czytane z obydwu stron. 
Zalety: 
Wady: 
Przykłady:

</doc>
<doc id="533861" url="https://pl.wikipedia.org/wiki?curid=533861" title="Liga Mistrzów CAF">
Liga Mistrzów CAF



</doc>
<doc id="533862" url="https://pl.wikipedia.org/wiki?curid=533862" title="Sprężyna śrubowa">
Sprężyna śrubowa

Sprężyna śrubowa – rodzaj sprężyny wykonanej z drutu okrągłego, kwadratowego lub prostokątnego ukształtowanego w formie linii śrubowej. W zależności od kierunku nawinięcia sprężyny dzieli się na prawo- lub lewoskrętne, przy czym skok zwojów sprężyny może być stały lub zmienny.
Sprężyny śrubowe mogą być walcowe albo stożkowe. 
Sprężyna śrubowa może pracować na ściskanie, rozciąganie lub skręcanie.

</doc>
<doc id="533863" url="https://pl.wikipedia.org/wiki?curid=533863" title="ŁZR">
ŁZR



</doc>
<doc id="533868" url="https://pl.wikipedia.org/wiki?curid=533868" title="SB (ujednoznacznienie)">
SB (ujednoznacznienie)

Historia
Nauka i technologia
Kody

</doc>
<doc id="533871" url="https://pl.wikipedia.org/wiki?curid=533871" title="Wskaźnik bliski">
Wskaźnik bliski

Wskaźnik bliski – rodzaj wskaźnika, używanego m.in. w trybie rzeczywistym mikroprocesorów architektury x86 i trybie niesegmentowanym architektury ARM, gdzie przechowywane jest tylko przemieszczenie ("offset"). Zajmuje dwa bajty, a w celu przeliczenia wskaźnika bliskiego na pełny adres (wskaźnik daleki) konieczna jest znajomość segmentu. W języku C istnieje niestandardowe rozszerzenie, implementowane przez Borland C++, oznaczające ten rodzaj wskaźnika słowem kluczowym near.

</doc>
<doc id="533872" url="https://pl.wikipedia.org/wiki?curid=533872" title="Iwo Pawłowski">
Iwo Pawłowski

Iwo Pawłowski (ur. 14 października 1972) − polski aktor. Ze względu na swój niski wzrost (120 cm), związany z karłowatością, jest angażowany do charakterystycznych ról w filmach i serialach telewizyjnych. Brał udział w programie Szymon Majewski Show.

</doc>
<doc id="533874" url="https://pl.wikipedia.org/wiki?curid=533874" title="Wykluczenie cyfrowe">
Wykluczenie cyfrowe

Wykluczenie cyfrowe, podział cyfrowy, e-wykluczenie, wykluczenie informacyjne, wykluczenie informatyczne – termin stosowany do określenia różnicy między osobami i społeczeństwami mającymi dostęp do techniki informatycznej, a tymi, które takiego dostępu nie mają.
Podział spowodowany został wdrożeniem technik i usług informatycznych, na zakup których pozwolić mogą sobie klasy bogata i średnia. Wzrosło rozwarstwienie społeczne z klasą niższą, której nie stać na swobodny dostęp do Internetu. Można mówić o nowym rodzaju stratyfikacji społecznej, gdzie podział przebiega między połączonymi a niepołączonymi z Siecią.
Jedną z przyczyn tej „przepaści cyfrowej” jest brak odpowiedniej infrastruktury technicznej. W wymiarze regionalnym stopień urbanizacji jest ważnym czynnikiem ułatwiającym dostęp i dającym możliwość korzystania z technik informatycznych i telekomunikacyjnych. Ograniczenia infrastrukturalne związane z brakiem lub utrudnionym dostępem do sprzętu i Internetu oraz możliwości ich zakupienia określane są barierą twardą, czynnikami technologicznymi lub kategorią obiektywną.
Wykluczenie cyfrowe nie wynika z samego tylko z braku połączenia z Internetem – innymi przyczynami są:
Oprócz zamożności i dostępu do Sieci istotnym czynnikiem jest należenie do kultury informatycznej, na którą składa się znajomość języka angielskiego, umiejętności techniczne oraz sprawność poznawcza.
Według badań CBOS 25% osób powyżej 65 lat i 51% w wieku 55–64 lata korzysta z Internetu, podczas gdy robi to zdecydowana większość ludzi młodych (100% ankietowanych w wieku 18–24 oraz 96% ankietowanych w wieku 25–34).
Mimo że wskaźnik korzystania z Internetu w najbogatszych społeczeństwach sięga od około 60% do 75%, należy mieć na uwadze fakt, że w ogólnej tendencji nie wzrasta. Do dziś połowa ludzkości żyje o dwie godziny drogi od najbliższego telefonu. W wyniku podziału cyfrowego powstają trzy warstwy społeczne:

</doc>
<doc id="533875" url="https://pl.wikipedia.org/wiki?curid=533875" title="Basajaun">
Basajaun

Basajauny (bask. Panowie Lasu) - w mitologii baskijskiej olbrzymy, duchy lasu o jednej stopie w kształcie koła, lubiące popisywać się olbrzymią siłą fizyczną.
Baskowie nazywali basajaunami także żyjących w lesie pustelników. 

</doc>
<doc id="533877" url="https://pl.wikipedia.org/wiki?curid=533877" title="Sixto Durán-Ballén">
Sixto Durán-Ballén



</doc>
<doc id="533881" url="https://pl.wikipedia.org/wiki?curid=533881" title="Nomeansno">
Nomeansno

No Means No (Nomeansno) – hardcore punkowy zespół z Vancouver w Kanadzie.
Założyli go w 1979 roku bracia Rob Wright (gitara basowa i śpiew) i John Wright (perkusja, śpiew i keyboard). W 1983 doszedł do nich Andy Kerr (gitara), którego miejsce w 1992 roku zajął Tom Holliston.
Styl muzyczny zespołu określany jest jako hardcore punk z funkowymi elementami i charakterystyczną sekcją rytmiczną.
Nazwa zespołu: "Nie znaczy nie" oznacza możliwość odmówienia każdemu niezależnie od sytuacji i jest zaczerpnięta z akcji przeciwko przemocy seksualnej. Zespół kilkakrotnie koncertował w Polsce.
20 września 2015 roku zostali włączeni do Western Canadian Music Hall of Fame (ang. Zachodniokanadyjskiej muzycznej galerii sław).
24 września 2016 roku zespół zakończył działalność.

</doc>
<doc id="533882" url="https://pl.wikipedia.org/wiki?curid=533882" title="Antoni Beszta-Borowski">
Antoni Beszta-Borowski

Antoni Beszta-Borowski (ur. 9 września 1880 we wsi Borowskie Olki, zm. 15 lipca 1943 w lesie pilickim) – duchowny katolicki, błogosławiony Kościoła katolickiego, Wikariusz Generalny Diecezji Pińskiej.
Życiorys.
Uczył się w Surażu i w Białymstoku, potem studiował w Seminarium Duchownym w Wilnie, gdzie 17 sierpnia 1904 przyjął święcenia kapłańskie. Pracę duszpasterską rozpoczął w Wilnie w kościele św. Rafała, następnie pracował w Surwiliszkach, Kuźnicy i Prużanie. Od 1920 roku był duszpasterzem w Bielsku Podlaskim pełniąc obowiązki proboszcza i dziekana bielskiego (od 1927 roku).
Po wybuchu II wojny światowej bp. Kazimierz Bukraba mianował Antoniego Besztę-Borowskiego Wikariuszem Generalnym Diecezji Pińskiej.
15 lipca 1943 został aresztowany przez Niemców i tego samego dnia rozstrzelany w lesie w pobliżu Bielska Podlaskiego wraz z 49 innymi osobami. Uprzednio był przestrzegany przed mającym nastąpić aresztowaniem, ale nie chciał opuścić swoich parafian.
Beatyfikacja.
13 czerwca 1999 został beatyfikowany przez Jana Pawła II wraz z grupą polskich męczenników II wojny światowej.
Jego relikwie zostały złożone w bocznym ołtarzu w bazylice Narodzenia NMP i Św. Mikołaja w Bielsku Podlaskim. We wsi Borowskie Olki, gdzie się urodził, znajduje się krzyż-pomnik poświęcony jego czci.

</doc>
<doc id="533885" url="https://pl.wikipedia.org/wiki?curid=533885" title="Szachowe turnieje pretendentów">
Szachowe turnieje pretendentów

Turnieje pretendentów FIDE stanowiły trzeci i najwyższy szczebel eliminacji (po turniejach strefowych i międzystrefowych) wyłaniających przeciwnika dla mistrza i mistrzyni świata w szachach. Projekt turniejów pretendentów powstał na Kongresie FIDE w Winterthur w 1946 roku.
Turnieje pretendentów.
W historii FIDE rozegrano siedem turniejów pretendentów (pięć w latach 1950–1962 oraz w latach 1985 i 2013), z których zwycięzca turnieju kwalifikował się bezpośrednio do meczu o mistrzostwo świata. Wyjątkiem był turniej z roku 1985, który jako jedyny stanowił pośrednią eliminację do meczów pretendentów (awansowało wówczas czterech zawodników). W latach 1965–1995 przeciwnika dla mistrza świata wyłaniano drogą meczów, rozgrywanych systemem pucharowym.
Formuła turniejów pretendentów zmieniała się wielokrotnie. Wszystkie turnieje rozegrano systemem kołowym (w formule jedno, dwu lub czterokołowej). Udział w turniejach pretendentów przysługiwał zawodnikom pokonanym w meczach o mistrzostwo świata oraz (w zależności od regulaminu danego cyklu) od 6 do 9 najlepszym szachistom z turnieju międzystrefowego. Wyjątkowo w roku 1953 dopuszczono również do startu zawodników, którzy w poprzedniej edycji zajęli w turnieju pretendentów miejsca od 2 do 5. Od 2013 r. uczestników wyłaniano również poprzez inne eliminacje (np. finaliści Pucharu Świata lub cyklu Grand Prix, jak również zawodnicy zakwalifikowani na podstawie list rankingowych).
Obsada turniejów wahała się od 8 do 16 zawodników.
Budapeszt 1950.
Turniej dwukołowy, 18 rund
Dogrywka o I miejsce: D.Bronstein – I.Bolesławski 7½ – 6½
Zurych 1953.
Turniej dwukołowy, 28 rund
Amsterdam 1956.
Turniej dwukołowy, 18 rund
Jugosławia 1959.
Rozegrany w trzech miastach: Bled, Zagrzeb i Belgrad
Turniej czterokołowy, 28 rund
Curaçao 1962.
Turniej czterokołowy, 28 rund
M.Tal wycofał się po 21 rundach
Montpellier 1985.
Turniej kołowy, 15 rund
W meczu dodatkowym pomiędzy J.Timmanem a M.Talem padł remis 3 – 3, dający awans Timmanowi lepszą punktacją dodatkową.
Londyn 2013.
Turniej dwukołowy, 14 rund
W turnieju zwyciężyli Magnus Carlsen i Władimir Kramnik, jednak prawo do gry z mistrzem świata Viswanathanem Anandem zdobył Carlsen, który miał lepszą punktacją dodatkową (odniósł więcej zwycięstw – 5 [Kramnik – 4]).
Chanty-Mansyjsk 2014.
Turniej dwukołowy, 14 rund
Moskwa 2016.
Turniej dwukołowy, 14 rund
Berlin 2018.
Turniej dwukołowy, 14 rund
Jekaterynburg 2020/2021.
Turniej dwukołowy, 14 rund
Turnieje pretendentek.
Moskwa 1952.
Turniej kołowy, 16 uczestniczek
Moskwa 1955.
Turniej kołowy, 20 uczestniczek
Płowdiw 1959.
Turniej kołowy, 15 uczestniczek
Vrnjačka Banja 1961.
Turniej kołowy, 17 uczestniczek
Suchumi 1964.
Turniej kołowy, 18 uczestniczek
Dogrywka o I miejsce: 1. A.Kusznir, 2. M.Lazarević, 3. T.Zatułowska
Subotica 1967.
Turniej kołowy, 18 uczestniczek
Malmö 1986.
Turniej dwukołowy, 14 rund
Ckaltubo 1988.
Turniej dwukołowy, 14 rund
Dogrywka o I miejsce: N.Ioseliani – J.Achmyłowska 3 – 2
Bordżomi 1990.
Turniej kołowy
Dogrywka o I miejsce: Xie Jun – A.Marić 4½ – 2½
Szanghaj 1992.
Turniej dwukołowy, 16 rund
Finałowy mecz kandydatek: N.Ioseliani – Z.Polgar 6 – 6, Ioseliani awansowała w wyniku losowania.
Tilburg 1994.
Turniej dwukołowy, 16 rund
Dogrywka o I miejsce: Z.Polgar – M.Cziburdanidze 5½ – 1½
Groningen 1997.
Turniej dwukołowy, 18 rund
Ketino Kachiani wycofała się po 10 rundach
Kazań 2019.
Turniej dwukołowy, 14 rund

</doc>
<doc id="533886" url="https://pl.wikipedia.org/wiki?curid=533886" title="Szczupakowate">
Szczupakowate

Szczupakowate (Esocidae) – rodzina drapieżnych, słodkowodnych ryb szczupakokształtnych (Esociformes). Obejmuje 7 gatunków współcześnie żyjących i co najmniej kilka wymarłych. Poławiane jako ryby konsumpcyjne, zwłaszcza sportowo.
Zasięg występowania.
Półkula północna, słodkie wody chłodniejszej strefy Eurazji i Ameryki Północnej. Szczupak pospolity występuje w wodach okołobiegunowych półkuli północnej, "Esox aquitanicus" i "E. cisalpinus" w Europie, "E. reichertii" w Azji, a pozostałe współcześnie żyjące gatunki zasiedlają wody Ameryki Północnej. W zapisie kopalnym znane są ze słodkowodnych osadów kampanu (†"Estesox" i †"Oldmanesox") z Ameryki Północnej oraz z miocenu Eurazji.
Cechy charakterystyczne.
Ciało wydłużone, wrzecionowate, pokryte drobnymi łuskami cykloidalnymi z kilkoma mocnymi przednimi promieniami. Długość maksymalna do 1,8 m. Pysk wydłużony. Żuchwa łączy się z czaszką za tylną krawędzią oka. W kościach brak komórek kostnych. Liczba promieni w płetwach piersiowych przekracza 30. Lemiesz i kość podniebienna są silnie uzębione. Linia boczna pełna. Szczupakowate są typowymi drapieżnikami. Żywią się głównie rybami i innymi kręgowcami wodnymi.
Klasyfikacja.
Rodzaje zaliczane do tej rodziny:

</doc>
<doc id="533887" url="https://pl.wikipedia.org/wiki?curid=533887" title="Andrzej Bogusz">
Andrzej Bogusz

Andrzej Bogusz (ur. 14 maja 1943 w Turze k. Złoczowa) – polski aktor teatralny, filmowy i dubbingowy, także reżyser dubbingu.
W 1969 ukończył studia na PWST w Krakowie. Reżyser dubbingu i aktor urodził się w Turze k. Złoczowa.
Reżyseria dubbingu.
Również podłożył swój głos do polskiej wersji TomToma GO.

</doc>
<doc id="533888" url="https://pl.wikipedia.org/wiki?curid=533888" title="Bob Falkenburg">
Bob Falkenburg

Robert Falkenburg, Bob Falkenburg (ur. 29 stycznia 1926 w Nowym Jorku, zm. 6 stycznia 2022 w Santa Ynez) – amerykański tenisista, zwycięzca Wimbledonu w grze pojedynczej i podwójnej, reprezentant Brazylii w Pucharze Davisa.
Kariera tenisowa.
Pochodził z rodziny o korzeniach niemieckich. W tenisa grała również jego siostra Jinx (później znana aktorka i modelka) oraz brat Tom, razem z którym zdobył tytuł mistrza USA szkół średnich ("Interscholastic") w 1942 w grze podwójnej. W tym samym roku (w barwach Los Angeles Fairfax High) Bob triumfował w tych rozgrywkach również w singlu. W 1942 i 1943 był także mistrzem USA juniorów, a w 1946 mistrzem szkół wyższych ("US Intercollegiate"), reprezentując barwy University of Southern California. Służył w armii pod koniec II wojny światowej.
Wysoki, szczupły Falkenburg był zawodnikiem praworęcznym, dysponującym potężnym serwisem, po którym chętnie atakował wolejem (zwłaszcza bekhendowym) przy siatce. Dysponował dobrym smeczem, był znany z szybkości, a Jack Kramer porównywał jego grę do słynnego zawodowca Pancho Gonzáleza. Słabszą stroną Falkenburga był forhend. Na jego grę wpływ miały także kłopoty z oddychaniem, na które zawodnik znalazł swoistą receptę – często rezygnował z walki w setach, w których wysoko przegrywał, regenerując w tym czasie siły. Nie miało to jednak wpływu na waleczność, którą wykazywał przy rzeczywiście ważnych punktach. Typowym meczem dla gry Falkenburga był finał Wimbledonu w 1948. Amerykanin zmierzył się w nim z Johnem Bromwichem i jeden z setów oddał do zera. Kiedy jednak przegrywał 3:5 w decydującej partii, nie zrezygnował z walki, obronił trzy meczbole i doprowadził pojedynek do zwycięskiego dla siebie końca. Był to jego największy singlowy sukces w karierze.
Bromwich zrewanżował się Falkenburgowi w ćwierćfinale rok później, również w pięciu setach (3:6, 9:11, 6:0, 6:0, 6:4). Falkenburg wygrał Wimbledon w deblu w 1947 w parze z Jackiem Kramerem, a w 1944 triumfował w grze podwójnej na mistrzostwach USA, partnerując Donowi McNeillowi. W wieku 18 lat był jednym z młodszych triumfatorów debla w tej imprezie. W grze pojedynczej na mistrzostwach USA musiał się zadowolić półfinałem w 1946 i ćwierćfinałem w 1947 (w obu turniejach przegrywał z Kramerem) oraz ćwierćfinałem w 1948. W 1943 po raz pierwszy znalazł się w najlepszej dziesiątce rankingu amerykańskiego. Najwyżej w tej klasyfikacji był w 1948 (na 5. miejscu), w tymże roku znalazł się także na 7. miejscu nieoficjalnego rankingu światowego pisma „Daily Telegraph”.
Po sukcesie wimbledońskim nie osiągnął już znaczących rezultatów. Nigdy nie powołany do amerykańskiej ekipy w Pucharze Davisa, wystąpił w latach 1954–1955 w czterech meczach międzypaństwowych w barwach Brazylii, gdzie osiedlił się na początku lat 50. (zawarł związek małżeński, później przyjął także obywatelstwo). W ramach Pucharu Davisa przegrał pojedynki z kilkoma liczącymi się rywalami, m.in. Brytyjczykiem Tony Mottramem oraz Australijczykami Lew Hoadem i Kenem Rosewallem. Po zakończeniu kariery sportowej odniósł w Brazylii sukces jako biznesmen w branży spożywczej, m.in. założył sieć barów fast foodowych Bob’s.
W 1974 został wpisany do Międzynarodowej Tenisowej Galerii Sławy.

</doc>
<doc id="533892" url="https://pl.wikipedia.org/wiki?curid=533892" title="Robert Falkenburg">
Robert Falkenburg



</doc>
<doc id="533893" url="https://pl.wikipedia.org/wiki?curid=533893" title="Niera">
Niera

Niera (ros. Нера) – rzeka w azjatyckiej części Rosji, w Jakucji, prawy dopływ Indygirki. Długość (od źródeł Dielankir) 331 km; powierzchnia dorzecza 24 500 km².
Powstaje z połączenia rzek Dielankir i Chudżach; płynie w kierunku północno-zachodnim na Płaskowyżu Nierskim a następnie u podnóża gór Tas-Kystabyt; uchodzi do Indygirki w pobliżu miejscowości Ust´-Niera.
Zamarza od października do maja, w tym przez 4 miesiące do dna; latem często powoduje powodzie; zasilanie głównie deszczowe.

</doc>
<doc id="533894" url="https://pl.wikipedia.org/wiki?curid=533894" title="Kawa zbożowa">
Kawa zbożowa

Kawa zbożowa – rodzaj napoju bezkofeinowego o smaku zbliżonym do kawy. Kawa zbożowa najczęściej składa się z prażonego żyta, cykorii i buraka cukrowego.
Dostępna bywa w formie kawy rozpuszczalnej, w torebkach do zaparzania (tzw. ekspresowa), lub bardziej tradycyjnej – do gotowania. Można również nabyć wersje zawierające mleko, cukier i witaminy (dla dzieci).
W Polsce.
Kawa zbożowa zawitała do Polski z Prus (pod koniec XVIII wieku), jednak od tego czasu w kwestii produkcji tego napoju niewiele się zmieniło. Podobnie jak kiedyś wytwarzana jest z palonych ziaren żyta, pszenicy (także pszenicy orkisz z rolnictwa ekologicznego) lub jęczmienia, a niekiedy także z korzenia mniszka, buraka cukrowego lub cykorii. W niektórych regionach substytuty kawy przygotowuje się z nasion kozieradki lub łubinu. Mniej popularnymi dodatkami są figi albo żołędzie. Pierwsza fabryka kawy zbożowej w Polsce powstała z inicjatywy Ferdynanda Bohma w 1818 roku we Włocławku. Produkowano w niej kawy z prażonego zboża z dodatkiem cykorii. Roślinę tę najpierw sprowadzano z Holandii, niedługo potem rozpoczęto jednak własną uprawę na obrzeżach Włocławka. Początkowo kawa zbożowa była pita jedynie w Wielkopolsce i na Śląsku przez najuboższe warstwy społeczne. Z czasem, zwłaszcza w czasie obu wojen światowych, trafiła na wszystkie stoły.

</doc>
<doc id="533896" url="https://pl.wikipedia.org/wiki?curid=533896" title="Bastien et Bastienne">
Bastien et Bastienne



</doc>
<doc id="533904" url="https://pl.wikipedia.org/wiki?curid=533904" title="Udana naiwność (KV 51)">
Udana naiwność (KV 51)

Udana naiwność ("La finta semplice", KV 51/KV 46a) – trzyaktowa opera buffa Wolfganga Amadeusa Mozarta. Autorem libretta jest Marco Coltellini.
Historia powstania.
Utwór powstał na zamówienie cesarza Józefa II w 1768 roku. Libretto jest oparte na wcześniejszym tekście autorstwa Carlo Goldoniego. Premiera miała miejsce 1 maja 1769 r. w Salzburgu.

</doc>
<doc id="533905" url="https://pl.wikipedia.org/wiki?curid=533905" title="La finta semplice">
La finta semplice



</doc>
<doc id="533907" url="https://pl.wikipedia.org/wiki?curid=533907" title="KV 51">
KV 51



</doc>
<doc id="533908" url="https://pl.wikipedia.org/wiki?curid=533908" title="Aaron Klug">
Aaron Klug

Aaron Klug (ur. 11 sierpnia 1926 w Pozelwie, zm. 20 listopada 2018 w Cambridge) – brytyjski chemik i biofizyk, laureat Nagrody Nobla w dziedzinie chemii w 1982 za rozwinięcie techniki krystalograficznej mikroskopii elektronowej i analizę struktury kompleksów białek i kwasów nukleinowych (m.in. za ustalenie budowy wielu białek i wirusów).
Życiorys.
Urodził się w litewskiej miejscowości Pozelwa w rodzinie żydowskiej. W wieku dwóch lat wyemigrował z rodzicami do Południowej Afryki.
Od 1962 był profesorem Uniwersytetu Cambridge, pracownikiem Laboratorium Biologii Molekularnej Medical Research Council w Cambridge. Od 1969 był członkiem The Royal Society, od 1969 – Amerykańskiej Akademii Umiejętności w Bostonie i innych.
Prowadził prace z dziedziny krystalografii i mikroskopii elektronowej. Rozwinął krystalograficzne metody elektronograficzne badania kształtu biomolekuł, m.in. białka oddechowego bezkręgowców – hemoglobiny, ustalił strukturę przestrzenną niektórych białek, wirusów helikalnych i sferycznych i nukleosomów. Zajmował się badaniami struktur przestrzennych. Za osiągnięcia w rozwoju tej metody badawczej otrzymał w 1982 Nagrodę Nobla w dziedzinie chemii. Laureat Medalu Copleya.

</doc>
<doc id="533909" url="https://pl.wikipedia.org/wiki?curid=533909" title="Pole wmrożone">
Pole wmrożone

Pole wmrożone – pojęcie używane w fizyce plazmy, szczególnie w astrofizyce, opisujące zjawisko polegające na tym, że jeżeli w plazmie istnieje pole magnetyczne, a plazma porusza się, to pole magnetyczne porusza się razem z plazmą.
Zjawisko otrzymało taką nazwę przez analogię zachowania się linii pola magnetycznego do nitek wmrożonych w lody.
Zjawisko obrazuje w prosty sposób wiele efektów fizycznych zachodzących w plazmie.
W sytuacji gdy w ruch wprawiana jest część plazmy, lub jej fragmenty przesuwają się w różnych kierunkach, to linie pola magnetycznego mogą być zagęszczane, lub wręcz rozrywane i łączone w inny układ, zjawisko to nazywane jest rekoneksją magnetyczną.
Nie tylko pole magnetyczne podąża za plazmą – gdy strumień plazmy lub cząstek zjonizowanych wpada w obszar, w którym jest pole magnetyczne – ale także plazma dąży do zachowania w swym obszarze jak najmniejszego pola magnetycznego. W wyniku tego plazma jest hamowana i odchylana w kierunku słabszego pola magnetycznego, a pole magnetyczne jest spychane przez plazmę. Zjawisko takie zachodzi, gdy wiatr słoneczny wpada w obszar pola magnetycznego planety (np. Ziemi).
Fizyka zjawiska.
Zachowanie się pola magnetycznego w przewodzącym prąd elektryczny płynie opisuje dziedzina fizyki zwana magnetohydrodynamiką.
W przybliżeniu zwanym „kinematycznym dynamem” zakłada się, że własności i ruch materii wpływają na pole magnetyczne, ale pole magnetyczne jest na tyle słabe, że nie wpływa znacząco na zachowanie się materii, w której jest pole magnetyczne.
Zakładając brak źródeł siły elektromotorycznej (prądu), wyrażając prawo indukcji elektomagnetycznej i prawo Ohma w matematyce operatorów różniczkowych, eliminując wielkości pośrednie, zmiany pola magnetycznego w dowolnym miejscu ośrodka przewodzącego prąd i mogącego poruszać się opisuje równanie:
Gdzie: B – indukcja magnetyczna, u – prędkość ruchu ośrodka, n – współczynnik opisujący ośrodek, współczynnik ten jest proporcjonalny do oporu właściwego ośrodka.
Ze wzoru tego wynika, że na zmianę pola magnetycznego mają wpływ dwa zjawiska, wyrażające się w tym wzorze dwoma składnikami.
Dyfuzja pola.
Składnik drugi, poprzez współczynnik n proporcjonalny do oporu elektrycznego ośrodka, sprawia, że pole magnetyczne zanika, z powodu zaniku prądu elektrycznego który go wywołuje. Szybkość zaniku pola jest większa w ośrodkach o dużym oporze elektrycznym, w ośrodkach dobrze przewodzących prąd elektryczny składnik ten dąży do zera i można go pominąć, co oznacza, że pole magnetyczne nie maleje.
Jeżeli pominąć składnik pierwszy to równanie przyjmuje postać:
Równanie to matematycznie odpowiada równaniu opisującemu dyfuzję, dlatego określa się, że składnik ten opisuje dyfuzję pola magnetycznego.
Wmrożenie pola.
Składnik pierwszy odpowiada za przenoszenie pola magnetycznego przez poruszający się ośrodek. Jeżeli drugi składnik można pominąć, to równanie przyjmie postać:
Zmiana pola magnetycznego odbywa się tylko w wyniku ruchu ośrodka (u) a zmiana pola podąża za ośrodkiem w którym się znajduje. Zjawisko to jest zwane „wmrożeniem pola w ośrodek”, a pole magnetyczne o tych właściwościach „polem wmrożonym”.

</doc>
<doc id="533911" url="https://pl.wikipedia.org/wiki?curid=533911" title="Kv 46a">
Kv 46a



</doc>
<doc id="533918" url="https://pl.wikipedia.org/wiki?curid=533918" title="Prowincja Azuay">
Prowincja Azuay

Prowincja Azuay (hiszp. "Provincia del Azuay") – jedna z 24 prowincji w Ekwadorze. Azuay położone jest w środkowo-południowej części państwa, graniczy od północy z prowincjami Guayas i Cañar, od wschodu z prowincją Morona-Santiago, a od południa z prowincją Zamora-Chinchipe, Loja oraz El Oro.
Przez prowincję przechodzi Autostrada Panamerykańska. Znajduje się tu największa hydroelektrownia w całym Ekwadorze, ulokowana na rzece Paute.
Prowincja podzielona jest na 15 kantonów:

</doc>
<doc id="533923" url="https://pl.wikipedia.org/wiki?curid=533923" title="Binary Exponential Backoff">
Binary Exponential Backoff

BEB (ang. "Binary Exponential Backoff") – algorytm wykorzystywany przez metodę CSMA/CD w sieci Ethernet.
Algorytm ten po formula_1 kolizjach losuje liczbę z przedziału formula_2
Liczba ta w jednostce zwanej „slot time” oznacza czas, jaki stacja będzie musiała odczekać, zanim powtórnie rozpocznie nadawanie.
Algorytm ten dostosowuje się do natężenia w sieci – wraz z jego wzrostem, a zatem i liczbą kolizji w sieci, losowana jest liczba z szerszego przedziału.
Górna granica przedziału jest przeważnie ograniczona do 10, co daje maksymalny czas oczekiwania 1023 jednostek „slot time”.

</doc>
<doc id="533924" url="https://pl.wikipedia.org/wiki?curid=533924" title="Badiaricha">
Badiaricha

Badiaricha (ros. Бадяриха) – rzeka w azjatyckiej części Rosji, w Jakucji; prawy dopływ Indygirki. Długość 545 km; powierzchnia dorzecza 12 200 km².
Źródła w Górach Momskich; płynie w kierunku północnym po Nizinie Abyjskiej na zachód od Płaskowyżu Ałazejskiego; niezwykle kręty bieg, liczne meandry i starorzecza.
Zamarza od października do maja; zasilanie śniegowo-deszczowe.

</doc>
<doc id="533925" url="https://pl.wikipedia.org/wiki?curid=533925" title="Flaga II Rzeszy Niemieckiej">
Flaga II Rzeszy Niemieckiej



</doc>
<doc id="533926" url="https://pl.wikipedia.org/wiki?curid=533926" title="Beb">
Beb



</doc>
<doc id="533927" url="https://pl.wikipedia.org/wiki?curid=533927" title="A241">
A241



</doc>
<doc id="533929" url="https://pl.wikipedia.org/wiki?curid=533929" title="Doktorzy honoris causa Politechniki Poznańskiej">
Doktorzy honoris causa Politechniki Poznańskiej

Na poniższej stronie znajduje się lista osób, którym nadano tytuł doktora honoris causa Politechniki Poznańskiej.

</doc>
<doc id="533935" url="https://pl.wikipedia.org/wiki?curid=533935" title="Furi Kuri">
Furi Kuri



</doc>
<doc id="533941" url="https://pl.wikipedia.org/wiki?curid=533941" title="Rzekoma naiwność">
Rzekoma naiwność



</doc>
<doc id="533944" url="https://pl.wikipedia.org/wiki?curid=533944" title="Sprężyste przytwierdzenie szyn">
Sprężyste przytwierdzenie szyn

System Sprężystego Przytwierdzenia Szyn do Podkładów Strunobetonowych oznaczany w polsce skrótem SB jest technologicznie polskim systemem przytwierdzeń szeroko stosowanym na polskiej sieci kolejowej od lat 80. Jego zadaniem jest tłumienie drgań szyn (potwierdzono ponad 50% skuteczności), co poprawia zarówno komfort jak bezpieczeństwo jazdy. 
W skład systemu sprężystego przytwierdzenia szyn - SB wchodzą:
System sprężysty w przeciwieństwie do sztywno przytwierdzających systemów dokręcających polega na dociskaniu szyny do podkładu z pomocą łapki stale przytwierdzonej do kotwy. To powoduje iż drgania tłumione są i rozładowywane na wyginających się łapkach a nie sztywnych śrubach.
Do niedawna system ten pomimo powszechnego zastosowania w Polsce (SB3) był uważany za niepewny przez inne kraje europejskie, gdyż badania obejmowały jedynie poszczególne elementy tego przytwierdzenia. System stosowany był jedynie w Polsce i niedawno wdrożony na Ukrainie. Na przełomie roku 2005/2006 system SB7 przeszedł pomyślnie badania Centrum Naukowo-Techniczne Kolejnictwa, co zezwala na jego stosowanie w innych krajach Unii Europejskiej.
Angielski system Fastclip jest odpowiednikiem polskiego systemu SB.

</doc>
<doc id="533948" url="https://pl.wikipedia.org/wiki?curid=533948" title="System SB">
System SB



</doc>
<doc id="533949" url="https://pl.wikipedia.org/wiki?curid=533949" title="Andrzej Kajetan Wróblewski">
Andrzej Kajetan Wróblewski

Andrzej Kajetan Wróblewski (ur. 7 sierpnia 1933 w Warszawie) – polski fizyk doświadczalny i historyk nauki, zajmujący się głównie fizyką cząstek elementarnych i historią fizyki, encyklopedysta i popularyzator. Profesor zwyczajny nauk fizycznych i członek rzeczywisty Polskiej Akademii Nauk (od 1991); dawniej wiceprezes Polskiej Akademii Umiejętności (2009–2018), rektor Uniwersytetu Warszawskiego (1989–1993) oraz dziekan tamtejszego Wydziału Fizyki (1986–1989). Doktor honorowy kilku uczelni i laureat wielu nagród, w tym Medalu Smoluchowskiego – najwyższego odznaczenia przyznawanego przez Polskie Towarzystwo Fizyczne (1999).
Jako fizyk cząstek badał m.in. materię dziwną, kontynuując tym prace Mariana Danysza. Fizykę i jej historię – praktycznie wszystkich dziedzin i epok – popularyzował przez książki, artykuły i publiczne wykłady.
Życiorys.
Jest absolwentem Liceum im. Władysława IV w Warszawie. W 1955 ukończył studia fizyczne na Wydziale Matematyczno-Fizyczno-Chemicznym Uniwersytetu Warszawskiego, na którym pracował od 1954. W 1961 obronił pracę doktorską "Badanie hiperonów Λ0 metodą emulsji jądrowych" napisaną pod kierunkiem Mariana Danysza. W 1964 otrzymał stopień doktora habilitowanego na podstawie pracy "Produkcja cząstek dziwnych w oddziaływaniach π--p przy energii 10 GeV", w 1971 został profesorem nadzwyczajnym, w 1979 profesorem zwyczajnym Uniwersytetu Warszawskiego. W latach 1975–1981 był dyrektorem Instytutu Fizyki Doświadczalnej, w latach 1986–1989 dziekanem Wydziału Fizyki, w latach 1989–1993 rektorem Uniwersytetu Warszawskiego.
Działalność naukowa.
Fizyka i popularyzacja.
Jego specjalnościami są fizyka cząstek elementarnych (fizyka wysokich energii) oraz historia fizyki. Badał mechanizm produkcji hadronów, m.in.:
W miesięczniku „Wiedza i Życie” opublikował setki felietonów o znanych uczonych, pod nazwą "Uczeni w anegdocie". Na jej podstawie powstały książki o tym samym tytule. W 1961 otrzymał Nagrodę „Problemów” za osiągnięcia w dziedzinie popularyzowania nauki.
Organizacja badań i uczelni.
A.K. Wróblewski jest autorem pojęcia lista filadelfijska, którym w Polsce określa się listę czasopism naukowych tworzoną przez Institute for Scientific Information. Opracował pierwsze zasady kategoryzacji polskich instytucji naukowych w oparciu o wskaźniki parametryczne. Krytykował politykę naukową minister Barbary Kudryckiej:
Członkostwa i funkcje.
Towarzystwa naukowe i akademie nauk:
Komisje, komitety i rady:
Nagrody.
W latach 1973–2021 A.K. Wróblewski otrzymał kilkanaście wyróżnień, zarówno z Polski, jak i z zagranicy:
Wybrane publikacje.
Autor ponad dwustu artykułów z fizyki wysokich energii oraz innych dzieł – kilku własnych książek, kilku tłumaczeń z angielskiego i rosyjskiego oraz fragmentów innych prac. Napisał też hasło "Fizyka w XX wieku" w Encyklopedii PWN.
Własne książki
Tłumaczenia
Redakcje prac zbiorowych i innych
Przedmowy, posłowia, wkład w prace zbiorowe

</doc>
<doc id="533955" url="https://pl.wikipedia.org/wiki?curid=533955" title="Augustin Cournot">
Augustin Cournot



</doc>
<doc id="533962" url="https://pl.wikipedia.org/wiki?curid=533962" title="An-22">
An-22

An-22 (ros. Aн-22, "Антей" „Antei”) – radziecki samolot transportowy zaprojektowany w biurze konstrukcyjnym Olega Antonowa. W kodzie NATO otrzymał oznaczenie "Cock".
Samolot przewidziany do transportu wojska i ładunków oraz poszukiwania złóż minerałów. Wyposażony w silniki turbośmigłowe Kuzniecow NK-12, które napędzały również samoloty Tu-95 i Tu-142 z rodziny samolotów bombardujących i patrolujących. NK-12 był najpotężniejszym wówczas używanym turbinowym silnikiem śmigłowym. Pierwszy lot samolotu miał miejsce 27 lutego 1965 roku. Pierwszy publiczny pokaz odbył się podczas Międzynarodowych Pokazów Lotniczych w Paryżu rok później. W swoim czasie An-22 był największym samolotem transportowym na świecie. W roku 1970 uległ katastrofie samolot An-22 z żywnością i sprzętem przeznaczonym do pomocy dla Peru po trzęsieniu ziemi. W 1975 roku produkcja została zakończona. Wyprodukowano 68 maszyn.
Konstrukcja.
Samolot został zaprojektowany jako strategiczna maszyna przystosowana do operowania z krótkich lądowisk. Zmiana ciśnienia w oponach dawała możliwość startu z nieutwardzonych lądowisk. Wysoko umieszczone skrzydła umożliwiły skonstruowanie ogromnej przestrzeni ładunkowej mierzącej 33 metry długości oraz 639 m³ objętości. Oddzielona hermetyzowana kabina pozwalała na zmieszczenie od 5 do 8 członków załogi, oraz 29 pasażerów. Część ładunkowa nie była hermetyzowana co pozwalało na otworzenie tylnych drzwi ładunkowych podczas lotu i desant wojska spadochronowego oraz sprzętu. Samolot mógł przenosić ładunek o masie do 60 ton (istniały plany zwiększenia ładowności do 80 ton, lecz nie zostały wdrożone). W doświadczalnym locie rekordowym w 1967 roku uniósł ładunek o masie 100,44 ton na wysokość 7848 m, co jest niepobitym rekordem dla samolotu turbośmigłowego. Zamontowane silniki są najpotężniejszymi silnikami turbośmigłowymi kiedykolwiek zamontowanymi w samolocie (i największymi jakie powstały), 4 silniki Kuzniecow NK-12MA każdy po 11 030 kW (14997 KM).

</doc>
<doc id="533964" url="https://pl.wikipedia.org/wiki?curid=533964" title="Las Venturas">
Las Venturas



</doc>
<doc id="533965" url="https://pl.wikipedia.org/wiki?curid=533965" title="Dawid Witos">
Dawid Witos

Dawid Witos (ur. 16 marca 1983 roku w Pile) – polski koszykarz, absolwent technikum w Zielonej Górze. Uczestnik meczu gwiazd PLK 2007. Aktualnie zawodnik Stawiński Basket Piła.

</doc>
<doc id="533967" url="https://pl.wikipedia.org/wiki?curid=533967" title="José Miguel de Barandiarán">
José Miguel de Barandiarán

José Miguel de Barandiarán (ur. 31 grudnia 1889 w Ataun, Gipuzkoa - zm. 21 grudnia 1991 tamże) – baskijski ksiądz, historyk, antropolog i językoznawca, badacz kultury baskijskiej.
Linki zewnętrzne.
Nota biograficzna po hiszpańsku

</doc>
<doc id="533970" url="https://pl.wikipedia.org/wiki?curid=533970" title="Herb powiatu łęczyckiego">
Herb powiatu łęczyckiego

Herb powiatu łęczyckiego przedstawia na tarczy dwudzielnej w słup, w polu prawym srebrnym czerwony zwrócony w prawo lew ze złotymi pazurami, srebrnymi zębami i czerwonym wystawionym językiem. W polu lewym czerwonym zwrócony w lewo srebrny orzeł ze złotymi pazurami, dziobem i koroną na głowie.
Herb został ustanowiony "Uchwałą Nr 21/IV/98 Rady Powiatu Łęczyckiego z dnia 28 grudnia 1998 r., zmienioną Uchwałą Nr 127/XVII/2000 Rady Powiatu Łęczyckiego z dnia 27 kwietnia 2000 r."
"Legitymujący się metryką schyłku XIII w., wywodzący się wprost z herbu kujawskiej linii Piastów, łęczycki czerwony połulew, wspięty na białym polu i biały połuorzeł w kolonie na czerwonym polu, są jak dawniej, znakiem wyróżniającym ziemię łęczycką, symbolem jej odrębności, tradycji i ciągłości rozwoju".

</doc>
<doc id="533971" url="https://pl.wikipedia.org/wiki?curid=533971" title="Live Recordings 2004">
Live Recordings 2004

Live Recordings 2004 – druga płyta brytyjskiego zespołu rockowego Keane. Wydana wiosną 2005 roku zawiera nagrania zarejestrowane podczas trasy koncertowej zespołu w 2004 roku po Europie.
Twórcy.
W pisaniu piosenek "This Is the Last Time" oraz "Bedshaped" uczestniczył również James Sanger.

</doc>
<doc id="533973" url="https://pl.wikipedia.org/wiki?curid=533973" title="Jose Miguel de Barandiaran">
Jose Miguel de Barandiaran



</doc>
<doc id="533974" url="https://pl.wikipedia.org/wiki?curid=533974" title="Stadion Lecha">
Stadion Lecha



</doc>
<doc id="533975" url="https://pl.wikipedia.org/wiki?curid=533975" title="Kunzyt">
Kunzyt

Kunzyt (także: kuncyt, kunzit) – wysoko ceniona odmiana jubilerska spodumenu. Znana od 1902 roku. Nazwa pochodzi od amerykańskiego mineraloga G.F. Kunza, który odkrył ten minerał. Minerał ma zabarwienie przeważnie różowe, lub fioletowo-różowe wywołane obecnością manganu.
Występowanie.
Miejsca występowania: Brazylia – Minas Gerais (okazy przekraczają 50 cm, a masa dochodzi do 7,5 kg), Afganistan – prowincja Nuristan, USA – Kalifornia, Madagaskar, Chiny, Rosja – Ural, Zabajkale, Finlandia, Sri Lanka – kamienie wykazują efekt kociego oka.
Zastosowanie.
Bardzo poszukiwany i atrakcyjny kamień kolekcjonerski i jubilerski o pięknych, ciepłych barwach. Często stosowany do wyrobu biżuterii choć podatny jest na uszkodzenia mechaniczne. W Smithsonian Institution w Waszyngtonie są różowe kunzyty o masie 880 ct i 177 ct, okaz fioletowy o masie 336 ct. W Denver Museum w Kolorado różowofioletowy kunzyt o masie 297 ct.

</doc>
<doc id="533979" url="https://pl.wikipedia.org/wiki?curid=533979" title="Branko Radovanović">
Branko Radovanović

Branko Radovanović (ur. 18 lutego 1981 w Obrenovacu) – serbski piłkarz.
Kariera zawodnicza.
W czerwcu 2006 roku podpisał roczny kontrakt z opcją przedłużenia o 4 lata z drużyną Wisły Kraków. Jeden z nowych nabytków Dana Petrescu. Piłkarz nie może się pochwalić statystykami strzeleckimi. Ostatnie sezony może zaliczyć do najgorszych w karierze. Po przejściu do Wisły otworzyła się mu szansa na odbudowę swojej formy. W pierwszym zespole Wisły Kraków Serb rozegrał 11 spotkań i trzykrotnie trafił do siatki. Po sezonie Wisła nie przedłużyła kontraktu z napastnikiem. Pod koniec czerwca 2007 roku media poinformowały, że Radovanović przeszedł na zasadzie wolnego transferu do rumuńskiego UTA Arad.

</doc>
<doc id="533981" url="https://pl.wikipedia.org/wiki?curid=533981" title="James McAvoy">
James McAvoy

James Andrew McAvoy (ur. 21 kwietnia 1979 w Glasgow) – szkocki aktor filmowy, teatralny i telewizyjny.
Życiorys.
Wczesne lata.
Urodził się i dorastał w Glasgow w rodzinie katolickiej jako syn pielęgniarki psychiatrycznej Elizabeth (z domu Johnstone, zm. 2018) i budowniczego Jamesa McAvoya, Seniora. Kiedy miał siedem lat, jego rodzice rozwiedli się. Matka McAvoya cierpiała na zły stan zdrowia, a następnie wysłała Jamesa do dziadków ze strony matki, Mary i Jamesa Johnstone’a, w pobliskiej dzielnicy Drumchapel w Glasgow. Jego matka mieszkała z nimi sporadycznie. McAvoy ma siostrę Joy (została potem wokalistką szkockiej grupy "Streetside") i młodszego przyrodniego brata Donalda. Nie miał kontaktu z ojcem od dzieciństwa. Jako dziecko marzył, by zostać misjonarzem. Trenował boks, szermierkę, rugby. W latach 1990–1997 uczęszczał do katolickiej St. Thomas Aquinas Secondary School w Jordanhill. W latach 1997–2000 studiował w Royal Scottish Academy of Music and Drama w Glasgow.
Kariera.
Mając 16 lat zadebiutował na dużym ekranie w dreszczowcu "Bliski pokój" ("The Near Room", 1995). Po udziale w miniserialu HBO/BBC "Kompania Braci" ("Band of Brothers", 2001), wystąpił w roli Leto Atrydy II w miniserialu TV-Hallmark "Dzieci Diuny" ("Children of Dune", 2003), będącego adaptacją powieści Franka Herberta.
Rola Steve’a w serialu "Shameless" (2004-2005) przyniosła mu w 2004 nominację do nagrody Brytyjskiej Komedii w kategorii „najlepszy debiutant telewizyjny”. Zwrócił na siebie uwagę rolą Rory’ego O’Shei, irlandzkiego nastolatka chorującego na dystrofię mięśniową w dramacie "Ja w środku tańczę" ("Inside I’m Dancing", 2004). Wcielił się w drugoplanową postać Fauna Tumnusa w kinowej adaptacji powieści fantasy C.S. Lewisa "" ("The Chronicles of Narnia: The Lion, the Witch and the Wardrobe", 2005). Zagrał tytułowego Joe Macbetha w uwspółcześnionej i uproszczonej wersji dramatu Szekspira telewizji BBC "Makbet" ("Macbeth", 2005), którego akcja toczy się w kuchni wykwintnej restauracji.
W 2005 wziął udział w przedstawieniu "Breathing Corpses" wystawianym w Royal Court Theatre. Za rolę narratora-osobistego lekarza ugandyjskiego dyktatora Idi Amina w dramacie historycznym "Ostatni król Szkocji" ("The Last King of Scotland", 2006) był nominowany do nagrody BAFTA, którą otrzymał w 2006 w kategorii Dorastający Gwiazdor. Za rolę w dramacie "Pokuta" z 2007 był nominowany do Złotego Globu i nagrody BAFTA. W 2008 zagrał główną rolę w filmie akcji "Wanted – Ścigani". W 2011 zagrał młodego Charlesa Xaviera w filmie '; wystąpił w tej samej roli w ', "" oraz "."
Życie prywatne.
18 października 2006 poślubił Anne-Marie Duff, którą poznał na planie serialu "Shameless". Mają syna Brendana (ur. 2010). W 2016 rozwiedli się.

</doc>
<doc id="533983" url="https://pl.wikipedia.org/wiki?curid=533983" title="Grumman G-164 Ag-Cat">
Grumman G-164 Ag-Cat

Grumman G-164 Ag-Cat – samolot rolniczy skonstruowany w USA.
Samolot został zaprojektowany w początkach lat 50. Swój pierwszy lot odbył w 1957. Pierwsze 400 sztuk wyprodukowano z otwartymi kokpitami i szeroką gamą silników. Następnie udoskonalano konstrukcję dodając bardziej niezawodne i silniejsze silniki, przez co powstawały nowe wersje:

</doc>
<doc id="533984" url="https://pl.wikipedia.org/wiki?curid=533984" title="Under the Iron Sea">
Under the Iron Sea

Under the Iron Sea – drugi studyjny album brytyjskiego zespołu rockowego Keane. Wydany 12 czerwca 2006 prócz Japonii (wydany 7 czerwca), Niemiec, Szwajcarii, Holandii, Meksyku (wydany 9 czerwca) oraz w USA i Kanadzie, gdzie premiera płyty miała miejsce 20 czerwca. Album ten zdaniem jego twórców ma znacznie mroczniejsze, elektroniczne brzmienie od poprzedniej studyjnej płyty Hopes and Fears.

</doc>
<doc id="533985" url="https://pl.wikipedia.org/wiki?curid=533985" title="Live recordings">
Live recordings



</doc>
<doc id="533990" url="https://pl.wikipedia.org/wiki?curid=533990" title="Kazimierz Raczyński">
Kazimierz Raczyński

Kazimierz Jan Nepomucen Raczyński herbu Nałęcz (ur. 2 marca 1739 w Wojnowicach, zm. 25 listopada 1824) – generał wojska polskiego, marszałek nadworny koronny, członek Komisji Policji Obojga Narodów w 1792 roku, konsyliarz Rady Nieustającej w 1780 roku, poseł na sejm grodzieński (1793), uczestnik konfederacji targowickiej, agent Imperium Rosyjskiego, starosta czerwonogrodzki, starosta zelgniewski w 1771 roku, starosta czarneński w 1764 roku.
Życiorys.
Syn Wiktora (1698-1764) i Magdaleny Działyńskiej (1719-1743), siostry Augustyna. Absolwent Akademii Lubrańskiego.
Karierę polityczną rozpoczął podczas elekcji Stanisława Augusta Poniatowskiego jako stronnik przyszłego monarchy. Został wówczas marszałkiem konfederacji województw wielkopolskich w konfederacji Czartoryskich i posłem na sejm konwokacyjny (1764) z województwa poznańskiego. Jako poseł województwa poznańskiego na sejm elekcyjny był elektorem Stanisława Augusta Poniatowskiego w 1764 roku z województwa poznańskiego. Był posłem na sejm koronacyjny 1764 roku z województwa poznańskiego. Jednocześnie rozwijała się jego kariera wojskowa. Od stopnia rotmistrza awansował na generała wojsk koronnych w 1768 roku. W tym także roku nabył Czerwonogród, w którym został starostą oraz Rogalin, gdzie w pałacu zgromadził bibliotekę, która dała początek Bibliotece Raczyńskich. Członek konfederacji Adama Ponińskiego w 1773 roku. W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła właściwego dla realizacji rosyjskich planów na sejmie 1767 roku. Był posłem województwa poznańskiego i kaliskiego na sejm 1767 roku. Był posłem na Sejm Rozbiorowy (1773–1775) z województwa poznańskiego, wszedł w skład delegacji wyłonionej pod naciskiem dyplomatów trzech państw rozbiorczych, mającej przeprowadzić rozbiór. 18 września 1773 roku podpisał traktaty cesji przez Rzeczpospolitą Obojga Narodów ziem zagarniętych przez Rosję, Prusy i Austrię w I rozbiorze Polski. Członek konfederacji Andrzeja Mokronowskiego i w 1776 roku.
Był stronnikiem Rosji. W 1776 roku potwierdził odbiór od Rosjan 750 czerwonych złotych, co stanowiło połowę rocznej pensji 1500 czerwonych złotych wypłacanych mu z kasy ambasady rosyjskiej do końca misji ambasadora rosyjskiego Ottona Magnusa von Stackelberga. Poseł na Sejm 1776 roku z województwa poznańskiego. Konsyliarz Departamentu Policji Rady Nieustającej w 1788 roku.
Był członkiem konfederacji Sejmu Czteroletniego. Sprzeciwiał się reformom Sejmu Czteroletniego. Figurował na liście posłów i senatorów posła rosyjskiego Jakowa Bułhakowa w 1792 roku, która zawierała zestawienie osób, na które Rosjanie mogą liczyć przy rekonfederacji i obaleniu dzieła 3 maja.
Pisarz wielki koronny w latach 1768-1776, następnie starosta generalny Wielkopolski 1778-1793, marszałek nadworny koronny 1783-1793. W latach 1780-1784 i 1786-1788 członek Rady Nieustającej, marszałek tej Rady 1782-1784. Członek Departamentu Interesów Cudzoziemskich Rady Nieustającej w 1783 roku. W latach 1786-1788 kierownik departamentu Policji.
Był konsyliarzem konfederacji generalnej koronnej w konfederacji targowickiej, posłem na sejmie grodzieńskim 1793. Nad ranem 17 kwietnia 1794, w dniu wybuchu insurekcji warszawskiej, opuścił miasto. Po rozbiorach zaprzestał działalności publicznej.
W latach 1797- 1804 przewodniczący Komisji Bankowej, powołanej do likwidacji bankowości polskiej.
Otrzymał tytuł hrabiowski 6 lipca 1798 w Belinie.
Był wykształconym miłośnikiem architektury. Jako przewodniczący Komisji Dobrego Porządku w Poznaniu przyczynił się do rozwoju miasta. W Poznaniu odbudował Zamek Królewski w 1783, wzniósł odwach, Bramę Wroniecką. W 1787 został właścicielem Pałacu w Warszawie.
Przez Stanisława Augusta Poniatowskiego odznaczony Orderem św. Stanisława w 1765 oraz Orderem Orła Białego w 1774, a przez władców Prus i Rosji Orderem Orła Czarnego i Orderem św. Aleksandra Newskiego.
Opracował zbiór dokumentów Wielkopolski, który został wydany przez jego wnuka Edwarda w 1840. Był to "Kodeks dyplomatyczny wielkiej Polski".
Przez całe swoje życie wyznawał zasadę lojalności wobec każdorazowego rządu, stając się prekursorem i teoretykiem późniejszego trójlojalizmu.
Przez małżeństwo swojej córki Michaliny z Filipem Raczyńskim został dziadkiem Atanazego i Edwarda.

</doc>
<doc id="533996" url="https://pl.wikipedia.org/wiki?curid=533996" title="Sorbinian potasu">
Sorbinian potasu

Sorbinian potasu (E202) – organiczny związek chemiczny, sól potasowa kwasu sorbowego. Jego zakres stosowania i właściwości są prawie takie same, jak dla kwasu sorbowego, jednak forma potasowa (oraz inne jego sole) jest lepiej rozpuszczalna w wodzie.
Dopuszczalne dzienne spożycie wynosi 25 mg/kg ciała.
Sorbinian potasu jest używany jako środek konserwujący do żywności, zwłaszcza pieczywa, serów i serników (oraz innych ciast i wypieków), wina, napojów gazowanych oraz czekolady. Poza przemysłem spożywczym stosuje się go do kosmetyków i papierosów. .
U niektórych osób związek ten może wywoływać reakcje alergiczne, podrażnienia skóry, astmę oraz problemy behawioralne.

</doc>
<doc id="534003" url="https://pl.wikipedia.org/wiki?curid=534003" title="Valie Export">
Valie Export

Valie Export (właściwie Waltraud Lehner, ur. 17 maja 1940 w Linzu) – austriacka artystka intermedialna, performerka, akcjonistka, autorka filmów. Mieszka i pracuje w Wiedniu.
Studiowała w szkole projektowania tkaniny w Wiedniu. Aktywna na scenie artystycznej od 1965 roku. Autorka akcji w przestrzeni publicznej. Przedstawicielka akcjonizmu wiedeńskiego. Tworzy prace wideo, fotografie, instalacje, obiekty, rzeźby, pisze o sztuce i feminizmie. Jej twórczość często reprezentuje postawę radykalną, szczególnie gdy podejmuje tematy związane z ciałem, płcią. Jest wykładowcą w szkole artystycznej Kunsthochschule für Medien w Kolonii.
Sztuka Valie Export powstała na fali przemian w kulturze lat 60. zwróconych przeciw elitarnemu pojęciu sztuki. W 1967 r. powstała postać Valie Export. Artystka odrzuciła swoje nazwisko, przyjmując sobie nazwę najpopularniejszej marki austriackich papierosów „Smart Export” (zdjęcie z paczką papierosów stało się jej artystycznym znakiem). W akcjach często posługiwała się własnym ciałem. Do najbardziej charakterystycznych należą: akcja w której przeprowadzała przez ulicę artystę Petera Weibla jako psa na smyczy, oraz "Tapp und Tastkino" (gdzie autorka chodziła po ulicy z zawieszoną na nagich piersiach skrzynką z otworem na dłonie, zachęcając przechodniów do kontaktu). Jej prace były komentarzem do wizerunku ciała w kulturze, zwróceniem uwagi na obszary wykluczenia, tabu ciała, sytuacje kobiet.
W roku 2000 została laureatką Nagrody im. Oskara Kokoschki.

</doc>
<doc id="534004" url="https://pl.wikipedia.org/wiki?curid=534004" title="Sielenniach">
Sielenniach

Sielenniach – rzeka w azjatyckiej części Rosji, w Jakucji; lewy dopływ Indygirki. Długość 796 km (od źródeł Chargy-Sałaa 841 km); powierzchnia dorzecza 30 800 km²; średni roczny przepływ przy ujściu ok. 180 m³/s.
Powstaje z połączenia rzek Niamnia i Chargy-Sałaa w Górach Czerskiego; płynie szeroką doliną w kierunku południowo-wschodnim, następnie w kierunku wschodnim po Nizinie Abyjskiej; w dorzeczu liczne jeziora.
Zamarza od października do maja; zasilanie śniegowo-deszczowe.

</doc>
<doc id="534005" url="https://pl.wikipedia.org/wiki?curid=534005" title="Elektrociepłownia Chorzów">
Elektrociepłownia Chorzów

Elektrociepłownia Chorzów „ELCHO” (do 2003 roku Elektrownia Chorzów) – elektrociepłownia znajdująca się w Chorzowie, w województwie śląskim.
Odbiorcą energii elektrycznej elektrociepłowni są Polskie Sieci Elektroenergetyczne S.A., a
ciepło zasila sieć Katowickiego Przedsiębiorstwa Energetyki Cieplnej należąca do Tauron Ciepło SA.
Historia.
Elektrownia ta powstała w 1898 z zainstalowaną mocą elektryczną 840 kW.
29 maja 2006 roku CEZ a.s. nabył od PSEG Europa B.V. wszystkie udziały PSEG Silesia B.V. (jedynego wspólnika spółki PSEG Chorzów B.V.) posiadane przez PSEG Europa B.V., stając się jednocześnie większościowym udziałowcem Elektrociepłowni Chorzów "ELCHO".
Dane techniczne.
Elektrociepłownia wyposażona jest w 2 bloki energetyczne ciepłowniczo-kondensacyjne.
Do produkcji energii stosowane są:
Elektrociepłownia pracuje w oparciu o węgiel kamienny.
Moc osiągalna elektrociepłowni wynosi 204 MW mocy elektrycznej i 500 MW mocy cieplnej.

</doc>
<doc id="534006" url="https://pl.wikipedia.org/wiki?curid=534006" title="Sonny Boy Williamson">
Sonny Boy Williamson

John Lee Curtis Williamson (ur. 30 marca 1914 w Tennessee, zm. 1 czerwca 1948 w Chicago) – amerykański muzyk bluesowy znany jako Sonny Boy Williamson I. Wirtuoz harmonijki ustnej. „Wypromował” harmonijkę do roli instrumentu prowadzącego w bluesie. Uznawany za ojca nowoczesnego bluesa harmonijkowego. 
Jego pierwszy utwór „Good Morning, School Girl” był hitem w 1937 roku, dzięki któremu Sonny Boy Williamson stał się bardzo popularny w południowo-wschodnich Stanach Zjednoczonych. Jego styl gry miał znaczny wpływ na muzyków takich jak Billy Boy Arnold, Sonny Terry oraz Muddy Waters.
Jego muzyka była bardzo popularna do czasu gdy w latach 40. inny muzyk bluesowy Aleck „Rice” Miller zaczął używać pseudonimu Sonny Boy Williamson. John Lee Williamson został zamordowany w napadzie rabunkowym 1 czerwca 1948 roku w Chicago.

</doc>
<doc id="534008" url="https://pl.wikipedia.org/wiki?curid=534008" title="Faceci w czerni II">
Faceci w czerni II

Faceci w czerni II – film produkcji amerykańskiej w reżyserii Barry’ego Sonnenfelda z 2002 roku.
Fabuła.
Kevin Brown (Tommy Lee Jones), który działał niegdyś jako agent Kay, zrezygnował z pracy w supertajnej organizacji kontrolującej przybyszów z obcych planet. Wymazano mu więc pamięć. Mężczyzna od czterech lat wiedzie spokojne życie przeciętnego obywatela. Jego miejsce w firmie zajął agent Jay (Will Smith), który doskonale sobie radzi z kolejnymi zadaniami, jakie zleca mu agencja. Podczas rutynowego dochodzenia w sprawie przestępstwa popełnionego przez obcych wpada na trop intrygi przygotowanej przez podstępną kosmitkę z odległej galaktyki, Serleenę. Ukrywa się ona obecnie w ciele atrakcyjnej modelki (Lara Flynn Boyle). Jedyną osobą, która może uratować planetę jest Kevin Brown. Jego były partner musi przywrócić mu pamięć i nakłonić do współpracy, w przeciwnym razie światu grozi zagłada.

</doc>
<doc id="534016" url="https://pl.wikipedia.org/wiki?curid=534016" title="Okno dialogowe">
Okno dialogowe

Okno dialogowe − okno służące do uzyskania od użytkownika danych potrzebnych programowi, przeważnie zamykane przyciskiem OK. Zazwyczaj nie jest ono głównym oknem aplikacji; wyjątkiem są tu tzw. aplikacje dialogowe, prezentujące ciąg okien dialogowych, takie jak programy instalacyjne lub kreatory.
Okno dialogowe może być modalne, czyli blokujące przetwarzanie zdarzeń przez inne okna danej aplikacji. Większość okien dialogowych jest modalna, choć niektóre aplikacje tworzą też niemodalne okna dialogowe, np. paski narzędzi. Istnieją również systemowe okna modalne − okna dialogowe blokujące przetwarzanie zdarzeń przez wszystkie pozostałe okna systemu operacyjnego, np. okno dialogowe pytające o zamknięcie systemu.

</doc>
<doc id="534017" url="https://pl.wikipedia.org/wiki?curid=534017" title="Michał Serwacy Wiśniowiecki">
Michał Serwacy Wiśniowiecki

Michał Serwacy Wiśniowiecki herbu Korybut (ur. 1680, zm. 16 września 1744) – książę, hetman wielki litewski 1703–1707, 1710–1713 i od 1735, regimentarz wojsk litewskich od 1730, hetman polny litewski 1702–1703 i 1707–1709, wojewoda wileński od 1735, kanclerz wielki litewski od 1720, kasztelan wileński od 1703, starosta piński, wołkowyski, gliniański, wilkiski, wilkowski, kirśnieński, metelski i merecki. Syn Konstantego Wiśniowieckiego oraz Anny z Chodorowskich. Młodszy brat Janusza Antoniego, ostatni męski przedstawiciel rodu Wiśniowieckich.
Życiorys.
Jego ojciec zmarł, gdy Michał miał 6 lat i wychowaniem jego oraz starszego brata zajął się ojczym, Jan Karol Dolski. Uczył się w kolegium jezuickim we Lwowie, które ukończył w 1695 roku. W tym samym czasie zmarł jego ojczym i jego matka chcąc zachować majątek po drugim mężu szybko zaaranżowała małżeństwo jego córki z pierwszego małżeństwa, Katarzyny z Michałem Serwacym, choć wówczas miał on zaledwie 15 lat. Ślub odbył się bez rozgłosu, aby uprzedzić protesty rodziny Katarzyny, która mogła przejąć opiekę nad nią i jej majątkiem. Zaraz po ślubie jednak nie zamieszkał wraz z małżonką, a udał się w podróż zagraniczną, w czasie której rok spędził w szkole wojskowej w Paryżu. Z zagranicy wrócił w 1697 roku, by wziąć udział w nowej elekcji, w czasie której poparł kandydaturę Wettyna. W tym czasie doszło też do konfliktu obydwu młodych Wiśniowieckich z matką na tle przekazania im należnych spadkiem majętności po ojcu. W przypadku Michała konflikt dotyczył również majętności żony. Ostatecznie udało się im przejąć należny spadek, jednak kosztem trwałego konfliktu z matką. Jego skutkiem był późniejszy zapis testamentowy, w którym matka zapisała wszystkie swoje majętności tylko starszemu z synów.
Właściwą karierę polityczną rozpoczął Michał Serwacy w czasie wojny domowej na Litwie w 1700. W dniu 25 kwietnia 1700 wraz z bratem Januszem zostali przypadkowo napadnięci przez ludzi Sapiehy, co mimo przeprosin spowodowało, że na czele 2 tys. ludzi dołączył do opozycji antysapieżyńskiej zostając, mimo zaledwie 20 lat, przywódcą opozycji szlacheckiej przeciwko Sapiehom i doprowadzając do rozbicia wojsk sapieżyńskich w bitwie pod Olkienikami. Był członkiem konfederacji olkienickiej w 1700 roku. W styczniu 1702 roku podpisał akt pacyfikacji Wielkiego Księstwa Litewskiego. Opowiadając się za Augustem II Mocnym, w dniu 24 marca 1702 r. wyciął pod Dorsunniszkami straż przednią armii szwedzkiej Karola XII, a następnie zwalczał inne oddziały Sapiehów. Nagrodą za poparcie Augusta II była buława wielka litewska przyznana mu przez króla w 1703 r.
Poseł na sejm 1703 roku z powiatu brzeskolitewskiego. Był marszałkiem sejmu nadzwyczajnego w Lublinie w dniach 11 czerwca-19 sierpnia 1703, kilkakrotnie marszałkiem Trybunału Głównego Wielkiego Księstwa Litewskiego. Przez okres wojny domowej na początku XVIII wieku był zwolennikiem Augusta II i dopiero kilka miesięcy po abdykacji Sasa w 1707 przeszedł na stronę Stanisława Leszczyńskiego, zresztą za cenę oddania buławy hetmańskiej i województwa wileńskiego, otrzymując w zamian buławę polną. Wyparty przez ofensywę rosyjską, zawzięcie się odgryzał, odnosząc zwycięstwo w bitwie pod Janiszkami w styczniu 1708 r. Po klęsce Szwedów pod Połtawą w 1709 roku Michał Serwacy nie zdecydował się porzucić rodziny i majętności, przez co 8 września 1709 roku dostał się do niewoli rosyjskiej. Mimo wstawiennictwa wielu osób, w tym samego Augusta II, który wówczas powrócił do kraju, car Piotr nie zamierzał zwolnić księcia, którego uważał za zdrajcę. Dopiero po roku niewoli zdołał Michał zbiec, jednak przez dłuższy czas nie mógł wrócić do kraju, gdzie przebywały wówczas wojska rosyjskie. Po kilku latach prób przywrócenia Leszczyńskiego, a później negocjacji z Augustem II co do powrotu, na wiosnę 1716 roku Michał Serwacy wrócił do kraju. 
Wkrótce objęła go ogólnokrajowa amnestia, jednak książę nie mógł liczyć na powrót na żadne ze swych dawnych stanowisk, gdyż te były już zajęte przez stronników króla. Musiał więc podjąć starania o urzędy od nowa. Dopiero w 1720 roku zwolniło się stanowisko kanclerza wielkiego litewskiego, które król po pewnych wahaniach oddał Michałowi Wiśniowieckiemu. W tym czasie spotkał go też inny zaszczyt - w 1719 roku odznaczony został Orderem Orła Białego. Po śmierci hetmana wielkiego litewskiego Ludwika Pocieja (1730) książę Michał ponowił starania o odzyskanie buławy hetmańskiej. Jednak król nie ufając dawnemu stronnikowi powierzył mu tylko funkcję regimentarza generalnego, co w praktyce jednak – wobec braku hetmana – dawało mu pełnię władzy nad wojskiem litewskim. Po śmierci cara Piotra I Wiśniowiecki poprawił swoje relacje z Rosją i dlatego w trakcie elekcji 1733 roku zdystansował się wobec uchwały obioru "Piasta". Był członkiem konfederacji generalnej zawiązanej 27 kwietnia 1733 roku na sejmie konwokacyjnym. Wkrótce potem przeprowadził elekcję Augusta III, podpisał jego "pacta conventa". Jako jeden z nielicznych magnatów wziął udział w koronacji tego króla, a później zwalczał zwolenników Stanisława Leszczyńskiego, choć nie angażował się w tym mocno. W 1735 roku podpisał uchwałę Rady Generalnej konfederacji warszawskiej. Za zasługi dla nowego króla w 1735 roku odzyskał upragnioną buławę hetmańską. Uzyskał też liczne nadania starościńskie i pod koniec życia stał się najsilniejszym z magnatów na Litwie wspierając swoich sojuszników Radziwłłów, z którego to rodu pochodziła jego żona. W 1736 roku został wyznaczony senatorem rezydentem.
Zmarł 16 września 1744 roku w Mereczu. Jego trzecia żona, Tekla Róża z Radziwiłłów wyprawiła mu niezwykle wystawny, trwający 3 dni pogrzeb. Podczas uroczystości zaprezentowano portrety jego 12 przodków i dokonano uroczystego złamania tarczy herbowej na znak wygaśnięcia rodu.
Rodzina.
Michał Serwacy był trzykrotnie żonaty. Pierwszą jego żoną była jego przysposobiona siostra, Katarzyna Dolska, córka jego ojczyma z pierwszego małżeństwa. Małżeństwo to, zaaranżowane przez matkę z powodów majątkowych, było całkiem udane i bezkonfliktowe. Niemniej w czasie jego trwania Michał wiele lat spędził z dala od małżonki – najpierw w podróżach edukacyjnych, później w trakcie wojny domowej w wojsku, następnie w niewoli i na przymusowej emigracji. Mimo tego jego owocem były narodziny dwóch córek – Anny (1700–1732) i Katarzyny (1701–1770). Książę obie córki wydał za mąż jednocześnie w roku 1722. Starszą Annę za Józefa Ogińskiego, młodszą Katarzynę za Michała Zamoyskiego.
Po śmierci Katarzyny w styczniu 1725 roku książę nie nosił długo żałoby. Chcąc koniecznie przedłużyć ród ożenił się ponownie już 29 lipca 1725 roku. Wybór jego podyktowany był nie wielkością posagu czy korzyściami politycznymi, ale przede wszystkim możliwością urodzenia męskiego potomka. Padł na Magdalenę Czartoryską, która była młodsza od córek Michała Serwacego. Wówczas jednak nie uważano takiego małżeństwa za coś niezwykłego. Magdalena szybko dała księciu syna. Już rok po ślubie urodził się Jeremi. Choć wydawał się zdrowy, zmarł jednak przeżywszy zaledwie rok. Wkrótce Magdalena urodziła kolejnego syna, któremu nadano imię Ignacy (1728) i jeszcze w tym samym roku zaszła ponownie w ciążę. Niestety wkrótce ciężarna księżna zmarła na ospę (5 grudnia 1728 roku), a kilka miesięcy później zmarł również jej drugi syn, pogrążając ojca w wielkim żalu (31 maja 1729 roku).
Po raz ostatni Michał Serwacy ożenił się w 1730 roku z Teklą Różą Radziwiłłówną, wówczas już wdową po Jakubie Flemmingu. Trzecia małżonka Wiśniowieckiego była również młoda, a przy tym majętna i wykształcona. Mimo różnicy wieku małżonkowie bardzo dobrze się rozumieli – Michał Serwacy nieraz w listach wyrażał szczęście, jakie go spotkało w związku z tym małżeństwem. Tekla, która bardzo liczyła na przedłużenie wymierającego rodu poczęła nawet skupować dawne posiadłości Wiśniowieckich, które były w obcych rękach. Jeszcze w 1730 roku zaszła w ciążę, jednak syn, który się urodził przedwcześnie, był słabowity i wkrótce później zmarł. Księżna więcej nie zaszła w ciążę i los rodu został przesądzony.

</doc>
<doc id="534020" url="https://pl.wikipedia.org/wiki?curid=534020" title="Ujandina">
Ujandina

Ujandina – rzeka w azjatyckiej części Rosji, w Jakucji; lewy dopływ Indygirki. Długość 586 km (od źródeł rzeki Irgiczan 797 km); powierzchnia dorzecza 177 tys. km².
Powstaje z połączenia rzek Baky i Irgiczan u podnóży gór Połousny Kriaż; płynie szeroką doliną w kierunku południowym, a następnie w kierunku wschodnim po Nizinie Abyjskiej silnie meandrując; w dorzeczu liczne jeziora; główny dopływ Chatyngnach (lewy).
Zamarza od października do maja; zasilanie śniegowo-deszczowe.

</doc>
<doc id="534023" url="https://pl.wikipedia.org/wiki?curid=534023" title="Elektrociepłownia Zabrze">
Elektrociepłownia Zabrze

Fortum Zabrze (do 2003 roku Elektrociepłownia Zabrze) – elektrociepłownia znajdująca się w Zabrzu w województwie śląskim.
Historia.
Początki elektrowni to budowa przez firmę AEG rozpoczęta w 1896, od 1900 własność spółki Schlesische Elektrizitäts und Gas Aktien Gesellschaft. Znacjonalizowana po wojnie, od 1 lipca 1990 jako przedsiębiorstwo państwowe "Elektrownia Zabrze". 9 listopada 1993 przekształcono przedsiębiorstwo państwowe "Elektrownia Zabrze" z siedzibą w Zabrzu w jednoosobową spółkę akcyjną Skarbu Państwa o nazwie "Elektrociepłownia Zabrze Spółka Akcyjna".
W dniu 24 listopada 2010 r. Fortum Power and Heat Polska podpisało z Ministrem Skarbu Państwa umowę kupna 85 proc. akcji spółki Elektrociepłownia Zabrze oraz 85 proc. akcji spółki Zespół Elektrociepłowni Bytom. Całkowita wartość transakcji wyniosła ponad 82 mln zł.
W dniu 3 stycznia 2011 r. firma Fortum Power and Heat Polska Sp z o.o. nabyła 892.500 akcji zwykłych imiennych, stanowiących 85% kapitału zakładowego spółki Elektrociepłownia Zabrze S.A. z siedzibą w Zabrzu oraz 1.280.780 akcji zwykłych imiennych, stanowiących 85% kapitału zakładowego spółki Zespół Elektrociepłowni Bytom S.A. z siedzibą w Bytomiu, wraz z wszelkimi wynikającymi z nich prawami i obowiązkami.
W dniu 28 lutego 2011 r. decyzją Fortum Power and Heat Polska nazwy zakładów EC Zabrze i ZEC Bytom zostały zmienione na Fortum Bytom S.A oraz Fortum Zabrze S.A.
Dane techniczne.
Parametry urządzeń wytwórczych elektrociepłowni to:
Elektrociepłownia posiada koncesje na wytwarzanie energii cieplnej i elektrycznej. W roku 2004 sprzedaż energii elektrycznej wyniosła 147 945 MWh, a sprzedaż ciepła 1 996 248 GJ.
Transmitowane programy.
Opracowano na podstawie materiału źródłowego.

</doc>
<doc id="534025" url="https://pl.wikipedia.org/wiki?curid=534025" title="Łukasz Załuska">
Łukasz Załuska

Łukasz Załuska (ur. 16 czerwca 1982 w Wysokiem Mazowieckiem) – polski piłkarz, grający na pozycji bramkarza.
Załuska jest wychowankiem Ruchu Wysokie Mazowieckie. Mając 19 lat trafił do Legii Warszawa. Następnie grał również w Jagiellonii Białystok i Koronie Kielce. W żadnym z polskich klubów nie dostał jednak większej szansy pokazania swoich umiejętności. Otrzymał ją dopiero po wyjeździe do Szkocji, gdzie został zawodnikiem Dundee United. Przez dwa lata występów w Dundee rozegrał w szkockiej ekstraklasie 53 mecze i był ważną postacią swojego zespołu. Od 2009 do 2015 roku był zawodnikiem Celtiku. Następnie był zawodnikiem SV Darmstadt, Wisły Kraków oraz Pogoni Szczecin. Od 4 lipca 2019 do 31 lipca 2020 był zawodnikiem Miedzi Legnica.
Kariera klubowa.
Gra w Polsce.
Łukasz Załuska piłkarską karierę rozpoczynał w Ruchu Wysokie Mazowieckie, w którego barwach w sezonie 1997/1998 rozegrał w czwartej lidze dwa mecze. Następnie trafił do szkółki piłkarskiej MSP Szamotuły, zaś w 1999 roku został piłkarzem Sparty Oborniki. W sezonie 2001/2002 występował w Zrywie Zielona Góra.
W 2001 roku Załuska podpisał kontrakt ze Stomilem Olsztyn. W jego barwach 28 sierpnia zadebiutował w Ekstraklasie, w przegranym 2:3 spotkaniu z Amicą Wronki, w którym skapitulował po strzałach Tomasza Dawidowskiego, Marka Zieńczuka i Mariusza Kukiełki. Do końca rozgrywek, po których Stomil spadł do drugiej ligi, Załuska dostał szansę zaprezentowania swoich umiejętności w dwóch innych meczach – przez cały sezon ustępował miejsca w bramce doświadczonemu Sylwestrowi Wyłupskiemu.
Przed sezonem 2002/2003 Załuska podpisał kontrakt z ówczesnym mistrzem Polski, Legią Warszawa. W stołecznym klubie grał tylko w czwartoligowych w rezerwach – w pierwszej drużynie nie zadebiutował nigdy. W 2003 roku był bliski przejścia do lokalnego rywala – Polonii, ale w ostatnim dniu okienka transferowego został wyrzucony z zespołu, za to, że otwarcie przyznał się do kibicowania Legii. Zimą 2004 roku został wypożyczony do Jagiellonii Białystok. W pierwszym meczu w nowej drużynie, rozegranym w marcu przeciwko RKSowi Radomsko, wpuścił trzy gole, a jego zespół przegrał 0:3. Po zakończeniu sezonu 2003/2004 dostał ofertę 5 letniego kontraktu, jednak nie skorzystał z niej. Jesienią kolejnych rozgrywek bronił dostępu do bramki na przemian z Andrzejem Olszewskim.
Po zakończeniu okresu wypożyczenia Załuska dostał propozycję kontraktu z Jagiellonii i Korony Kielce. Wybrał ofertę kielczan. W rundzie wiosennej sezonu 2004/2005, w którym Korona po raz pierwszy w swojej historii awansowała do Ekstraklasy, pełnił rolę dublera Macieja Mielcarza. Jesienią kolejnych rozgrywek stał się pierwszym bramkarzem kieleckiego klubu i wystąpił w 13 meczach. Wiosną utracił jednak miejsce w podstawowym składzie. W listopadzie 2006 roku wraz z obrońcą Lecha Poznań, Marcinem Wasilewskim wyjechał na testy do Stoke City, po których działacze angielskiego klubu nie podjęli rozmów z władzami Korony. Załusce nie powiódł się również wyjazd do Austrii, gdzie miał grać w Wacker Innsbruck. Nie skorzystał również z oferty Spartaka Nalczyk, ponieważ nie odpowiadały mu warunki zaproponowane przez Rosjan.
Występy na Wyspach.
30 maja 2007 roku Załuska podpisał dwuletni kontrakt z Dundee United. Grał w przygotowawczych meczach, jednak przed rozpoczęciem ligowego sezonu złamał stopę, co skłoniło działaczy szkockiego klubu zawarcia krótkoterminowej umowy z Polakiem, Grzegorzem Szamotulskim. Po wznowieniu treningów przez Załuskę, obawiano się, że w listopadzie ponownie złamał nogę. Przypuszczenia okazały się jednak nieprawdziwe i 26 stycznia 2008 roku, kilka dni przed odejściem Szamotulskiego, Załuska zadebiutował w szkockiej ekstraklasie, w wygranym 2:1 meczu z Kilmarnock F.C..
W lutowym meczu półfinału Pucharu Ligi Szkockiej przeciwko Aberdeen F.C. Załuska wykonywał prowokujące gesty w stronę kibiców drużyny przeciwnej. Zauważyła je obecna na meczu policja i po spotkaniu przesłuchała polskiego bramkarza. Miesiąc później Załuska otrzymał karę w wysokości 500 funtów oraz upomnienie od Scottish Football Association za swoje postępowanie. 17 grudnia 2008 roku Załuska podjął decyzję o nieprzedłużeniu umowy z Dundee i odejściu po zakończeniu sezonu 2008/2009. Sześć dni później podpisał wstępną, trzyletnią umowę z Celtikiem, która weszła w życie 1 czerwca 2009 roku. W nowym zespole Załuska zadebiutował 23 września w wygranym 4:0 spotkaniu Pucharu Ligi Szkockiej z Falkirk F.C.. W sezonie 2009/2010 był zmiennikiem Artura Boruca. Przyznał jednak, że z jego punktu widzenia był to dla niego dobry rok, gdyż zagrał w 17 meczach, w tym w paru naprawdę ważnych.
W kolejnych latach był zmiennikiem Frasera Forstera oraz Craiga Gordona. W czerwcu 2015 opuścił Celtic po sześciu latach gry, w tym czasie wystąpił w zespole 51 razy, ale nigdy nie dostał się do głównego składu.
Kariera reprezentacyjna.
Do dorosłej reprezentacji Polski Łukasz Załuska po raz pierwszy został powołany w sierpniu 2008 roku na mecze eliminacji Mistrzostw Świata 2010 z reprezentacjami Słowacji i San Marino. Następnie desygnowany został na pojedynek z reprezentacją Irlandii. W kadrze narodowej zadebiutował jednak dopiero 6 czerwca 2009 roku w przegranym 0−1 towarzyskim spotkaniu z reprezentacją Republiki Południowej Afryki.

</doc>
<doc id="534026" url="https://pl.wikipedia.org/wiki?curid=534026" title="Szczupak">
Szczupak



</doc>
<doc id="534028" url="https://pl.wikipedia.org/wiki?curid=534028" title="Rów Tonga">
Rów Tonga

Rów Tonga − drugi pod względem głębokości rów oceaniczny na Ziemi. Położony w południowo-zachodniej części Oceanu Spokojnego, w Basenie Południowopacyficznym. Znajduje się między wyspami Samoa i Tonga, łączy się z rowem Kermadec. Rów Tonga ma długość 1400 km, a średnia szerokość wynosi 55 km. Jego maksymalna głębokość to 10 882 metry.

</doc>
<doc id="534029" url="https://pl.wikipedia.org/wiki?curid=534029" title="Dashiell Hammett">
Dashiell Hammett

Samuel Dashiell Hammett (ur. 27 maja 1894 w hrabstwie Saint Mary’s w stanie Maryland, zm. 10 stycznia 1961 w Nowym Jorku) – amerykański autor powieści kryminalnych i opowiadań detektywistycznych, scenarzysta filmowy. Uchodzi za twórcę gatunku literackiego zwanego czarnym kryminałem.
Życiorys.
Jego rodzicami byli Richard Thomas Hammett i Annie Bond Dashiell (forma "Dashiell" to zanglicyzowana postać francuskiego: "De Chiel"). Dorastał w Filadelfii i Baltimore. Sam (tak był nazywany zanim zaczął pisać) porzucił szkołę w wieku 13 lat i wykonywał różne prace, zanim zatrudnił się w Narodowej Agencji Detektywistycznej Pinkertona w San Francisco. Pracował w niej jako detektyw od 1915 do 1921, z przerwą na służbę wojskową podczas I wojny światowej. Służył w Zmotoryzowanym Korpusie Medycznym US Army. Zachorował na „hiszpankę”, a później zapadł na gruźlicę i w rezultacie okres wojenny spędził jako pacjent w szpitalu w Ameryce. W 1921 ożenił się z pielęgniarką, Josephine Dolan. Miał z nią dwie córki: Mary Jane (ur. w 1921) i Josephine (ur. w 1926). Następnie podjął pracę w reklamie, ale po pewnym czasie zajął się pisarstwem. Inspirację dała mu praca prywatnego detektywa, którym także jest bohater jego powieści – Sam Spade.
W 1930 zaangażował się uczuciowo w związek z Nell Martin, autorką opowiadań i powieści. Zadedykował jej "Szklany klucz", a ona jemu w rewanżu – powieść "Kochankowie powinni się pobierać" ("Lovers Should Marry"). W 1931 poznał dramatopisarkę Lillian Hellman i miał z nią trwający trzydzieści lat romans.
Najbardziej znaną książką Hammetta jest "Sokół maltański", bestsellerowa powieść, którą trzykrotnie filmowano (1931, 1936, 1941). Najlepszą i zarazem najpopularniejszą ekranizacją, będącą klasyczną pozycją filmu "noir" jest obraz Johna Hustona ("Sokół maltański") z 1941, z Humphreyem Bogartem w roli głównej.
Ostatnią powieść napisał w 1934. Resztę życia poświęcił działalności lewicowej. Stał się skrajnym antyfaszystą, a w 1937 wstąpił do Komunistycznej Partii Stanów Zjednoczonych i w okresie współpracy niemiecko-radzieckiej działał w "Keep America Out of War Committee", przeciwko włączeniu się Stanów Zjednoczonych do II wojny światowej. W 1942, po Pearl Harbor, wstąpił do wojska. Pomimo iż był inwalidą wojennym z I wojny – ofiarą gruźlicy – użył swoich wpływów, aby ponownie przystąpić do służby. Większość wojny spędził jako sierżant na Aleutach, gdzie redagował gazetę wojskową. Skończył wojnę z rozedmą płuc.
W 1951 przez 5 miesięcy przebywał w więzieniu za lekceważenie sądu (odmowę zeznań). W latach 50. był przesłuchiwany przez komisję Kongresu Stanów Zjednoczonych (maccartyzm). Złożył oświadczenie na temat swojej działalności politycznej, po czym odmówił dalszej współpracy z komisją, która w konsekwencji umieściła go na tzw. czarnej liście Hollywoodu.
Przez wiele lat borykał się z chorobą alkoholową. Zmarł 10 stycznia 1961 w nowojorskim szpitalu Lenox Hill na raka płuca, zdiagnozowanego dwa miesiące przed śmiercią.

</doc>
<doc id="534031" url="https://pl.wikipedia.org/wiki?curid=534031" title="Esox lucius">
Esox lucius



</doc>
<doc id="534032" url="https://pl.wikipedia.org/wiki?curid=534032" title="Rów Sundajski">
Rów Sundajski

Rów Sundajski (dawniej Rów Jawajski) − rów oceaniczny w północno-wschodniej części Oceanu Indyjskiego, rozciągający się z północnego zachodu na południowy wschód, ok. 300 km na południe od wysp Jawa i Sumatra. Długość wynosi 3200 km, głębokość maksymalna 7450 metrów, a nachylenie stoków 10°. Obszar jest aktywny sejsmicznie.

</doc>
<doc id="534038" url="https://pl.wikipedia.org/wiki?curid=534038" title="Désert (Kościół)">
Désert (Kościół)

le Désert (czytaj: "le dezér") (w języku francuskim oznacza "pustynię" lub "odosobnienie") – określenie tajnego Kościoła kalwińskiego, który istniał we Francji (przede wszystkim w Masywie Centralnym, Alpach, Gaskonii i Poitou) w okresie prześladowań religijnych ze strony monarchii francuskiej, trwającym ponad sto lat (od 1685 do 1787).
Określenie "Désert" miało 2 znaczenia:
Historia.
Król Francji Ludwik XIV edyktem z Fontainebleau 18 października 1685 odwołał edykt nantejski, gwarantujący protestantom wolność wyznania. Od tej pory wszyscy Francuzi mieli stać się przymusowo katolikami: zabroniono nabożeństw ewangelickich, burzono kościoły i szkoły protestanckie, zarządzono przymusowy chrzest katolicki wszystkich dzieci, skazano na banicję pastorów, ale jednocześnie król zabronił innowiercom opuszczać Francję (nie chcąc tracić poddanych). Bez wyroku masowo wtrącano do więzienia kobiety i dzieci (najdłużej, bo 38 lat więziono Marie Durand, zamurowaną w wieży w Aigues-Mortes). Na południu Francji (gdzie protestantów było najwięcej) rolę „misjonarzy” pełniło wojsko królewskie (dragoni), którzy rozpętali terror (tzw. „dragonady”: znęcanie się, pobicia, konfiskaty, zabójstwa itp.) przeciwko opornym kalwinistom. Do szykan należało kwaterowanie dragonów w domach protestantów i na ich koszt, gdzie np. biciem w bębny uniemożliwiali gospodarzom sen. Dzieci były często odbierane protestanckim rodzicom i oddawane na wychowanie do katolickich zakonów. Za posiadanie ksiąg „heretyckich” groziła kara śmierci; wojsko szablami „zapędzało” opornych na msze. 
We wsiach trudniej było narzucać rekatolicyzację; tam też kultywowano protestantyzm w ukryciu. Nabożeństwa (także śluby i chrzty) odprawiano w odludnych, trudno dostępnych i strzeżonych miejscach, początkowo tylko w nocy, później także w dzień. Wygnanych pastorów zastępowali wierni, szerzył się mistycyzm i proroctwa. Przedmioty, związane z kultem (biblie, kielichy, modlitewniki) ukrywano w przemyślnych skrytkach (znane są np. kielichy "rozmontowywane" na części w celu lepszego ukrycia, kazalnica udająca skrzynię i biblie protestanckie, ukryte wewnątrz katolickich książek).
W wyniku prześladowań nawróciła się na katolicyzm znaczna część francuskich protestantów. Początkowy optymizm władz zakłóciło krwawe powstanie kamizardów w Langwedocji, które poważnie osłabiło prestiż monarchii. Wymuszone nawrócenia były często pozorne, co wykazał powrót znacznej części ludności do protestantyzmu po 1787 r. Do dziś południe Francji liczy procentowo najwięcej protestantów w kraju. 
Prześladowania religijne (o różnym stopniu nasilenia) trwały nieprzerwanie do 1787, kiedy król Ludwik XVI edyktem o tolerancji pozwolił protestantom francuskim na wolność wyznania. Od tego czasu mogli otwarcie wyznawać swoją wiarę. W 1789 rewolucja francuska wprowadziła równouprawnienie wszystkich wyznań religijnych we Francji.
Od 1910 istnieje w Mas Soubeyran "Musée du Désert" (Muzeum Désert), które dokumentuje historię "tajnego Kościoła" z okresu prześladowań. 
Na ziemiach polskich odpowiednikiem "Désert" był tajny Kościół luterański, działający na Śląsku Cieszyńskim w okresie prześladowań religijnych (od 1653 do 1709).

</doc>
<doc id="534039" url="https://pl.wikipedia.org/wiki?curid=534039" title="Tadeusz Pikus">
Tadeusz Pikus

Tadeusz Pikus (ur. 1 września 1949 w Zabielu) – polski duchowny rzymskokatolicki, profesor nauk teologicznych, biskup pomocniczy warszawski w latach 1999–2014, biskup diecezjalny drohiczyński w latach 2014–2019, od 2019 biskup senior diecezji drohiczyńskiej.
Życiorys.
Urodził się 1 września 1949 w Zabielu. W latach 1975–1981 studiował w Wyższym Metropolitalnym Seminarium Duchownym w Warszawie. Święcenia diakonatu otrzymał 4 maja 1980. Święceń prezbiteratu udzielił mu 7 czerwca 1981 w bazylice archikatedralnej św. Jana Chrzciciela w Warszawie biskup pomocniczy warszawski Jerzy Modzelewski. W Akademickim Studium Teologii Katolickiej w Warszawie uzyskał w 1981 magisterium, a w 1983 licencjat z patrologii. W latach 1983–1985 odbył studia w zakresie teologii fundamentalnej na Uniwersytecie Nawarry w Pampelunie, ukończone doktoratem na podstawie dysertacji "La noción de Apologetica segun Gardeil". W 1999 po przedłożeniu na Papieskim Wydziale Teologicznym w Warszawie rozprawy "Aksjologiczny wymiar religii w twórczości Aleksandra Mienia. Studium analityczno-krytyczne" uzyskał stopień doktora habilitowanego nauk teologicznych w zakresie teologii fundamentalnej. W 2008 postanowieniem prezydenta RP Lecha Kaczyńskiego otrzymał tytuł profesora nauk teologicznych.
W latach 1981–1983 był wikariuszem w parafii św. Rodziny w Jaktorowie. W latach 1985–1988 pracował jako referent w Sekretariacie Prymasa Polski. W latach 1990–1992 przebywał w Moskwie, gdzie pełnił funkcje kapelana pracowników Pracowni Konserwacji Zabytków i duszpasterza Polaków w ZSRR. Od 1996 był duszpasterzem przedsiębiorców i organizatorów życia gospodarczego w Warszawie. W 1997 został rektorem kościoła Niepokalanego Poczęcia Najświętszej Maryi Panny w Warszawie. W tym samym roku wszedł w skład rady kapłańskiej i kolegium konsultorów archidiecezji warszawskiej. W 1998 został członkiem IV Synodu Archidiecezji Warszawskiej, na którym był wiceprzewodniczącym komisji ekumenicznej.
Prowadził wykłady w Wyższym Metropolitalnym Seminarium Duchownym w Warszawie (1985–1999), Papieskim Wydziale Teologicznym w Warszawie (1989–1990 i 1993–1998), Akademii Teologii Katolickiej w Warszawie i później na Uniwersytecie Kardynała Stefana Wyszyńskiego (1997–2009), w Wyższym Seminarium w Łowiczu (1994–1995, 1996–1998), w Wyższym Seminarium Duchownym w Grodnie (1997–1999), w Polskim Centrum Katechetycznym w Wilnie (1997–1999), a także w Wyższym Seminarium Duchownym w Drohiczynie. W latach 1988–1990 i 1992–1994 był prefektem warszawskiego seminarium, a w 1994 został jego wicerektorem. W 1989 objął funkcję sekretarza Papieskiego Wydziału Teologicznego w Warszawie. W 1987 został adiunktem w Akademickim Studium Teologii Katolickiej w Warszawie, a w 2002 objął stanowisko profesora nadzwyczajnego na Uniwersytecie Kardynała Stefana Wyszyńskiego w Warszawie. W latach 2000–2008 pełnił funkcję kierownika Wyższych Zawodowych Studiów Katechetycznych oraz kierownika kursów doskonalenia zawodowego dla nauczycieli religii-katechetów Papieskiego Wydziału Teologicznego w Warszawie Sekcji św. Jana Chrzciciela. Zorganizował Kolegium Teologii Katolickiej św. Tomasza z Akwinu w Moskwie, a następnie w latach 1991–1992 był dziekanem i wykładowcą na tej uczelni. W 1997 został członkiem Warszawskiego Towarzystwa Teologicznego, w 2005 członkiem zwyczajnym Stowarzyszenia Teologów Fundamentalnych w Polsce, a w 2007 członkiem korespondentem Wydziału Teologicznego Towarzystwa Naukowego Katolickiego Uniwersytetu Lubelskiego Jana Pawła II. Autor publikacji opisujących chrześcijaństwo na terenie Rosji.
24 kwietnia 1999 papież Jan Paweł II mianował go biskupem pomocniczym archidiecezji warszawskiej ze stolicą tytularną Lisinia. Święcenia biskupie otrzymał 8 maja 1999 w bazylice archikatedralnej św. Jana Chrzciciela w Warszawie. Udzielił mu ich kardynał Józef Glemp, prymas Polski, któremu asystowali Kazimierz Romaniuk, biskup diecezjalny warszawsko-praski, i Bronisław Dembowski, biskup diecezjalny włocławski. Jako zawołanie biskupie przyjął słowa „"Surrexit Dominus vere!"” ("Pan prawdziwie zmartwychwstał!"). W latach 1999–2014 sprawował urząd wikariusza generalnego archidiecezji, ponadto w latach 1999–2008 był przewodniczącym Wydziału Nauki Katolickiej. W 1999 został kanonikiem gremialnym Kapituły Metropolitalnej Warszawskiej.
29 marca 2014 decyzją papieża Franciszka został przeniesiony na urząd biskupa diecezjalnego diecezji drohiczyńskiej. Diecezję objął kanonicznie 24 maja 2014, a 25 maja 2014 odbył ingres do katedry Trójcy Przenajświętszej w Drohiczynie. 18 września 2018 ze względu na stan zdrowia złożył rezygnację ze sprawowanego urzędu, którą papież Franciszek przyjął 16 października 2018, zlecając mu dalsze sprawowanie urzędu do czasu mianowania następcy. Ostatecznie rezygnacja została przyjęta 17 czerwca 2019. Zarządzał diecezją jako administrator apostolski do momentu objęcia urzędu przez jego następcę Piotra Sawczuka, co nastąpiło 19 lipca 2019. Został rezydentem archidiecezji warszawskiej.
W ramach Konferencji Episkopatu Polski był przewodniczącym: Bilateralnego Zespołu Katolicko-Prawosławnego (2001–2011), Zespołu ds. Kontaktów z Polską Radą Ekumeniczną (2005–2010) i Rady ds. Ekumenizmu (2006–2011, członek od 1999). Pełnił funkcje delegata ds. dialogu katolików i muzułmanów (2000–2006) oraz delegata ds. Duszpasterstwa Polskich Przetwórców Żywności (2003–2013). Ponadto był członkiem: Komisji Wychowania Katolickiego (2000–2010), Rady ds. Dialogu Religijnego, jednocześnie przewodnicząc Komitetowi ds. Dialogu z Religiami Niechrześcijańskimi (2001–2006), Rady Programowej Zespołu Pomocy dla Kościoła Katolickiego na Wschodzie (2002–2012), Zespołu ds. Społecznych Aspektów Intronizacji Chrystusa Króla (2004–2013) i Zespołu do rozmów z Rosyjskim Kościołem Prawosławnym (2010–2012). W 2017 został asystentem kościelnym Krajowej Rady Katolików Świeckich.
W latach 1999–2010 jako członek Rady ds. Ekumenizmu był redaktorem „Biuletynu Ekumenicznego” i współredaktorem zeszytów „Tydzień powszechnej modlitwy o jedność Chrześcijan”. W latach 2000–2004 należał do Zarządu Głównego Rady Wspólnej Katolików i Muzułmanów w Polsce, w 2004 został członkiem tejże rady.
Odznaczenia i wyróżnienia.
W 2005 za szczególne zasługi dla oświaty i wychowania został odznaczony Medalem Komisji Edukacji Narodowej.
W 2010 został laureatem Polskiej Honorowej Nagrody Jakości.

</doc>
<doc id="534045" url="https://pl.wikipedia.org/wiki?curid=534045" title="Mikryt">
Mikryt

Mikryt (pelit) – rodzaj spoiwa węglanowych skał osadowych (np. wapieni), utworzonego przez niewidoczne makroskopowo kryształy węglanów (głównie kalcytu) o rozmiarach rzędu kilku tysięcznych milimetra. Makroskopowo mikryt ma postać jednorodnego wapienia. Nawet pod mikroskopem zwykle nie sposób wyróżnić poszczególnych kryształów i ziarn, widoczne są ciemne agregaty kalcytu. Mikryt zwykle tworzy się w wyniku strącania chemicznego lub biochemicznego. 
Mikrytowa masa wypełniająca może występować jako jedyny składnik wapieni lub współtworzyć spoiwo czy też masę wypełniającą wraz ze składnikami ziarnistymi. 

</doc>
<doc id="534047" url="https://pl.wikipedia.org/wiki?curid=534047" title="Tornaľa">
Tornaľa

Tornaľa (węg. "Tornalja") – miasto w południowej Słowacji, w powiecie Revúca, w kraju bańskobystrzyckim.
Położone nad rzeką Slana na wysokości 182 m n.p.m. Ludność: 7,5 tys. (2011), w większości Węgrzy.
Pierwsze wzmianki o osadzie Tornaľa pochodzą z 1245. Przez wiele wieków miasto było ośrodkiem administracyjnym i handlowym otaczającego go rejonu rolniczego.
W latach 1948–1990 nosiło nazwę "Šafárikovo" na cześć słowackiego poety Pavla Jozefa Šafárika.
Ważniejsze zabytki miasta:

</doc>
<doc id="534049" url="https://pl.wikipedia.org/wiki?curid=534049" title="Tornal'a">
Tornal'a



</doc>
<doc id="534050" url="https://pl.wikipedia.org/wiki?curid=534050" title="Tornala">
Tornala



</doc>
<doc id="534051" url="https://pl.wikipedia.org/wiki?curid=534051" title="Zdzisław Reszelewski">
Zdzisław Reszelewski

Zdzisław Reszelewski (ur. 12 sierpnia 1943 w Mogilnie, zm. 27 grudnia 1983) – polski tłumacz, poliglota, krytyk literacki, poeta. Mieszkał między innymi w Lublinie, Wrocławiu, Warszawie. W roku 1973 przeniósł się do Bydgoszczy, gdzie pozostał do śmierci. Opanował kilkanaście języków – angielski, hinduski, japoński, włoski, hiszpański, portugalski.
Tłumaczył literaturę obcą na język polski, a także propagował polską literaturę na świecie.
Pisał eseje, oraz artykuły na temat cywilizacji narodów Dalekiego Wschodu. 
Jego teksty ukazywały się między innymi w "Literatur und Kritik" - Austria, "Utga Zidol Urlag" - Mongolia, "Landfall" - Nowa Zelandia.
Najważniejsze tłumaczenia to.
W Indiach ukazała się "Współczesna poezja polska - antologia" i "Znaki życia i miłości" antologia polskiej poezji kobiecej (1980 r.)
W roku 1981 otrzymał nagrodę literacką bydgoskich "Faktów"
Pośmiertnie niewielkim nakładem ukazał się tomik jego poezji - "W innym wymiarze" (1996)
Linki zewnętrzne.
Słuchowisko "Testament Artura Flynna" autorstwa Zdzisława Reszelewskiego - Archiwum Polskiego Radia Pomorza i Kujaw
Program literacko - muzyczny cz. I : Zdzisław Reszelewski-Tłumacz i Poliglota - Archiwum Polskiego Radia Pomorza i Kujaw
Program literacko - muzyczny cz. II : Zdzisław Reszelewski-Tłumacz i Poliglota - Archiwum Polskiego Radia Pomorza i Kujaw
Słuchowisko "Niebezpieczny lot" autorstwa Zdzisława Reszelewskiego - Archiwum Polskiego Radia Pomorza i Kujaw

</doc>
<doc id="534053" url="https://pl.wikipedia.org/wiki?curid=534053" title="1857 w literaturze">
1857 w literaturze



</doc>
<doc id="534064" url="https://pl.wikipedia.org/wiki?curid=534064" title="Eclipse (koń)">
Eclipse (koń)

Eclipse – kasztanowaty koń pełnej krwi angielskiej.
Eclipse urodził się 1 kwietnia 1764 roku, a ponieważ w tym dniu miało miejsce zaćmienie Słońca, więc nadano mu imię – Eclipse (ang. zaćmienie). Wprawdzie nie wiadomo gdzie dokładnie miały miejsce jego narodziny, jednak najprawdopodobniej było to w Windsor Forest, gdzie swoje stado miał William August, książę Cumberlandu. Po śmierci księcia koń, tak jak i inne, został wystawiony na aukcję, na której kupił go za 75 gwinei William Wildman.
5 maja 1769 roku po pierwszym wygranym wyścigu połowę konia wygrał Irlandczyk Denis O’Kelly, choć niektóre źródła podają, że kupił ją płacąc 650 gwinei, a rok później odkupił drugą połowę za 1100 gwinei. Jak się okazało, był to dobry interes. Od 3 maja 1769 roku Eclipse wygrał wszystkie swoje wyścigi, których było 18. Po takiej serii wygranych, które często kończyły się kilkusetmetrową przewagą na mecie nad przeciwnikami, konkurenci nie chcieli wystawiać swoich koni do walki z Eclipse. W ten sposób dość szybko skończyła się jego kariera, i od tej chwili służył on jedynie jako reproduktor. Jednak i na tym zarobił jego właściciel funtów. Eclipse padł na kolkę 26 lutego 1789 roku. Jego szczątki znajdują się w Jockey Club Museum w Newmarket. Royal Veterinary College szacuje, że aktualnie 80% koni wyścigowych jest jego potomkami.
Aktualnie badaniem muzealnych szczątków Eclipse zajmują się naukowcy z Royal Veterinary College i University of Cambridge. Chcą oni poznać DNA tego konia i dowiedzieć się dlaczego tak mocno górował nad innymi końmi.

</doc>
<doc id="534075" url="https://pl.wikipedia.org/wiki?curid=534075" title="Flaga Montserratu">
Flaga Montserratu

Flaga Montserratu, brytyjskiego terytorium zamorskiego na Karaibach, została przyjęta 10 kwietnia 1909 roku. 
Przyjmuje ona typową dla brytyjskich terytoriów postać tzw. "Blue Ensign", czyli flagi brytyjskiej w kantonie na błękitnym tle. Z prawej strony flagi znajduje się herb Montserratu, które przedstawia kobiecą postać wspartą o krzyż i trzymającą w lewej dłoni harfę opartą o ziemię. Kobieta w godle wyspy to Erin, personifikacja Irlandii, co podkreślać ma irlandzkie pochodzenie osadników na wyspie.

</doc>
<doc id="534077" url="https://pl.wikipedia.org/wiki?curid=534077" title="LYMEC">
LYMEC

LYMEC (The European Liberal Youth) – młodzieżowa, międzynarodowa organizacja polityczna skupiająca stowarzyszenia liberalne z Europy, założona w 1976 r. Większość członków jest partii politycznych należących do partii ALDE. Zrzesza 93 organizacje z większości krajów Europy. Prezydentem LYMEC jest obecnie Svenja Hahn, niemiecka polityczka. 
W obecny skład zarządu wchodzą:
W Polsce członkami LYMEC są Młodzi .Nowocześni oraz .

</doc>
<doc id="534079" url="https://pl.wikipedia.org/wiki?curid=534079" title="Andrzej Osiecimski-Czapski">
Andrzej Osiecimski-Czapski

Andrzej Osiecimski-Czapski (ur. 8 lipca 1899 w Wilnie, zm. 14 maja 1976 w Westport) – polski wioślarz i hokeista, olimpijczyk.
Życiorys.
Pochodził z rodziny ziemiańskiej, syn Kazimierza Roberta (1866–1942) i Marii Antoniny ze Śniadeckich h. Leliwa (1876–1945). Początkowo, w latach 1910–1913 uczył się w Genewie, później w Anglii, gdzie w 1981 ukończył Eton College. W okresie nauki gimnazjalnej w Anglii odbył przeszkolenie wojskowe w Officers Training Corps (luty 1915 - wrzesień 1917). Od 1 maja 1919 służył w Wojsku Polskim (armia gen. Hallera na terenie Francji). Osiągnął stopień porucznika. Uczestnik wojny polsko-bolszewickiej jako żołnierz 8 Pułku Ułanów Ks. Józefa Poniatowskiego. W 1923 mianowany porucznikiem. W czasie przewrotu majowego został ranny w nogę, po czym przeszedł w stan spoczynku.
Uprawiał różne dyscypliny sportowe, ale największe sukcesy osiągnął w wioślarstwie i hokeju na lodzie. Jako wioślarz reprezentował Polskę podczas olimpiady w Paryżu 1924 w jedynkach; odpadł w przedbiegu. Został za to brązowym medalistą Mistrzostw Europy w Pradze w 1925 w jedynkach. Był to pierwszy medal polskiego wioślarza w zawodach tej rangi. Trzykrotnie zdobył tytuł mistrza Polski: w jedynkach w 1924 i 1925 oraz w dwójkach podwójnych w 1926 (w osadzie z Jerzym Lisieckim). Reprezentował barwy Warszawskiego Towarzystwa Wioślarskiego.
Jako hokeista był reprezentantem Polski, uczestnikiem Mistrzostw Europy w Davos w 1926. Występował jako zawodnik AZS Warszawa. Był także działaczem sportowym, członkiem pierwszego zarządu Polskiego Związku Hokeja na Lodzie w 1925. W latach 30. XX w. był naczelnym dyrektorem American Scantic Line w Polsce w Warszawie.

</doc>
<doc id="534085" url="https://pl.wikipedia.org/wiki?curid=534085" title="Esocidae">
Esocidae



</doc>
<doc id="534092" url="https://pl.wikipedia.org/wiki?curid=534092" title="Jad (judaizm)">
Jad (judaizm)

Jad (hebr. יד "ręka") – przyrząd, wskaźnik liturgiczny w judaizmie.
Pałeczka z zakończeniem w kształcie dłoni, używane podczas czytania Tory, ułatwiająca wskazywanie i czytanie fragmentów. Przechowywany jest w aron ha-kodesz wraz z pergaminowym zwojem Tory. W czasie nabożeństwa lektor śledzi nim śpiewany tekst, gdyż według tradycji żydowskiej nie wolno dotykać świętego zwoju ręką ludzką.
Wykonywany jest ze srebra, kości słoniowej, lub drewna. Czasami wysadzany kamieniami szlachetnymi.
Opis.
Oprócz praktycznego wykorzystania do wskazywania liter, jad zapewnia, że pergamin nie zostanie dotknięty podczas czytania.
Jest tego kilka przyczyn: dotykanie pergaminu powoduje, że staje się on rytualnie nieczysty, a często kruchy pergamin łatwo ulega uszkodzeniu. Co więcej, pergamin welinowy nie pochłania atramentu, więc dotknięcie zwoju palcami spowoduje uszkodzenie napisu. Wyjątkiem od tego zakazu jest święto Simchat Tora (Radość Tory), podczas święta Sukkot, gdy pozwala się dzieciom na dotykanie Tory.
Chociaż nie jest wymagane podczas intonowania z Tory, jest używany często i jest uważany za hidur micwa („upiększenie przykazania”) czytania Tory.
Produkcja.
Jad może być wykonany z różnych materiałów, jednak srebro jest powszechne, szczególnie stosowane jako wykończenie jad. Jad ma często kształt długiego pręta, zakończonego małą dłonią, z wyprostowanym palcem wskazującym. W niektórych przypadkach jad jest pokryty tkaniną.
Inne zastosowania.
Hebrajskie słowo jad odnosi się również do pomnika opartego na wersecie w księdze Izajasza 56:5. Organizacje ze słowem jad w swoich tytułach to:

</doc>
<doc id="534096" url="https://pl.wikipedia.org/wiki?curid=534096" title="Festivals Chopin de Valldemossa">
Festivals Chopin de Valldemossa

Associación "Festivals Chopin de Valldemossa" ("Towarzystwo "Festiwale Chopinowskie w Valldemossa"") – stowarzyszenie non profit i towarzystwo chopinowskie w mieście Valldemossa na Majorce (Hiszpania).
Założone zostało w 1929 r. przez Anne-Marie Boutroux de Ferrà i jej męża Bartomeu Ferrà i Juan. Zajmuje się utrzymaniem muzeum poświęconego pobytowi w Valdemossie na przełomie 1838 i 1839 r. Fryderyka Chopina i francuskiej pisarki George Sand. Głównym celem stowarzyszenia jest upowszechnianie dzieł muzycznych i literackich dwojga twórców. Należy do Międzynarodowej Federacji Towarzystw Chopinowskich (IFCS). Pierwsze koncerty były organizowane przez stowarzyszenie w latach 1931-1936. Obecna edycja festiwali jest organizowana nieprzerwanie od 1981 roku, które odbywają się w sierpniu. Muzeum czynne jest przez cały rok, przez wszystkie dni tygodnia z wyjątkiem 25 grudnia i 1 stycznia. Obecnie funkcję prezesa stowarzyszenia i dyrektora muzeum pełni Rosa Capllonch Ferra.

</doc>
<doc id="534097" url="https://pl.wikipedia.org/wiki?curid=534097" title="Hormon steroidowy">
Hormon steroidowy



</doc>
<doc id="534100" url="https://pl.wikipedia.org/wiki?curid=534100" title="Muławkowate">
Muławkowate

Muławkowate (Umbridae) – rodzina małych, słodkowodnych ryb szczupakokształtnych (Esociformes).
Występowanie.
W wielu akwenach wody słodkiej na półkuli północnej – Ameryka Północna, Europa i Azja. W Polsce, jako gatunki obce, występują muławka bałkańska i muławka wschodnioamerykańska.
Cechy charakterystyczne.
Ciało wydłużone, pysk krótki. Żuchwa łączy się z czaszką przed przednią krawędzią oka. Płetwa ogonowa zaokrąglona. W kościach brak komórek kostnych. Liczba promieni w płetwach piersiowych nie sięga 30.
Największe osobniki z rodzaju "Dalia" dorastają do ok. 30 cm długości. Liczba chromosomów różni się u poszczególnych gatunków i wynosi 22–78.
Klasyfikacja.
Rodzaje zaliczane do tej rodziny:
"Dallia" — "Novumbra" — "Umbra"
Rodzajem typowym jest "Umbra".

</doc>
<doc id="534101" url="https://pl.wikipedia.org/wiki?curid=534101" title="Umbridae">
Umbridae



</doc>
<doc id="534103" url="https://pl.wikipedia.org/wiki?curid=534103" title="Paul Caligiuri">
Paul Caligiuri

Paul David Caligiuri (ur. 9 marca 1964 w Westminster w Kalifornii) – amerykański piłkarz. W reprezentacji w latach 1984-1998 rozegrał 110 meczów i strzelił 5 goli.

</doc>
<doc id="534106" url="https://pl.wikipedia.org/wiki?curid=534106" title="Tananariwu">
Tananariwu



</doc>
<doc id="534109" url="https://pl.wikipedia.org/wiki?curid=534109" title="KV 427">
KV 427



</doc>
<doc id="534110" url="https://pl.wikipedia.org/wiki?curid=534110" title="Animalia">
Animalia



</doc>
<doc id="534112" url="https://pl.wikipedia.org/wiki?curid=534112" title="Renault 4CV">
Renault 4CV

Renault 4CV – samochód osobowy produkowany przez francuską firmę Renault w latach 1947–1961.
Dostępny był jako 4-drzwiowy fastback. Do napędu używano silnika R4 o pojemności 0,7 l. Moc przenoszona była na oś tylną. Samochód wyposażono w 3-biegową manualną skrzynię biegów.
Historia i opis samochodu.
Był to tani samochód po II wojnie światowej dla każdego, zainspirowany „Garbusem” niemieckiego Volkswagena, który jako pierwszy model we Francji sprzedał się w liczbie większej niż milion egzemplarzy.
W roku 1946 zaprezentowano prototyp opracowany jeszcze w czasie wojny: Renault 4CV – czterodrzwiową limuzynę z silnikiem z tyłu (pojemność 747 cm³) i trzybiegową przekładnią. Przednia para drzwi była otwierana „pod wiatr”.
Pierre Lefaucheux chciał nadać temu samochodowi jedną spośród tych trzech nazw: "Régine", "Réginette" albo "Régiquatre", ale pracownicy z fabryki nazwali go 4CV. Pierwszy Renault 4CV opuścił linię montażową 12 sierpnia 1947 roku. Samochód cieszył się popularnością (do 1961 r. wyprodukowano aż 1 105 547 egzemplarzy).

</doc>
<doc id="534115" url="https://pl.wikipedia.org/wiki?curid=534115" title="Engraulidae">
Engraulidae



</doc>
<doc id="534116" url="https://pl.wikipedia.org/wiki?curid=534116" title="Simplonpass">
Simplonpass

Przełęcz Simplon (niem. "Simplonpass", wł. "Passo del Sempione") – przełęcz położona 2005 m n.p.m. u podnóża szczytu Staldhorn w masywie Weissmies w Alpach Pennińskich. Stanowi umowną granicę między Alpami Pennińskimi i Alpami Lepontyńskimi. Biegnie przez nią drogowa trasa europejska.
Kilka kilometrów dalej na wschód znajduje się tunel kolejowy wydrążony w masywie Monte Leone w Alpach Lepontyńskich, na wysokości 634–705 m n.p.m., liczący 19,8 km długości i łączący miasta Brig i Domodossola (Szwajcarię i Włochy). Tunel uważany jest za jedno z większych osiągnięć inżynierii lądowej XIX wieku (oddano go do użytku w roku 1906), a przez blisko 50 lat uważany był za najdłuższy tunel świata (w 2006 r. tunele Simplon I oraz Simplon II zajmowały 5. i 6. miejsce w rankingu). Jednotorowy tunel zaprojektował Alfred Brandt. Prace nad budową rozpoczęto już w 1899 roku, drążąc jednocześnie z dwóch stron, by spotkać się 24 lutego 1905 r. W 1922 roku oddano do użytku drugą (osobną) linię kolejową pozwalającą na jednoczesny ruch dwukierunkowy.

</doc>
<doc id="534117" url="https://pl.wikipedia.org/wiki?curid=534117" title="Soufrière Hills">
Soufrière Hills

Soufrière Hills – wulkan na wyspie Montserrat na Morzu Karaibskim. Typowy stratowulkan.
Po długim okresie uśpienia, wulkan uaktywnił się w 1995 niszcząc południową część wyspy, w tym jej stolicę Plymouth. W czasie długotrwałej erupcji wyspę opuściło ok. 2/3 ludności. Do największej erupcji doszło w 1997, kiedy zginęło 20 osób. Wybuch wulkanu Soufrière Hills spowodował olbrzymie straty na wyspie i doprowadził do załamania jej gospodarki, opierającej się na rolnictwie i turystyce.
Nazwa wulkanu pochodzi z języka francuskiego i oznacza „ujście siarki”. Nazwę Soufrière nosi kilka karaibskich wulkanów, m.in. Soufrière na wyspie Saint Vincent, Soufrière na wyspie Saint Lucia czy Soufrière na Gwadelupie.

</doc>
<doc id="534118" url="https://pl.wikipedia.org/wiki?curid=534118" title="Marzenia dzienne">
Marzenia dzienne

Marzenia dzienne – fantazje, myśli i wyobrażenia występujące w czasie pełnej świadomości.
Marzenia dzienne mogą dotyczyć przeszłości, teraźniejszości lub przyszłości. Dotyczą różnych tematów, wyróżnia się m.in. marzenia dotyczące sukcesu, czynów bohaterskich, relacji z innymi ludźmi, religijne itp. Dotyczą bardziej złożonych konstruktów myślowych, bądź rzeczy bardzo prozaicznych.
Badania prowadzone przez Jerome'a Singera ("Marzenia dzienne") wykazały pewne różnice dotyczące treści marzeń dziennych w zależności od płci, wieku, pozycji społecznej itp. Wpływają one znacząco na funkcjonowanie człowieka. Freud przypisywał im rolę kompensacyjną. Mogą występować jako mechanizm obronny – uciekanie w świat fantazji, eskapizm.

</doc>
<doc id="534119" url="https://pl.wikipedia.org/wiki?curid=534119" title="Tunel Simplon">
Tunel Simplon



</doc>
<doc id="534120" url="https://pl.wikipedia.org/wiki?curid=534120" title="Polyplacophora">
Polyplacophora



</doc>
<doc id="534121" url="https://pl.wikipedia.org/wiki?curid=534121" title="Alberto García Aspe">
Alberto García Aspe

Alberto García Aspe (ur. 11 maja 1967 w mieście Meksyk), meksykański piłkarz występujący na pozycji środkowego pomocnika, jeden z wciąż pojawiających się liderów reprezentacji Meksyku w piłce nożnej.
Klubową karierę zaczął w roku 1984, Garcia Aspe grał w UNAM Pumas, Necaxa, River Plate, Club América i Puebla. Reprezentacja 1988–2002: 109A - 21 goli. García Aspe grał na trzech mundialach (Mistrzostwa Świata w Piłce Nożnej 1994, 1998, Mistrzostwa Świata w Piłce Nożnej 2002). Znajduje się na 5. miejscu w kategorii największej liczby występów dla reprezentacji Meksyku.
García Aspe jest obecnie komentatorem meksykańskiej stacji telewizyjnej Televisa.

</doc>
<doc id="534122" url="https://pl.wikipedia.org/wiki?curid=534122" title="Scaphopoda">
Scaphopoda



</doc>
<doc id="534123" url="https://pl.wikipedia.org/wiki?curid=534123" title="Francuskie Indochiny">
Francuskie Indochiny



</doc>
<doc id="534124" url="https://pl.wikipedia.org/wiki?curid=534124" title="Soufrière">
Soufrière



</doc>
<doc id="534125" url="https://pl.wikipedia.org/wiki?curid=534125" title="Bivalvia">
Bivalvia



</doc>
<doc id="534126" url="https://pl.wikipedia.org/wiki?curid=534126" title="Soufriere">
Soufriere



</doc>
<doc id="534127" url="https://pl.wikipedia.org/wiki?curid=534127" title="Cephalopoda">
Cephalopoda



</doc>
<doc id="534128" url="https://pl.wikipedia.org/wiki?curid=534128" title="Baky">
Baky

Baky – rzeka w azjatyckiej części Rosji (Jakucja) w dorzeczu Indygirki; długość 170 km.
Płynie w górach Połousny Kriaż; u ich podnóży łączy się z rzeką Irgiczan tworząc Ujandinę.

</doc>
<doc id="534129" url="https://pl.wikipedia.org/wiki?curid=534129" title="Alberto Garcia Aspe">
Alberto Garcia Aspe



</doc>
<doc id="534130" url="https://pl.wikipedia.org/wiki?curid=534130" title="Asteroidea">
Asteroidea



</doc>
<doc id="534131" url="https://pl.wikipedia.org/wiki?curid=534131" title="Elopsowate">
Elopsowate

Elopsowate, oszczerowate (Elopidae) – rodzina ławicowych ryb elopsokształtnych (Elopiformes).
Występowanie.
Ciepłe i tropikalne wody morskie, rzadko wpływają do estuariów i rzek.
Cechy charakterystyczne.
Ciało silnie wydłużone, o długości do 100 cm (u "Elops machnata"), zakończone głęboko wciętą płetwą ogonową. Nasada płetwy grzbietowej rozpoczyna się tuż za nasadą płetw brzusznych. W płetwach występują tylko promienie miękkie. Ostatni promień płetwy grzbietowej jest najkrótszy. Duży otwór gębowy w położeniu końcowym, wyposażony w drobne zęby. Łuski drobne, w liczbie 95–120 w linii bocznej. Liczba kręgów od 63 do 79.
Klasyfikacja.
Rodzaje zaliczane do tej rodziny:

</doc>
<doc id="534132" url="https://pl.wikipedia.org/wiki?curid=534132" title="Irgiczan">
Irgiczan

Irgiczan – rzeka w azjatyckiej części Rosji (Jakucja) w dorzeczu Indygirki; długość 211 km.
Płynie w górach Połousny Kriaż; u ich podnóży łączy się z rzeką Baky tworząc Ujandinę.

</doc>
<doc id="534135" url="https://pl.wikipedia.org/wiki?curid=534135" title="Elopidae">
Elopidae



</doc>
<doc id="534136" url="https://pl.wikipedia.org/wiki?curid=534136" title="Szaki (okręg mariampolski)">
Szaki (okręg mariampolski)

Szaki (lit. "Šakiai") – miasto na Litwie, położone 65 km na zachód od Kowna i 50 km na północ od Mariampola, niedaleko rzeki Szeszupy.
Wieś Szaki została po raz pierwszy wspomniana w dokumentach w 1599 roku. W 1719 znajdował się tam już kościół, w 1805 zbudowano kirchę. Prawa miejskie nadano w 1776 roku. Miasto zostało poważnie zniszczone podczas II wojny światowej.
W mieście zachował się stary układ przestrzenny z czworokątnym rynkiem i promieniście biegnącymi ulicami. Głównym zabytkiem jest kościół pw. św. Jana Chrzciciela z 1940 roku.
W Szakach urodził się Zygmunt Kęstowicz (1921-2007) – polski aktor teatralny i filmowy.

</doc>
<doc id="534137" url="https://pl.wikipedia.org/wiki?curid=534137" title="Uchwyt (informatyka)">
Uchwyt (informatyka)

Uchwyt lub "identyfikator" (ang. "handle") – w systemie Windows nazwą tą nazywane są identyfikatory obiektów systemu, takich jak okna, ikony, wątki, itp.
Są to czterobajtowe liczby. W języku C nazwy ich typów zaczynają się na H, np. uchwyt okna ma typ HWND. Są one w C zdefiniowane jako wskaźniki, jednak jest to czysto formalny chwyt, pozwalający na łatwą kontrolę ich typów. Naprawdę nie są to wskaźniki, lecz indeksy tablic systemowych.

</doc>
<doc id="534140" url="https://pl.wikipedia.org/wiki?curid=534140" title="Władysław Wielhorski">
Władysław Wielhorski

Władysław Wielhorski (ur. 6 marca 1885 w Złobyczach k. Żytomierza, zm. 13 grudnia 1967 w Londynie) – polski historyk, politolog, działacz społeczny, poseł na Sejm IV w II RP. Jeden z współtwórców polskiej szkoły sowietologicznej.
Życiorys.
W latach 1920–1924 publicysta „Dnia Kowieńskiego”, wydalony z Republiki Litewskiej za "„działalność antypaństwową”". W latach 1930–1939 profesor Wyższej Szkoły Nauk Politycznych w Wilnie, również w Wilnie w latach 1931–1939 dyrektor Instytutu Naukowo-Badawczego Europy Wschodniej. Był wykładowcą Uniwersytetu Wileńskiego, w latach 1935–1938 posłem na Sejm, a w 1940 więziony przez NKWD, następnie deportowany w głąb ZSRR. 
Zwolniony w wyniku układu Sikorski-Majski, został ewakuowany z ZSRR. W 1942 znalazł się w Londynie.
Na emigracji został współtwórcą Związku Ziem Północno-Wschodnich oraz Ligi Niepodległości Polski, członkiem Tymczasowej Rady Jedności Narodowej oraz wielu organizacji społecznych i naukowych (Polskiego Towarzystwa Nauk, Instytutu Wschodniego „Reduta”, Społeczności Akademickiej Uniwersytetu Stefana Batorego, Zrzeszenia Profesorów i Docentów na Obczyźnie, Koła Kijowian), wykładowcą Polskiego Uniwersytetu na Obczyźnie. Członek założyciel Polskiego Towarzystwa Naukowego na Obczyźnie. Autor prac poświęconych problematyce Europy Środkowej oraz dziejom Polski i Litwy (historyk „obojga narodów”).
Został pochowany na cmentarzu Powązkowskim (kwatera 176-5-20).

</doc>
<doc id="534141" url="https://pl.wikipedia.org/wiki?curid=534141" title="Idomeneusz, król Krety (KV 366)">
Idomeneusz, król Krety (KV 366)

Idomeneusz, król Krety ("Idomeneo, Re di Creta", KV 366) – trzyaktowa opera z muzyką Wolfganga Amadeusa Mozarta do libretta autorstwa Giambattisty Varesca.
Treść.
Król Idomeneusz po zakończonej wojnie trojańskiej powraca na wyspę Kretę. Gdy wybucha straszna burza, król ślubuje że jeśli szczęśliwie dobije do brzegu, złoży w ofierze Posejdonowi pierwszego napotkanego na lądzie człowieka. Ta osobą okazuje się niestety jego syn Idamantes. Król nie dotrzymuje obietnicy, więc rozzłoszczony Posejdon wysyła morskiego potwora, który nęka ludność Krety. Gdy król wyjawia przyczynę nieszczęścia, Idamantes postanawia zabić potwora. Po zwycięskiej walce, syn króla chce oddać swoje życie aby uspokoić rozgniewanego Posejdona, jednak wyrocznia orzeka, że król ma abdykować na rzecz syna, który poślubia swoją ukochaną Ilię, córkę Priama.
Historia utworu.
Utwór powstał w 1780 roku na zamówienie teatru dworskiego elektora bawarskiego Karla Theodora. Początkowo opera nie spotkała się z zainteresowaniem ze strony wykonawców. Prapremiera miała miejsce 29 stycznia 1781 roku w Monachium i spotkała się z przychylnym przyjęciem krytyki. Mozart planował przerobić tę operę na bardziej nowoczesną, jednak nie zrealizował tego. Za jego życia opera została wykonana jeszcze raz, w pałacu książąt Auersperg w Wiedniu w 1786 (w wersji koncertowej). W wykonaniu uczestniczyli amatorzy, głównie arystokraci. Na tę okazję Mozart dopisał dwa numery: duet na sopran i tenor "Spiegarti non poss'io" KV 489 oraz recytatyw i arię na tenor (z koncertującą partią skrzypiec) "Non più. Tutto ascoltai - Non temer, amato bene" KV 490.

</doc>
<doc id="534142" url="https://pl.wikipedia.org/wiki?curid=534142" title="Pazim">
Pazim

Pazim – budynek w Szczecinie, przy pl. Rodła (DW115) i al. Wyzwolenia.
Opis.
Tworzy kompleks pełniący funkcje biurowca, centrum bankowego i handlowego, hotelu oraz dwukondygnacyjnego parkingu podziemnego. Wysokość budynku to 92 m (83 m), a razem z masztem antenowym mierzy 128 m (113 m). Został zaprojektowany przez architekta Miljenkę Dumencicia, a otwarty w 1992 roku.
W części biurowej swoje siedziby mają takie firmy jak: Hestia, SoftVig, WAYN, Unity Line, G2 TEAM, swoją regionalną siedzibę ma także TVN24, a największą część zajmuje Polska Żegluga Morska, która ma w budynku Pazim swoją główną siedzibę. Centrum bankowe skupia: Bank Pekao SA, Citibank, Raiffeisen Bank Polska S.A. oraz Bank Millennium. W skład kompleksu Pazim wchodzi także czterogwiazdkowy Radisson Blu Hotel.
Do ciekawych obiektów należy kawiarnia "Café 22", która znajduje się na ostatnim, 22 piętrze budynku, skąd widać panoramę całego miasta i okolic. W kompleksie znajduje się także klub "Disco Fama".
Powyżej znajduje się piętro teletechniczne oraz dach z infrastrukturą dla instalacji radiowych. Na piętrze teletechnicznym znaleźć można większość operatorów telekomunikacyjnych, m.in. T-Mobile, Plus, TPSA, Atman, Energis, Netia i inni. Swoje anteny nadawcze mają tutaj zainstalowane trzy stacje radiowe: RMF Maxxx Szczecin (98,4 MHz), RMF Classic (98 MHz) oraz Radio Super FM, a także testowy multipleks DVB-T spółki MWE Networks (kanał 39; 618 MHz). W przeszłości sygnał z tego obiektu emitowała telewizja TV4. Budynek stanowi jeden z centralnych węzłów telekomunikacyjnych w mieście oraz (ze względu na wysokość) dogodne miejsce do komunikacji radiowej.

</doc>
<doc id="534143" url="https://pl.wikipedia.org/wiki?curid=534143" title="Kelmė">
Kelmė



</doc>
<doc id="534144" url="https://pl.wikipedia.org/wiki?curid=534144" title="KV 366">
KV 366



</doc>
<doc id="534145" url="https://pl.wikipedia.org/wiki?curid=534145" title="Idomeneo, Re di Creta">
Idomeneo, Re di Creta



</doc>
<doc id="534151" url="https://pl.wikipedia.org/wiki?curid=534151" title="Hrabstwo Humboldt (Nevada)">
Hrabstwo Humboldt (Nevada)

Hrabstwo Humboldt – amerykańskie hrabstwo znajdujące się w północno-zachodniej części stanu Nevada. Stolicą jest Winnemucca.
Historia.
Humboldt jest najstarszym hrabstwem tego stanu. Powstał w 1856, kiedy znajdowało się tutaj Terytorium Utah. Było też jednym z dziewięciu pierwszych hrabstw w historii Terytorium Nevady powstałego w 1861 roku. Nazwa pochodzi od rzeki Humbold, którą John C. Fremont nazwał na cześć barona Friedricha Heinricha Alexandra von Humboldta, niemieckiego naturalisty i polityka. Baron nigdy nie zobaczył tego miejsca. Pierwszą stolicą hrabstwa było Unionville, aż upadła górnicza koniunktura w 1873 roku. Władze przeniosły się do Winnemucca w związku z budową transkontynentalnej linii kolejowej.
Geografia.
Całkowita powierzchnia wynosi 25 014 km² (9658 mil²), z czego 24 988 km² (9648 mi²) stanowi ląd, a 26 km² (10 mi²) woda (0,10%).
Na wschodzie znajduje się pasmo Gór Santa Rosa.

</doc>
<doc id="534152" url="https://pl.wikipedia.org/wiki?curid=534152" title="Friedrich Heinrich Alexander von Humboldt">
Friedrich Heinrich Alexander von Humboldt



</doc>
<doc id="534156" url="https://pl.wikipedia.org/wiki?curid=534156" title="FC Sachsen Leipzig">
FC Sachsen Leipzig

FC Sachsen Leipzig – nieistniejący już niemiecki klub piłkarski powstały 1 sierpnia 1990 w wyniku połączenia klubów FC Grün-Weiß (BSG Chemie Leipzig) i Chemie Böhlen. W 2006 roku klub występował w niemieckiej IV lidze Oberliga Nordost-Süd. Na należącym do klubu stadionie Red Bull Arena (dawniej Zentralstadion) w Lipsku rozgrywano mecze podczas MŚ 2006. Z powodów finansowych klub rozwiązano w 2011 roku.

</doc>
<doc id="534158" url="https://pl.wikipedia.org/wiki?curid=534158" title="FC Sachsen">
FC Sachsen



</doc>
<doc id="534159" url="https://pl.wikipedia.org/wiki?curid=534159" title="Berlin Nordbahnhof">
Berlin Nordbahnhof

Berlin Nordbahnhof (pol. "Berlin Dworzec Północny") – stacja kolejowa w Berlinie, obsługująca obecnie pociągi S-Bahn, niegdyś również dworzec czołowy obsługujący połączenia dalekobieżne.
Stacja dalekobieżna.
1 sierpnia 1842 otwarto Kolej Szczecińską, a wraz z nią czołowy Stettiner Bahnhof (niem. "Dworzec Szczeciński") w Berlinie. Początkowo odjeżdżały z niego pociągi do Eberswalde i Angermünde, rok później linię wydłużono do Szczecina. W 1851 r. uruchomiono kolej łączącą dworzec z innymi dworcami czołowymi: poprzez Hamburger Bahnhof, Potsdamer Bahnhof, Anhalter Bahnhof do Frankfurter Bahnhof (obecnego "Ostbahnhof").
Od 1870 zlikwidowano biegnącą poziomem ulicy kolej łączącą. Jednocześnie rozpoczęto rozbudowę dworca, aby mógł on obsłużyć wzmożony ruch pasażerski. W końcu 1876 otwarto nowy budynek dworca, zaś w 1903 został on rozbudowany o trzy niewielkie hale peronowe po wschodniej stronie.
Po podziale Berlina w 1945 r. jako jedyny z dużych dworców czołowych znalazł się we wschodniej części miasta. W 1950 stację przemianowano ze względów politycznych na "Nordbahnhof", aby podkreślić uznanie granicy na Odrze i Nysie przez NRD. Wcześniej istniał w Berlinie inny "Nordbahnhof", położony dalej na północny wschód, późniejsza stacja towarowa przy Eberswalder Straße, która służyła jako początkowy punkt Pruskiej Kolei Północnej i która nigdy nie posiadała budynku odpraw pasażerów. Dwa lata po przemianowaniu dworzec dalekobieżny zamknięto, nie tylko ze względu na uszkodzenia, jakich doznał w czasie wojny, lecz przede wszystkim dlatego, że jedyne połączenie stacji z resztą sieci kolejowej prowadziło na krótkim odcinku przez Berlin Zachodni i stację Gesundbrunnen. Zamknięty dworzec wyburzono wkrótce potem.
Stacja podmiejska i S-Bahn.
Od 1897 r. kursowała kolej podmiejska do Pankow. Zbudowano dla niej obok dworca dalekobieżnego "Stettiner Vorortbahnhof" (z niem. "Szczeciński Dworzec Podmiejski"), zwany popularnie "Małym Dworcem Szczecińskim". Od 8 sierpnia 1924 rozpoczynały na nim bieg elektryczne pociągi do Bernau.
27 lipca 1936 w związku z otwarciem podziemnego dworca S-Bahn dworzec podmiejski zamknięto. Dawny budynek dworca podmiejskiego istnieje do dziś. Nowy podziemny, czterotorowy dworzec zaprojektowany przez radcę budowlanego Lütticha (uczeń Richarda Brademanna) stanowił pierwszą stację tunelu północ-południe linii S-Bahn, biegnącego dalej w kierunku Dworca Friedrichstraße i Unter den Linden. Stacja powstała pod placem przeddworcowym dworca dalekobieżnego. Ze względu na ruch przesiadkowy na pociągi dalekobieżne oraz z przyczyn techniki ruchu (północny koniec tunelu S-Bahn północ-południe) zbudowano ją jako dwuperonową stację w układzie kierunkowym o półtorakrotnym zagłębieniu, przy czym zarówno na północ, jak i południe od stacji zbudowano umożliwiające zmianę kierunku ruchu tory manewrowe. Na północny zachód od stacji powstał również podziemny warsztat. Dwa perony wyspowe mają długość 157 m i szerokość 10,5 m. Schody prowadzą na poprzeczne pomosty, kontynuowane niegdyś pod peronami dworca dalekobieżnego i zapewniające wygodny dostęp, ponadto nad północnym końcem peronów zbudowano tunel towarowy, połączony z peronami przy pomocy wind. Główne wejście stacji otrzymało dość okazały pawilon wejściowy. Stację zbudowano metodą odkrywkową, tzw. berlińską. Konstrukcja stropu jednoprzestrzennej, licowanej ceramiką w kolorze kości słoniowej hali opiera się na trzech rzędach słupów stojących na peronach i między nimi. Pokryte czerwoną okładziną słupy posiadają umowne zaakcentowanie baz i kapiteli w formie wycofania okładziny. Dwuteowe belki konstrukcyjne stropu zaznaczone są kolorystycznie. Mimo że stacja projektowana była już po objęciu władzy przez nazistów, jej stylistyka i metoda projektowa jest na wskroś modernistyczna. Stosunkowo schematyczne wnętrze ma jednak neutralny charakter.
Wraz z budową Muru Berlińskiego pociągi przestały zatrzymywać się na stacji, pokonując tunel prowadzący pod wschodnią częścią miasta bez zatrzymania. Stację otwarto ponownie 1 września 1990, niedługo później musiała być jednak ponownie zamknięta ze względu na konieczny remont tunelu północ-południe, pociągi kończyły wówczas bieg na stacjach Gesundbrunnen i Friedrichstraße. 1 marca 1992 ostatecznie otwarto stację.
Walory turystyczne i historia okolicy.
Po otwarciu granic między Berlinem Wschodnim i Zachodnim na ulicy Bernauer Straße powstało Miejsce Pamięci Muru Berlińskiego ("Gedenkstätte Berliner Mauer"). Znajduje się tam Centrum Dokumentacji Muru Berlińskiego ("Dokumentationszentrum Berliner Mauer") czynne całorocznie z darmowym wstępem. Na odcinku od stacji Nordbahnhof do stacji metra Bernauer Straße przebiega też tam fragment Ścieżki Pamięci Muru Berlińskigo ("Geschichtsmeile Berliner Mauer"). Znajduje się ona w pasie wewnętrznym pomiędzy dawną wschodnią i zachodnią ścianą muru. Jest to ekspozycja na świeżym powietrzu złożona ze zdjęć (również na ścianach budynków), materiałów filmowych (stanowiska z filmami do wyboru po wybraniu odpowiedniej opcji), tekstów, informacji o niektórych ofiarach ucieczek (zdjęcia i nazwiska), pozostałości po murze, zaznaczonych tuneli ucieczek i wiele innych. W miejscach, gdzie nie pozostały fragmenty muru, i gdzie było to możliwe, granice dawnego muru są zaznaczone brukowaną linią.

</doc>
<doc id="534163" url="https://pl.wikipedia.org/wiki?curid=534163" title="Aaron Lennon">
Aaron Lennon

Aaron Justin Lennon (ur. 16 kwietnia 1987 w Leeds) – angielski piłkarz występujący na pozycji pomocnika w angielskim klubie Burnley F.C.
Kariera klubowa.
Leeds United.
Jako prawy skrzydłowy Lennon rozpoczynał karierę w Leeds United, w którego barwach został najmłodszym piłkarzem w Premier League: w sierpniu 2003 roku w wieku 16 lat i 129 dni wszedł z ławki rezerwowych na White Hart Lane w meczu przeciwko Tottenhamowi Hotspur, przegranym 1-2. Od długiego czasu był członkiem Akademii Leeds United, zanim udało mu się przebić do pierwszego składu. W 2001 roku ustanowił rekord podpisując umowę sponsorską na obuwie sportowe z firmą Adidas mając 14 lat, stając się tym samym najmłodszym zawodnikiem z taką to umową (obecnie jest związany z firmą Nike). Lennon strzelił swoją jedyną bramkę dla Leeds w wygranym 3-2 pojedynku z Sunderlandem, rozegranym 26 grudnia 2004 roku. Jego starszy brat, Tony, także pobierał nauki w Akademii Leeds, jednak nigdy nie udało mu się zagrać w pierwszej drużynie.
Tottenham Hotspur.
W chwili kiedy Leeds przeżywało trudności finansowe, został sprzedany do Tottenhamu Hotspur za kwotę odstępnego w wysokości miliona funtów w czerwcu 2005 roku. Jego debiut nastąpił w sierpniu, w porażce z Chelsea FC. 18 marca 2006 roku Lennon zdobył swoją pierwszą bramkę w Premier League w zwycięskim 2-0 meczu z Birmingham City na arenie St Andrews. Został nominowany przez zawodników z ligi do tytułu PFA Young Player of the Year w sezonie 2005-06. Nagroda ta powędrowała ostatecznie do Wayne’a Rooneya z Manchesteru United. 28 marca 2006 roku przedłużył swój kontrakt z klubem do 2010 roku.
W sezonie 2006-07 ponownie miał szansę uzyskać nagrodę Young Player of the Year, jednak i tym razem mu się nie udało. Zajął trzecie miejsce, za tryumfującym Cristiano Ronaldo z Manchesteru United i Ceskiem Fàbregasem z Arsenalu. 8 stycznia 2007 roku podpisał nowy 5,5-letni kontrakt ze swoim klubem, gwarantujący mu zarobki w wysokości 20 000 funtów za tydzień. Kontrakt wygasł w 2012 roku.
W sezonie 2007-08 zajął ze swoim zespołem 11. miejsce w lidze angielskiej oraz odpadł w ćwierćfinale Pucharu UEFA.
Everton.
Pod koniec zimowego okienka transferowego sezonu 2014-15 został wypożyczony do Evertonu z powodu małej liczby występów na White Hart Lane. Podczas rundy jesiennej rozegrał jedynie dziewięć meczów. W zespole z Liverpoolu mógł liczyć na częstszą grę i na wiosnę 2015 roku wystąpił w 14 meczach, zdobywając przy tym dwie bramki oraz notując jedną asystę. Mimo iż z wraz z zakończeniem sezonu 2014/2015 wypożyczenie Lennona dobiegło końca, trener „Kogutów” Mauricio Pochettino nie zgłosił zawodnika do następnych rozgrywek ligowych. W związku z zaistniałą sytuacją z opcji pierwokupu skorzystali działacze drużyny Evertonu i zakupili piłkarza za 4,5 miliona funtów.
Kariera reprezentacyjna.
Lennon został powołany do reprezentacji U-21 Anglii po raz pierwszy w październiku 2005 roku. 8 maja 2006 został wybrany do składu reprezentacji Anglii na Mistrzostwach Świata 2006.
Został wybrany zawodnikiem meczu w spotkaniu Anglii B z Białorusią 25 maja 2006 roku, rozegranym na Madejski Stadium w Reading, Berkshire. Było to spotkanie przygotowujące Anglików do Mistrzostw Świata 2006, które przegrali 1-2. 2 czerwca zaliczył swój pełny debiut, kiedy wszedł na boisko z ławki rezerwowych w drugiej połowie meczu przeciwko Jamajce, wygranym 6-0.
Ponownie jako rezerwowy pojawił się w drugim spotkaniu grupowym Mistrzostw Świata 2006 (jego pierwszy występ na Mistrzostwach Świata) przeciwko Trynidadowi i Tobago. Anglia strzeliła dwie bramki po jego oraz Wayne’a Rooneya pojawieniu się na boisku, wygrywając mecz 2-0. Pojawiły się pewne sugestie ze strony fanów, żeby Lennon zajął miejsce Davida Beckhama po prawej stronie pomocy. Lennon zagrał w ćwierćfinale z Portugalią, zmieniając kontuzjowanego Davida Beckhama. Następnie Lennon sam został zmieniony przez Jamiego Carraghera przed serią rzutów karnych, którą Anglia przegrała, zaś Carragher przestrzelił swój strzał.
Lennon także pojawił się w roli rezerwowego w meczu kwalifikacyjnym do Mistrzostw Europy 2008 przeciwko Andorze i natychmiast zaznaczył swoją obecność poprzez asystę przy drugiej bramce Petera Croucha przy swoim pierwszym kontakcie z piłką.
Lennon zaliczył swój debiut w pierwszym składzie w meczu eliminacyjnym do Mistrzostw Europy 2008 przeciwko Izraelowi rozegranym 24 marca 2007 roku.
Sukcesy sportowe.
Tottenham Hotspur
Występy klubowe.
Dane aktualne na 17 grudnia 2018.

</doc>
<doc id="534165" url="https://pl.wikipedia.org/wiki?curid=534165" title="Zdarzenie">
Zdarzenie



</doc>
<doc id="534167" url="https://pl.wikipedia.org/wiki?curid=534167" title="Kolejka zdarzeń">
Kolejka zdarzeń



</doc>
<doc id="534168" url="https://pl.wikipedia.org/wiki?curid=534168" title="Indialucia">
Indialucia

Indialucia – album muzyczny wydany w grudniu 2005, łączący dwa style muzyczne: muzykę indyjską oraz flamenco. Nagrania powstały w latach 1999-2004, głównie w Indiach i Hiszpanii. Wzięło w nich udział wielu muzyków z obu kontynentów. Pomysłodawcą, producentem oraz szefem artystycznym nagrań jest Michał Czachowski.
Album Indialucia został laureatem nagród za najlepszą płytę 2005 roku: Wirtualne Gęśle oraz Folkowy Fonogram Roku oraz w lutym 2007 roku został nominowany do nagrody Fryderyk 2006.
Wydanie amerykańskie.
Indialucia 2007, Rasa Music
Lista utworów.
1. „Raag 'n' Olé” 5'22" (rumba) 
2. „Nagpur” 4'08" (sevillanas/dhun) 
3. „Herencia Hindú” 6'42" (solea por bulerias)
4. „Taliquete” 3'26" (jaleo)
5. „Mohabbat Ka Khazana” 5'16" (tangos/qawwali) 
6. „Gujari Todi” 8'05" (raga)
7. „Kyabathe” 6'37" (bulerias)
8. „Indialucía” 2'15" (intro)
9. „Indialucía” 5'15" (zambra)
10. „Amanecer” 2'53" (martinete)
Muzycy.
Michał Czachowski – gitary flamenco, palmas oraz aranżacje
Avaneendra Sheolikar - sitar
Sandesh Popatkar - tabla
Pierluca Pineroli - cajón, tabla, sabar, caxixi, trójkąt, konnakol, chórki 
Prasad Khaparde - śpiew
Domingo Patricio - flet
Giridhar Udupa - ghatam, morsing, konnakol 
Maria Pomianowska – sarangi
Carlos Troya - zapateado, jaleo
Sagar Jarel - dholak
Yrvis Mendez - gitara basowa bezprogowa 
Tomasz Pala - fortepian
Adam Głośnicki - gitara basowa
Ireneusz Wyrobek - palmas
Barbara Czachowska - chórki
Kwartet smyczkowy orkiestry kameralnej Aukso: Marta Huget-Skiba - skrzypce, Natalia Walawska - skrzypce, Anna Grzybała - altówka, Aleksandra Steczek - wiolonczela 
Instrumenty.
Gitara flamenco, Sitar, Tabla, Śpiew Hinduski, Cajón, Konnakol, Ghatam, Morsing, Sarangi, Dholak, Tanpura, Kanjira, Manjira, Flet, Caxixi, Zapateado, Palo de Agua, Djembe, Bombo, Yunque, Jaleo, Gitara basowa, Fortepian, Skrzypce, Altówka, Wiolonczela, Palmas, Shaker, Swarmandal, Gong...

</doc>
<doc id="534169" url="https://pl.wikipedia.org/wiki?curid=534169" title="Pioneer Venus 1">
Pioneer Venus 1

Pioneer Venus 1 (inne nazwy: Pioneer Venus Orbiter, Pioneer 12) – amerykańska bezzałogowa sonda kosmiczna. Sztuczny satelita Wenus w latach 1978 - 1992. Wykonała pierwszą globalną radarową mapę powierzchni tej planety oraz przeprowadziła badania jej atmosfery i jonosfery.
Konstrukcja sondy.
Kadłub sondy miał kształt cylindra o średnicy 2,5 m i wysokości 1,2 m. Boczna ściana kadłuba pokryta była przez baterie słoneczne o mocy 312 W. Antena główna do łączności z Ziemią miała średnicę 1,09 m. Z kadłuba wystawał pojedynczy wysięgnik o długości 4,7 m dla magnetometru. Wejście na orbitę Wenus umożliwił silnik rakietowy na paliwo stałe o ciągu 18 000 N. Aparatura naukowa sondy o łącznej masie 45 kg posłużyła do przeprowadzenia 17 eksperymentów. W jej skład wchodził m.in. altimetr radarowy, fotopolarymetr i dwa spektrometry masowe. Całkowita masa sondy wynosiła 582 kg.
Przebieg misji.
Sonda została wyniesiona z przylądka Canaveral na Florydzie 20 maja 1978 roku przy użyciu rakiety nośnej Atlas Centaur. 4 grudnia 1978 roku Pioneer Venus 1 został wprowadzony na orbitę okołowenusjańską. Do lipca 1980 roku sonda była utrzymywana na orbicie o perycentrum pomiędzy 142 i 253 km i apocentrum 66 900 km. Okres obiegu wynosił 24 h. Później perycentrum podniosło się do maksymalnie 2290 km, po czym stopniowo zaczęło się obniżać. Radar sondy pracował do 19 marca 1981 roku, wykonując mapy powierzchni leżącej pomiędzy równoleżnikami 73°N i 63°S. W 1991 roku radar został ponownie uruchomiony dla dokonania obserwacji południowych obszarów planety. Łącznie sonda wykonała mapy ukształtowania około 93% powierzchni Wenus. Rozdzielczość pomiarów wysokości terenu sięgała 200 m. Dużo gorsza była rozdzielczość horyzontalna pomiarów wynosząca od 30 km do 150 km. Instrumenty sondy posłużyły także do badania globalnej dynamiki atmosfery planety, składu górnych warstw atmosfery i jonosfery oraz oddziaływania wiatru słonecznego z jonosferą. Spektrometr ultrafioletowy posłużył, poza obserwacjami Wenus, także do obserwacji kilku komet. 8 października 1992 roku, po wyczerpaniu ostatnich zapasów paliwa, sonda uległa zniszczeniu w atmosferze planety.

</doc>
<doc id="534170" url="https://pl.wikipedia.org/wiki?curid=534170" title="Szantung">
Szantung

Szantung (; ) – prowincja na wschodnim wybrzeżu Chin. Używa się także historycznej nazwy Lu, wywodzącej się od państwa z okresu Wiosen i Jesieni. 
Nazwa prowincji oznacza "na wschód od gór" i odnosi się do łańcucha gór Taihang Shan (太行山), który rozciąga się na przestrzeni około 500 km na terenie prowincji położonych na zachód, tzn.: Hebei, Henan i Shanxi. Przez północną część prowincji przebiega dolny odcinek Rzeki Żółtej, która wpada do Zatoki Pohaj. Od południa Szantung graniczy z prowincjami Jiangsu i Anhui.
Stolicą prowincji jest miasto Jinan.
Historia.
Prowincja Szantung stanowi część rejonów uważanych za kolebkę cywilizacji chińskiej. Jej zachodnia część wchodziła w skład terenów kontrolowanych przez najstarsze historycznie dynastie Shang i Zhou. Wschód zamieszkiwał lud Laiyi uważany przez starożytnych Chińczyków za barbarzyńców, który w ciągu wieków uległ sinizacji. 
W okresie Wiosen i Jesieni oraz w okresie Walczących Królestw rejon dzisiejszej prowincji Szantung stał się potęgą. Narodziły się w nim państwa: Qi ze stolicą w Linzi, Zou (z którego pochodził Mencjusz) oraz Lu ze stolicą w Qufu. Lu było ojczyzną Konfucjusza (w Qufu znajduje się jego grób oraz domostwa należące do jego potomków). Państwo Lu było niewielkie i zostało wchłonięte przez państwo Chu. 
Państwo Qi było potężne, ale uległo państwu Qin, którego władca zjednoczył całe Chiny i w 221 r. p.n.e. proklamował się ich pierwszym cesarzem. Dynastia Han, która wydzieliła na terenie Szantung dwie prefektury ("zhou"). Za czasów tej dynastii wybuchły tam dwa wielkie powstania: Czerwonych Brwi i Żółtych Turbanów. W okresie Trzech Królestw ziemie Szantung przypadły królestwu Wei.
W kolejnych epokach Szantung, podobnie jak całe północne Chiny, stał się celem najazdów z północy i przechodził z rąk jednego barbarzyńskiego państwa do drugiego.
W 412 mnich Faxian wylądował w południowej części półwyspu Szantung i udał się do miasta Qingzhou, gdzie zajął się przekładem buddyjskich sutr, które przywiózł ze swej słynnej wyprawy do Indii.
Odkąd dynastia Sui zjednoczyła kraj w 589, Szantung był już zawsze częścią Chin. W obecnym kształcie istnieje od czasów dynastii Ming, choć w tym czasie w jej skład wchodziły także obszary dzisiejszej prowincji Liaoning, które jej odebrano za czasów dynastii Qing.
Tereny prowincji były często niespokojne i wybuchały tam liczne powstania m.in. Wang Luna; w Szantungu bardzo aktywni byli powstańcy Nian. W późniejszych czasach tam właśnie narodzili się anty-cudzoziemscy Bokserzy.
W XIX wieku półwysep Szantung stał się celem dla imperiów kolonialnych. Po I wojnie chińsko-japońskiej miasto i baza morska Weihaiwei były okupowane przez Japonię. W 1897 miasto Qingdao stało się niemiecką koncesją, a rok później Weihaiwei przejęli Brytyjczycy. W tym okresie półwysep stał się punktem przerzutowym dla chińskich emigrantów w drodze m.in. do USA. 
Po proklamowaniu Republiki Chińskiej w 1911, Qingdao w 1922 wróciło w ręce Chin, a Weihai w 1930. W 1937 prowincja Szantung stała się celem japońskiego najazdu. Japończykom udało się ją opanować, chociaż w głębi lądu trwał opór partyzancki. Po kapitulacji Japonii w 1945 fragmenty Szantungu były kontrolowane przez komunistów, a od czerwca 1949 - cała prowincja. W październiku powstała Chińska Republika Ludowa.
Dziś, dzięki położeniu na wybrzeżu i inwestycjom zagranicznym prowincja Szantung jest jedną z najbogatszych w Chinach, choć znać na niej piętno niemieckiego kolonializmu. Tutaj ma siedzibę Haier, jeden z największych na świecie producentów sprzętu AGD, który zaczynał jako firma joint-venture z niemiecką firmą Liebherr. Najbardziej znane eksportowe piwo Chin, Tsingtao, jest warzone w poniemieckim browarze w mieście Qingdao.
Geografia.
Większa część prowincji Szantung położona jest na Nizinie Północnochińskiej. Górzysta jest natomiast centralna część prowincji, w której znajdują się m.in. góry Tai, Lu i Meng. Pofałdowany jest również półwysep Szantung stanowiący wschodnią część prowincji. Oddziela on zatokę Bohai od Morza Żółtego. Najwyższym wzniesieniem prowincji jest szczyt o nazwie Jadeitowy Cesarz (chiń. upr.: 玉皇顶; trad.: 玉皇頂; pinyin: Yùhuáng Dīng) o wysokości 1545 metrów.
W wyniku niesionych mułów lessowych, w swoim dolnym biegu na terenie prowincji Szantung Rzeka Żółta płynie po podwyższonej grobli ograniczonej wałami rozbudowywanymi przez setki lat. Powoduje to podział prowincji na dwa działy wodne: rzeki Hai na północy i rzeki Huai na południu. Wielki Kanał dochodzi do Szantungu od północnego zachodu i wychodzi w części południowo-zachodniej. Jezioro Weishan to największe jezioro w prowincji. Linia brzegowa Szantungu liczy 3000 km. Wybrzeże półwyspu Szantung jest skaliste, pełne klifów, zatok i wysp. 
Klimat Szantungu jest umiarkowany, lata są wilgotne, a zimy zimne i suche. Średnie temperatury w styczniu wynoszą pomiędzy -5 a -1 °C, a w lipcu pomiędzy 24 – 28 °C. Roczne opady wynoszą 550–950 mm.
Największe miasta w prowincji to:

</doc>
<doc id="534171" url="https://pl.wikipedia.org/wiki?curid=534171" title="Nick Zano">
Nick Zano

Nick Zano, właściwie Nicholas Crapanzano (ur. 8 marca 1978 w Nutley w stanie New Jersey), jest amerykańskim aktorem oraz producentem telewizyjnym i filmowym.
Życiorys.
Zainteresował się kinem w wieku dwunastu lat, po obejrzeniu filmu Martina Scorsese "Chłopcy z ferajny" ("Goodfellas", 1990). Jego rodzina przeniosła się do West Palm Beach. Ukończył Wellington High School w Wellington w stanie Floryda. Dorabiał jako sprzedawca butów, zanim trafił na duży ekran w biograficznym dramacie kryminalnym Stevena Spielberga "Złap mnie, jeśli potrafisz" ("Catch Me If You Can", 2002) z Leonardo DiCaprio, Tomem Hanksem, Christopherem Walkenem i Jamesem Brolinem.
Był korespondentem w "MTV News". Przełom w jego karierze nastąpił po tym, jak zaczął prowadzić w amerykańskim MTV program "Movie House". Najlepiej znany jest jako Vince z serialu telewizyjnego Warner Bros. "Siostrzyczki" ("What I Like About You", 2003-2006), w Polsce emitowanego przez telewizję TVN Siedem. Pojawił się w serialu stacji CBS "Siódme niebo" ("7th Heaven", 2007) oraz w filmach "Wszystko, czego pragniesz" ("Everything You Want", 2005), "College" (2008) i "Oszukać przeznaczenie 4" ("The Final Destination", 2009).

</doc>
<doc id="534177" url="https://pl.wikipedia.org/wiki?curid=534177" title="Jan Odrowąż ze Sprowy (zm. 1485)">
Jan Odrowąż ze Sprowy (zm. 1485)

Jan Odrowąż ze Sprowy herbu Odrowąż (XV w. - 1485 r.) – wojewoda ruski w latach 1479-1485, wojewoda podolski w latach 1477-1479, starosta halicki w 1485 roku, starosta kamieniecki i podolski w latach 1477-1481, podstoli sandomierski w latach 1465-1475, starosta generalny ruski w 1465 roku, starosta samborski w latach 1465-1469, starosta żydaczowski w 1465 roku, starosta stryjski w 1465 roku.
Syn Piotra Odrowąża; żona - Beata z Tęczyńskich. Jeden ze znaczniejszych możnowładców małopolskich - według lustracji z 1469 r. był posiadaczem 40 wsi (głównie na Rusi Czerwonej). Wspominany jest przez Bartosza Paprockiego jak i Kaspra Niesieckiego jako fundator klasztoru OO. Bernardynom w Samborze.
Z powodu licznych nadużyć, skonfliktowany ze szlachtą Rusi Czerwonej, która zawiązała przeciwko niemu konfederację w grudniu 1464 roku. Konfederacja przedłożyła królowi ponad 300 skarg na Jana Odrowąża i jego zmarłego wcześniej brata Andrzeja.
Jan Odrowąż występuje jako podmiot mówiący w łacińskim wierszu "O funesta dies nostri miserabilis evi", napisanym po śmierci jego brata Andrzeja.

</doc>
<doc id="534184" url="https://pl.wikipedia.org/wiki?curid=534184" title="UNMOVIC">
UNMOVIC

Komisja Monitorująca, Weryfikująca oraz Inspekcyjna Narodów Zjednoczonych (, UNMOVIC) – agenda ONZ utworzona na podstawie rezolucji Rady Bezpieczeństwa ONZ nr 1284 z dnia 17 grudnia 1999, zaś zlikwidowana 29 czerwca 2007 na mocy rezolucji nr 1762.
Zastąpiła Specjalną Komisję Narodów Zjednoczonych, a jej mandat obejmował kontrolę wykonywania postanowień w sprawie rozbrojenia Iraku z broni masowej zagłady.
Szefowie.
Kandydatura Rolfa Ekéusa została odrzucona. Agendzie szefowali kolejno:

</doc>
<doc id="534186" url="https://pl.wikipedia.org/wiki?curid=534186" title="Większość względna">
Większość względna

Większość względna – w procedurach wyborczych ustalenie, że dla skuteczności wyboru wystarcza, aby liczba głosów oddanych na rzecz kandydata przewyższała liczbę głosów oddanych na rzecz każdego z pozostałych kandydatów, nie musi ona jednak przekraczać połowy ogólnej liczby głosujących (np. wybory brytyjskiej Izby Gmin albo polskiego Senatu).
Głosowanie może odbywać się na dwa sposoby:

</doc>
<doc id="534190" url="https://pl.wikipedia.org/wiki?curid=534190" title="Kochane kłopoty">
Kochane kłopoty

Kochane kłopoty (tytuł oryginalny "Gilmore Girls") – amerykański serial komediodramatyczny emitowany od 5 października 2000 do 15 maja 2007 roku przez telewizje The WB. Sezon pierwszy wyemitowany w 2000 roku miał 21 odcinków, natomiast sezony od drugiego do siódmego miały po 22 odcinki. Ukazuje losy matki i córki: Lorelai i Rory Gilmore. Pod koniec lipca 2016 Netflix zapowiedział datę i wypuścił pierwszy teaser odcinków specjalnych zatytułowanych "Kochane Kłopoty. Rok z życia" (j. ang. "Gilmore Girls: A Year in the Life.") Każdy z odcinków trwa około 90 minut i odnosi się do jednej z pór roku poczynając od zimy. Premiera wszystkich odcinków odbyła się 25 listopada 2016. Te odcinki zostały wyprodukowane przez telewizję The CW. 
"Kochane kłopoty" zostały uhonorowane wieloma nagrodami, w tym m.in. Nagrodą AFI i dwoma Viewers for Quality Television Awards. Gwiazda filmu, Lauren Graham, została nominowana do Złotego Globu dla Najlepszej Aktorki oraz do przyznawanej przez Stowarzyszenie Aktorów Telewizyjnych nagrody za najlepszą rolę kobiecą, uhonorowano ją również Nagrodą Telewizyjnego Kina Rodzinnego. Alexis Bledel z kolei otrzymała Nagrodę dla Młodych Artystów i Nagrodę Telewizyjnego Kina Rodzinnego. Serial "Kochane Kłopoty" został uznany przez TV (The Book): Two Experts Pick the Greatest American Shows of All Time" oraz magazyn Time jako jeden ze 100 najlepszych telewizyjnych programów wszech czasów
Opis fabuły.
Lorelai pochodzi z bogatej rodziny, w wieku szesnastu lat zachodzi w ciążę, po urodzeniu córki wyprowadza się – można nawet powiedzieć, że ucieka – z domu rodziców. Od tamtego czasu musi radzić sobie sama, łącząc obowiązki matki z pracą zarobkową. Przez wiele lat życia tylko we dwójkę między matką a córką rodzi się niezwykła przyjaźń.

</doc>
<doc id="534191" url="https://pl.wikipedia.org/wiki?curid=534191" title="Okno modalne">
Okno modalne

Okno modalne () – okno nie pozwalające na obsługę zdarzeń dotyczących pozostałych okien danej aplikacji. Wówczas żadne inne okno aplikacji nie reaguje na działania użytkownika. W większości przypadków przyjmuje ono postać okna dialogowego z jakimś zapytaniem do użytkownika, które znika, gdy wybierzemy odpowiedź np. Ok, lub Anuluj. 
Istnieją też systemowe okna modalne blokujące przetwarzanie zdarzeń przez wszystkie okna systemu (np. okno z zapytaniem o wyłączenie systemu operacyjnego).
Okna modalne w systemie Windows.
Windows nie odróżnia w żaden sposób okien modalnych od innych okien dialogowych. W Windows okno modalne wykonuje własną pętlę obsługi zdarzeń, która pobiera zdarzenia z kolejki zdarzeń aplikacji zamiast z głównej pętli obsługi zdarzeń tejże aplikacji i reaguje na zdarzenia dotyczące wyłącznie danego okna, odrzucając pozostałe. W MFC pętla ta zawarta jest w metodzie "DoModal".
Systemowe okno modalne tworzy się tak jak zwykłe modalne, dodając mu styl WS_EX_TOPMOST, co sprawia, że okno będzie zawsze na pierwszym planie (nie da się przełączyć na inne okna).
System oferuje też kilka funkcji tworzących specyficzne okna modalne, takich jak "MessageBox".

</doc>
<doc id="534192" url="https://pl.wikipedia.org/wiki?curid=534192" title="Systemowe okno modalne">
Systemowe okno modalne



</doc>
<doc id="534194" url="https://pl.wikipedia.org/wiki?curid=534194" title="Abu Hamza al-Muhadżir">
Abu Hamza al-Muhadżir

Abu Hamza al-Muhadżir (أبو حمزة المهاجر; także: Abu Ajjub al-Misri; ur. ok. 1968, zm. 19 kwietnia 2010) – egipski terrorysta, po śmierci Abu Musaba az-Zarkawiego przywódca irackiej Al-Ka’idy w latach 2006–2010.
Życiorys.
Według amerykańskiego wojska w 1982 wstąpił do Egipskiego Islamskiego Dżihadu, którym kierował wówczas Ajman az-Zawahiri, później człowiek numer jeden w Al-Ka’idzie.
13 czerwca 2006 (6 dni po śmierci az-Zarkawiego) Al-Ka’ida podała, że został on nowym szefem organizacji na terenie Iraku. Swojego poprzednika poznał w Afganistanie na obozie szkoleniowym, gdzie wyspecjalizował się w posługiwaniu materiałami wybuchowymi.
Za głowę al-Muhadżira wyznaczono nagrodę w wysokości 5 000 000 dolarów. Lider Al-Ka’idy w Iraku podobno osobiście ściął dwóch amerykańskich żołnierzy porwanych przez terrorystów z Rady Szury Mudżahedinów 19 czerwca 2006 roku. Był także odpowiedzialny za ataki i zamachy terrorystyczne na siły koalicji, irackie władze i organy bezpieczeństwa, a przede wszystkim iracką ludność cywilną. Irackie MSW poinformowało, że lider irackiej Al-Ka’idy został zabity 1 maja 2007 w starciach między rebeliantami na północ od Bagdadu, jednak jeszcze wieczorem Organizacja Islamskie Państwo w Iraku zdementowała na swojej witrynie internetowej tę wiadomość.
Al-Muhadżir został zabity 19 kwietnia 2010 w wiosce As-Sarsar położonej 80 km na zachód od Bagdadu, podczas operacji irackich i amerykańskich sił lądowych. Żołnierze zaatakowali z rakiet dom w którym się ukrywał.

</doc>
<doc id="534195" url="https://pl.wikipedia.org/wiki?curid=534195" title="Abu Ajub al-Masri">
Abu Ajub al-Masri



</doc>
<doc id="534196" url="https://pl.wikipedia.org/wiki?curid=534196" title="Elektrociepłownia Lublin-Wrotków">
Elektrociepłownia Lublin-Wrotków

PGE Energia Ciepła S.A. Oddział Elektrociepłownia w Lublinie Wrotków – elektrociepłownia w Lublinie w dzielnicy Wrotków (stąd nazwa firmy „Lublin-Wrotków”), wchodząca w skład Grupy Kapitałowej PGE (Polskiej Grupy Energetycznej S.A.), stanowiąca największe źródło energii elektrycznej i cieplnej na Lubelszczyźnie i posiadająca największy blok gazowo-parowy w Polsce
Historia.
Historia PGE EC Lublin-Wrotków sięga roku 1973:
Dane techniczne.
Elektrociepłownia dysponuje urządzeniami wytwórczymi: 
Łączna moc zainstalowana wynosi 592 MWt (mocy cieplnej) i 235 MWe (mocy elektrycznej).
Elektrociepłownia spełnia wszystkie obowiązujące w Unii Europejskiej normy dotyczące ochrony środowiska – posiada pozwolenie zintegrowane na eksploatację instalacji do spalania paliw w przemyśle energetycznym, co jest warunkiem koniecznym do prowadzenia eksploatacji instalacji wytwórczych w energetyce.
Podstawową jednostką wytwórczą elektrociepłowni jest blok gazowo-parowy (BGP) produkujący energię elektryczną i ciepło w skojarzeniu z wykorzystaniem gazu ziemnego wysokometanowego jako paliwa podstawowego. 
Kotły wodne opalane węglem kamiennym przejmują obciążenie szczytowe sieci ciepłowniczej w sezonie grzewczym tj. po osiągnięciu przez blok maksymalnej mocy cieplnej oraz zabezpieczają dostawy ciepła w okresie postoju bloku.
Podstawowym paliwem produkcyjnym dla BGP jest gaz ziemny wysokometanowy. Warunki jego zakupu określa Umowa kupna-sprzedaży gazu ziemnego wysokooktanowego z dnia 2 lipca 1999 r. zawarta z Polskim Górnictwem Naftowym i Gazownictwem S.A.. 

</doc>
<doc id="534197" url="https://pl.wikipedia.org/wiki?curid=534197" title="Aleja Gwiazd w Łodzi">
Aleja Gwiazd w Łodzi

Łódzka Aleja Gwiazd – aleja w Łodzi, znajdująca się w ulicy Piotrkowskiej między ulicami 6 Sierpnia i gen. Romualda Traugutta a pasażem Artura Rubinsteina .
Na pomysł utworzenia alei, wzorowanej na hollywoodzkiej Walk of Fame, wpadł w 1996 Jan Machulski. Pierwsza mosiężna gwiazda – dla aktora Andrzeja Seweryna – została wmurowana 28 maja 1998. Projektantem gwiazdy jest Andrzej Pągowski. Po stronie parzystej (wschodniej) znajdują się gwiazdy reżyserów i operatorów, natomiast po stronie nieparzystej (zachodniej) – aktorów. Decyzję o wmurowaniu kolejnej gwiazdy podejmuje kapituła złożona z łódzkich artystów i ludzi związanych z kulturą. Od 4 czerwca 2018 roku operatorem Łódzkiej Alei Gwiazd jest Narodowe Centrum Kultury Filmowej w Łodzi, w ramach projektu Łódź Miasto Filmu UNESCO.
Osoby uhonorowane.
Źródła listy (stan na 22 marca 2012).

</doc>
<doc id="534198" url="https://pl.wikipedia.org/wiki?curid=534198" title="Herbarz">
Herbarz



</doc>
<doc id="534201" url="https://pl.wikipedia.org/wiki?curid=534201" title="Algorytm probabilistyczny">
Algorytm probabilistyczny

Algorytm probabilistyczny albo randomizowany to algorytm, który do swojego działania używa losowości. W praktyce oznacza to, że implementacja takiego algorytmu korzysta przy obliczeniach z generatora liczb losowych. Główną zaletą algorytmów probabilistycznych w porównaniu z deterministycznymi jest działanie zawsze w „średnim przypadku”, dzięki czemu „złośliwe" dane wejściowe nie wydłużają jego działania. Formalnie efektywność takiego algorytmu jest zmienną losową określoną na przestrzeni możliwych losowych ciągów. Wartość oczekiwana takiej zmiennej nazywana jest "oczekiwanym czasem działania". Przypadek pesymistyczny jest zwykle na tyle mało prawdopodobny, że można go pominąć w analizie.
Motywacja.
Załóżmy, że mamy znaleźć literę „a" w tablicy o "n" elementach, z których połowa jest literami „a", a połowa literami „b". Zwyczajne przeglądanie tablicy może spowodować, że znajdziemy „a" dopiero po sprawdzeniu połowy (½"n)" elementów, jeśli cały początek tablicy jest wypełniony literami „b". Podobnie przeglądanie tablicy od końca będzie czasochłonne, jeśli cały koniec tablicy jest wypełniony literami „b" itp. Faktycznie dla dowolnej strategii przeglądania tablicy w ustalonym porządku istnieją „złośliwe" przypadki, dla których algorytm działa długo. Z drugiej strony, jeśli będziemy sprawdzać losowe elementy, dla dowolnej tablicy z dużym prawdopodobieństwem trafimy bardzo szybko na literę „a".
Powyższy przykład opisuje algorytm, który zawsze zwraca prawidłową odpowiedź, ale jego czas działania nie jest z góry ustalony. Algorytmy tego typu nazywane są algorytmami Las Vegas. Drugim typem algorytmów są algorytmy Monte Carlo, które zawsze kończą się w ustalonym czasie, ale mogą z pewnym prawdopodobieństwem zwrócić zły wynik bądź zwracają wynik tylko z pewną dokładnością.
Algorytmy randomizowane są szczególnie użyteczne, jeśli rozważamy sytuację, w której jakiś „przeciwnik" próbuje zmusić algorytm do dłuższego działania. Ma to miejsce na przykład w kryptografii i bezpieczeństwie komputerowym
Złożoność.
Teoria złożoności obliczeniowej Kołmogorowa definiuje algorytmy probabilistyczne przy użyciu pojęcia probabilistycznej maszyny Turinga. Model ten definiuje odpowiednie klasy złożoności obliczeniowej, analogicznie do klasycznej maszyny Turinga. Przykładowo do klasy złożoności RP należą problemy, dla których istnieje algorytm probabilistyczny działający w czasie wielomianowym, który negatywne przypadki zawsze odrzuca, a pozytywne akceptuje z prawdopodobieństwem co najmniej 50%. Dualną do tej klasy jest klasa Co-RP, a przecięcie tych dwóch klas nazywane jest klasą BPP. Problemy, dla których istnieją algorytmy probabilistyczne działające średnio w czasie wielomianowym, ale potencjalnie o dowolnie długim czasie działania, tworzą klasę ZPP.
Derandomizacja.
Algorytmy probabilistyczne są zwykle prostsze i efektywniejsze od algorytmów deterministycznych dla tych samych problemów. Usuwanie wymagania losowości z algorytmów i tworzenie w ten sposób równie silnych algorytmów deterministycznych jest obecnie bardzo aktywnym obszarem badań.

</doc>
<doc id="534202" url="https://pl.wikipedia.org/wiki?curid=534202" title="Lech Poznań w europejskich pucharach">
Lech Poznań w europejskich pucharach

Występy w europejskich pucharach polskiego klubu piłkarskiego Lech Poznań.
Szczegóły spotkań.
Liga Mistrzów UEFA 2015/2016.
II runda eliminacyjna.
III runda eliminacyjna
Liga Europy UEFA 2020/2021.
II runda eliminacyjna.
III runda eliminacyjna
Play-off.
Faza grupowa
Statystyka.
Stan na dzień 17 grudnia 2020.

</doc>
<doc id="534204" url="https://pl.wikipedia.org/wiki?curid=534204" title="Barszcz Mantegazziego">
Barszcz Mantegazziego

Barszcz Mantegazziego, barszcz kaukaski, barszcz mantegazyjski ("Heracleum mantegazzianum") – gatunek rośliny z rodziny selerowatych ("Apiaceae"). Pochodzi z regionu Kaukazu. Rozprzestrzeniony został początkowo jako roślina ozdobna w zachodniej części Europy i w Ameryce Północnej, gdzie rozprzestrzenił się jako gatunek inwazyjny. W Polsce po raz pierwszy notowany w drugiej połowie XX w. We florze Polski ma status kenofita. Jest kontrolowany, ale bez powodzenia. Blisko spokrewniony z równie kłopotliwym gatunkiem inwazyjnym, jakim jest barszcz Sosnowskiego.
Rozmieszczenie geograficzne.
Zasięg naturalny.
Naturalny zasięg obejmuje zachodnią część pasma górskiego Wielkiego Kaukazu, gdzie występuje w ziołoroślach od górnej granicy lasu (2200 m n.p.m.) po niziny rozpościerające się na północny zachód i na południowy wschód od pasma górskiego. W północno-zachodniej części zasięgu barszcz rośnie w ziołoroślach towarzyszących lasom łęgowym w dolinie rzeki Kubań i nad jej lewostronnymi dopływami, także na stanowiskach ruderalnych i na odłogach.
Obszar inwazji.
Barszcz Mantegazziego sprowadzony został do Europy Zachodniej co najmniej na początku XIX wieku. Jego obecność w Królewskich Ogrodach Botanicznych w Kew w Londynie odnotowana została w 1817. W 1828 pierwszą zdziczałą populację w Anglii stwierdzono w hrabstwie Cambridgeshire. W XIX wieku gatunek występował już w 14 krajach zachodnio- i północnoeuropejskich. Wszędzie przyczyną jego rozprzestrzeniania było wprowadzanie tego gatunku jako ozdobnego do ogrodów botanicznych oraz do parków i terenów zieleni przy posiadłościach ziemskich. W latach 70. i 80. XX wieku gatunek ten opisywany jest jako rozprzestrzeniający się w prowincji Ontario w Kanadzie oraz w stanie Nowy Jork w USA. Współcześnie jest inwazyjny także w Nowej Szkocji i Quebecu na wschodzie Kanady oraz w Kolumbii Brytyjskiej na zachodzie, a także w stanach Maine, Connecticut, Pensylwania, Michigan i Illinois w północno-wschodnich USA oraz w stanach Waszyngton i Oregon na północnym zachodzie. W Ameryce Północnej jego zasięg pozostaje jednak ograniczony do niewielkich obszarów, jego trend rozprzestrzeniania się oceniany na wysoki i średni. W Stanach Zjednoczonych gatunek wymieniony jest na federalnej liście uciążliwych chwastów, w wielu stanach jest rośliną zakazaną i podlega obowiązkowi zwalczania. Gatunek zawleczony został także do Australii i Nowej Zelandii.
Gatunek ujęty jest na liście inwazyjnych gatunków stwarzających zagrożenie dla Unii Europejskiej.
Na terenie Polski pierwsze doniesienia o tym gatunku odnotowane zostały w latach 70. XX wieku w zachodniej części kraju. Problemem w precyzyjnym określeniu rozprzestrzenienia tego gatunku jest to, że bywa nierozróżniany od podobnego barszczu Sosnowskiego. Uznaje się, że barszcz Mantegazziego jest w Polsce rzadszy, występuje głównie w południowo-zachodniej części kraju, częściej niż barszcz Sosnowskiego spotykany jest w miastach, gdzie sadzony był jako roślina ozdobna. Ponieważ nazwy tych gatunków uznawane były za synonimy, rzeczywisty stan rozprzestrzenienia obu tych gatunków pozostaje niejasny nie tylko w Polsce, ale także w innych krajach, zwłaszcza tam gdzie oba te gatunki współwystępują.
Biologia.
Cechy fitochemiczne.
We wszystkich częściach rośliny, w tym we włoskach gruczołowych na łodygach i w liściach oraz w korzeniach, znajduje się olejek eteryczny zawierający m.in. związki kumarynowe (furanokumaryny). Związki te pełnią funkcję obronną – chronią roślinę przez owadami i patogenami. Zawartość furanokumaryn jest zmienna u różnych roślin. Zawartość i skład olejku eterycznego ulega także zmianom w trakcie sezonu wegetacyjnego. Poza wymienionymi związkami w jego skład wchodzą m.in. także: alfa-pinen, beta-pinen, kamfen, mircen, limonen, ocymen.
Ekologia.
W obszarze naturalnego zasięgu jest gatunkiem występującym w różnych zbiorowiskach ziołoroślowych, wykształcających się na polanach śródleśnych i w innych miejscach otwartych, nasłonecznionych, o wysokiej wilgotności powietrza, na żyznych i próchnicznych glebach. Rośnie w towarzystwie innych wysokich na 2–3 m roślin zielnych, przy czym w zbiorowiskach tych nigdy nie jest gatunkiem dominującym i jego udział rzadko przekracza 25%.
Systematyka i pochodzenie.
Mandenowa w 1950 zaliczyła barszcz Mantegazziego wraz z dziesięcioma innymi gatunkami do sekcji "Pubescentia" w obrębie rodzaju "Heracleum" (później powiększoną przez innych badaczy o dwa kolejne gatunki), która została w badaniach molekularnych potwierdzona jako grupa monofiletyczna (wszystkie taksony pochodzą od wspólnego przodka). Zdaje się to potwierdzać hipotezę o autochtonicznym pochodzeniu gatunku, który zróżnicować się miał w rejonie Kaukazu w trzeciorzędzie. Według alternatywnej koncepcji gatunek miałby być reliktem europejskiej flory trzeciorzędowej, który skolonizował rejon Kaukazu podczas plejstocenu i tam się zachował.
Historia uprawy.
W kontekście wczesnej (początek XIX wieku) obecności w uprawie w Europie zachodniej, zaskakująca jest data odkrycia gatunku w naturze – 1890 rok. Ponieważ zachodnia część Kaukazu pozostawała dla badaczy w XIX wieku długi czas niedostępna z powodu konfliktów zbrojnych, uważa się, że okazałe barszcze pozyskiwane w rejonie Kaukazu reprezentują raczej barszcz Sosnowskiego. Rośliny spotykane w kolekcjach i parkach nazywano "Sphondylium pubescens" Hoffm. (Hoffmann, 1814), "Heracleum giganteum" Spr., a później "Heracleum pubescens" (Hoffm.) M. Bieb. (Marschall von Bieberstein, 1819). W każdym razie pierwszy botaniczny opis gatunku opublikowali Stefano Sommier i Emile Levier w 1895.
Zwalczanie.
Jako agresywna roślina inwazyjna, barszcz Mantegazziego jest zwalczany w Polsce i innych krajach, w których jest gatunkiem obcym. Metody zwalczania i zasady bezpieczeństwa są analogiczne, jak w przypadku barszczu Sosnowskiego. W Niemczech na walkę z barszczem Mantegazziego oraz usuwanie skutków związanych ze złym wpływem na zdrowie człowieka wydaje się rocznie od 6 do 21 milionów €.
Obecność w kulturze.
Barszczowi Mantegazziego poświęcony jest utwór zespołu Genesis pt. "The Return of the Giant Hogweed", zamieszczony na albumie Nursery Cryme z 1971 roku.

</doc>
<doc id="534206" url="https://pl.wikipedia.org/wiki?curid=534206" title="Język pizydyjski">
Język pizydyjski

Język pizydyjski – język z podrodziny anatolijskiej języków indoeuropejskich, znany z około 25 krótkich inskrypcji. Spokrewniony z językiem licyjskim i sydetyjskim. W zakresie antroponimii wykazuje też pewne podobieństwa z językiem frygijskim, dlatego   uważają, że język pizydyjski jest kreolem tego języka z dialektami anatolijskimi. 

</doc>
<doc id="534208" url="https://pl.wikipedia.org/wiki?curid=534208" title="Język sydetyjski">
Język sydetyjski

Język sydetyjski – wymarły język z podrodziny anatolijskiej języków indoeuropejskich. Spokrewniony z licyjskim i pizydyjskim.

</doc>
<doc id="534210" url="https://pl.wikipedia.org/wiki?curid=534210" title="Jakub Strzemię">
Jakub Strzemię

Jakub Strzemię (właśc. Jakub Strepa herbu Strzemię; ur. ok. 1340, zm. 20 października 1409) − arcybiskup halicki od 1391 roku, franciszkanin, błogosławiony Kościoła katolickiego.
Życiorys.
Jakub Strepa urodził się na terenie diecezji krakowskiej. W młodości wstąpił do zakonu franciszkanów, pragnąc być misjonarzem na przyłączonej ponownie do Polski przez króla Kazimierza Wielkiego Rusi Czerwonej. W 1375 roku został wybrany przełożonym Stowarzyszenia Braci Pielgrzymujących dla Chrystusa, które skupiało dominikanów i franciszkanów, prowadzących misję ewangelizacyjne na Rusi i w Mołdawii. W latach 1385-1388 był gwardianem franciszkańskiego klasztoru Świętego Krzyża we Lwowie. Kiedy doszło do konfliktu między arcybiskupem Halicza Bernardem a magistratem Lwowa, Jakub jako pośrednik starał się załagodzić powstały spór.
W czerwcu 1391 roku został arcybiskupem halickim. Był bliskim współpracownikiem Jadwigi Andegaweńskiej i Władysława Jagiełły w akcji chrystianizacyjnej na Litwie. Prawdopodobnie ukończył studia na uniwersytecie w Rzymie, ale tytułu naukowego nie używał. Był propagatorem wewnętrznej reformy Kościoła. Nie zabiegał o majątki dla Kościoła, lecz bardzo pilnował poziomu pracy duszpasterskiej. Wizytując swą rozległą archidiecezję i chcąc mieć lepsze rozeznanie w sytuacji, zasięgał rady miejscowych proboszczów czy też przełożonych klasztorów. Pozostawał w kontakcie z biskupem przemyskim Maciejem oraz reformatorem Mateuszem z Krakowa.
Kult.
W 1909 został patronem archidiecezji lwowskiej i Lwowa.
W Polsce jest patronem diecezji zamojsko-lubaczowskiej i konkatedry w Lubaczowie oraz – od 1910 roku – współpatronem (obok św. Antoniego z Padwy) krakowskiej prowincji franciszkanów (OFMConv).
Pomaga przy bólach głowy.
Jego wspomnienie obchodzone jest w polskich diecezjach 21 października.
W ikonografii bł. Jakub przedstawiany jest w stroju biskupa wraz z pieczęcią herbową i wizerunkiem Matki Bożej lub w czasie adoracji Najświętszego Sakramentu.
Relikwiarzyk Jakuba Strepy wykonał do 1910 Tadeusz Błotnicki. Wiosną 1901 relikwie przeniesiono z kościoła oo. franciszkanów we Lwowie do tamtejszej katedry łacińskiej. Po II wojnie światowej, do 1966 roku, relikwie bł. Jakuba znajdowały się w katedrze tarnowskiej, po czym przeniesiono je do Lubaczowa. 
W 2019 r. arcybiskup lwowski Mieczysław Mokrzycki ustanowił sanktuarium bł. Jakuba Strzemię w kościele parafialnym w Haliczu.
W poczet błogosławionych zaliczył go papież Pius VI we wrześniu 1790 roku.

</doc>
<doc id="534211" url="https://pl.wikipedia.org/wiki?curid=534211" title="Język palajski">
Język palajski

Język palajski – wymarły język z podrodziny anatolijskiej języków indoeuropejskich.

</doc>
<doc id="534213" url="https://pl.wikipedia.org/wiki?curid=534213" title="Bekon">
Bekon



</doc>
<doc id="534217" url="https://pl.wikipedia.org/wiki?curid=534217" title="Pole eksploatacyjne">
Pole eksploatacyjne

Pole eksploatacyjne – część złoża przeznaczona do wybierania określonym systemem eksploatacji mająca w przybliżeniu kształt prostokątny o wymiarach zróżnicowanych zależnych od systemu eksploatacji.

</doc>
<doc id="534221" url="https://pl.wikipedia.org/wiki?curid=534221" title="Strop zasadniczy">
Strop zasadniczy

Strop zasadniczy – strop zawierający skały mocne bez wyraźnych płaszczyzn podzielności, który po wybraniu złoża nie wykazuje tendencji do odpadania w kierunku wyrobiska. Może on ulegać pęknięciom w dużych odstępach. Pęknięcia takie są niebezpieczne, gdyż mogą być przyczyną wstrząsów górotworu.

</doc>
<doc id="534223" url="https://pl.wikipedia.org/wiki?curid=534223" title="Qilin">
Qilin

Qilin, jap. "Kirin", wiet. "Kỳ lân" – mityczne zwierzę z mitologii chińskiej, w literaturze zachodniej nazywane nieprecyzyjnie chińskim jednorożcem. 
Pojawienie się qilina uważane było za dobry znak, symbol łaski Niebios. Qilin ukazywał się bowiem tylko tam, gdzie ludzie żyli uczciwie i panowała harmonia. Po raz pierwszy miał się ukazać za panowania Żółtego Cesarza, para qilinów widziana też była za panowania cesarza Yao. Według legendy qilin był obecny również przy narodzinach Konfucjusza.
Istnieją warianty ikonograficzne qilina z jednym, dwoma, a nawet trzema rogami. Podobnie jak żółw czy smok, qilin w chińskiej mitologii to stwór złożony z części pochodzących od innych zwierząt. I tak np. w czasach dynastii Qing przedstawiano go z głową smoka, rogami jelenia, łuskami ryby, kopytami wołu i ogonem lwa. 
Kiedy w XV wieku admirał Zheng He przywiózł z wyprawy do Afryki żyrafy, dworzanie cesarza Yongle sugerowali mu, że musi to być qilin, pojawiający się na ziemi w okresie rządów doskonałego mędrca. Cesarz powiedział im jednak, żeby nie wykazywali się głupotą. Mimo to w języku chińskim oraz japońskim tym słowem zaczęto nazywać żyrafy.

</doc>
<doc id="534224" url="https://pl.wikipedia.org/wiki?curid=534224" title="Strop fałszywy">
Strop fałszywy

Strop fałszywy – strop o cienkiej warstwie skał nad złożem mający niskie parametry wytrzymałościowe. Wykazuje tendencje do odpadania do wyrobiska tuż po odsłonięciu.

</doc>
<doc id="534225" url="https://pl.wikipedia.org/wiki?curid=534225" title="Demetrius Perricos">
Demetrius Perricos

Demetrius Perricos (ur. w grudniu 1935 w Pireusie) – inspektor zbrojeniowy, od 2 lipca 2003 szef agencji oenzetowskiej UNMOVIC, gdzie pracuje od 2000 r.
Z wykształcenia chemik, uzyskał doktorat z chemii na Uniwersytecie Ateńskim (1964).
W latach 1972–2000 pracownik MAEA.

</doc>
<doc id="534227" url="https://pl.wikipedia.org/wiki?curid=534227" title="KV 317">
KV 317



</doc>
<doc id="534229" url="https://pl.wikipedia.org/wiki?curid=534229" title="Wielka Msza c-moll">
Wielka Msza c-moll



</doc>
<doc id="534230" url="https://pl.wikipedia.org/wiki?curid=534230" title="Rejon eksploatacyjny">
Rejon eksploatacyjny

Rejon eksploatacyjny – obszar zawarty między chodnikami a pochylniami. Dzieli się go na rejon eksploatacyjny główny i rejony peryferyjne. W każdym z rejonów znajdują się szyby wdechowe i wentylacyjne.

</doc>
<doc id="534232" url="https://pl.wikipedia.org/wiki?curid=534232" title="Urginia morska">
Urginia morska

Urginia morska ("Drimia maritima") – gatunek rośliny z rodziny hiacyntowatych. Ma wiele nazw zwyczajowych: ckliwica, cebula morska, oszloch morski, a w kulturze islamu określa się ją mianem „cebuli cmentarnej”. Roślina znana była już w czasach starożytnych. W starożytnym Egipcie cebulę morską nazywano „okiem Tyfona”.
Rośnie dziko w obszarze śródziemnomorskim: w Afryce Północnej (Algieria, Maroko, Libia, Tunezja), Europie Południowej (Portugalia, Francja, Albania, Jugosławia, Włochy, Grecja) i Azji Zachodniej (Cypr, półwysep Synaj, Izrael, Jordania, Syria, Turcja, Liban). Jest uprawiana w wielu krajach świata.
Biologia i ekologia.
Bylina. Kwitnie od sierpnia do października. Liście wyrastają dopiero po przekwitnięciu rośliny i zamierają wiosną. Okres spoczynku przypada na lato i wówczas roślina do inicjacji kwiatostanu potrzebuje silnego nasłonecznienia i wysokich temperatur w ciągu dnia.

</doc>
<doc id="534233" url="https://pl.wikipedia.org/wiki?curid=534233" title="Cebula morska">
Cebula morska



</doc>
<doc id="534234" url="https://pl.wikipedia.org/wiki?curid=534234" title="Skip (górnictwo)">
Skip (górnictwo)

Skip – duże naczynie wydobywcze, w formie skrzyni lub kubła z automatycznym urządzeniem za- i wyładowczym, służące do wyciągania urobku w podziemnych zakładach górniczych, poruszające się w szybie za pomocą lin nośnych.
Skip służy do transportu urobku z poziomu wydobywczego na powierzchnię i porusza się z prędkością do 20 metrów/sekundę. Przeważnie 10-16 m/s. Udźwig skipów waha się od kilkuset kilogramów w małych kopalniach do kilkudziesięciu ton w dużych zakładach wydobywczych. W Polsce największe skipy mają KWK Bogdanka - 40 i 35 ton i KWK Makoszowy w Zabrzu (zlikwidowana) - 35 i 30 ton.

</doc>
<doc id="534236" url="https://pl.wikipedia.org/wiki?curid=534236" title="Piotr Kąkolewski">
Piotr Kąkolewski

Piotr Kąkolewski (ur. 1 lutego 1962 w Warszawie) – polski aktor dziecięcy w latach 1970–1980, a od 1989 architekt.
Życiorys.
Jest rodowitym warszawiakiem, gdzie się urodził 1 lutego 1962. Jako aktor dziecięcy zadebiutował mając osiem lat w serialu "Przygody psa Cywila", w reżyserii Krzysztofa Szmagiera, w którym zagrał rolę zagubionego chłopca w jednym z odcinków. Największą popularność zdobył jednak rolą Marka Karwowskiego, syna Stefana Karwowskiego w serialu telewizyjnym "Czterdziestolatek" i pełnometrażowym filmie "Motylem jestem, czyli romans 40-latka". W 1980 wycofał się z aktorstwa. W kontynuacji "Czterdziestolatka", w "Czterdziestolatku 20 lat później", w roli syna tytułowego bohatera zastąpił go Wojciech Malajkat.
Idąc w ślady swojego ojca, ukończył Wydział Architektury Politechniki Warszawskiej. W 1989 został współzałożycielem warszawskiej Pracowni Architektonicznej "ADD".

</doc>
<doc id="534237" url="https://pl.wikipedia.org/wiki?curid=534237" title="Berlin-Charlottenburg (stacja kolejowa)">
Berlin-Charlottenburg (stacja kolejowa)

Berlin-Charlottenburg – dworzec kolejowy w Berlinie na trasie kolei wiaduktowej Stadtbahn w poddzielnicy Charlottenburg. Dworzec zasadniczo obsługuje pociągi regionalne oraz szybkiej kolei miejskiej. Jest on również stacją początkową/końcową codziennego pociągu nocnego "nightjet" kursującego do Przemyśla (przez Wrocław i Kraków), Wiednia oraz Budapesztu.
Dworzec powstał w czasie budowy Stadtbahn jako jej zachodnie zakończenie i został otwarty dla kolei lokalnej 7 lutego 1882, zaś 15 maja rozpoczął się na dworcu ruch dalekobieżny. Początkowo jedynie położony najdalej na północ peron D służył ruchowi miejskiemu, w 1896 przeznaczono na ten cel również peron C. W 1913 dobudowano niewielki pawilon wejściowy po południowej stronie torów. Stary, szachulcowy budynek dworca przy Stuttgarter Platz pomyślany był na początku jako prowizorium, jednak przetrwał przeszło 60 lat i po tym, jak uległ uszkodzeniu w czasie II wojny światowej, został odbudowany jako parterowy pawilon. Po podziale Berlina znalazł się w zachodniej części miasta. Po przekształceniu Wilmersdorfer Straße w strefę pieszą powstała konieczność budowy nowego połączenia drogowego w kierunku Kurfürstendammu. Na przedłużeniu Kaiser-Friedrich-Straße przebito Lewishamstraße, której oś przebiegała przez budynek dworca. Wzniesiony w związku z tym wedle projektu prof. Günthera Hönowa nowy budynek otwarto 6 lipca 1971. W 1984 BVG przejęły od wschodnioniemieckiej Deutsche Reichsbahn przewozy S-Bahn w Berlinie – 9 stycznia o 4 nad ranem odbył się z dworca Charlottenburg pierwszy kurs do Dworca Friedrichstraße.
Od początku 2003 trwała modernizacja dworca, która miała umożliwić wygodną przesiadkę do stacji Wilmersdorfer Straße linii metra U7. Perony kolei miejskiej zostały w tym celu przeniesione około 200 m dalej na wschód, z zachowaniem dojścia z istniejącego przejścia podziemnego (obecnie na wschodnim końcu peronów). Pierwszy, północny peron uruchomiono 6 lipca 2005. Roboty budowlane miały się zakończyć latem 2006.

</doc>
<doc id="534239" url="https://pl.wikipedia.org/wiki?curid=534239" title="Berlin-Charlottenburg">
Berlin-Charlottenburg

Niemcy:
Zobacz też:

</doc>
<doc id="534240" url="https://pl.wikipedia.org/wiki?curid=534240" title="UNSCOM">
UNSCOM

United Nations Special Commission (UNSCOM) – Specjalna Komisja Narodów Zjednoczonych – agenda ONZ utworzona na podstawie rezolucji Rady Bezpieczeństwa ONZ nr 687 z dnia 3 kwietnia 1991.
Jej mandat obejmował kontrolę wykonywania postanowień w sprawie rozbrojenia Iraku z broni masowej zagłady. Faktycznie zawiesiła działalność w końcu 1998 wskutek uniemożliwienia jej prac przez władze Iraku, lecz formalnie istniała nadal. W końcu 1999 jej zadania przejęła inna agenda, UNMOVIC.

</doc>
<doc id="534241" url="https://pl.wikipedia.org/wiki?curid=534241" title="Teren górniczy">
Teren górniczy

Teren górniczy - przestrzeń objęta przewidywanymi szkodliwymi wpływami robót górniczych zakładu górniczego. Stanowi o tym art. 6 ust. 1 pkt 15 ustawy z dnia 9 VI 2011 r. - Prawo geologiczne i górnicze (). Jest to więc pojęcie legalne, zdefiniowane przepisami. Granice terenu wyznacza koncesja (decyzja koncesyjna) na prowadzenie działalności.
W terenie górniczym mogą występować tzw. szkody górnicze.
Bliźniaczym pojęciem jest obszar górniczy, w obrębie którego dozwolone jest prowadzenie działalności koncesjonowanej w zakresie eksploatacji, podziemnego bezzbiornikowego magazynowania substancji czy podziemnego składowania odpadów. 
W przypadku mniejszych kopalń odkrywkowych, które nie prowadzą eksploatacji z użyciem środków strzałowych, teren górniczy może pokrywać się z obszarem górniczym. Oznacza to, że zasięg wpływu robót górniczych nie będzie wykraczał poza przestrzeń, w której prowadzi się wydobycie (poza wyrobisko). W większych kopalniach, stosujących urabianie calizny z użyciem środków strzałowych, wpływ robót górniczych będzie najczęściej sięgał znacznie dalej poza granice obszaru górniczego, choćby z uwagi np. na emisję hałasu, pyłu czy fal sejsmicznych.

</doc>
<doc id="534242" url="https://pl.wikipedia.org/wiki?curid=534242" title="Obszar górniczy">
Obszar górniczy

Obszar górniczy – przestrzeń, w obrębie której przedsiębiorca upoważniony jest do prowadzenia działalności górniczej zgodnie z wydaną koncesją i na zasadach ustalonych w tej koncesji. Jest to pojęcie należące do prawa geologicznego i górniczego.
Definicję legalną (ustawową) obszaru górniczego zawiera art. 6 ust 1 pkt 5 ustawy z dnia 9 VI 2011 r. – Prawo geologiczne i górnicze ().
Podstawą wyznaczenia obszaru górniczego jest dokumentacja geologiczna i projekt zagospodarowania złoża – PZZ (w którym to określa się granice projektowanego obszaru i terenu górniczego wraz z uzasadnieniem). Jego projektowane położenie oraz przebieg granic powinny zostać również określone we wniosku o koncesję na wydobywanie kopalin. O utworzeniu takiego obszaru, wraz z wyznaczeniem przebiegu jego granic (co następuje przez określenie współrzędnych punktów załamania), rozstrzyga organ koncesyjny w koncesji. Zmiana granic obszaru (terenu) górniczego może nastąpić wyłącznie w drodze zmiany koncesji. Do 31 grudnia 2011 r. wyznaczenie obszaru górniczego podlegało uzgodnieniu z Prezesem Wyższego Urzędu Górniczego.
Pokrewnym pojęciem jest teren górniczy, również wyznaczany w koncesji (art. 32 ust. 1 PGG).
Minister Klimatu i Środowiska prowadzi rejestr wszystkich obszarów (terenów) górniczych istniejących na terenie całego kraju, w oparciu o przepisy rozporządzenia Ministra Środowiska z dnia 16 października 2014 r. w sprawie rejestru obszarów górniczych i zamkniętych podziemnych składowisk dwutlenku węgla (). Administrowaniem tego rejestru zajmuje się Państwowy Instytut Geologiczny i służy on wyłącznie celom ewidencyjnym.
Wpis w księdze rejestrowej obejmuje:
Dla każdego obszaru górniczego prowadzi się zbiór dokumentów stanowiących podstawę dokonanych wpisów do księgi rejestrowej, obejmujących w szczególności:
Na mapie obszaru górniczego powinna znajdować się adnotacja o dokonanej rejestracji. Obowiązkiem przedsiębiorcy jest zgłoszenie do rejestru każdej zmiany danych podlegających wpisowi do księgi rejestrowej. O dokonaniu rejestracji należy zawiadomić, dołączając mapę obszaru (terenu) górniczego:

</doc>
<doc id="534245" url="https://pl.wikipedia.org/wiki?curid=534245" title="Marianne Haslum">
Marianne Haslum

Marianne Haslum (ur. 31 stycznia 1974 w Lillehammer) – norweska, praworęczna curlerka.
Podczas mistrzostw w latach 1993, 1995, 1996, 2002 oraz 2002 zdobyła brązowy medal, a w 1997 oraz 2004 – srebrny. Dotychczas nie udało jej się zdobyć medalu na Zimowych Igrzyskach Olimpijskich dla Norwegii, gdzie zajmowała piątą lokatę (Nagano), siódmą (Salt Lake City) oraz czwartą (Turyn).

</doc>
<doc id="534247" url="https://pl.wikipedia.org/wiki?curid=534247" title="Polskie transkrypcje języka chińskiego">
Polskie transkrypcje języka chińskiego

Polskie transkrypcje języka chińskiego – szereg transkrypcji języka chińskiego na alfabet łaciński opracowanych przez polskich autorów z myślą o użytkownikach języka polskiego, w sposób najbardziej zbliżony do polskiej ortografii oraz oryginalnej wymowy. W przeciwieństwie do transkrypcji zachodnich, żadna z nich nie uzyskała statusu uniwersalnej, dlatego w ostatnich latach polscy wydawcy coraz częściej stosują spopularyzowaną przez chińskie władze oficjalną transkrypcję hanyu pinyin. Brak transkrypcji uniwersalnej sprawia, że w polskim piśmiennictwie nie istnieje pisownia ujednolicona nazw chińskich, co utrudnia osobom nieobeznanym z tą problematyką np. porównywanie różnych źródeł.
Ze względu na niewielką skalę badań sinologicznych w Polsce, pozostałe transkrypcje były często arbitralnymi spolszczeniami zagranicznych systemów pisowni stosowanych w językach angielskim, rosyjskim, niemieckim czy francuskim, czasem stosowanymi tylko przez jednego autora. Za najważniejsze – bo najpopularniejsze – z polskich systemów można uznać całą rodzinę transkrypcji opartą na francuskim systemie EFEO – tzw. transkrypcje K.R.J. i transkrypcję PAU z okresu międzywojnia oraz transkrypcję PWN (1962) w okresie powojennym.
O ile w Europie zachodniej systemy transkrypcyjne pisma chińskiego zaczęły być systematyzowane już na przełomie XIX i XX wieku, to w Polsce – ze względu na brak szerszej styczności z Chinami i z przyczyn braku państwowości – zaczęto takie próby podejmować dopiero na przełomie lat 20. i 30. Rozwój polskiej sinologii został następnie zahamowany przez II wojnę światową i prace nad polskimi transkrypcjami ruszyły ponownie w latach 50.
Problemy z opracowaniem polskiej transkrypcji.
Wszystkie transkrypcje obciążone są problemami fonologicznymi, wynikającymi z różnic pomiędzy językiem polskim a chińskimi. Do najważniejszych problemów należą:
Wybór języka/dialektu chińskiego będącego podstawą transkrypcji.
Języki chińskie to bogata i zróżnicowana grupa. Niektóre z nich doczekały się własnych systemów transkrypcyjnych (np. Pe̍h-ōe-jī czy Jyutping), niemniej w centrum zainteresowania zachodnich uczonych był zawsze język stolicy, którym posługiwała się klasa rządząca Chinami. Przed II wojną światową większość autorów zadowalała się stwierdzeniem, że podstawą transkrypcji jest "dialekt pekiński".
Po utworzeniu ChRL zaczęto jednak opracowywać oficjalny standardowy język mandaryński, który różni się od dialektu pekińskiego słownictwem, a także odstępowaniem od wszechobecnego "r" w wygłosie (z tego powodu dialekt pekiński jest nazywany "erhua" – "mowa "er""). Warto zauważyć, że taka urzędowa centralizacja języka pełni w ChRL funkcję polityczną – jednoczy kraj, niwelując regionalizmy i tendencje odśrodkowe.
W przypadku starszych transkrypcji problemem okazują się także zmiany ewolucyjne w języku, polegające m.in. na upodobnieniu się "hi" do "ś" (np. "Naxi" zamiast "Nahi") czy "ki" do "dź" ("Beijing" zamiast "Peking"). System EFEO notuje te różnice, których pozostałości widoczne były jeszcze u schyłku XIX wieku. Dlatego polskie transkrypcje oparte na EFEO są historyzujące.
Notacja głosek niewystępujących w języku polskim.
Pośród nich najważniejsze to:
Notacja przydechu.
Przydech to lekkie "ch" (h bezdźwięczne) występujące po spółgłosce. Tworzy on całą kategorię spółgłosek przydechowych, które w polskim naturalnie nie występują, choć są łatwe do opanowania. Do tej pory polscy autorzy radzili sobie z tym problemem na następujące sposoby:
Notacja dyftongów i tryftongów.
W chińskim są wymawiane jako jedna sylaba, co jest nienaturalne dla użytkowników jęz. polskiego.
Używanie (anglosaskiego) "w" dla zapisu niesylabicznego "u-".
Występuje w nagłosie sylaby, czytanym przez Polaków jak ang. "v", a nie jak ogólnopolskie "ł". Przed "-u" można by je w ogóle pominąć, bo się go nie wymawia, tak jak pomija się niewymawiane (pinyin:) "y" przed "-i" (użycie tych znaków w pinyin ma charakter ortograficzny, nie ortofoniczny) i pisać "u-wei", jak pisze się "i-king". Co do użycia przed innymi samogłoskami, to można się nie przejmować, pamiętając, że np. w zapożyczeniach z chińskiego w wietnamskim ten dźwięk najczęściej przechodzi w "v", i jak "v" oddają go zarówno Czesi, jak i Węgrzy czy nawet (bardzo fonetycznie zapisujący nazwy obce) Chorwaci.
Pinyin także wprowadza nieewidentne zapisy: "-ong" wymawiane jak "ung", "-ian" i "yan" wymawiane jak "-jen" itp.
Zapis tonów.
Najczęściej są one pomijane we wszystkich transkrypcjach na świecie, poza bopomofo, tzw. pełnym pinyin (użycie systemu 4-5 znaków diakrytycznych, "akcentów") oraz transkrypcją Gwoyeu Romatzyh (i tekstami specjalistycznymi, gdzie zapisuje się je albo przy pomocy cyfr 1-4, lub 0-4, lub 1-5 w górnym indeksie [np. system Wade'a i Gilesa, system Haenischa], albo przy pomocy systemu akcentów, innych niż w transkrypcji pinyin transkrypcja EFEO Vissière'a.
Chronologiczny przegląd transkrypcji.
Prekursorska praca Michała Boyma (XVII wiek).
Pierwsza transkrypcja pisma chińskiego w Europie pojawiła się w XVII wieku, a jej twórcą był jezuicki misjonarz Nicolas Trigault. Za prekursora transkrybowania pisma chińskiego wedle reguł polskiej ortografii można uznać współczesnego Trigault jezuickiego misjonarza Michała Boyma. W czasie pobytu w Chinach w XVII wieku m.in. przetłumaczył on na łacinę budzący wówczas wielkie kontrowersje napis na tzw. steli z Xi’anu, odchodząc od pionierskich zasad przyjętych przez Portugalczyków. Na przykład zamiast "x" i "ch" Boym stosował zbliżone brzmieniowo polskie dwuznaki "sz" i "cz".
Spolszczona transkrypcja rosyjska (XIX-XX wiek).
W czasach zaborów i w XX wieku niektórzy polscy autorzy pogłębiając swoją wiedzę o Chinach korzystali ze źródeł rosyjskich, w których w drugiej poł. XIX wieku upowszechniła się transkrypcja Palladiusza. Dlatego podając chińskie nazwy dla polskiego czytelnika spolszczano rosyjską pisownię. Metodę tę stosował m.in. znany pisarz Wacław Sieroszewski, który w ten sposób – poprzez rosyjski – transkrybował w swojej twórczości także nazewnictwo z innych języków azjatyckich, np. koreańskiego. Np. w powieści "Zamorski diabeł" (1901) występuje "jamyń" (yamen), "chun-chu-tza" (hunhuzi), "chuan-di" (huangdi) itd.
Znakiem rozpoznawczym tej metody jest występowanie na końcu sylab litery "ń", w polskiej ortografii zapisującej głoskę nieistniejącą w języku chińskim. Bierze się to stąd, że w systemie Palladiusza "нь" ("n" ze znakiem miękkim) jest używane do zapisu głoski "n", podczas gdy "н" reprezentuje "ng", czyli "n tylnojęzykowe". Np. w ten sposób do języka polskiego trafiło słowo "żeńszeń" – od rosyjskiego "женьшень". W transkrypcji pinyin jest ono zapisywane jako "renshen" i jest wymawiane z grubsza jako "żen-szen".
Innym minusem rosyjskiej transkrypcji jest użycie "в" do zapisu dźwięku oddanego w pinyinie jako "w" i czytanego – z angielska – jako niezgłoskotwórcze "u", obce językowi rosyjskiemu. Kompletnym nieporozumieniem było spolszczanie niektórych afrykat, jak np. "цз" na "cz", które w rzeczywistości powinno być wymawiane jako "c" lub "dz"; albo "чж" na "czż" (wymowa: twarde – więc nieznane językowi rosyjskiemu – "cz" lub "dż").
Transkrypcja Richtera (1925).
Jedna z pierwszych systematycznych propozycji transkrybowania pisma chińskiego na język polski, wysunięta w t. II "Rocznika Orjentalistycznego" przez Bogdana Richtera. W artykule "W sprawie transkrypcji chińskiej" Richter porównywał systemy angielskie, francuskie, niemieckie i rosyjskie. Zwracał uwagę, że w Chinach istnieje wiele "narzeczy", z których każde można zapisywać wedle różnych zwyczajów, np. włoskich, portugalskich itd. W efekcie ubolewał, że "niemal każdy sinolog ma swój systemik", a między poszczególnymi metodami zachodzą ogromne rozbieżności.
Richter próbował pominąć dla celów transkrypcji zjawisko tonalności multiplikujące warianty zapisu spółgłosek w zachodnich systemach. Omawiając system Arendta krytykował go za to, że każe odróżniać osiem rodzajów "e": "W praktyce taka transkrypcja jest absurdem, gdyż żadna pamięć nie utrwali tych wszystkich kropeczek i kreseczek, nie podlegających absolutnie żadnym prawidłom, w kilku tysiącach (co najmniej!) jednosylabówek".
Richter proponował, by "młoda polska sinologia" wypracowała sobie własny system, z którego mogliby również korzystać piszący o Chinach polscy geografowie, etnografowie, dyplomaci, publicyści, dziennikarze oraz tłumacze.
System przedstawiony przez niego w artykule był spolszczeniem popularnych zachodnich transkrypcji nie wymienionych z nazwy. Autor nie precyzował, który z chińskich dialektów ma być podstawą systemu. Do zapisu przydechu Richter proponował apostrof. Wyróżniał 6 samogłosek (a, e, i, o, u, ü) oraz 14 spółgłosek bezprzydechowych (f, b, k, l, m, n, ng, p, s, sz, cz, t, ts, w, y), co oznacza, że brakowało notacji m.in. dla głoski "ʐ" (pinyin: r). Nic również nie wspomina o zapisie tonów.
Witold Jabłoński (sinolog) krytykował i odrzucał powyższą próbę Richtera, tłumacząc, że "autor jest tak zwięzły w swoich propozycjach, że nie rozwiązuje żadnych trudności". Niemniej w rozdziale o literaturze chińskiej w "Wielkiej Literaturze Powszechnej" Richter użył systemu podobnego, który Jabłoński uznał za podstawę swojej transkrypcji I.
Transkrypcja harbińska (1930).
Systematyczne spolszczenie transkrypcji rosyjskiej. Opracowana w 1930 r. przez Polskie Koło Akademickie badania Chin w Harbinie, któremu przewodniczył Aleksander Macedoński. Była używana m.in. w biuletynach koła dołączanych do wydawanego przez Polonię w Harbinie "Tygodnika Polskiego". Transkrypcja ta była transliteracją transkrypcji rosyjskiej.
Transkrypcje K.R.J. (1928-1931).
Rodzina trzech podobnych do siebie transkrypcji opartych na francuskim systemie EFEO oraz angielskich – Wade'a i Mateera. Rodzinę tę wyróżnił w swej pracy z 1934 r. Witold Jabłoński, który zaliczał ją do transkrypcji "francusko-angielskich". Jabłoński uznał systemy Kotwicza, Richtera i Jaworskiego za dobry punkt wyjściowy dla proponowanej przez siebie transkrypcji I. Wybrał te systemy dlatego, że "ich autorzy mieli bezpośrednią styczność z językiem chińskim". Do rodziny K.R.J. zaliczają się:
Transkrypcje Jabłońskiego (1934).
Trzy systemy transkrypcyjne zaproponowane przez Witolda Jabłońskiego w jego pracy "Polska transkrypcja języka chińskiego" "Rocznik Orientalistyczny, 1934). Było to systematyczne podejście do najważniejszych tendencji w ówczesnej polskiej sinologii.
Transkrypcja sinologiczna Jaworski-Jabłoński – PAU (1936).
W zasadzie tożsama z I transkrypcją Jabłońskiego (po wyborze opcji "międzynarodowej" "ts' - ts" zamiast "polskiej" "c' - c"). Opracowana w pierwszym w Polsce Zakładzie Sinologii, otwartym w 1933 na Uniwersytecie Warszawskim z inicjatywy jego kierownika (1933-1945) prof. Jana Godzimira Jaworskiego przez jego asystenta i następcę na stanowisku kierownika powojennej Katedry Sinologii (1945-1957), Witolda Jabłońskiego; następnie została oficjalnie uchwalona przez Polską Akademię Umiejętności w 1936. Dlatego popularnie zwana była "transkrypcją Jaworskiego-Jabłońskiego" lub "transkrypcją PAU".
Transkrypcja ta po francuskim systemie EFEO odziedziczyła etymologiczne rozróżnienie "k – ts", "k' – ts' " i "h - s". Chodzi o głoski, które we współczesnych językach mandaryńskich uległy zmiękczeniu przed "i" lub "ü" (np. historyczna wymowa zachowała się w polskich słowach "Pekin", "Nankin" dziś w hanyu pinyinie pisanych "Beijing", "Nanjing"; podobnie "Sinkiang" – "Xinjiang" itd.). Z punktu widzenia współczesnej wymowy taki sposób zapisu jest zatem etymologiczny albo archaizujący, ale ułatwiał on studia sinologiczne. Różnice te przedstawiają się następująco:
Transkrypcja ta była stosowana konsekwentnie przy przekładach i opracowaniach chińskiej klasyki dokonywanych przez pracowników Zakładu, tj. "Prawdziwa księga południowego kwiatu" Zhuangzi (1953), "Pieśni z Cz'u" Qu Yuana (1958), "Antologia literatury chińskiej" (1956), "Dialogi konfucjańskie" (1976) czy "Zapiski historyka" Sima Qiana (2000), a także przez inne osoby. (Choć nie stosowali jej niektórzy "dysydenci" (np. Krzysztof Gawlikowski, "Nowa batalia o Konfucjusza", Wyd. MON, Warszawa 1976 i publikacje w czasopismach naukowych 1972-1979 – transkrypcja własna "spolszczony pinyin"; Marzenna Szlenk-Iliewa, "Szy-cing. Księga pieśni", Wyd., Alfa, Warszawa 1995 – transkrypcja własna) oraz osoby niezwiązane z Zakładem Sinologii UW (Franciszek Tokarz i jego uczeń Tadeusz Margul – konsekwentnie transkrypcja Ericha Haenischa; Witold Rodziński – transkrypcja własna "spolszczony Wade-Giles"; Roman Malek – konsekwentnie oryginalna transkrypcja Wade'a-Gilesa).
Stosowali ją tacy uczeni, jak m.in. Janusz Chmielewski, Tadeusz Żbikowski, Aleksy Dębnicki oraz Mieczysław Jerzy Künstler. Ten ostatni lekko ją zmodyfikował (likwidując używanie litery "ê"), nie uznając tego jednak za odstępstwo od transkrypcji PAU i w takiej wersji ją stosował przez lata. Ostatecznie odstąpił od niej u schyłku życia na rzecz hanyu pinyin, choć uważał, że jest ona "bliska naszym przyzwyczajeniom ortograficznym", dzięki czemu "nazwy chińskie są odczytywane jako bliższe oryginału".
Historyczność zapisu zaczęła z czasem być postrzegana jako wada. Na przykład w przedmowie do tłumaczenia "Zapisków historyka" (wyd. 2000), Mieczysław Künstler zalecał, by "k-" i "ts-" czytać jak "ć-", "k'-" i "ts'-" jak "ć’-" itd. Dlatego chociaż sam podkreślał, że transkrypcja ta to stosowany konsekwentnie element sinologicznej tradycji w Polsce, to w swojej pracy "Dzieje kultury chińskiej" porzucił ją na rzecz hanyu pinyin, tłumacząc, że chiński system porządkuje pisownię "nazw, nazwisk i terminów chińskich we wszystkich krajach posługujących się alfabetem łacińskim". W pracach Künstlera można jednak zauważyć pewne, idące w stronę polskiego czytelnika modyfikacje pinyinu, m.in. świadome zastąpienie apostrofu dywizem (stąd "Xi-an" zamiast "Xi’an") czy pozostawienie litery ü tam gdzie występuje ona w dawniejszych transkrypcjach (stąd zapisy typu "Zhuanxü" zamiast Zhuanxu).
Przy transkrypcji sinologicznej zwykle nie notowano tonów. Kiedy dwa podobne wyrazy wyglądały identycznie, odróżniano je przez duplikację głosek. Np. w przekładzie "Zapisków historyka" tłumacz używa "Hann" i "Han" oraz "Wei" i "Weei", aby odróżnić państwa chińskie o podobnie brzmiących nazwach.
Transkrypcja graficzna Wielucha (1936).
Została przedstawiona przez Domana Wielucha w jego "Słowniku chińsko-polskim do czytania tekstów chińskich" z 1936 roku, a następnie rekomendowana przez ucznia Wielucha, Jana Wyplera, w napisanej po polsku i niemiecku rozprawce "Jak można łatwo nauczyć się po chińsku" z 1939 roku. W przeciwieństwie do innych systemów, system Wielucha nie był transkrypcją fonetyczną, lecz grafemiczną – opierał się wyłącznie na postaci graficznej znaków chińskich, miał opisywać ich wygląd, a nie wskazywać wartość fonetyczną. Wieluch dzielił sinogramy na wyróżnione przez siebie elementy w liczbie ok. 250 (podobnie jak w przypadku klasycznej chińskiej metody kluczy – ale niektóre klucze dzielił na mniejsze części, a przede wszystkim dzielił na elementy część pozostałą sinogramu, potocznie zwaną "fonetyczną"), które zapisywał przy użyciu krótkich angielskich wyrazów, liter, symboli chemicznych itp. Np. znak 月 transkrybowany był jako "bit", 前 jako "of-a-bit-n", 看 jako "had-eye" itp.
Zdaniem Wyplera, umożliwiało to publikację chińskich tekstów "pomimo braku czcionki chińskiej" oraz ich lekturę bez znajomości wymowy. Autor proponował, aby opublikować według systemu Wielucha wszystkie chińskie teksty klasyczne. Wypler uważał, że dzięki metodzie Wielucha każdy zainteresowany będzie mógł bez większych problemów czytać teksty chińskie bez znajomości języka chińskiego, i jako zwolenników tej metody wymieniał Wacława Sieroszewskiego i Witolda Jabłońskiego. System Wielucha spotkał się z pewnym zainteresowaniem na świecie, m.in. w Australii, ale ostatecznie został zapomniany. Jeszcze w 1937 roku na łamach I numeru Polskiego Biuletynu Orientalistycznego skrytykował plany Wielucha nestor polskiej orientalistyki (ale nie sinolog) prof. Stanisław Schayer, wykazując się całkowitym niezrozumieniem idei dydaktycznej Wielucha i twierdząc, że nadzieje na jej wprowadzenie są "wyssane z palca", bo sinologowie nigdy nie odejdą od tradycji. Pomimo to, po II wojnie światowej, gdy Wieluch osiedlił się w Danii, jego system był tam stosowany z powodzeniem w nauczaniu języka chińskiego, a książka "The graphic transcription of literary Chinese characters" została wydana w Amsterdamie z bardzo pozytywną przedmową światowej sławy sinologa Bernharda Karlgrena.
Wade-Giles po polsku (1960).
Spolszczona wersja anglojęzycznej transkrypcji Wade'a-Gilesa była stosowana m.in. przez Witolda Rodzińskiego, najpierw w zredagowanym przez niego polskim wydaniu książki Szang Jüe pt. "Dzieje Chin" (1960), a potem w jego własnej "Historii Chin" (1974). Było to wygodne rozwiązanie dla autora, który publikował po angielsku i korzystał z anglojęzycznych źródeł. Rodziński odrzucał hanyu pinyin tłumacząc, że ta transkrypcja nie jest rozpowszechniona na Zachodzie.
Rodziński spolszczył brytyjską transkrypcję według następujących zasad:
Transkrypcja PWN (1962).
Została opracowana na potrzeby Wielkiej Encyklopedii Powszechnej PWN (wyd. w latach 1962-69). Opierała się na transkrypcji sinologicznej, jednak z pewnymi zmianami: m.in. pomijano oznaczanie przydechu przy pomocy apostrofu, zaś "ts" zapisywano jako "c" (stąd np. "Mao Ce-tung" zamiast "Mao Tse-tung"). Zapis nazw miejscowych uproszczono, zapisując je bez dywizów. Ze względu na łatwość wymowy, zyskała sporą popularność wśród polskich autorów. Pomimo swojej prostoty transkrypcja ta posiadała pewne mankamenty – ze względu na pominięcie przydechów różne nazwy brzmiały często identycznie, m.in. nazwy miast Zhangzhou i Changzhou miały w transkrypcji PWN taką samą postać: "Czangczou".
Transkrypcja ta była stosowana we wszystkich kolejnych encyklopediach PWN-owskich do 1993 roku, kiedy to zastąpiono ją pinyinem. Transkrypcję tę stosuje też Encyklopedia Katolicka.
Tabela porównawcza.
Tabela ukazuje transkrypcje zagraniczne i odpowiadające im transkrypcje polskie. W pierwszej części są to transkrypcje francusko-angielskie: Wade-Giles i oparty na nim system Rodzińskiego oraz rodzina transkrypcji wywodzących się od EFEO (systemy Richtera (1930) i Jaworskiego występują razem, bo różnice pomiędzy nimi są kosmetyczne). Następnie przedstawiony został hanyu pinyin i transkrypcja rosyjska Palladiusza wraz z pochodnymi polskimi systemami – charbińskim i II transkrypcją Jabłońskiego.
Uwaga 1: w tabeli brak jeszcze wielu głosek, tzw. finalnych, np. "a", "ai", "ao", "ei", "ou", ...
Uwaga 2: dla pewności, gdzie autorzy nie podają tabel transkrypcji, powyższy opis jest czysto teoretyczny – trzeba by przeanalizować zapis poszczególnych słów w tekstach, co jest bardzo pracochłonne i daje niekompletne rezultaty (nikt nie zapisuje w transkrypcji terminów we wszystkich 250/290 możliwych sylabach.
Uwaga 3: Powyższa tabela nie zawiera opisu zapisywania tonów, stosowania znaków specjalnych (apostrof, dywiz).
(1) Odróżnienie pomiędzy tɕʰ i tsʰ w rosyjskiej transkrypcji zależy od miękkości następnej spółgłoski
(2) W rosyjskiej transkrypcji nieużywane; stosuje się pojedyncze samogłoski na oznaczenie całych sylab zaczynających się do "j"
(3) Zależy od głoski poprzedzającej
(4) "ł" to efekt błędnego odczytania rosyjskiego "л"
(5) Gawlikowski nie podaje szczegółowego opisu swej transkrypcji, jedynie "sumaryczny", trzeba więc w tekście szukać konkretnych słów – należy domniemywać, że słowo z takim zestawem byłoby zapisywane w taki sposób, jednak w przeanalizowanych tekstach sylaba z takim dźwiękiem nie pojawia się.
(6) Drugi wariant po literze "h".
(7) Drugi i trzeci wariant po literze "х".
Hanyu pinyin jako uniwersalna światowa transkrypcja.
W większości publikacji sinologicznych w Polsce używana jest obecnie transkrypcja pinyin.
Wady: dla przeciętnego Polaka jej poprawna wymowa wymaga treningu, np. jak prawidłowo czytać "x", "q" itd. Wobec rosnącej w Polsce popularności j. angielskiego, prawidłowe odczytanie pinyinu wymaga odrzucenia "angielskiej" maniery wymowy.
Zalety: podanie nazw w pinyinie ułatwia przeszukiwanie zagranicznych źródeł drukowanych i elektronicznych (w większości jest on już standardem), a także chińskich słowników.
Problem nazw geograficznych.
Transkrypcja chińskich nazw geograficznych od początku prac nad systemami transkrypcyjnymi była odrębnym problemem. Choć na początku XX wieku na zachodzie przyjął się szereg transkrypcji zaproponowanych przez zachodnich autorów, to w przypadku nazw geograficznych ważną rolę odgrywał pocztowy system latynizacji, przyjęty w 1906 roku przez cesarstwo chińskie.
Choć polscy wydawcy skłaniają się obecnie ku systemowi hanyu pinyin, który jest standardem używanym we wszelkich polskich mapach i atlasach (w tym atlasach szkolnych), to w polskim nazewnictwie geograficznym nie jest on wyłączny. Powstała w 2001 r. Komisja Standaryzacji Nazw Geograficznych przy Głównym Urzędzie Geodezji i Kartografii zaleca wprawdzie stosowanie pinyinu, ale czyni od niego szereg wyjątków. Po pierwsze, dla tradycyjnych polskich egzonimów, tj. np. "Pekin" czy "Szanghaj". Po drugie, KSNG w ostatnich latach zaproponowała szereg spolszczeń opartych na starych polskich systemach transkrypcyjnych, w tym z rodziny EFEO, np. "Kuangsi", "Kuejczou", "Tiencin".
W przypadku niektórych nazw komisja uznała jednak, że archaizująca pisownia nie przystaje do współczesnej chińskiej wymowy, np. w 2003 roku zalecono spolszczyć "Xinjiang" na "Sinkiang", by siedem lat później znów zmienić pisownię na "Sinciang".
Wyjątek uczyniono również dla nazewnictwa z obszaru Tajwanu, gdzie dopuszczono stosowanie transkrypcji pinyin i Wade-Giles'a.

</doc>
<doc id="534248" url="https://pl.wikipedia.org/wiki?curid=534248" title="César Luis Menotti">
César Luis Menotti

César Luis Menotti (ur. 5 listopada 1938 w Rosario) – argentyński piłkarz i trener piłkarski.
Kariera piłkarska.
Menotti dorastał w Rosario, gdzie rozpoczął swoją karierę w miejscowym klubie Rosario Central. Grał też w brazylijskim FC Santos razem z Pelém, a także w reprezentacji Argentyny. Po zakończeniu kariery piłkarskiej zaprzyjaźnił się z trenerem reprezentacji Miguelem "Gitano" Juárezem, z którym pojechał na Mistrzostwa Świata do Meksyku w 1970. Postanowił wtedy, że zostanie trenerem.
Kariera trenerska.
Pierwszym poważnym sukcesem było wygranie ligi argentyńskiej z Huracánem w 1973. Po nieudanych Mistrzostwach Świata w 1974 został mianowany trenerem reprezentacji Argentyny. Jego głównym zadaniem - które udało się zrealizować - było zdobycie mistrzostwa świata w następnym mundialu, którego gospodarzem był Argentyna. W kolejnych mistrzostwach w 1982 Argentyna odpadła w drugiej rundzie, co było równoznaczne z dymisją Menottiego. W tym samym roku został trenerem FC Barcelona, zastając w klubie swojego rodaka Diego Maradonę. Maradona został najpierw brutalnie sfaulowany w meczu ligowym, a później zachorował na żółtaczkę, a jedynym osiągnięciem klubu był Puchar Króla. Menotti odszedł z Barcelony w 1984.
Od tamtej pory Menotti trenował ze zmiennym szczęściem Boca Juniors, River Plate, Independiente, a także Sampdorię.

</doc>
<doc id="534249" url="https://pl.wikipedia.org/wiki?curid=534249" title="Maszyna wirtualna Javy">
Maszyna wirtualna Javy



</doc>
<doc id="534250" url="https://pl.wikipedia.org/wiki?curid=534250" title="Grupa Specjalna Płetwonurków">
Grupa Specjalna Płetwonurków



</doc>
<doc id="534254" url="https://pl.wikipedia.org/wiki?curid=534254" title="7 Seconds">
7 Seconds

7 Seconds – amerykański zespół hardcorepunkowy pochodzący z Reno (Nevada). 
Historia.
Został założony w 1979 r. przez braci Kevina Secondsa i Steve'a Youtha. Pierwszy koncert zespołu odbył się 2 marca 1980 roku. 7 Seconds w swoich utworach i postawie scenicznej stara się wnosić do subkultury hardcore'owej pozytywne ideały. Uważany jest za żyjącą legendę tego gatunku. Członkowie zespołu aktywnie działają w ruchu Straight Edge. Po wydaniu kilku albumów, pod koniec lat 80. zaczęli eksperymentować z muzyką, co spotkało się z krytyką części fanów. W ostatnich latach zespół powrócił do swoich punkrockowych korzeni. Obecnie 7 Seconds nadal są aktywni i grają koncerty w USA, Europie i Japonii.

</doc>
<doc id="534255" url="https://pl.wikipedia.org/wiki?curid=534255" title="Polskie Przedsiębiorstwo Wydawnictw Kartograficznych">
Polskie Przedsiębiorstwo Wydawnictw Kartograficznych

Polskie Przedsiębiorstwo Wydawnictw Kartograficznych im. Eugeniusza Romera (PPWK) – polskie wydawnictwo kartograficzne działające w latach 1951–2010; było kontynuatorem działalności Zjednoczonych Zakładów Kartograficznych i Wydawniczych „Książnica-Atlas”, założonych w 1921 we Lwowie przez Eugeniusza Romera, i części Biura Kartograficznego Głównego Urzędu Pomiarów Kraju, utworzonego w 1950 w Warszawie; największe polskie wydawnictwo kartograficzne, wydawało mapy i atlasy powszechne i szkolne, mapy turystyczno-krajoznawcze, plany miast i in. oraz literaturę fachową z zakresu geodezji; do 1993 wydało około 6 tys. tytułów w łącznym nakładzie około 300 mln egz..
Utworzone 1 października 1951 poprzez połączenie szeregu pracowni redakcyjnych i reprodukcyjnych oraz w wyniku reorganizacji Państwowego Przedsiębiorstwa Fotogrametrii i Kartografii oraz Warszawskiego Okręgowego Przedsiębiorstwa Kartograficznego, do 1991 prowadziło działalność pod nazwą Państwowe Przedsiębiorstwo Wydawnictw Kartograficznych (PPWK).
W 1955 r. oficyna powiększyła się o przeniesioną ze Lwowa i reaktywowaną we Wrocławiu "Książnicę-Atlas", której twórcą był Eugeniusz Romer.
Do 1989 r. PPWK było monopolistą na polskim rynku w zakresie opracowania i publikacji wydawnictw kartograficznych. W 1991 r. powstała spółka pracownicza, która na mocy umowy leasingowej przejęła majątek likwidowanego przedsiębiorstwa państwowego PPWK. W tym samym roku została przekształcona w spółkę akcyjną, a od 1996 r. była notowana na giełdzie.
W latach 90. XX w. przedsiębiorstwo miało 2 księgarnie firmowe (w Warszawie przy Al. Jerozolimskich 97 i we Wrocławiu przy ul. Oławskiej 2), współpracowało z ponad 60 hurtowniami patronackimi; jego wydawnictwa były dostępne także w ponad 50 stoiskach firmowych w księgarniach oraz w sieci księgarń Empik. W ofercie miało atlasy szkolne: geograficzne i historyczne (11 atlasów w 1997), atlasy ogólne (16 atlasów, w tym 6 atlasów samochodowych), mapy przeglądowe, mapy samochodowo-krajoznawcze państw (26), mapy samochodowe Polski (6), mapy ogólne Polski (7), mapy krajoznawczo-samochodowe województw (16), mapy krajoznawcze części Polski (8), mapy turystyczne (ponad 70), plany miast (ponad 80), podręczne mapy ogólne (9), zestawy map konturowych (9), mapy ścienne (54), plastyczne (4), przewodniki turystyczne (13), globusy (45) i inne, a także podręczniki akademickie.
W 2001 r. PPWK SA powołało spółkę-córkę – PPWK Inwestycje sp. z o.o., przemianowaną w 2005 r. na PPWK GeoInvent sp. z o.o. Miała ona zająć się wprowadzaniem technologii fotogrametrycznych do produkcji map, w tym stworzyć od podstaw i rozwijać mobilny system kartowania pozwalający na szybkie zbieranie danych geograficznych wzdłuż szlaków drogowych i umożliwiający szybką aktualizację baz danych geograficznych. W ciągu następnych dwóch lat PPWK Inwestycje sp. z o.o. realizowała nakreślony przez władze PPWK SA program. Powstał wydział fotogrametrii i teledetekcji, zakupiono dwusilnikowy samolot Cessna 402B przystosowany do wykonywania zdjęć lotniczych, a także lotniczą kamerę fotogrametryczną LMK 2000 marki Zeiss. Chociaż głównym celem PPWK Inwestycje sp. z o.o. był dalszy rozwój technologii mobilnego kartowania oraz zbieranie danych na potrzeby wewnętrzne PPWK SA, spółka zaczęła również realizować projekty na zlecenia zewnętrznych klientów, takich jak Główny Urząd Geodezji i Kartografii czy Agencja Restrukturyzacji i Modernizacji Rolnictwa. W 2006 r., po blisko rocznych negocjacjach, PPWK SA sprzedała GeoInvent sp. z o.o. Tele Atlasowi N.V., który przemianował ją na Tele Atlas Polska sp. z o.o.
30 lipca 2003 r. PPWK sprzedała prawa autorskie do kartografii szkolnej Wydawnictwu Nowa Era. Umowa sprzedaży dotyczyła praw autorskich, praw do znaków towarowych i know-how map i atlasów szkolnych. Łącznie Wydawnictwo Nowa Era przejęło ponad 120 tytułów – atlasów szkolnych do przyrody, geografii i historii, map ściennych, plansz dydaktycznych oraz podręczników do geografii i historii w liceum, a także do edukacji europejskiej w gimnazjum.
1 stycznia 2010 roku PPWK SA wydzieliła działalność wydawniczą do PPWK sp. z o.o. i sprzedała ją cypryjskiej spółce Sunnytop Invest. Ltd. Od tego momentu zaprzestano wydawania map z logo PPWK i pod marką "Copernicus". Od 2 lutego 2010 r. PPWK SA działała pod nazwą „MIT Mobile Internet Technology SA”. Z kartografią łączyła ją tylko spółka zależna Navigo – producent map cyfrowych. Latem 2015 zmianie uległa nazwa „MIT Mobile Internet Technology Spółka Akcyjna” na „Lark.pl Spółka Akcyjna” (Lark.pl SA).
Pracownicy.
W PPWK pracowali m.in. Henryk Górski i Jerzy Ostrowski.
W latach 1952–1983 dyrektorem PPWK był Jan Rzędowski.

</doc>
<doc id="534256" url="https://pl.wikipedia.org/wiki?curid=534256" title="Dekolonizacja Afryki">
Dekolonizacja Afryki

Dekolonizacja Afryki – proces historyczny, który toczył się na znacznym obszarze kontynentu afrykańskiego po zakończeniu II wojny światowej. Polegał on na uzyskiwaniu samodzielności i suwerenności przez terytoria pozostające dotychczas w posiadaniu kolonialnym państw europejskich (Wielkiej Brytanii, Francji, Hiszpanii, Portugalii, Belgii i Włoch) oraz formowaniu się nowych, niezawisłych państw afrykańskich.
Usamodzielnianie się kolonii nie było ograniczone wyłącznie do Afryki, lecz obejmowało wszystkie kontynenty, gdzie istniały zamorskie posiadłości państw europejskich. Bardzo ważnym katalizatorem przemian była II wojna światowa, za sprawą której elity polityczne metropolii kolonialnych dokonały przewartościowania dotychczasowego spojrzenia na świat oraz na swoje w nim miejsce.
Tło ustrojowo-polityczne.
Po zakończeniu II wojny światowej mocarstwa kolonialne nie mogły lekceważyć wkładu kolonii w zwycięstwo nad państwami Osi. Wobec rozpoczynającej się w Europie zimnej wojny liczyły na ich lojalność oraz bogactwa naturalne, mając jako przeciwnika ZSRR oraz jego satelitów. Opinia publiczna krajów europejskich opowiadała się w większości przeciwko kolonializmowi. Wielka Brytania już w 1947 r. zaakceptowała niepodległość Indii i Pakistanu. Francja i Holandia podjęły wysiłki, mające na celu utrzymanie posiadłości kolonialnych w południowo-wschodniej Azji, jednak bez sukcesu. Niepowodzenie Holandii w ponownym podporządkowaniu sobie Indonezji było oczywiste już w 1950 r., podczas gdy wojska francuskie poniosły dotkliwą klęskę w bitwie pod Điện Biên Phủ w Indochinach cztery lata później. Wyrazem zmieniającego się układu sił politycznych na świecie była wojna algierska, trwająca w latach 1954-1962, zakończona klęską Francji i uzyskaniem przez Algierię niepodległości, oraz wojna w Wietnamie dekadę później, również będąca dowodem trudności z podporządkowaniem sobie przez mocarstwo światowe lokalnego, niebogatego przecież społeczeństwa.
Patrząc z perspektywy historycznej europejski podbój Afryki nastąpił dość szybko. Upraszczając, powiedzieć można, iż wystarczyły trzy dekady, od 1880 do 1910 r. by dokonać aneksji większości terytoriów afrykańskich, zamienionych następnie na kolonie. Upadek władzy kolonialnej nastąpił jeszcze szybciej, wystarczyły dwie dekady między 1955 a 1975 r. W międzyczasie zmienił się na świecie cały układ geopolityczny: europejskie mocarstwa kolonialne po zakończeniu II wojny światowej znalazły się w cieniu dwóch nowych potęg światowych: USA i ZSRR, które nie dysponowały koloniami w Afryce. Posiadłości kolonialne straciły więc wartość jako argument w rywalizacji między mocarstwami europejskimi. Siła ideologicznego uzasadnienia kolonializmu osłabła wraz z pojawieniem się ruchów potępiających rasizm oraz szowinizm kulturowy, które odgrywały ogromną rolę w inicjatywach elit europejskich na przełomie XIX i XX w. Przestano uważać „cywilizowanie ludów pierwotnych na innych kontynentach” za etyczne. Wręcz przeciwnie, utrzymywanie kolonii wbrew woli ich mieszkańców wywoływało sprzeciw opinii publicznej na świecie.
Były to jednak tylko czynniki dodatkowe, mniej istotne niż kwestie wydatków finansowych na wojsko. U schyłku XIX w. korzyści z posiadania kolonii w Afryce nie były duże, wówczas jednak wydatki na podporządkowanie sobie lokalnych królestw były niewspółmiernie niskie. W trzeciej ćwierci XX w. zyski z kolonii afrykańskich były dużo lepsze, choć i tak niezbyt imponujące, znaczne były natomiast koszty walki ze zorganizowanymi ruchami narodowowyzwoleńczymi. Do połowy XX w. zarówno europejskie mocarstwa kolonialne, jak też nowe mocarstwa światowe dysponowały znaczną przewagą wojskową i technologiczną. W latach 50. XX w. przewaga ta została zniwelowana poprzez coraz powszechniejsze prowadzenie przez lokalne oddziały walki partyzanckiej, w której niewielkie ugrupowania mogły podjąć walkę z liczniejszymi i dobrze wyposażonymi oddziałami wojsk konwencjonalnych. Potwierdzeniem były walki w Indonezji, Indochinach i Algierii, które miały miejsce mniej więcej w tym samym czasie. Żaden europejski kraj nie był w stanie unieść takich wydatków, choć zaakceptowanie tego faktu nie nastąpiło od razu.

</doc>
<doc id="534258" url="https://pl.wikipedia.org/wiki?curid=534258" title="Starzec jakubek">
Starzec jakubek

Starzec jakubek, starzec Jakubek ("Jacobaea vulgaris" ) – gatunek rośliny z rodziny astrowatych. Występuje w całej Europie, na dużej części Azji oraz w Afryce Północnej (Algieria, Maroko, Tunezja). W Polsce jest pospolity. 
Nazewnictwo.
Tradycyjnie gatunek włączany był do rodzaju starzec "Senecio". Według nowszych ujęć taksonomicznych gatunek należy do rodzaju "Jacobaea" Gaertn..
Biologia i ekologia.
Roślina dwuletnia lub bylina, hemikryptofit. Siedlisko: przydroża, rowy, zarośla. Kwitnie od czerwca do sierpnia. Jest rośliną żywicielską larw proporzycy marzymłódki.
Zmienność.
Tworzy mieszańce z starcem srebrzystym ("Jacobaea erucifolia") i wodnym ("J. aquatica").
Niebezpieczeństwa.
Roślina niebezpieczna dla koni i kuców. Jest trująca i świeża, i zwiędła, i wysuszona. Działa jako kumulująca się trucizna niszcząca wątrobę. Spożycie przez konia jednorazowo większej ilości starca czy też niewielkich jego ilości w dłuższym okresie może spowodować śmiertelne zatrucie. 
Niegdyś wierzono, że starzec jakubek jest rośliną leczniczą pomocną przy nadciśnieniu czy chorobach wątroby. Stosowano go przy silnych kolkach, chorobach skóry, wypryskach i trudno gojących się ranach. Dziś jednak wiadomo, że roślina jest silnie trująca i rakotwórcza.

</doc>
<doc id="534260" url="https://pl.wikipedia.org/wiki?curid=534260" title="George Gaylord Simpson">
George Gaylord Simpson

George Gaylord Simpson (ur. 16 czerwca 1902, zm. 6 października 1984) — amerykański paleontolog, specjalista od wymarłych ssaków oraz ich wędrówek między kontynentami.
Simpson wniósł ogromny wkład w rozwój syntetycznej teorii ewolucji, kładąc podwaliny pod biologię XX wieku. Był profesorem zoologii na Columbia University oraz pracował jako kustosz w Departamencie Geologii i Paleontologii Amerykańskiego Muzeum Historii Naturalnej (ang. "American Museum of Natural History") od roku 1945 do 1959, a potem w Muzeum Zoologii Porównawczej w Harvard University od roku 1959 do 1970. Był pierwszym prezesem "Society for the Study of Evolution".
Jego najważniejsze publikacje to "Tempo and Mode in Evolution" z roku 1944 oraz "Principles of Classification and a Classification of Mammals" z roku 1945.

</doc>
<doc id="534262" url="https://pl.wikipedia.org/wiki?curid=534262" title="Starzec zwyczajny">
Starzec zwyczajny

Starzec zwyczajny lub starzec pospolity ("Senecio vulgaris" L.) – gatunek rośliny z rodziny astrowatych. Pochodzi z siedlisk związanych z wybrzeżem z obszaru śródziemnomorskiego, ale został rozprzestrzeniony na wszystkie kontynenty z wyjątkiem Antarktydy. Występuje głównie jako chwast na siedliskach ruderalnych i segetalnych. Ponieważ jest rośliną trującą problemy stwarza zwłaszcza w uprawach i na pastwiskach. Dawniej bywał wykorzystywany w lecznictwie ludowym.
Zasięg występowania.
Rodzimy obszar jego występowania to obszar śródziemnomorski w Europie, znaczna część Azji i Afryka Północna (Algieria, Libia, Maroko, Tunezja). Znacznie jednak powiększył swój zasięg i jako gatunek zawleczony rozprzestrzenił się w innych rejonach świata. Obecnie jest gatunkiem kosmopolitycznym; poza Antarktydą występuje na wszystkich kontynentach oraz na licznych wyspach. W Europie północna granica jego zasięgu biegnie przez Grenlandię, Islandię i północne rejony Półwyspu Skandynawskiego. W Polsce jest bardzo pospolity na obszarze całego kraju. W Tatrach rośnie do wysokości 1500 m n.p.m. Status gatunku we florze Polski: archeofit.
Zastosowanie.
Niektóre gatunki starców, w tym starzec zwyczajny, były wykorzystywane w dawnej medycynie ludowej przeciwko kolkom, do zwalczania robaków w przewodzie pokarmowym, jako środek znoszący parcie na mocz, zmniejszający krwawienia miesiączkowe oraz ułatwiający wydalanie złogów z pęcherzyka żółciowego i układu wydalniczego. Zewnętrznie maceraty stosowano do leczenia wyprysków i jako środek przyspieszający gojenie ran. Od czasu gdy wykryto trujące własności starca zwyczajnego stracił on znaczenie w lecznictwie i odradza się wykorzystywanie go w celach leczniczych.
Szkodliwość i zwalczanie.
Ze względu na swoje trujące właściwości szczególnie starannie powinien być zwalczany na pastwiskach i łąkach. Na polach powoduje straty, zabiera bowiem uprawianym roślinom wodę i składniki pokarmowe, ponadto szybko rosnąc zacienia i głuszy ich siewki.
Jest dość trudnym do zwalczania chwastem ze względu na bardzo długi okres wegetacyjny. Zwalcza się go zarówno metodami agrotechnicznymi, jak i agrochemicznymi. Ogranicza się jego liczebność poprzez wiosenne bronowanie pól, podorywkę po zbiorze plonów, używanie materiału siewnego pozbawionego nasion chwastów, niszczenie chwastów na nieużytkach, rowach i terenach przylegających do pól uprawnych oraz stosowanie płodozmianu. Jeżeli do nawożenia pól wykorzystywany jest kompost lub obornik, powinien on być dobrze przefermentowany. Na niedużych powierzchniach wskazane jest ściółkowanie upraw, można też starca zwyczajnego usuwać ręcznie (przed kwitnieniem).
Jeśli jednak pojawi się w dużej ilości, należy go zwalczać chemicznie. Jest wrażliwy na większość znajdujących się w herbicydach substancji czynnych. Zarejestrowano liczne preparaty przeznaczone do zwalczania starca. Zwalczają one także liczne gatunki innych chwastów. Preparaty te zawsze należy stosować zgodnie z zaleceniami zawartymi na etykiecie preparatu i w odpowiedniej fazie rozwojowej, zarówno rośliny użytkowej jak i chwastu.

</doc>
<doc id="534268" url="https://pl.wikipedia.org/wiki?curid=534268" title="Starzec popielny">
Starzec popielny

Starzec popielny, s. srebrzysty ("Senecio cineraria" DC.) – gatunek rośliny z rodziny astrowatych. Pochodzi z basenu Morza Śródziemnego (Europa Południowa, Turcja, Algieria, Maroko, Tunezja). Rozprzestrzenił się również poza obszarem swojego rodzimego występowania i obecnie występuje również w Ameryce Północnej i innych krajach Europy. W Polsce nie występuje dziko, jest uprawiany jako roślina ozdobna.
Zastosowanie.
Roślina ozdobna często stosowana do obsadzania rabat. Swoje zalety dekoracyjne zawdzięcza srebrnym liściom i łodydze.
Uprawa.
Zwykle rozmnaża się go z nasion, które w marcu wysiewa się do ciepłego inspektu. Na rabaty wysadza się gotowe już sadzonki. Można też rozmnażać go z pędów; w tym celu należy roślinę mateczną przetrzymać przez zimę w zimnym pomieszczeniu i na początku lutego ukorzeniać pędy. Nie ma specjalnych wymagań co do gleby. Pochodzi z cieplejszego klimatu (strefy mrozoodporności 8-10) i w warunkach klimatycznych Polski często przemarza, dlatego zwykle uprawiany jest jako roślina jednoroczna. Wymaga stanowiska słonecznego. W zacienionych miejscach nie uzyska srebrnego koloru.

</doc>
<doc id="534269" url="https://pl.wikipedia.org/wiki?curid=534269" title="Theodor Eimer">
Theodor Eimer

Gustav Heinrich Theodor Eimer (ur. 22 lutego 1843 w Stäfa, zm. 29 maja 1898 w Tübingen) – niemiecki zoolog. W roku 1875 uzyskał funkcję profesora zoologii oraz anatomii porównawczej na Uniwersytecie im. Eberharda Karlsa w Tübingen.
Uznaje się, że to Eimer spopularyzował określenie "ortogeneza", aby opisać istniejącą jego zdaniem wewnętrzną siłę, która powoduje, że wszelkie formy życia dążą do perfekcji.
W roku 1871 Eimer opisał występujący u kretów niezwykle czuły organ dotyku. Na jego cześć wypustki pokrywające nos kretów nazwano organem Eimera. Najbardziej jest on rozwinięty u gwiazdonosów, gatunku kretów żyjącego w Ameryce Płn. Na cześć Eimera nazwano też rząd pasożytniczych pierwotniaków "Eimeria", które są utrapieniem hodowców drobiu.

</doc>
<doc id="534270" url="https://pl.wikipedia.org/wiki?curid=534270" title="Starzec Rowleya">
Starzec Rowleya

Starzec Rowleya ("Senecio rowleyanus") – gatunek rośliny z rodziny astrowatych. Pochodzi z Afryki Południowej. 
Morfologia.
Pędy rośliny są cienkie, mięsiste i zwisające. Natomiast liście przypominają małe, zielone kuleczki. Wygląd rośliny kojarzy się z "sznurem korali". 
Zastosowanie.
Roślina jest uprawiana jako roślina ozdobna, w Polsce jako roślina pokojowa.

</doc>
<doc id="534272" url="https://pl.wikipedia.org/wiki?curid=534272" title="AppleTalk">
AppleTalk

AppleTalk – pakiet protokołów komunikacyjnych stworzonych przez firmę Apple Computer w roku 1984, umożliwiających tworzenie sieci komputerowych i podstawowych usług sieciowych dla komputerów Macintosh i innych produktów tej firmy. Po pewnym czasie firma Apple Computer zaprzestała rozwoju AppleTalk i zaczęła wykorzystywać w swych produktach TCP/IP, który stawał się coraz popularniejszy.
Protokoły.
Niektóre protokoły wchodzące w skład AppleTalk:
Model sieciowy.
Model OSI sieci AppleTalk:

</doc>
<doc id="534274" url="https://pl.wikipedia.org/wiki?curid=534274" title="Henry Fairfield Osborn">
Henry Fairfield Osborn

Henry Fairfield Osborn (ur. 8 sierpnia 1857 w Fairfield w stanie Connecticut, zm. 6 listopada 1935) – amerykański geolog oraz paleontolog, odkrywca tyranozaura i welociraptora.
Życiorys.
Osborn podjął studia na Uniwersytecie Princeton. Paleontologii uczył się u Edwarda Drinkera Cope'a. Osborn poprowadził wiele ekspedycji badawczych na Południowym Zachodzie USA zaczynając od wykopalisk w Kolorado i Wyoming w roku 1877.
W latach 1883-1890 był profesorem anatomii porównawczej w Princeton. W roku 1891 został profesorem biologii w Columbia University, a potem zoologii w roku 1896. W roku 1903 opisał jako pierwszy ornitolesta, rodzaj teropoda, ale jego najsłynniejszym odkryciem był tyranozaur, przedstawiony światu w roku 1905. W latach 1908-1935 pełnił funkcję przewodniczącego Amerykańskiego Muzeum Historii Naturalnej przyczyniając się do znacznego rozwoju kolekcji skamieniałości. W roku 1923 opisał pentaceratopsa, a rok później welociraptora. Osborn był zwolennikiem odrzuconej potem przez biologów hipotezy ortogenezy. Na forum publicznym promował eugenikę. W roku 1918 został jednym z współzałożycieli Ligi Ochrony Sekwoi (ang. "Save-the-Redwoods League"), jednej z pierwszych organizacji ekologicznych, która stawiała sobie za cel ochronę amerykańskiej przyrody.
Najbardziej znane książki Osborna to wydana w roku 1910 "Wiek ssaków" (ang. "The Age of Mammals") oraz pochodząca z roku 1916 "Pochodzenie i ewolucja życia" (ang. "The Origin and Evolution of Life"), której był współautorem.

</doc>
<doc id="534275" url="https://pl.wikipedia.org/wiki?curid=534275" title="Messier 10">
Messier 10

Messier 10 (również M10, NGC 6254) – gromada kulista w konstelacji Wężownika. Znajduje się w odległości około 14 300 lat świetlnych od Słońca oraz 15 tys. lat świetlnych od centrum Galaktyki. Została odkryta przez Charles’a Messiera 29 maja 1764 roku.
M10 ma średnicę około 80 lat świetlnych. Zajmuje obszar 20 minut w mierze kątowej. Ponieważ jednak zewnętrzne regiony gromady są bardzo rozproszone, a stosunkowo jasne jądro jest zbyt słabe, M10 jest niewidoczna gołym okiem. Jasność gromady wynosi 6,6.
W gromadzie odkryto tylko 4 gwiazdy zmienne.

</doc>
<doc id="534276" url="https://pl.wikipedia.org/wiki?curid=534276" title="Hibernate">
Hibernate

Hibernate – framework do realizacji warstwy dostępu do danych (ang. "persistence layer"). Zapewnia on przede wszystkim translację danych pomiędzy relacyjną bazą danych a światem obiektowym (ang. O/R mapping).
Opiera się na wykorzystaniu opisu struktury danych za pomocą języka XML, dzięki czemu można rzutować obiekty, stosowane w obiektowych językach programowania, takich jak Java bezpośrednio na istniejące tabele bazy danych. Dodatkowo Hibernate zwiększa wydajność operacji na bazie danych dzięki buforowaniu i minimalizacji liczby przesyłanych zapytań.
Jest to projekt rozwijany jako open source. Głównym inicjatorem oraz liderem projektu jest Gavin King.
Podprojekty.
W skład projektu Hibernate wchodzą następujące podprojekty:
Hibernate Core.
Stanowi centralną część wszystkich projektów. Pozostałe stanowią albo rozszerzenia (np. "Hibernate Annotations") albo translację dla innych języków (NHibernate). Stąd podprojekt "Hibernate Core" jest utożsamiany z całym projektem Hibernate.
Hibernate Core jest biblioteką umożliwiającą wykonywanie mapowania obiektowo-relacyjnego dla języka Java, w którym mapowania zdefiniowane są w dokumentach XML.
Hibernate Annotations.
Rozszerzenie projektu "Hibernate Core" pozwalające na stosowanie adnotacji (zamiast dokumentów XML) do definiowania mapowań między obiektami Javy oraz tabelami.
Hibernate EntityManager.
Nakładka na projekt "Hibernate Core" wprowadzająca EntityManager jako centralną klasę, z poziomu której wykonywana jest komunikacja z bazą danych. Połączenie podprojektów "Hibernate EntityManager" oraz "Hibernate Annotations" pozwala posługiwać się techniką mapowania obiektowo-relacyjnego zgodnie ze standardem Java Persistence API.
Hibernate Shards.
Ułatwia stosowanie "Hibernate Core" w przypadku stosowania wielu baz danych.
Hibernate Validator.
Rozszerza zestaw adnotacji wprowadzonych przez "Hibernate Annotations" o takie, które umożliwiają dodanie ograniczeń na wartości pól podlegających mapowaniu. Ograniczenia te są podobne jak ograniczenia na pola w bazie danych (ang. "constraints"). Ograniczenia te są definiowane na poziomie obiektów podlegających zapisywaniu do bazy danych, jednakże dotyczą zarówno ograniczeń nakładanych na pola w bazie danych przy generowaniu schematu bazy danych jak i ograniczeń wprowadzanych na poziomie języka programowania.
Hibernate Search.
Rozszerza możliwości "Hibernate Core" o usługę pełnotekstowego wyszukiwania (ang. "full text search") implementowanego w oparciu o bibliotekę Lucene. Podprojekt ten wykorzystuje również mechanizm adnotacji.
Hibernate Tools.
Obejmuje zestaw narzędzi ułatwiających wykorzystanie "Hibernate Core" w tworzeniu projektów w języku Java. W szczególności zawiera
NHibernate.
NHibernate jest implementacją usługi mapowania obiektowo-relacyjnego dla platformy .NET.
Pozycja na rynku.
Hibernate jest frameworkiem posiadającym najbogatsze API spośród dostępnych rozwiązań. Alternatywą dla tego frameworka stanowi iBATIS oferujący lepsze wsparcie dla obsługi procedur składowanych.
O roli jaką pełni Hibernate świadczy fakt, iż jest on wykorzystywany przez serwer aplikacyjny JBoss. Główny autor Hibernate brał udział w pracach nad opracowaniem standardowego API dla mapowania obiektowo-relacyjnego w języku Java – JPA. Specyficzny dla Hibernate interfejs programistyczny oferuje dużo bogatszy zakres opcji i metod niż standard JPA.
Innym znanym konkurentem Hibernate jest TopLink, narzędzie opracowane przez firmę Oracle udostępniające własne rozszerzenia w stosunku do standardu JPA. Zaletą TopLinka jest jego bardzo dobra integracja z innymi produktami firmy Oracle, takimi jak baza danych Oracle.

</doc>
<doc id="534277" url="https://pl.wikipedia.org/wiki?curid=534277" title="Santo Domingo (Ekwador)">
Santo Domingo (Ekwador)

Santo Domingo (pełna nazwa: "Santo Domingo de Los Colorados") – miasto w Ekwadorze, położone w prowincji Santo Domingo de los Tsáchilas. Posiada około 276 tys. mieszkańców (2013).

</doc>
<doc id="534278" url="https://pl.wikipedia.org/wiki?curid=534278" title="Richard Swann Lull">
Richard Swann Lull

Richard Swann Lull (ur. 6 listopada 1867, zm. 1957) – amerykański paleontolog z początku XX wieku.
Życiorys.
Promował wczesną formę syntetycznej teorii ewolucji zbliżoną do ortogenezy. Według Lulla mutacje mogą w tajemniczy sposób uruchomić genetyczny pęd ku zmianom w organizmach, które po dość długim czasie powodują do ekstremalne przemiany prowadzące do ich wymarcia. 
Jeden z przykładów, który Lull wykorzystywał do wsparcia swojej teorii odnosił się do ogromnych wymarłych jeleniowatych z gatunku "Megaloceros giganteus". Jego zdaniem wzrost rozmiarów tych zwierząt nie mógł być wynikiem doboru naturalnego, lecz zachodził na skutek uruchomienia genetycznego pędu ku wzrostowi poroża. Zdaniem Lulla taki trend doprowadził do wymarcia tych zwierząt. Krytycy zwrócili uwagę, że równie dobrze wymarcie ogromnych jeleni można wytłumaczyć ich smacznym mięsem. Pierwotnym łowcom łatwo było upolować wielkiego roślinożercę, a koniec epoki lodowcowej, spowodował pokrycie wielu lądów Północnej Półkuli lasami, w których tak wielkie zwierzę nie potrafiło się sprawnie uciekać.
Ortogeneza głoszona przez Lulla różniła się znacznie od wcześniejszych koncepcji tego typu, bo nie zakładała istnienia magicznej siły pchającej rozwój form życia do pewnego celu. W tym sensie Lull odrzucał teleologię. Współczesna biologia odrzuca zarówno jego koncepcje jak i wcześniejsze hipotezy dotyczące ortogenezy. We współczesnej krytyce ewolucji ze strony zwolenników inteligentnego projektu można się doszukiwać nawiązań do idei Lulla.

</doc>
<doc id="534279" url="https://pl.wikipedia.org/wiki?curid=534279" title="Durán">
Durán

Durán (znane również jako: "Eloy Alfaro") – miasto w Ekwadorze, położone w prowincji Guayas. Posiada około 230 tys. mieszkańców (2010).

</doc>
<doc id="534280" url="https://pl.wikipedia.org/wiki?curid=534280" title="Riobamba">
Riobamba

Riobamba – miasto w Ekwadorze, stolica prowincji Chimborazo. W roku 2013 miasto liczyło około 146,3 tys. mieszkańców.
Istnienie obecnego miasta datuje się od roku 1797, kiedy to wielkie trzęsienie ziemi zniszczyło stare miasto oddalone o około 20 km na zachód, w pobliżu istniejącej dziś wioski Cajabamba.
Miasto jest siedzibą klubu piłkarskiego Olmedo.
20 listopada 2002 roku w podziemnej wojskowej składnicy broni nastąpiła eksplozja. Śmierć poniosło 7 osób, a 538 zostało rannych. Ewakuowano mieszkańców w promieniu 15 km; uszkodzonych zostało 18 tysięcy mieszkań.
W mieście rozwinął się przemysł włókienniczy, spożywczy oraz cementowy.

</doc>
<doc id="534281" url="https://pl.wikipedia.org/wiki?curid=534281" title="Messier 12">
Messier 12

Messier 12 (również M12 lub NGC 6218) – nietypowa gromada kulista w gwiazdozbiorze Wężownika. Została odkryta 30 maja 1764 roku przez Charles’a Messiera.
Podstawowe dane.
M12 znajduje się 3° od innego obiektu z katalogu Messiera, M10, w odległości 15,7 tysięcy lat świetlnych od Słońca oraz 14,7 tysięcy lat świetlnych od centrum Galaktyki. Jej średnica to około 75 lat świetlnych. Składa się głównie ze słabych gwiazd, najjaśniejsze są dwunastej wielkości, a całkowita jasność obiektu to 6,7 magnitudo. W obrębie gromady zanotowano jak dotąd 13 gwiazd zmiennych.
Liczba gwiazd.
M12, jak na gromadę kulistą, jest niezbyt skupiona – niegdyś uznawano ją za gromadę otwartą. W 2006 roku zauważono i opisano, że M12 ma zaskakująco niewiele gwiazd o małej masie. Sugeruje się, że gwiazdy te zostały wyrwane z gromady pod wpływem grawitacji Drogi Mlecznej. Obiekty takie jak M12 poruszają się po orbitach eliptycznych, okresowo wchodząc w bliski kontakt z centralnym zgrubieniem galaktycznym Drogi Mlecznej.
Szacuje się, że w związku z powyższym M12 mogła stracić blisko 85% swoich gwiazd. Obecnie całkowitą ich liczbę szacuje się na 200 tysięcy. Są to obiekty głównie lżejsze od Słońca, stanowiące od 20% do 80% jego masy.

</doc>
<doc id="534282" url="https://pl.wikipedia.org/wiki?curid=534282" title="Quevedo">
Quevedo

Quevedo – miasto w Ekwadorze, położone na północy prowincji Los Ríos. Posiada około 150 tys. mieszkańców (2013).
W mieście rozwinął się przemysł spożywczy.

</doc>
<doc id="534283" url="https://pl.wikipedia.org/wiki?curid=534283" title="Loja">
Loja

Loja – miasto w Ekwadorze, jest stolicą prowincji Loja. Według spisu ludności z 28 listopada 2010 roku miasto liczyło 170 280 mieszkańców. 
W mieście rozwinął się przemysł włókienniczy oraz skórzany. W okolicach miasta położony jest Port lotniczy Camilo Ponce Enriquez.

</doc>
<doc id="534284" url="https://pl.wikipedia.org/wiki?curid=534284" title="William Bateson">
William Bateson

William Bateson (ur. 8 sierpnia 1861 w Whitby, zm. 8 lutego 1926) – brytyjski genetyk, który jako pierwszy użył określenia genetyka w stosunku do badań nad dziedziczeniem.
Życiorys.
Ukończył "Rugby School", a potem studiował w St John’s College na Uniwersytecie Cambridge. Bateson spopularyzował prace Mendla wśród angielskojęzycznych badaczy. Był żywym uczestnikiem dyskusji z naukowcami, którzy zajmowali się biometrią, takimi jak Walter Frank Raphael Weldon i Karl Pearson. Sądzili oni, że prawa Mendla nie mają charakteru ogólnego, a ewolucja zachodzi w sposób ciągły. Kontrowersje te zostały rozstrzygnięte wraz ze sformułowaniem syntetycznej teorii ewolucji.
Bateson jako pierwszy zasugerował stosowanie słowa "genetyka" (od greckiego genno γεννώ= urodzić), aby opisać stadia dotyczące dziedziczenia oraz różnorodności. Propozycję tę przedstawił w liście do Adama Sedgwick’a, datowanym na 18 kwietnia 1905 roku. Publicznie Bateson pierwszy raz posłużył się terminem „genetyka” podczas Trzeciej Międzynarodowej Konferencji Genetyki odbywającej się w Londynie w roku 1906. Trzy lata później Wilhelm Johannsen posłużył się słowem „gen”, aby opisać najmniejszą jednostkę informacji dziedzicznej. Również pojęcie fenotypu pojawiło się wcześniej. Bateson wraz z Reginaldem Punnettem odkryli zjawisko sprzężenia genów.
Antropolog Gregory Bateson był jego synem.

</doc>
<doc id="534285" url="https://pl.wikipedia.org/wiki?curid=534285" title="Břetislav Bakala">
Břetislav Bakala

Břetislav Bakala (ur. 12 lutego 1897 we Fryštáku, zm. 1 kwietnia 1958 w Brnie) – czeski dyrygent, pianista i kompozytor.
Břetislav Bakala studiował dyrygenturę najpierw w Konserwatorium w Brnie między innymi pod kierunkiem Leoša Janáčka, a następnie w 1922 roku klasę mistrzowską pod kierunkiem Viléma Kurza. W latach 1920–1925 oraz 1929–1931 pracował jako dyrygent Teatru narodowego w Brnie. Od 1926 roku został zatrudniony jako pianista i dyrygent w czeskim radio.
Od 1951 roku był profesorem w Akademii Sztuk Scenicznych im. Leoša Janáčka w Brnie (cz. "Janáčkova akademie múzických umění v Brně"), a od 1956 został mianowany pierwszym dyrektorem i dyrygentem Filharmonii w Brnie (cz. "Filharmonie Brno").

</doc>
<doc id="534286" url="https://pl.wikipedia.org/wiki?curid=534286" title="M18">
M18



</doc>
<doc id="534287" url="https://pl.wikipedia.org/wiki?curid=534287" title="Eloy Alfaro">
Eloy Alfaro

José Eloy Alfaro Delgado (ur. 25 czerwca 1842 w Montecristi, zm. 28 stycznia 1912 w Quito) – ekwadorski generał i polityk, prezydent Ekwadoru w latach 1895–1901 i 1906–1911.
Alfaro był przywódcą liberalnego stronnictwa w ekwadorskiej wojnie domowej lat 1895-1896. Po objęciu władzy ustanowił w Ekwadorze rozdział państwa od Kościoła, zakładał szkoły świeckie, wprowadził śluby cywilne, wykonał też pewne gesty w kierunku ekwadorskich Indian. Za jego prezydentury ukończono także budowę kolei z Quito do Guayaquil.
Został zamordowany 28 stycznia 1912 r. w Quito, prawdopodobnie z inspiracji Leonidasa Plazy.
W 2005 r. w plebiscycie telewizji Ecuavisa został wybrany najwybitniejszym Ekwadorczykiem wszech czasów.

</doc>
<doc id="534288" url="https://pl.wikipedia.org/wiki?curid=534288" title="M19">
M19



</doc>
<doc id="534289" url="https://pl.wikipedia.org/wiki?curid=534289" title="M21">
M21



</doc>
<doc id="534290" url="https://pl.wikipedia.org/wiki?curid=534290" title="M22">
M22



</doc>
<doc id="534291" url="https://pl.wikipedia.org/wiki?curid=534291" title="M24">
M24



</doc>
<doc id="534292" url="https://pl.wikipedia.org/wiki?curid=534292" title="M28">
M28



</doc>
<doc id="534293" url="https://pl.wikipedia.org/wiki?curid=534293" title="M29">
M29



</doc>
<doc id="534294" url="https://pl.wikipedia.org/wiki?curid=534294" title="M30">
M30



</doc>
<doc id="534295" url="https://pl.wikipedia.org/wiki?curid=534295" title="Bretislav Bakala">
Bretislav Bakala



</doc>
<doc id="534296" url="https://pl.wikipedia.org/wiki?curid=534296" title="Eugeniusz Iwanicki">
Eugeniusz Iwanicki

Eugeniusz Iwanicki (ur. 18 września 1933 w Domaradzkiem k. Nieświeża, zm. 10 grudnia 2020 w Łasku) – polski pisarz i dziennikarz.
Życiorys.
Okres II wojny światowej spędził z matką i siostrą Haliną w Kazachstanie. Jego ojca Pawła Iwanickiego aresztowano już 18.09.1939 r. i skazano na 10 lat łagrów na Wyspach Sołowieckich. Jesienią 1941 r. został zwolniony i dołączył do rodziny w Kazachstanie. W 1946 rodzina wróciła do Polski w ramach repatriacji i osiedliła się w Łasku. W Polsce Eugeniusz Iwanicki musiał ponownie uczyć się języka polskiego.
Debiutował w 1957 na łamach „Poglądów”. Należał do zespołu redakcyjnego „Odgłosów”. Był współzałożycielem grupy poetyckiej „Grabia 59”.

</doc>
<doc id="534298" url="https://pl.wikipedia.org/wiki?curid=534298" title="Lankijskie Siły Powietrzne">
Lankijskie Siły Powietrzne

Siły Powietrzne Sri Lanki (Sri Lanka Air Force, SLAF, Język syngaleski: ශ්‍රි ලංකා ගුවන් හමුදාව "Sri Lanka Guwan Hamudawa") powstały 2 marca 1951, trzy lata po uzyskaniu przez Sri Lankę niepodległości od Wielkiej Brytanii. Początkowo wyposażenie SLAF stanowiły samoloty pozostawione przez Royal Air Force.
Na początku swojego istnienia SLAF wyposażony był tylko w samoloty treningowe, helikoptery i samoloty transportowe, pierwsze myśliwce, radzieckie MiG-17, zakupiono dopiero na początku lat 70. XX wieku. Wiosną 2016 roku sugerowano, że Sri Lanka kupi chińsko-pakistański myśliwce JF-17 Thunder lub indyjskie Tejasy. W sierpniu 2016 roku rzecznik rządu Sri Lanki, ogłosił, że gabinet kierowany przez Ranila Wickremasinghe’a zaakceptował prośbę, którą wystosował prezydent i minister obrony Maithripala Sirisena, i postanowił zezwolić na zakup od 8 do 12 nowych samolotów wielozadaniowych wraz z odpowiednim uzbrojeniem. Transakcja ma być umową międzyrządową.
Wyposażenie.
Na wyposażeniu SLAF znajdują się następujące samoloty:

</doc>
<doc id="534299" url="https://pl.wikipedia.org/wiki?curid=534299" title="ALADI">
ALADI



</doc>
<doc id="534300" url="https://pl.wikipedia.org/wiki?curid=534300" title="Centralne zgrubienie galaktyczne">
Centralne zgrubienie galaktyczne

Centralne zgrubienie galaktyczne () – najgęstszy obszar galaktyki, znajdujący się w jej centrum. W jego wnętrzu znajduje się niewidoczne jądro galaktyki.
Pojęcia jądra galaktyki i zgrubienia centralnego były niegdyś używane zamiennie. Postanowiono je jednak rozdzielić po wysunięciu przypuszczeń, że środek galaktyki stanowi czarna dziura, ponadto zauważono, że najbliższe otoczenie jądra przyjmuje różne postaci w zależności od konkretnej galaktyki.
Charakterystyka.
Zgrubienia centralne przypominają swoimi właściwościami galaktyki eliptyczne, odpowiednio mniejsze i mniej masywne. Nie wyróżnia się jakiejś konkretnej struktury zgrubienia, jego gęstość spada wraz z odległością od jądra.
Występowanie.
Centralne zgrubienie występuje prawie wyłącznie w galaktykach spiralnych. Pojawianie się struktury zgrubienia w nielicznych przypadkach galaktyk eliptycznych tłumaczy się obecnie samą naturą powstania tych galaktyk jako zderzeń galaktyk spiralnych.
W galaktykach nieregularnych centralne zgrubienie nie występuje.
Skład.
Centralne zgrubienie nie jest miejscem formowania się nowych gwiazd. Zawiera jedynie gwiazdy drugiej populacji – wszystkie one powstawały wraz z tworzącą się galaktyką. Stąd czerwonawy kolor zgrubienia, obiekty żyjące tak długo muszą być małe.
Wyjątkiem są znowu galaktyki eliptyczne. Występujące w nielicznych przypadkach tych galaktyk zgrubienie, może być miejscem narodzin gwiazd. Przy kolizji dwóch galaktyk spiralnych, czasem w okolice jądra dostarczona zostaje spora ilość nowej masy i obszar ten się zagęszcza, tworząc warunki sprzyjające powstawaniu gwiazd. Takie zgrubienie, zabarwione na niebiesko, zawierać może gwiazdy pierwszej populacji.
Powstawanie.
Obecnie jest wiele spekulacji na temat procesu powstawania i roli, jaką zgrubienia odgrywają w formowaniu się galaktyki. Faktem, który implikuje najwięcej sporów, jest wiek zgrubienia. Mianowicie, sugerowałby on powstawanie zgrubień wraz z galaktycznym halo. Tymczasem teoria tworzenia się galaktyk postulowałaby raczej moment znacznie późniejszy, w okolicach formowania się dysku galaktycznego. Istotną rolę w powstawaniu zgrubienia zapewne odgrywa centralna czarna dziura, o czym świadczy statystyczny związek pomiędzy masą centralnej czarnej dziury i masą oraz dyspersją prędkości gwiazd w zgrubieniu galaktycznym. Ostatnie badania wskazują, że prawdopodobnie powstanie czarnej dziury następuje wcześniej, a następnie wspólny etap wzrostu reguluje wpływ aktywności jądra galaktyki na wzrost koncentracji masy w zgrubieniu centralnym.

</doc>
<doc id="534301" url="https://pl.wikipedia.org/wiki?curid=534301" title="Zgrubienie centralne">
Zgrubienie centralne



</doc>
<doc id="534302" url="https://pl.wikipedia.org/wiki?curid=534302" title="Centralne zgrubienie">
Centralne zgrubienie



</doc>
<doc id="534304" url="https://pl.wikipedia.org/wiki?curid=534304" title="Jądro galaktyki">
Jądro galaktyki

Jądro galaktyki – centralny obszar galaktyki, w którym znajduje się około 75% jej masy. Jądra wielu (być może wszystkich) galaktyk zawierają supermasywne czarne dziury.

</doc>
<doc id="534310" url="https://pl.wikipedia.org/wiki?curid=534310" title="Bill Johnston">
Bill Johnston

William M. Johnston, Bill Johnston (ur. 2 listopada 1894 w San Francisco, zm. 1 maja 1946 w San Francisco) – amerykański tenisista, zwycięzca Wimbledonu i mistrzostw USA, siedmiokrotny zdobywca Pucharu Davisa.
Kariera tenisowa.
Johnston nauczył się grać w tenisa jako nastolatek, początkowo podpatrując graczy na publicznych kortach w San Francisco. Słynął głównie z topspinowego forhendu. Uderzenie to uchodziło za najlepszy forhend na świecie do czasu występów ekwadorskiego gracza, Pancho Segury. Amerykanin skutecznie grał również wolejem.
Startując w mistrzostwach USA (obecnie US Open) osiągnął łącznie 8 finałów. Mistrzem zawodów został w latach 1915 i 1919. W 1915 roku pokonał w spotkaniu o tytuł Maurice’a McLoughlina, a w edycji z 1919 roku Williama Tildena. Razem z Tildenem zmierzył się w finale w latach 1920, 1922–1925, ponosząc porażki. Dla odróżnienia od rywala Johnston nazywany był "Little Bill". W 1916 roku przegrał finałowe spotkanie z Richardem N. Williamsem.
W grze podwójnej mistrzostw USA Johnston odniósł 3 triumfy, wszystkie z Clarencem Griffinem oraz dotarł do 1 finału. Para była najlepsza w latach 1915, 1916, 1920. W 1921 roku Johnston został zwycięzcą turnieju mikstowego, wspólnie z Mary Kendall Browne.
W 1923 roku Amerykanin wygrał Wimbledon, po pokonaniu w finale Francisa Huntera.
Johnston miał w swoim dorobku także tytuły mistrza USA na kortach ziemnych, w 1919 i 1920 roku w singlu, w 1919 roku w deblu z Samem Hardym.
Niezależnie od rywalizacji indywidualnej z Tildenem Johnston tworzył z nim skuteczny debel w Pucharze Davisa. Tych dwóch graczy decydowało o serii zwycięstw USA w Pucharze Davisa w latach 1920–1926, w tym okresie Johnston jedyną porażkę poniósł w 1923 roku z Australijczykiem Jamesem Outramem Andersonem. Zgodnie z ówczesnym regulaminem ekipa broniąca trofeum w kolejnej edycji rozgrywek występowała jedynie w finale, stając naprzeciw rywala wyłonionego z grona pretendentów. Do finału w 1920 roku Amerykanie przystępowali z pozycji pretendentów, mając na koncie zwycięstwa nad Francuzami i Brytyjczykami. W finale przeciwko Australii Johnston pokonał Geralda Pattersona i Normana Brookesa, a w parze z Tildenem zdobył także punkt deblowy. W 1921 roku w obronie Pucharu pokonał Japończyków Zenzō Shimizu i Ichiya Kumagae, w 1922 roku Australijczyków Pattersona i Johna Hawkesa, w 1923 roku Australijczyka Hawkesa (przegrał z Andersonem). W 1924 roku na pozycji drugiego singlisty Johnstona zastąpił Vincent Richards, a udział Johnstona ograniczył się do debla z Tildenem, w którym Amerykanie pokonali Pattersona i Patricka O’Harę Wooda. Kolejne trzy edycje to rywalizacja Amerykanów z Francją. W 1925 i 1926 roku Johnston w obu finałach zwyciężał z Reném Lacostem i Jeanem Borotrą, ale w 1927 roku to Francuzi zakończyli zwycięsko rywalizację. W tym finale Johnston poniósł dwie porażki, z Reném Lacostem i Henriem Cochetem, co przy porażce Tildena z Lacostem przesądziło o wyniku.
Wkrótce po nieudanym finale Pucharu Davisa w 1927 roku Johnston zakończył karierę. Od czasu służby wojskowej w czasie I wojny światowej jego zdrowie nie było w najlepszym stanie, zmarł w 1946 roku w wieku 51 lat na gruźlicę. W 1958 roku jego nazwisko wpisano do międzynarodowej tenisowej galerii sławy.

</doc>
<doc id="534311" url="https://pl.wikipedia.org/wiki?curid=534311" title="William Johnston">
William Johnston



</doc>
<doc id="534313" url="https://pl.wikipedia.org/wiki?curid=534313" title="William M. Johnston">
William M. Johnston



</doc>
<doc id="534315" url="https://pl.wikipedia.org/wiki?curid=534315" title="Gromada Herkulesa">
Gromada Herkulesa

Gromada Herkulesa (znana również jako Messier 13, M13 lub NGC 6205) – gromada kulista w gwiazdozbiorze Herkulesa. Została odkryta w 1714 roku przez Edmonda Halleya. 1 czerwca 1764 roku Charles Messier dodał ją do swego katalogu jako M13.
Opis.
M13 jest gromadą o średnicy około 145 lat świetlnych i znajduje się w odległości 25,1 tysiąca lat świetlnych od Ziemi. Jako obiekt o jasności 5,8 magnitudo, zajmujący na niebie obszar 20 minut kątowych, Gromada Herkulesa jest widoczna nieuzbrojonym okiem tylko w bardzo sprzyjających warunkach. Za pomocą teleskopu o aperturze 100 mm można rozróżnić pojedyncze gwiazdy. Jest największą i najjaśniejszą gromadą kulistą północnej półkuli nieba. W jądrze znajdują się trzy połączone ciemne pasma zwane Śmigłem.
Zawiera kilkaset tysięcy gwiazd, być może nawet około miliona.
W pobliżu, 28 minut kątowych na północny wschód, widoczna jest galaktyka NGC 6207.
W 1974 za pomocą radioteleskopu w Arecibo w kierunku gromady została wysłana zapisana w kodzie binarnym wiadomość zawierająca kilka podstawowych informacji na temat ludzkości i jej wiedzy, tzw. wiadomość Arecibo.
W fantastyce naukowej.
W serii science fiction "Perry Rhodan", Gromada Herkulesa jest domem rasy Arkonidów. Na jednej z planet tej gromady rozgrywa się także akcja powieści Bohdana Peteckiego – „Messier 13".

</doc>
<doc id="534316" url="https://pl.wikipedia.org/wiki?curid=534316" title="Messier 13">
Messier 13



</doc>
<doc id="534320" url="https://pl.wikipedia.org/wiki?curid=534320" title="Neuromediator">
Neuromediator



</doc>
<doc id="534322" url="https://pl.wikipedia.org/wiki?curid=534322" title="PPWK">
PPWK



</doc>
<doc id="534324" url="https://pl.wikipedia.org/wiki?curid=534324" title="Reprezentacja Szwajcarii w skokach narciarskich">
Reprezentacja Szwajcarii w skokach narciarskich

Reprezentacja Szwajcarii w skokach narciarskich – grupa skoczków narciarskich wybrana do reprezentowania Szwajcarii w międzynarodowych zawodach przez Szwajcarski Związek Narciarski ("Schweizerischer Skiverband").
Reprezentacja dzieli się na cztery poziomy – kadrę narodową, kadrę A, kadrę B oraz kadrę C.
Sezon 2022/2023.
Głównym trenerem reprezentacji pozostał Ronny Hornschuh. W sezonie 2022/2023 utworzono dwuosobową kadrę narodową, w której pozostał Killian Peier, a z kadry A awansował do niej Gregor Deschwanden. W kadrze B Andreasa Schulera, który zakończył karierę, zastąpił Lean Niederberger. W kadrze C w miejsce Larsa Kindlimanna znalazł się Remo Imhof. U kobiet powołano kadrę B, w której pozostała Emely Torazza, do której dołączyła Sina Arnet awansująca z kadry C, w której pozostała Rea Kindlimann.
Sezon 2021/2022.
Głównym trenerem reprezentacji pozostał Ronny Hornschuh. W sezonie 2021/2022 ponownie utworzono jednoosobową kadrę narodową, w której znalazł się znów Killian Peier. W kadrze A pozostał Simon Ammann, do którego dołączyli Gregor Deschwanden i Dominik Peter, awansujący z kadry B. Z niej z kolei do kadry C spadł ponownie Lars Kindlimann. Oprócz niego pojawił się w niej Yanick Wasser. U kobiet powołano kadrę B, do której z kadry C awansowała Emely Torazza. W kadrze C do Rei Kindlimann dołączyła Sina Arnet.
Sezon 2020/2021.
Głównym trenerem reprezentacji pozostał Ronny Hornschuh. W sezonie 2020/2021 utworzono jednoosobową kadrę narodową, w której znalazł się ponownie Killian Peier (w sezonie zimowym nie występował on jednak z powodu kontuzji). Do kadry A spadł natomiast Simon Ammann. Do kadry B z kadry A spadł Gregor Deschwanden, a z kadry C awansował do niej Lars Kindlimann. Powołano kadrę C kobiet, w której znalazły się Rea Kindlimann i Emely Torazza.
Sezon 2019/2020.
Trenerem reprezentacji pozostał Ronny Hornschuh. W sezonie 2019/2020 utworzono dwuosobową kadrę narodową, w której do Simona Ammanna dołączył awansujący z kadry B Killian Peier. W kadrze A ponownie znalazł się jedynie Gregor Deschwanden. Z kadry C wypadł Olan Lacroix, którego zastąpił debiutant Lars Kindlimann. Karierę zakończył Luca Egloff.
1 Zakończył karierę w trakcie sezonu 2019/2020.
Sezon 2018/2019.
W sezonie 2018/2019 ponownie utworzono jednoosobową kadrę narodową, do której znów został powołany Simon Ammann. W kadrze A znalazł się jedynie Gregor Deschwanden, zaś Killian Peier spadł do kadry B. Awansowali do niej natomiast Sandro Hauswirth i Dominik Peter, których miejsce w kadrze C zajął debiutant Olan Lacroix. Karierę zakończył Tobias Birchler.
Sezon 2017/2018.
W tym sezonie nie utworzono kadry narodowej, do której po raz pierwszy po zdobyciu złotych medali olimpijskich w 2002 nie został powołany Simon Ammann. Trenerem reprezentacji pozostał Ronny Hornschuh. W kadrze zadebiutował Dominik Peter. Powołania nie otrzymali natomiast Pascal Kälin oraz skoczkini Sabrina Windmüller (która zakończyła karierę).
Sezon 2016/2017.
Nowym trenerem reprezentacji został Ronny Hornschuh. W kadrze narodowej tym razem znalazł się ponownie jedynie Simon Ammann. Rekordowo dużo zawodników (czterech) znalazło się w kadrze A: przesunięty z kadry narodowej Gregor Deschwanden, ponownie Killian Peier, a także awansujący z kadry B Luca Egloff i Pascal Kälin. W kadrze B pozostali Gabriel Karlen i Andreas Schuler. Z kadry C awansował do niej Tobias Birchler, ponadto dołączono do niej najlepszą skoczkinię Sabrinę Windmüller. W kadrze C znalazł się debiutant Sandro Hauswirth. Po zakończeniu kariery w żadnej kadrze nie znalazł się Marco Grigoli.
Sezon 2015/2016.
Nowym trenerem reprezentacji został Pipo Schödler. W kadrze narodowej szwajcarskich skoczków pojawiły się dwa miejsca. Otrzymali je Simon Ammann i Gregor Deschwanden. Do kadry A nominowany został tylko jeden skoczek, którym był Killian Peier. W kadrze B znalazła się rekordowa liczba skoczków – pięciu (nie powtórzył się jednak w niej żaden zawodnik z ubiegłego sezonu). W kadrze C pozostał jedynie Tobias Birchler. U kobiet powrócono do kadry regionalnej, w której znalazła się Sabrina Windmüller. W żadnej z grup nie znalazł się Pascal Egloff, który w marcu 2015 zakończył karierę.
Sezon 2014/2015.
Podobnie jak w poprzednich latach, Simon Ammann został jedynym skoczkiem, który znalazł się w kadrze narodowej. W porównaniu do ubiegłego roku do kadry A oprócz Gregora Deschwandena dołączeni zostali Marco Grigoli i Pascal Kälin. Do kadry C dołączył Andreas Schuler. U kobiet utworzono kadrę B, w której znajduje się Sabrina Windmüller. W żadnej z grup treningowych nie znaleźli się Pascal Sommer oraz Bigna Windmüller, którzy po sezonie 2013/2014 zakończyli karierę.
Sezon 2013/2014.
Na stanowisku trenera reprezentacji pozostał Martin Künzle. W kadrze narodowej ponownie znalazł się tylko Simon Ammann. W kadrze A znalazł się Gregor Deschwanden. W żadnej z grup treningowych nie znalazł się kadrowicz z sezonu 2012/2013 Olivier Anken. Do kadry B po roku przerwy powrócił Pascal Egloff. Nowym trenerem szwajcarskich skoczkiń został Fabian Ebenhoch.
Sezon 2012/2013.
W porównaniu do sezonu 2011/2012 nie zmienił się skład szwajcarskiej kadry narodowej i kadry A. W żadnej z kadr nie znaleźli się Pascal Egloff, Adrian Schuler i Vital Anken. Do kadry C dołączyli Luca Egloff i Pascal Sommer.
Sezon 2011/2012.
Simon Ammann podobnie jak w sezonie 2010/2011 został jedynym członkiem kadry narodowej. W kadrze A znalazł się Marco Grigoli, który sezon wcześniej znajdował się w kadrze B. W żadnej z kadr nie znalazł się Andreas Küttel, który po sezonie 2010/2011 zakończył karierę.
Sezon 2010/2011.
W sezonie 2010/2011 Martin Künzle pozostał na stanowisku głównego trenera szwajcarskiej kadry skoczków narciarskich. W odniesieniu do poprzedniego sezonu Andreas Küttel został przesunięty do kadry A. Antoine Guignard wypadł z kadry B, a Vital Anken z kadry C. Nowymi zawodnikami w kadrze C byli Luca Egloff, Killian Peier i Andreas Schuler.
Sezon 2009/2010.
Trenerem skoczków przygotowujących się do Pucharu Świata w sezonie 2009/2010 był Martin Künzle. Kierownikiem reprezentacji był Gary Furrer.
Sezon 2008/2009.
Trenerem skoczków przygotowujących się do Pucharu Świata był Martin Künzle. Kierownikiem reprezentacji był Gary Furrer.
Sezon 2007/2008.
Trenerem skoczków przygotowujących się do Pucharu Świata był Werner Schuster. Kierownikiem reprezentacji był Gary Furrer.
Sezon 2006/2007.
Trenerem skoczków przygotowujących się do Pucharu Świata był Berni Schödler. Kierownikiem reprezentacji był Gary Furrer.
Sezon 2005/2006.
Trenerem kadry narodowej był Berni Schödler.
Sezon 2004/2005.
Trenerem kadry reprezentacyjnej był Berni Schödler.

</doc>
<doc id="534327" url="https://pl.wikipedia.org/wiki?curid=534327" title="Karboksypeptydaza">
Karboksypeptydaza

Karboksypeptydaza – enzym trawienny, egzopeptydaza, metaloproteina – zawiera jon cynku w miejscu aktywnym.
Działa na łańcuchy peptydowe katalizując odczepienie C-końcowych aminokwasów w łańcuchu, szczególnie jeśli w łańcuchu bocznym aminokwasu występuje pierścień aromatyczny bądź rozbudowany łańcuch alifatyczny.
W mechanizmie działania powyższego enzymu należy zwrócić uwagę na dwie cechy:

</doc>
<doc id="534329" url="https://pl.wikipedia.org/wiki?curid=534329" title="Węzeł strażnik">
Węzeł strażnik



</doc>
<doc id="534331" url="https://pl.wikipedia.org/wiki?curid=534331" title="Mugilowate">
Mugilowate

Mugilowate, cefalowate (Mugilidae) – rodzina ryb mugilokształtnych (Mugiliformes). Poławiane jako ryby konsumpcyjne o smacznym mięsie.
Występowanie.
Wody przybrzeżne wszystkich mórz strefy umiarkowanej i tropikalnej, wpływają do wód słonawych, nieliczne gatunki występują w wodach słodkich.
Cechy charakterystyczne.
Ciało wydłużone, bocznie spłaszczone, bez linii bocznej, pokryte dużą łuską ktenoidalną. Mały otwór gębowy, bez zębów lub zęby małe i słabe. Dwie płetwy grzbietowe, znacznie od siebie oddalone, pierwsza ciernista. Długość maksymalnie do 120 cm.
Ekologia.
Pływają w ławicach. Żywią się glonami i bezkręgowcami, głównie ich larwami i jajami. Jesienią płyną w kierunku morza w celu odbycia tarła. Ikra i larwy pelagiczne – pływają w toni morskiej. Dorosłe po odbyciu tarła wracają do wód przybrzeżnych.
Klasyfikacja.
Rodzaje zaliczane do tej rodziny:
"Agonostomus" – "Aldrichetta" – "Cestraeus" – "Chaenomugil" – "Chelon" – "Crenimugil" – "Ellochelon" – "Joturus" – "Liza" – "Moolgarda" – "Mugil" – "Myxus" – "Neomyxus" – "Oedalechilus" – "Paramugil" – "Rhinomugil" – "Sicamugil" – "Trachystoma" – "Valamugil" – "Xenomugil"

</doc>
<doc id="534332" url="https://pl.wikipedia.org/wiki?curid=534332" title="Ałłaicha">
Ałłaicha

Ałłaicha – rzeka w azjatyckiej części Rosji, w Jakucji; lewy dopływ Indygirki. Długość 563 km; powierzchnia dorzecza 12 400 km².
Źródła w górach Połousny Kriaż; płynie niezwykle krętym biegiem w kierunku wschodnim i północno-wschodnim po Nizinie Jańsko-Indygirskiej; w dorzeczu prawie 4 tys. jezior (zajmują łącznie ponad 6% powierzchni dorzecza).
Zasilanie śniegowo-deszczowe; zamarza od października do maja.

</doc>
<doc id="534333" url="https://pl.wikipedia.org/wiki?curid=534333" title="Mugilidae">
Mugilidae



</doc>
<doc id="534336" url="https://pl.wikipedia.org/wiki?curid=534336" title="Piotr Czerwiński">
Piotr Czerwiński



</doc>
<doc id="534340" url="https://pl.wikipedia.org/wiki?curid=534340" title="Cominotto">
Cominotto

Cominotto (malt. Kemmunett) - niezamieszkana, skalista wysepka między wyspami Malta i Gozo, o powierzchni 0,25 km². Jest położona około 100 m od wyspy Comino. Ma średnią szerokość około 400 metrów i długość około 200 metrów.
Pomiędzy Comino i Cominotto leżą błękitne i przeźroczyste wody Błękitnej Laguny (ang. "Blue Lagoon", malt. "Bejn il-Kmiemen", dosłownie „pomiędzy Comino”).

</doc>
<doc id="534342" url="https://pl.wikipedia.org/wiki?curid=534342" title="Chromatografia powinowactwa">
Chromatografia powinowactwa

Chromatografia powinowactwa polega na wykorzystywaniu specyficznych oddziaływań pomiędzy ligandami związanymi z powierzchnią adsorbentu, a nietypowymi składnikami roztworu rozdzielanego.
Wykorzystuje zdolność białek do swoistych wiązań:

</doc>
<doc id="534347" url="https://pl.wikipedia.org/wiki?curid=534347" title="Attard">
Attard

Attard (lub Ħ'Attard) – jedna z jednostek administracyjnych na Malcie. Mieszka tutaj 10 650 osób.
Turystyka.
Do najciekawszych zabytków w Attard należą:
Sport.
W miejscowości funkcjonuje klub piłkarski Attard F.C. Powstał w 1974 roku. Obecnie gra w "Maltese Second Division", trzeciej w hierarchii ligowej.

</doc>
<doc id="534348" url="https://pl.wikipedia.org/wiki?curid=534348" title="Biorioloch">
Biorioloch

Biorioloch – rzeka w azjatyckiej części Rosji, w Jakucji; lewy dopływ Indygirki. Długość 775 km; powierzchnia dorzecza 17 tys. km².
Powstaje z połączenia kilku mniejszych rzek w górach Połousny Kriaż; płynie w kierunku północno-wschodnim po Nizinie Jańsko-Indygirskiej; uchodzi do lewej odnogi delty Indygirki; w dorzeczu liczne jeziora.
Zasilanie śniegowo-deszczowe; zamarza do dna od października do maja.

</doc>
<doc id="534351" url="https://pl.wikipedia.org/wiki?curid=534351" title="Kasper Działyński">
Kasper Działyński

Kasper Działyński herbu Ogończyk (ur. 1597, zm. 19 marca 1646 w Lubawie) – rotmistrz koronny, sekretarz królewski, dziekan włocławski, następnie biskup chełmiński od 1639.
Życiorys.
Syn Michała wojewody brzeskokujawskiego i inowrocławskiego oraz Elżbiety Czemianki, wojewodzianki pomorskiej. Wykształcenie zdobył w kolegium jezuickim.
W 1621 był rektorem Uniwersytetu w Padwie.
Walczył jako rotmistrz pod Stanisławem Koniecpolskim ze Szwedami. Poseł na sejm 1629 z województwa inowrocławskiego,
deputat do Trybunału Skarbowego Koronnego.
Studia teologiczne odbył w Rzymie, tam też otrzymał święcenia kapłańskie. Po powrocie objął dziekanię włocławską. W 1631 ufundował klasztor reformatów w Pakości, w 1641 r. jego staraniem przebudowano kościół Trójcy Świętej w Działyniu.
W 1639 otrzymał nominację na biskupstwo chełmińskie. Przeprowadził wizytację generalną biskupstwa, odbyła w 1641 r. synod diecezjalny w Lubawie regulujący szeroki wachlarz spraw diecezjalnych. W 1641 ustanowił urząd sufragana, wznowił w 1643 w Toruniu procesję Bożego Ciała. Za jego rządów w diecezji odbyło się także w Toruniu głośne "Colloquium charitativum".
W czasie pełnienia posługi biskupiej, nosił się z zamiarem przeniesienia do Chełmna również rzeczywistej, nie tylko tytularnej, stolicy diecezji chełmińskiej, a kościół farny podnieść do rangi katedry biskupiej, jednak na skutek ostrego protestu kapituły chełmińskiej zamysł nie doczekał się realizacji. Pochowany w Chełmży.

</doc>
<doc id="534352" url="https://pl.wikipedia.org/wiki?curid=534352" title="Gregorio Fuentes">
Gregorio Fuentes

 
Gregorio Fuentes (ur. 11 lipca 1897 na Lanzarote, Wyspy Kanaryjskie, zm. 13 stycznia 2002 w Cojimar) − kubański rybak, uważany za pierwowzór postaci Santiago z opowiadania Hemingwaya "Stary człowiek i morze".
Był synem kucharza okrętowego z Wysp Kanaryjskich, któremu od dziecka towarzyszył w rejsach. Po śmierci ojca w czasie rejsu na Kubę (1903) pozostał na wyspie pod opieką innych emigrantów z Wysp Kanaryjskich. Przez większość życia mieszkał i pracował jako rybak w Cojimar koło Hawany. W 1928 poznał Ernesta Hemingwaya, który wynajął go do opieki nad łodzią "El Pilar". Towarzyszył pisarzowi w rejsach po Morzu Karaibskim. 
Fuentes zmarł po chorobie nowotworowej w wieku 104 lat. Prawdopodobnie nigdy nie czytał słynnego opowiadania Hemingwaya.

</doc>
<doc id="534353" url="https://pl.wikipedia.org/wiki?curid=534353" title="Stary Półwiosek">
Stary Półwiosek



</doc>
<doc id="534356" url="https://pl.wikipedia.org/wiki?curid=534356" title="Birżebbuġa">
Birżebbuġa

Birżebbuġa – jedna z jednostek administracyjnych na Malcie. Mieszka tutaj 9 736 osób. Leży nad zatokami Pretty Bay i St. George's Bay. Funkcjonuje tu park przemysłowy Ħal Far oraz międzynarodowy port morski Malta Freeport. W miejscowości znajduje się również fabryka Playmobil, która udostępnia również atrakcje dla turystów w postaci sali zabaw Playmobil Funpark.
Zabytki.
W miejscowości znajduje się kilka zabytków, m.in. 
Sport.
W miejscowości funkcjonuje klub piłkarski Birżebbuġa St. Peter's F.C. Powstał w 1946 roku. Obecnie gra w "Maltese Second Division", trzeciej w hierarchii ligowej.

</doc>
<doc id="534358" url="https://pl.wikipedia.org/wiki?curid=534358" title="Birzebbuga">
Birzebbuga



</doc>
<doc id="534361" url="https://pl.wikipedia.org/wiki?curid=534361" title="Puchar Karaibów w piłce nożnej 1989">
Puchar Karaibów w piłce nożnej 1989

Puchar Karaibów 1989 – pierwsza edycja turnieju piłkarskiego o miano najlepszej reprezentacji zrzeszonych w Caribbean Football Union jednej z podstref konfederacji CONCACAF. Turniej rozegrano w Bridgetown na Barbadosie w dniach 2-9 lipca 1989.
Do turnieju finałowego zakwalifikowało się sześć zespołów. Barbados jako gospodarz miał zapewniony udział w turnieju finałowym, a pozostałych uczestników wyłoniono w eliminacjach.
Eliminacje.
Do eliminacji zgłosiło się 17 reprezentacji. Ostatecznie udział w eliminacjach wzięło 15 drużyn, ponieważ reprezentacji Barbadosu jako gospodarzowi zapewniono awans od razu do turnieju finałowego, a Gujana została zdyskwalifikowana z udziału za niezapłaconą karę na rzecz FIFA. Drużyny podzielono na 3 grupy po 5 zespołów, awans uzyskiwali zwycięzcy wszystkich grup oraz dwie najlepsze drużyny z drugich miejsc.
Grupa 1.
Źródło: 
Grupa 2.
Źródło: 
Grupa 3.
Źródło: 

</doc>
<doc id="534362" url="https://pl.wikipedia.org/wiki?curid=534362" title="Waksmundzka Równia">
Waksmundzka Równia



</doc>
<doc id="534364" url="https://pl.wikipedia.org/wiki?curid=534364" title="Równia Waksmundzka">
Równia Waksmundzka



</doc>
<doc id="534367" url="https://pl.wikipedia.org/wiki?curid=534367" title="Birgu">
Birgu

Birgu (), również znane jako Vittoriosa, w przeszłości Citta Vittoriosa (Miasto Zwycięskie) – stare ufortyfikowane miasto po południowej stronie Grand Harbour, jedna z jednostek administracyjnych na Malcie.
Miasto zajmuje cypel z fortem Saint Angelo na czele i miastem Cospicua u jego podstawy. Birgu jest idealnym miejscem do bezpiecznego kotwiczenia, a z czasem rozwinęło bardzo długą historię działalności morskiej, handlowej i wojskowej.
Birgu to bardzo stara miejscowość, której początki sięgają czasów średniowiecza. Przed ustanowieniem Valletty stolicą i głównym miastem Malty, mocarstwa, które chciały rządzić wyspami maltańskimi musiały przejąć kontrolę nad Birgu ze względu na jego znaczącą pozycję w Grand Harbour. Miasto w rzeczywistości służyło jako baza rycerzy Zakonu Szpitalników św. Jana i „de facto” stolica Malty od 1530 do 1571. Birgu jest dobrze znane ze swojej kluczowej roli w Wielkim Oblężeniu Malty w 1565.
Fortyfikacje Birgu zostały umieszczone na maltańskiej wstępnej liście światowego dziedzictwa UNESCO w 1998, jako część „Fortyfikacji Rycerzy wokół portów na Malcie”.
Historia.
Fenicjanie, Grecy, Rzymianie, Bizantyjczycy, Arabowie, Normanowie, Andegaweni, Aragończycy i Zakon św. Jana, wszyscy przyczynili się do rozwoju Birgu.
W średniowieczu niektóre społeczności na wyspach przeciwstawiały radzie miejskiej "Universita" Mdiny niezależną jednostkę skupioną wokół "Castrum Maris". Wielu mieszkańców Birgu i sąsiednich wiosek twierdziło, że nie są zobowiązani do płacenia podatków radzie miasta Mdina, ponieważ podlegają jurysdykcji "Castrum Maris". Tak było na przykład w przypadku mieszkańców Żejtun, którzy odmówili płacenia podatków należnych radzie mdińskiej w 1473.
Po wypędzeniu Zakonu z Rodos przez Imperium Osmańskie Zakonowi Świętego Jana przyznano Maltę jako nowe miejsce do osiedlenia. W 1526 Zakon wysłał na Maltę komisję złożoną z ośmiu rycerzy, reprezentujących każdy z "langue". Opisali oni Birgu jako małe bezbronne miasteczko ze starymi domami w złym stanie. Kiedy Zakon przybył na wyspę w 1530, postanowił uczynić Birgu stolicą Malty, ponieważ dotychczasowa stolica Mdina znajdowała się w głębi lądu i nie spełniała wymagań floty morskiej zakonu.
Miasto zostało ufortyfikowane w latach trzydziestych XVI wieku i wzmocnione w latach pięćdziesiątych XVI wieku w ramach przygotowań do ataku Imperium Osmańskiego. Obejmowało to budowę fortu Saint Angelo, dużej fortyfikacji oddzielonej od miasta wąskim kanałem, w miejscu starożytnego „Castrum Maris”. Zamek był połączony z miastem mostem zwodzonym.
Birgu było miejscem głównych bitew między rycerzami Zakonu a Imperium Osmańskim podczas Wielkiego Oblężenia Malty w 1565. Po czterech miesiącach skutecznej obrony przez rycerzy, w sierpniu miasto zostało prawie zdobyte przez armię osmańską, ale zostało odbite przez rycerzy pod wodzą wielkiego mistrza Jeana Parisot de Valette. Posiłki z Sycylii przybyły miesiąc później, w wyniku czego Turcy odstąpili od oblężenia. W ciągu kilku następnych lat na przylądku Sceberras zbudowano nową stolicę, noszącą nazwę Valletta. W 1571 roku joannici przenieśli swój zakon i siedzibę do nowej stolicy, a Birgu straciło na znaczeniu. Za wielką odwagę i zasługi podczas oblężenia nadano Birgu tytuł „Città Vittoriosa”, co po włosku oznacza „zwycięskie miasto”.
Po zajęciu Malty przez Napoleona w 1798, w mieście stacjonowały wojska francuskie. Wkrótce po tym, jak Maltańczycy zbuntowali się, obszar Wielkiego Portu został zablokowany przez maltańskich rebeliantów wspomaganych przez Wielką Brytanię, Portugalię i królestwo Neapolu. We wrześniu 1800 Francuzi ostatecznie skapitulowali, a Malta stała się brytyjskim protektoratem. Flota Śródziemnomorska Royal Navy założyła swoją bazę w Birgu, a siły brytyjskie stacjonowały tam do 1979.
W 1806 w Birgu eksplodował magazyn prochu, zabijając ponad 200 osób.
Podczas II wojny światowej Birgu zostało ciężko zbombardowane, ze względu na bliskość stoczni maltańskiej. Wiele zabytkowych budynków zostało zniszczonych, w tym wieża zegarowa i Auberge d’Allemagne.
W 1998 roku w związku z porozumieniem zawartym przez rząd maltański z Suwerennym Rycerskim Zakonem Maltańskim, Zakon powrócił na wyspę. Umowa ta, która obowiązuje 99 lat, przyznaje Rycerzom Maltańskim prawo do użytkowania górnej części Fortu St Angelo. W 2016 roku część fortu została udostępniona do zwiedzania.
Atrakcje turystyczne.
W Birgu znajduje się kilku atrakcji turystycznych. Na historycznym nabrzeżu znajduje się dawny pałac Generała Galer i skarbiec Zakonu św. Jana. Obszar ten został odnowiony na początku 2000 roku, a oba budynki są wykorzystywane do innych celów: w pierwszym jest teraz kasyno, podczas gdy w drugim znajduje się Muzeum Morskie Malty. W Pałacu Inkwizytora, który w latach 1574–1798 był siedzibą maltańskiej Inkwizycji znajduje się obecnie Narodowe Muzeum Etnografii.
Kolegiata św. Wawrzyńca, jeden z kilku kościołów w parafii, był niegdyś kościołem konwentualnym joannitów. Jest on poświęcony św. Wawrzyńcowi, a fiesta w dzień świętego jest bardzo popularna wśród mieszkańców ze względu na dekoracje na lokalnych ulicach. Uroczystości rozpoczynają się 31 lipca i trwają do 10 sierpnia, czyli dnia świętego patrona kościoła. Inne kościoły w Birgu to kościół św. Anny i kościół Zwiastowania, który jest prowadzony przez zakon Dominikanów. Kościół ten znany jest również jako kościół św. Dominika. Święto św. Dominika obchodzone jest w każdą ostatnią niedzielę sierpnia.
Na końcu cypla stoi fort Saint Angelo. W 2015 została ukończona jego renowacja. Centralny plac w Birgu został poważnie uszkodzony w wyniku bombardowań podczas II wojny światowej, ale jeden z XIX-wiecznych pałaców, które prawdopodobnie zaprojektował Giuseppe Bonavia, przetrwał, i jest wykorzystywany jako siedziba St Lawrence Band Club.
Demografia.
W 1901 Birgu liczyło 6093 osoby. Po nieznacznym spadku w ciągu następnych 20 lat liczba ta wzrosła do 6673 w 1931. Jednak w 1948 liczba ludności wynosiła zaledwie 3816, chociaż nieznacznie wzrosła do 1957. W kolejnych czterech spisach ludność miasta spadła, a w 2005 zostało zarejestrowanych 2701 mieszkańców. Do 2011 szacowana wartość nieznacznie wzrosła do 2758. W marcu 2013 populacja wynosiła 2673 i była nieco niższa w marcu 2014, kiedy wynosiła 2629.
Rząd.
Rada lokalna Birgu została ustanowiona ustawą o radach lokalnych z 1993. Pierwsze wybory odbyły się 19 lutego 1994, a na burmistrza wybrano Johna Boxalla. W 1995 Joseph C. Azzopardi przejął funkcję burmistrza, ale w wyborach lokalnych w 1998 Boxall został ponownie burmistrzem. Brał udział w późniejszych wyborach w 2001, 2004, 2007 i 2012 roku i od tego czasu sprawuje tę funkcję.
Lokalna Rada Birgu mieści się w Auberge de France.

</doc>
<doc id="534369" url="https://pl.wikipedia.org/wiki?curid=534369" title="Międzynarodowy Festiwal „Hajnowskie Dni Muzyki Cerkiewnej”">
Międzynarodowy Festiwal „Hajnowskie Dni Muzyki Cerkiewnej”

Międzynarodowy Festiwal „Hajnowskie Dni Muzyki Cerkiewnej” – festiwal muzyki cerkiewnej będący kontynuacją zapoczątkowanego w 1982 roku festiwalu muzyki cerkiewnej o pierwotnej nazwie „Dni Muzyki Cerkiewnej”. 
Festiwal najczęściej odbywa się w maju. Przesłuchania konkursowe przeprowadzane są w soborze Świętej Trójcy w Hajnówce. Do trwających przez tydzień przesłuchań każdego roku przystępują wykonawcy z około czterdziestu chórów krajowych i zagranicznych (chóry zarówno amatorskie, jak i zawodowe).
Organizatorzy.
Społeczny Komitet Organizacyjny oraz Stowarzyszenie „Miłośnicy Muzyki Cerkiewnej". Sprawami merytorycznymi zajmuje się Rada Programowo-Artystyczna na czele z ks. mitratem Michałem Niegierewiczem - dyrektorem festiwalu. Pracami organizacyjnymi zajmuje się społecznie Stowarzyszenie i wyłonione z jego członków Biuro Organizacyjne.

</doc>
<doc id="534371" url="https://pl.wikipedia.org/wiki?curid=534371" title="Kościół św. Barbary w Górze">
Kościół św. Barbary w Górze

Kościół św. Barbary – rzymskokatolicki kościół parafialny, znajdujący się w miejscowości Góra (gmina Miedźna) w powiecie pszczyńskim.
Kościół znajduje się na Szlaku Architektury Drewnianej województwa śląskiego w pętli pszczyńskiej.
Historia.
Zbudowany został jako kaplica filialna zapewne w II połowie XVI w. W latach 1580-1628 w rękach protestantów (kalwinistów). Do niewielkiej, zamkniętej wielobocznie w typie małopolskim kaplicy z oszalowanymi ścianami była niegdyś dostawiona wieża o konstrukcji słupowej, nakryta obitym blachą hełmem z latarnią. Rozbudowany w 1950 roku przez przesunięcie wieży i dodanie nawy.
Architektura i wnętrze kościoła.
Orientowany. Drewniany, konstrukcji zrębowej, częściowo na podmurowaniu ceglanym. Prezbiterium (dawna kaplica) zamknięte trójbocznie, przy nim od północy nowsza, murowana zakrystia. Nawa szersza i wyższa od prezbiterium, na rzucie prostokąta. Przy niej dawna wieża o ścianach podbitych gontem, częściowo wtopiona w korpus kościoła. Podczas rozbudowy w 1950 r. usunięto hełm wieży, zamiast niego wstawiając drewniany dach namiotowy o kształcie ostrosłupa. Na zewnątrz prezbiterium i nawę otaczają otwarte soboty wsparte na słupach z zastrzałami. Powyżej sobót ściany szalowane deskami. Dachy nawy i prezbiterium (o nierównych nachyleniach połaci), dach wieży oraz szerokie daszki sobót kryte gontem. Prezbiterium nakryte stropem płaskim, w nawie strop z fasetą. Chór muzyczny drewniany, wsparty na dwóch słupach, nowszy.
Wyposażenie.
We wnętrzu kościoła nie zachowały się prawie żadne ruchome zabytki. Krzyż ołtarzowy pochodzi z XVIII w., dwa krucyfiksy (barokowy i ludowy) - z XIX w.
Otoczenie kościoła.
Kościół jest otoczony cmentarzem.

</doc>
<doc id="534372" url="https://pl.wikipedia.org/wiki?curid=534372" title="Świetlikowate (ryby)">
Świetlikowate (ryby)

Świetlikowate (Myctophidae) – rodzina morskich, planktonożernych ryb świetlikokształtnych (Myctophiformes), najliczniejsza i najbardziej zróżnicowana rodzina ryb występujących w otwartych wodach oceanicznych, a jednocześnie najliczniejsza wśród ryb głębinowych.
Zasięg występowania.
Wszystkie oceany, od Arktyki po Antarktydę, na głębokościach od 300–1200 m, niektóre w nocy podpływają bliżej powierzchni – od 10 do 100 m.
Cechy charakterystyczne.
W przeciwieństwie do większości ryb głębinowych, kształt ciała świetlikowatych jest typowy dla ryb pelagialnych, zwłaszcza sardeli (świetliki czasami nazywane są "świecącymi sardelami"). Srebrzyście połyskujące ciało, zwężające się w stronę ogona, u większości gatunków pokryte jest łuskami cykloidalnymi, u kilku – ktenoidalnymi. Duża głowa, oczy i otwór gębowy. U wszystkich występuje płetwa tłuszczowa. Liczba kręgów wynosi 28–45. Głowa i dolna część ciała pokryte są zgrupowaniami lub rzędami fotoforów (z wyjątkiem "Taaningichthys paurolychnus"), których układ jest unikatowy dla poszczególnych gatunków. Fotofory ogonowe niektórych różnią się u dojrzałych przedstawicieli obu płci. Prawdopodobnie ma to znaczenie przy doborze partnera w okresie tarła. Pęcherz pławny jest zwykle obecny, nie występuje jedynie u dorosłych osobników kilku gatunków. Ciało świetlikowatych osiąga długość od 3 do 30 cm.
Tryb życia.
Świetlikowate żywią się planktonem. Tworzą duże ławice odbywające dobowe wędrówki pionowe, czasami kilkusetmetrowe, co – przy niewielkich rozmiarach tych ryb – stanowi duży wysiłek. Około 40 gatunków, w tym większość z rodzajów "Myctophum", "Gonichthys" i "Symbolophorus", dociera do przypowierzchniowych warstw wody.
Znaczenie w ekosystemie i gospodarcze.
Stanowią pokarm wielu gatunków zwierząt morskich: ptaków, ssaków morskich i ryb, przez co pełnią kluczową rolę we wszystkich ekosystemach morskich. Gospodarczo są poławiane na niewielką skalę, ale stanowią obiekt zainteresowania rybołówstwa jako potencjalny cel przyszłych połowów.
Klasyfikacja.
Rodzaje zaliczane do tej rodziny:
"Benthosema" – "Bolinichthys" – "Centrobranchus" – "Ceratoscopelus" – "Diaphus" – "Diogenichthys" – "Electrona" – "Gonichthys" – "Gymnoscopelus" – "Hintonia" – "Hygophum" – "Idiolychnus" – "Krefftichthys" – "Lampadena" – "Lampanyctodes" – "Lampanyctus" – "Lampichthys" – "Lepidophanes" – "Lobianchia" – "Loweina" – "Metelectrona" – "Myctophum" – "Nannobrachium" – "Notolychnus" – "Notoscopelus" – "Parvilux" – "Protomyctophum" – "Scopelopsis" – "Stenobrachius" – "Symbolophorus" – "Taaningichthys" – "Tarletonbeania" – "Triphoturus"
Rodzajem typowym jest "Myctophum".

</doc>
<doc id="534375" url="https://pl.wikipedia.org/wiki?curid=534375" title="Świetlikowate (ujednoznacznienie)">
Świetlikowate (ujednoznacznienie)



</doc>
<doc id="534377" url="https://pl.wikipedia.org/wiki?curid=534377" title="Rolf Ekéus">
Rolf Ekéus

Rolf Ekéus (ur. 7 lipca 1935 w Kristinehamn) – szwedzki dyplomata.
W latach 1983–1988 pełnił funkcję przedstawiciela Szwecji na Konferencji Rozbrojeniowej (CD) w Genewie.
Od 19 kwietnia 1991 do 30 czerwca 1997 był przewodniczącym Specjalnej Komisji Narodów Zjednoczonych ds. Iraku (UNSCOM), w której kierował inspektoratami uzbrojenia. Jego prace w tej dziedzinie zostały uhonorowane Pokojową Nagrodą Wateler przyznawaną przez Carnegie Foundation w 1997 roku.
W trakcie swojej kariery był szwedzkim dyplomatą w Bonn, Nairobi, Nowym Jorku i Hadze. W latach 1997–2000 był szwedzkim ambasadorem w Stanach Zjednoczonych.
Od 1 lipca 2001 do 30 czerwca 2007 pełnił urząd Wysokiego Komisarza do spraw Mniejszości Narodowych w strukturach OBWE.
W 2000 został członkiem Królewskiej Szwedzkiej Akademii Nauk.
Ekéus przygotował dwa raporty dla szwedzkiego rządu. Pierwszy to analiza i ocena szwedzkiej polityki bezpieczeństwa podczas zimnej wojny. Drugi dotyczy politycznych i wojskowych wtargnięć na szwedzkie wody terytorialne od 1980.
Jest członkiem zarządu Międzynarodowej Komisji ds. Osób Zaginionych.

</doc>
<doc id="534384" url="https://pl.wikipedia.org/wiki?curid=534384" title="Gazeta Środkowoeuropejska">
Gazeta Środkowoeuropejska

Gazeta Środkowoeuropejska - miesięcznik, wydawany jako dodatek do głównego dziennika w krajach Grupy Wyszehradzkiej.

</doc>
<doc id="534385" url="https://pl.wikipedia.org/wiki?curid=534385" title="Kasia Szczot">
Kasia Szczot



</doc>
<doc id="534388" url="https://pl.wikipedia.org/wiki?curid=534388" title="Thomas Schwall">
Thomas Schwall

Thomas „Tommy” Schwall (ur. 1 lub 13 sierpnia 1983 w Steamboat Springs) – amerykański skoczek narciarski. Dwukrotny olimpijczyk (2002 i 2006), a także uczestnik mistrzostw świata w lotach narciarskich (2002 i 2004), brał również udział w mistrzostwach świata juniorów (2001). Medalista mistrzostw kraju.
Przebieg kariery.
Zaczął jeździć na nartach w wieku 5 lat. W oficjalnych zawodach międzynarodowych rozgrywanych pod egidą FIS zadebiutował 21 lutego 1998 w Ishpeming – w rozegranym wówczas konkursie Pucharu Kontynentalnego zajął 57. miejsce, plasując się tuż za startującą w zawodach mężczyzn kobietą – Karlą Keck.
W sezonie 1999/2000 bez sukcesów kilkukrotnie startował w zawodach Alpen Cup (ani razu nie punktował). 22 stycznia 2000 w konkursie Pucharu Kontynentalnego w Braunlage zajął 17. pozycję, po raz pierwszy zdobywając punkty tego cyklu. 26 lutego 2000 w Iron Mountain zadebiutował w Pucharze Świata zajmując ostatnią, 60. lokatę – za swój skok na Pine Mountain Jump, w którym uzyskał odległość 65,5 metra, otrzymał łączną notę w wysokości 1,4 punktu. W lutym 2001 w Karpaczu miał miejsce jedyny w karierze Schwalla występ w mistrzostwach świata juniorów – w konkursie drużynowym zajął 13. pozycję, a w rywalizacji indywidualnej był 47.
13 stycznia 2002 w Sapporo po raz pierwszy zajął miejsce w czołowej „dziesiątce” zawodów Pucharu Kontynentalnego. Dwa tygodnie później w Westby dwukrotnie stanął na podium zawodów tej rangi – 26 stycznia wygrał, a dzień później był drugi. W lutym 2002 zadebiutował w zimowych igrzyskach olimpijskich – w kwalifikacjach na skoczni dużej wyprzedził tylko Tambeta Pikkora i odpadł z dalszej rywalizacji, a w zmaganiach drużynowych zajął 11. lokatę. W marcu tego samego roku zajął 39. pozycję w mistrzostwach świata w lotach narciarskich.
W sierpniu 2002 zadebiutował w Letnim Grand Prix – 10 sierpnia w Hinterzarten odpadł w kwalifikacjach, a dzień później był 46. w konkursie głównym. W sezonie 2002/2003 startował głównie w Pucharze Świata, jednak w 13 startach aż 12 razy odpadał w kwalifikacjach. Z kolei w jedynym występie w konkursie głównym zanotował najlepszy wynik w karierze w zawodach tej rangi (22 marca 2003 był 39. w Planicy – był to jednocześnie jego ostatni w karierze występ w głównej części zmagań w tym cyklu, bowiem w kolejnych sezonach ani razu nie przebrnął już kwalifikacji). W marcu 2003 zajął także 6. lokatę w jednoseryjnym konkursie Pucharu Kontynentalnego w Ishpeming.
W lipcu 2003 dwukrotnie zajmował miejsca w czołowej „dziesiątce” Letniego Pucharu Kontynentalnego – w Calgary był szósty, a w Park City piąty. 14 sierpnia 2003 w Courchevel zajął 17. miejsce w zawodach Letniego Grand Prix, zdobywając pierwsze w karierze i jedyne punkty tego cyklu. W lutym 2004 zajął 45. lokatę w konkursie indywidualnym mistrzostw świata w lotach narciarskich.
W sezonach 2004/2005 i 2005/2006 nie odnosił większych sukcesów na arenie międzynarodowej, startując głównie w Pucharze Kontynentalnym, gdzie punktował niemal wyłącznie w słabo obsadzonych zawodach rozgrywanych w Stanach Zjednoczonych. W lutym 2006 po raz drugi w karierze wziął udział w zimowych igrzyskach olimpijskich – w obu konkursach indywidualnych odpadł w kwalifikacjach, a w rywalizacji drużynowej zajął 14. pozycję. Start na skoczniach olimpijskich Stadio del Trampolino był jednocześnie jego ostatnim w karierze występem w oficjalnych zawodach międzynarodowych rozgrywanych pod egidą FIS.
Z powodu problemów finansowych i braku satysfakcjonujących go wyników po sezonie 2005/2006 zakończył karierę sportową.
Na arenie krajowej pięciokrotnie zdobywał brązowe medale mistrzostw Stanów Zjednoczonych – zarówno na skoczni normalnej, jak i dużym obiekcie w 2005 i 2006, a w 2004 tylko na skoczni dużej. W sezonie 2003/2004 i 2004/2005 zwyciężał w klasyfikacji generalnej cyklu zawodów krajowych U.S. Super Tour.
Schwall w czasie uprawiania skoków narciarskich kilkukrotnie doznawał kontuzji – w sezonie 2000/2001 doznał złamania obojczyka, w 2001 przeszedł operację obu kolan, a we wrześniu 2002 ponownie został poddany operacji lewego kolana. Ze względu na sylwetkę przyjmowaną w trakcie skoków był w swoim kraju określany mianem „lotnika”, choć jego rekord życiowy wynosił 178 metrów (został ustanowiony w 2003 na Letalnicy w Planicy). W 2008 został włączony do amerykańskiej galerii sławy skoków narciarskich (The American Ski Jumping Hall of Fame).

</doc>
<doc id="534389" url="https://pl.wikipedia.org/wiki?curid=534389" title="Tommy Schwall">
Tommy Schwall



</doc>
<doc id="534390" url="https://pl.wikipedia.org/wiki?curid=534390" title="39/Smooth">
39/Smooth

39/Smooth – debiutancki album studyjny zespołu Green Day wydany w 1990 roku przez Lookout! Records w postaci płyty winylowej (w limitowanej serii w kolorze zielonym) oraz kasety magnetofonowej. Wszystkie utwory z tego albumu zostały zamieszczone na wydanym w 1991 roku albumie kompilacyjnym "1,039/Smoothed Out Slappy Hours".
"39/Smooth" tak jak wydane wcześniej EP, był tłoczony do 2005 roku, kiedy to zespół zrezygnował z usług wydawnictwa Lookout! Records.

</doc>
<doc id="534392" url="https://pl.wikipedia.org/wiki?curid=534392" title="Slappy">
Slappy

Slappy – drugi minialbum amerykańskiego zespołu Green Day wydany latem 1990 roku przez Lookout! Records w postaci siedmiocalowej płyty winylowej w kilku wersjach kolorystycznych. Zdaniem lidera zespołu Billiego Joe Armstronga był to album, od którego zaczęło się kształtowanie stylu muzycznego zespołu.
Trzy pierwsze utwory są autorstwa Billiego Joe Armstronga natomiast ostatni „Knowledge” to cover piosenki zespołu Operation Ivy. Utwór ten do chwili obecnej jest często grany na koncertach grupy Green Day, a podczas jego wykonywania na scenę zapraszana jest publiczność, która gra instrumentach zespołu.
Wszystkie utwory z albumu "Slappy" zostały dołączone do wydanego w 1991 roku albumu kompilacyjnego "1,039/Smoothed Out Slappy Hours". Do sierpnia 2005 roku EP "Slappy" pozostawał w sprzedaży, a później zaprzestano jego tłoczenia po zrezygnowaniu przez Green Day z usług wydawnictwa Lookout! Records.

</doc>
<doc id="534393" url="https://pl.wikipedia.org/wiki?curid=534393" title="Cele nauczania">
Cele nauczania

Cele nauczania - kierunki i zamierzenia dotyczące przyswajania przez uczniów wiedzy oraz umiejętności stosowania tej wiedzy w praktyce.
Niektórzy autorzy odróżniają wąsko pojmowane cele nauczania od szerokich celów kształcenia, czyli oddziaływania pozwalającego na ukształtowanie systemu wiadomości, umiejętności, nawyków, zdolności, światopoglądu oraz wychowania.
Wynikiem nauczania są właściwości uczniów zdobyte na skutek opanowania określonych czynności. 
Formułowanie celów służy zarówno doborowi metod i treści nauczania, jak i (przede wszystkim) egzekwowaniu wiedzy i umiejętności.
Taksonomia celów nauczania.
Ujęcie taksonometryczne zmierza do ścisłego, kompletnego i rozłącznego ujęcia celów nauczania, w którym pozycje taksonometryczne mogą stać się przedmiotem pomiarów. System ten, zwany taksonomią Blooma, wynalazł Benjamin Bloom, który opracował dwie dziedziny (poznawcza, emocjonalna). Trzecią (psychomotoryczną) opracował Baldwin.
W Polsce taksonomię opracował Bolesław Niemierko. Wyodrębnił 4 kategorie: zapamiętywanie, zrozumienie, zastosowanie w sytuacjach typowych, zastosowanie w sytuacjach problemowych. W opracowaniach dydaktycznych są one oznaczane dużymi literami alfabetu łacińskiego. 
Kategorie taksonometryczne nie muszą mieć związku z poziomem wymagań na poszczególne oceny szkolne, np. na poziom wymagań podstawowy często określa się cele z kategorii C: stosowanie wiadomości w sytuacjach typowych, jako że uczeń niejednokrotnie potrafi wykonać zadanie poprzez naśladownictwo, nie znając teorii tkwiącej u jego podstaw.
Zastosowanie taksonomii celów obejmuje klasyfikację czynności ucznia bądź to ujętą w postaci celu operacyjnego, bądź w postaci elementu treści poznawanej przez ucznia na lekcji, bądź w formie pojedynczego zadania sprawdzającego osiągnięcia ucznia.
Opracowanie celów nauczania.
Określenie celu nauczania to wskazanie kierunku dążeń poprzez określenie celu ogólnego i wskazanie celów operacyjnych (operacjonalizacja celów nauczania). Cele operacyjne opisują zachowanie, jakie ma przejawiać uczący się po zakończeniu nauki.
Zasady operacjonalizacji celów nauczania:
Składniki operacjonalizacji celów nauczania:
Etapy opracowania celu: 

</doc>
<doc id="534394" url="https://pl.wikipedia.org/wiki?curid=534394" title="Giuseppe Faà di Bruno">
Giuseppe Faà di Bruno



</doc>
<doc id="534396" url="https://pl.wikipedia.org/wiki?curid=534396" title="Sztokwerk">
Sztokwerk

Sztokwerk – forma złoża mineralnego, w której nagromadzenie kopaliny występuje w postaci cienkich żyłek, przecinających się wzajemnie.

</doc>
<doc id="534398" url="https://pl.wikipedia.org/wiki?curid=534398" title="Gładyszek mrowiskowy">
Gładyszek mrowiskowy

Gładyszek mrowiskowy ("Formicoxenus nitidulus") – gatunek mrówki z podrodziny Myrmicinae.
Gatunek północnopalearktyczny. Jest to mała mrówka żyjąca w gniazdach większych mrówek z rodzaju "Formica" ("Formica rufa, F. lugubris, F. aquilonia, F. polyctena, F. pratensis, F. pressilabris") i korzystająca z ich pożywienia (ksenobioza). Pokarm pobierany jest na drodze trofalaksji. W większych mrowiskach "Formica" może znajdować się więcej niż jedno gniazdo gładyszka mrowiskowego. Kolonie zwykle monoginiczne (jeśli występuje więcej królowych, to tylko jedna z nich składa jaja), liczące do 150 robotnic. Robotnice koloru żółto-brunatnego z gładkim odwłokiem mają wielkość około 2,7–3,5 mm. Niektóre z robotnic stanowią formy pośrednie między robotnicą a królową.
Okres godowy przypada na lipiec i sierpień, przy czym brak jest lotu godowego – samce są bezskrzydłe – kopulacja odbywa się na powierzchni gniazda. Rójkowe królowe zakładają kolonie w nowych gniazdach mrówek lub mogą wrócić do tego samego mrowiska gospodarza.
Zasiedla Europę, Bliski Wschód i wschodnią część Palearktyki.
Prawdopodobnie występuje w całej Polsce, ale ze względu na ukryty tryb życia rzadko jest znajdywany. Według IUCN gatunek narażony na wyginięcie. Umieszczony na „Czerwonej liście zwierząt zagrożonych i ginących w Polsce” ze statusem gatunku słabo rozpoznanego i o zagrożeniu stwierdzonym, ale bliżej nieokreślonym (DD).

</doc>
<doc id="534399" url="https://pl.wikipedia.org/wiki?curid=534399" title="Richard Butler">
Richard Butler

Richard Butler (ur. 13 maja 1942 w Coolah) – australijski dyplomata, polityk i inspektor rozbrojeniowy.
Wykształcenie.
Ukończył University of Sydney i Australian National University. 
Kariera.
Karierę dyplomatyczną rozpoczął w 1965. Był między innymi ambasadorem w Tajlandii i, w latach 1992-1997, przy ONZ. 
1 lipca 1997 zastąpił Rolfa Ekéusa na stanowisku szefa UNSCOM - agendy ds. rozbrojenia Iraku, pełniąc tę funkcję do 30 czerwca 1999; jego następcy na tym stanowisku nie wyznaczono aż do rozwiązania organizacji.
Od 3 października 2003 do 9 sierpnia 2004 był gubernatorem Tasmanii.

</doc>
<doc id="534400" url="https://pl.wikipedia.org/wiki?curid=534400" title="Sweet Children (EP)">
Sweet Children (EP)

Sweet Children – składanka kilku najwcześniejszych utworów amerykańskiej grupy punkrockowej Green Day, które są wykonywane na koncertach do chwili obecnej. Płyta została nagrana w 1990 roku w Minneapolis w stanie Minnesota podczas przerwy w trasie koncertowej, jako płyta winylowa. Ze względu na słabą jakość nagrania oraz nieumiejętną produkcję utworów, wielu fanów uważało, że prawdziwym rokiem wydania tej płyty był 1987, czyli rok przed powstaniem grupy "Green Day". W rzeczywistości winę za złą jakość nagrań ponosi mała wytwórnia Skane! Records. Płyta "Sweet Children" była ostatnią, na której grał perkusista John Kiffmeyer, który po zakończeniu trasy koncertowej porzucił zespół i wstąpił do college'u.
Płyta była wytłoczona w czterech wydaniach, włącznie z dwiema specjalnymi edycjami płyt w kolorze czerwonym, a później zrezygnowano z edycji winylowej dołączając utwory ze "Sweet Children" do wydanej w 1992 na CD kolejnej płyty Kerplunk!. Obecnie winylowe wydanie "Sweet Children" należy do rzadkości i osiąga wśród kolekcjonerów wysokie ceny.

</doc>
<doc id="534403" url="https://pl.wikipedia.org/wiki?curid=534403" title="1. česká fotbalová liga">
1. česká fotbalová liga

1. česká fotbalová liga – najwyższa w hierarchii klasa męskich ligowych rozgrywek piłkarskich w Czechach, będąca jednocześnie najwyższym szczeblem centralnym (I poziom ligowy), utworzona w 1929 roku i zarządzana przez Piłkarski związek Republiki Czeskiej (FAČR). Zmagania w jej ramach toczą się cyklicznie (co sezon) i przeznaczone są dla 16 najlepszych krajowych klubów piłkarskich. Jej triumfator zostaje Mistrzem Czech, zaś najsłabsze drużyny są relegowane do II ligi.
Historia.
Mistrzostwa Czech w piłce nożnej rozgrywane są od 1896 roku. Organizowane przez Czeskomorawski Związek Piłki Nożnej (czes. "Českomoravský fotbalový svaz"). W latach 1925–1938 oraz 1945–1993 odbywały się Mistrzostwa Czechosłowacji. Niejednokrotnie zmieniał się format rozgrywek. W 1993 po rozpadzie Czechosłowacji została założona 1. liga, rozgrywki której wystartowały po raz pierwszy w sezonie 1993/94. W sezonie 1997/98 liga zmieniła nazwę na Gambrinus liga. W sezonie 2014/15 liga została przemianowana na Synot liga, a w 2016/17 na ePojisteni.cz liga. W sezonie 2017/18 liga nazywała się HET liga, a w 2018/19 Fortuna:Liga.
System rozgrywek.
Obecny format ligi obowiązuje od sezonu 1993/94.
Rozgrywki składają się z 30 kolejek spotkań rozgrywanych pomiędzy drużynami systemem kołowym. Każda para drużyn rozgrywa ze sobą dwa mecze – jeden w roli gospodarza, drugi jako goście. Od sezonu 1993/94 w lidze występuje 16 zespołów. W przeszłości liczba ta wynosiła od 6 do 20. Drużyna zwycięska za wygrany mecz otrzymuje 3 punkty (do sezonu 1993/94 2 punkty), 1 za remis oraz 0 za porażkę.
Zajęcie pierwszego miejsca po ostatniej kolejce spotkań oznacza zdobycie tytułu Mistrzów Czech w piłce nożnej. Mistrz Czech zdobywa prawo gry w Lidze Mistrzów UEFA. Druga drużyna zdobywa prawo uczestniczenia w fazie Play-off Ligi Mistrzów. Trzecia oraz czwarta drużyna zdobywają możliwość gry w Lidze Europy UEFA. Również zwycięzca Pucharu Czech startuje w fazie grupowej Lidze Europy lub, w przypadku, w którym zdobywca krajowego pucharu zajmie miejsce w czołowej dwójce ligi – możliwość gry w eliminacjach do Ligi Europy otrzymuje również piąta drużyna klasyfikacji końcowej. Zajęcie 2 ostatnich miejsc wiąże się ze spadkiem drużyn do II ligi czeskiej.
W przypadku zdobycia tej samej liczby punktów, klasyfikacja końcowa ustalana jest w oparciu o wynik dwumeczu pomiędzy drużynami, w następnej kolejności w przypadku remisu – różnicą bramek w pojedynku bezpośrednim, następnie ogólnym bilansem bramkowym osiągniętym w sezonie, większą liczbą bramek zdobytych oraz w ostateczności losowaniem.
Statystyka.
Tabela medalowa.
Mistrzostwo Czech zostało do tej pory zdobyte przez 5 różnych drużyn.

</doc>
<doc id="534405" url="https://pl.wikipedia.org/wiki?curid=534405" title="Jimmie Vaughan">
Jimmie Vaughan

Jimmie Vaughan, właśc. James Lawrence Vaughan (ur. 20 marca 1951 w Dallas) – amerykański gitarzysta i wokalista bluesowy. Licznie nagradzany przedstawiciel bluesa teksańskiego. Starszy brat Steviego Raya Vaughana.
Zainspirowany takimi muzykami jak Freddie King, Albert King i B.B. King stworzył własny rozpoznawalny styl gry. W 1974 wraz z Kimem Wilsonem założył zespół Fabulous Thunderbirds. Ich albumy nagrane w latach 1979–1983 były bardzo znaczącymi nagraniami dla "białego bluesa". Mimo tego nie sprzedawały się dobrze a zespół miał problemy z podpisaniem nowego kontraktu.
Fabulous Thunderbirds ponownie zaczęło nagrywać płyty w 1986 roku. Były to jednak nagrania bardziej komercyjne i Jimmie Vaughan odszedł z zespołu w 1989. W tym samym roku wraz z młodszym bratem jako Vaughan Brothers zarejestrował płytę "Family Style". Stevie Ray Vaughan zginął w wypadku helikopterem na krótko przed premierą płyty w sierpniu 1990 roku.
W 1994 Jimmie Vaughan nagrał pierwszą solową płytę "Strange Pleasure", która zawierała piosenkę "Six Strings Down" dedykowaną nieżyjącemu bratu. Jimmie kontynuuje solową karierę do dziś, głównie sam pisząc wszystkie utwory.
Dyskografia.
Z Fabulous Thunderbirds
Vaughan Brothers
Kariera solowa

</doc>
<doc id="534406" url="https://pl.wikipedia.org/wiki?curid=534406" title="Stanton Friedman">
Stanton Friedman



</doc>
<doc id="534407" url="https://pl.wikipedia.org/wiki?curid=534407" title="American Idiot EP">
American Idiot EP



</doc>
<doc id="534409" url="https://pl.wikipedia.org/wiki?curid=534409" title="Rzeki w Rosji">
Rzeki w Rosji

Najdłuższe rzeki w Rosji.
Najdłuższym ciągiem rzecznym w Rosji jest ciąg rzek Czarny Irtysz-Irtysz-Ob o łącznej długości 5410 km.
Rzeki Rosji według zlewisk.
Rzeki uporządkowane według położenia ujść, idąc wzdłuż wybrzeża Rosji od zachodu na wschód. (L) oznacza lewy dopływ rzeki nadrzędnej, (P) – prawy; dopływy uporządkowane od górnego do dolnego biegu rzeki nadrzędnej.

</doc>
<doc id="534410" url="https://pl.wikipedia.org/wiki?curid=534410" title="Myctophidae">
Myctophidae



</doc>
<doc id="534412" url="https://pl.wikipedia.org/wiki?curid=534412" title="Malgasze">
Malgasze

Malgasze – autochtoniczna ludność Madagaskaru. Naród ten liczy ok. 20 mln osób. Posługują się językiem malgaskim, wyznają w większości chrześcijaństwo.
Na etnogenezę Malgaszów złożyły się przede wszystkim ludy austronezyjskie z Azji Południowo-Wschodniej (prawdopodobnie pochodzące z Borneo), które zasiedliły wyspę na pocz. I tys. n.e. (II–V wiek), oraz negroidalni (czarnoskórzy) osadnicy z Afryki, którzy pojawili się na Madagaskarze wkrótce później (lub – według niektórych teorii – w zasadzie równocześnie), a także dość liczni arabscy koloniści, którzy osiedlili się w tym regionie po VII w. n.e.
Choć wszyscy Malgasze posługują się jednym językiem, tj. malgaskim, to reprezentują mozaikę kulturową, na którą składa się 18 grup etnicznych różniących się używanymi dialektami (wzajemnie zrozumiałymi), częściowo kulturą, a także typem antropologicznym, zależnie od tego, jaką część ich przodków stanowili osadnicy z Azji Południowo-Wschodniej, a jaką Bantu lub Arabowie. Pod względem językowym są blisko spokrewnieni z indonezyjskim ludem Ma’anyan.
Największą grupą etniczną, bo stanowiącą prawie jedną czwartą społeczeństwa, są zamieszkujący centralny Madagaskar "Merina", pochodzenia głównie indonezyjskiego. Z kolei drugą co do wielkości są mieszkańcy wybrzeża, pochodzenia indonezyjsko-afrykańsko-arabskiego, zwani "Betsimisaraka".

</doc>
<doc id="534413" url="https://pl.wikipedia.org/wiki?curid=534413" title="Hronsek">
Hronsek

Hronsek (węg. "Garamszeg", niem. "Granseck") – rolnicza wieś (obec) w Kotlinie Zwoleńskiej, niespełna 11 kilometrów na południe od Bańskiej Bystrzycy na Słowacji.
Historia.
Hronsek leży w szerokiej dolinie Hronu, a jego zabudowania znajdują się prawie w całości na lewym (wschodnim) brzegu rzeki. Początki osadnictwa na tym terenie sięgają prawdopodobnie połowy XIII w. Za zasługi w walkach z najazdem tatarskim węgierski król Bela IV darował te ziemie ówczesnemu żupanowi zwoleńskiemu Radunowi Oszlarowi. Nadanie to z 1250 r. jest pierwszym dokumentem dotyczącym tych ziem. Być może osiadł tu z czasem Gala, wnuk Raduna, co może znajdować potwierdzenie w jednej ze starszych nazw Hronseka – "Galowycz".
Pierwsze wzmianki pisemne o Hronseku, pod nazwą "Zyklafalu", pochodzą z 1500 r. Kolejne nazwy wsi brzmiały: "Czwiklafalwa", "Czwiklina" (1506), "Galowyczfalwa" (1514), "Galowycz" (1515), "Czwyklina" (1522), "Galfalwa" (1558), "Garanzegh" (1565), "Cwklina" (1572), "Garamsseg" (1786), "Hronec" (1808), "Hronsek-Skalka" (1920), "Garansek" (1927) i wreszcie dzisiejszy Hronsek (1946).
W herbie wsi znajduje się tratwa z dwoma wiosłami, co ma świadczyć o tym, że w przeszłości mieszkańcy Hronseka trudnili się flisactwem. Poza tym zajmowali się rolnictwem i hodowlą. W 1944 r. wieś została zelektryfikowana. Od 1976 r. działa wodociąg, a od 1996 r. cała wieś jest zgazyfikowana. W 1979 r. Hronsek został włączony w granice Bańskiej Bystrzycy. Samodzielną wsią jest znów od 1 stycznia 1993 r.
W Hronseku urodził się Ondrej Braxatoris (1772–1848), historyk i pedagog, ojciec poety Andreja Sládkoviča. Tu również w latach 1855–1874 pracował ewangelicki duchowny, kompozytor pieśni religijnych oraz działacz kulturalno-oświatowy epoki „szturowskiej” August Horislav Krčméry (1822–1891).
Hronsek znany jest obecnie jako miejsce, w którym znajduje się kilka cennych zabytków architektury, w tym jeden z kilku zaledwie zachowanych na Słowacji tzw. kościołów artykularnych.
Kościół artykularny z 1725 roku.
Kościół artykularny z 1725 roku jest jednym z pięciu tego typu zabytków na Słowacji. Wraz ze znajdującą się w pobliżu barokową dzwonnicą został w dniu 7 lipca 2008 roku wpisany na listę światowego dziedzictwa UNESCO.
Obok kościoła rosną cztery 200-250-letnie lipy drobnolistne, wysokie na 20-25 m, o obwodach pni w pierśnicy od 230 do 480 cm. Jako pomnik przyrody (słow. "Lipy pri Hronseckom kostolíku") podlegają ochronie od 1969 r.
XVI-wieczny renesansowy dwór obronny.
Wzniosły go w XV w. rody Prokopów i Soósych jako budowlę późnogotycką. Przebudowany w 1576 r., już w duchu renesansu, miał stanowić punkt obrony przed zbliżającą się nawałą turecką. Otoczony był murami obronnymi z czterema basztami, wokół których biegła niegdyś fosa, a dostęp do wnętrza zapewniał most zwodzony. W czasie antyhabsburskiego powstania Rakoczego działała w nim rzekomo powstańcza mennica. Przebudowy z XVIII i XIX w. nie zmieniły wiele w kształcie i dyspozycji budowli.
Budowla jest piętrowa, na planie prostokąta. Zachowany został pierwotny podział fasady i szereg detali, w tym datowanie „1576” w jednym z renesansowych okien. W przyziemiu zachowane szczerbinowe i kluczowe strzelnice, pod młodszymi warstwami tynku starsza dekoracja sgraffitowa. We wnętrzach zachowana dyspozycja typu sieniowego z bogato zdobionymi sieciowymi sklepieniami i renesansowymi ozdobami stiukowymi. Oprócz tego zachowany szereg detali architektonicznych gotyckich i renesansowych (kominki, portale drzwiowe i okienne, kraty itp.). W wielkiej sieni późnogotyckie i renesansowe malowidła.
W kasztelu mieszkał Zsigmond Geczy, ojciec Juliany Korponayovej-Geczyovej, znanej jako Lewoczska Biała Dama (słow. "Levocska biela pani"), co opisuje w swej powieści Mór Jókai.
Kasztel przez długi czas pozostawał w ruinie, w ostatnich latach poddany został gruntownej renowacji. Aktualnie (maj 2017 r.) ukończono 95% prac renowacyjnych i wkrótce obiekt ma zostać udostępniony do zwiedzania. W odrestaurowanym kasztelu umiejscowiono m.in. salę konferencyjną, restauracje oraz piwniczkę z winami.
Barokowy pałac Géczych.
Pałac (zwany tu kasztelem) Géczych stoi w samym środku wsi. Pochodzi z 1775 r. Barokowy, parterowy z narożnymi wieżami – alkierzami, zwieńczonymi ostrosłupowymi daszkami, posiada interesującą rokokową fasadę z nazwiskami i herbami dawnych właścicieli. Przebudowy z XIX i XX w. dotyczyły głównie wnętrz. Dyspozycja trójtraktowa z załamanymi schodami. W starszych pomieszczeniach ładne sklepienia, w pomieszczeniach przebudowywanych – płaskie stropy. Wnętrza zajmują przedszkole i szkoła podstawowa.
Kasztel otacza niewielki park. Koło kasztelu rośnie stara lipa drobnolistna (pomnik przyrody – słow. "Lipa pri Hronseckom kaštieli"): 250-letnie drzewo ma wysokość 26 m i obwód pnia w pierśnicy 520 cm. Ochronie podlega od 1984 r.

</doc>
<doc id="534414" url="https://pl.wikipedia.org/wiki?curid=534414" title="AC Sparta Praha">
AC Sparta Praha



</doc>
<doc id="534416" url="https://pl.wikipedia.org/wiki?curid=534416" title="SK Slavia Praha">
SK Slavia Praha



</doc>
<doc id="534418" url="https://pl.wikipedia.org/wiki?curid=534418" title="Messier 14">
Messier 14

Messier 14 (również M14 lub NGC 6402) – gromada kulista w gwiazdozbiorze Wężownika, odkryta w 1764 roku przez Charles’a Messiera.
M14 znajduje się w odległości około 30 tysięcy lat świetlnych (9,3 kiloparseka) od Ziemi oraz 13,0 tysięcy lat świetlnych (4 kiloparseki) od centrum Galaktyki. Jej średnica na niebie to 11 minut łuku, zaś rzeczywista około 100 lat świetlnych. Jasność widoma M14 wynosi 7,6 magnitudo, a jasność absolutna aż –9,1 magnitudo.
M14 zawiera kilkaset tysięcy gwiazd, z których najjaśniejsze osiągają 14 magnitudo.
W 1938 roku w M14 wybuchła nowa, co zarejestrowano na zdjęciach. Jednak odkrycie tego wybuchu datuje się dopiero na rok 1964, kiedy to szczegółowo zbadano fotografie wykonane 30 lat wcześniej. Jasność nowej oszacowano na 9,2 magnitudo, czyli około 100 razy więcej niż najjaśniejsze gwiazdy w gromadzie.
Jak dotąd odkryto w M14 ponad 70 gwiazd zmiennych różnych typów.
Około 3° na południowy zachód od M14 znajduje się inna gromada kulista, NGC 6366.

</doc>
<doc id="534419" url="https://pl.wikipedia.org/wiki?curid=534419" title="FC Slovan Liberec">
FC Slovan Liberec



</doc>
<doc id="534420" url="https://pl.wikipedia.org/wiki?curid=534420" title="Neoscopelidae">
Neoscopelidae

Neoscopelidae – rodzina niewielkich (do 30 cm), morskich ryb świetlikokształtnych (Myctophiformes).
Występowanie.
Ciepłe wody Oceanu Spokojnego, Atlantyckiego i Indyjskiego.
Klasyfikacja.
Rodzaje zaliczane do tej rodziny:
"Neoscopelus" — "Scopelengys" — "Solivomer"
Rodzajem typowym jest "Neoscopelus".

</doc>
<doc id="534421" url="https://pl.wikipedia.org/wiki?curid=534421" title="Slovan Liberec">
Slovan Liberec

Football Club Slovan Liberec – czeski klub piłkarski z siedzibą w Libercu, założony 12 lipca 1958, od sezonu 1993/94 występujący w czeskiej ekstraklasie. Domowe mecze drużyna rozgrywa na Stadionie u Nisy w Libercu.
Historia.
W 1958 r. podjęto decyzję o zakończeniu działalności dwóch libereckich klubów – Jiskry (zał. w 1922 r.) oraz Slavoja (zał. w 1949 r.), a 12 lipca 1958 w wyniku ich połączenia utworzono Slovana Liberec, który miał aspirację do walki o najważniejsze trofea w lidze czechosłowackiej. Drużyna rozpoczęła rozgrywki od II ligi.
Skład w sezonie.
"Aktualne na dzień: 25.08.2022"

</doc>
<doc id="534422" url="https://pl.wikipedia.org/wiki?curid=534422" title="Mazer">
Mazer

Mazer (z niem. "maser" – słoje drewna) lub flader (z niem. "fladern" – łopotać) – naturalny, a w pewnym okresie malowany układ usłojenia drewna uzyskiwany z desek przekroju stycznego drewna lub okleiny (fornir) o bogatym, zawiłym rysunku (czeczota, korzeń orzecha, jesion tzw. baranek).
Mazer i flader stosowane są wymiennie, pomimo że w terminologii niemieckiej "flader" oznacza słoje drewna, "mazer" natomiast usłojenie pochodzące z narośli, które w Polsce określa się mianem "czeczota". 
Czeczota jest drewnem o dekoracyjnym rysunku słoi w postaci ciemnych i jasnych oczek, plamek, żyłek. Występuje w drzewach liściastych np. brzozie, topoli. Powstaje na skutek działania bakterii i grzybów, które powodują miejscowe zgrubienia pnia, tzw. obrzęki.
Mazerowanie lub fladrowanie to potoczne określenie modnej w pierwszej poł. XX w. techniki zdobienia powierzchni różnych przedmiotów (meble, stolarka budowlana) naśladującego słoje drewna przy pomocy dobranych odpowiednio odcieni farb i specjalnie ponacinanego grzebienia gumowego. Zwykle imitowało się usłojenie drogich gatunków drewna na podłożu z drewna miękkiego (jodła, sosna) lub bezsłoistego (topola, lipa, olcha).
Mistrzowie w tym fachu potrafili tak świetnie imitować prawdziwe drewno, że było wręcz nie do odróżnienia nawet z bliska.
Taki sposób zdobienia znany był w starożytnym Egipcie, w Europie stosowano go w XVI wieku, a rozpowszechnił się głównie w prowincjonalnych pracowniach stolarskich na przełomie XIX i XX wieku.
Po latach nieudolnego naśladowania przez malarzy pokojowych fladrowanie stało się synonimem złego smaku.

</doc>
<doc id="534424" url="https://pl.wikipedia.org/wiki?curid=534424" title="Alastair Martin">
Alastair Martin

Alastair Bradley Martin (ur. 11 marca 1915 w Nowym Jorku, zm. 12 stycznia 2010 w Katonah, Nowy Jork) – amerykański tenisista, działacz sportowy.
Kariera tenisowa.
Jako tenisista uczestniczył kilkakrotnie w mistrzostwach USA tuż przed II wojną światową, w okresie wojennym i pierwszych latach powojennych, ale sukcesy sportowe odnosił w innej, zbliżonej dyscyplinie. Był ośmiokrotnie mistrzem USA amatorów w jeu de paume (grze uważanej za prototyp tenisa, w USA znanej pod nazwą "court tennis"). W grze podwójnej zdobył tytułów mistrzowskich dziesięć. Rywalizował dwukrotnie o zawodowe mistrzostwo świata w jeu de paume z Francuzem Pierre Etchebasterem, przegrywając w 1950 0:7, a dwa lata później 2:7.
Aktywny działacz tenisowy, pod koniec lat 60. pełnił funkcję wiceprezydenta amerykańskiej federacji ("United States Tennis Association"), uczestnicząc razem z prezydentem Bobem Kelleherem w pracach na rzecz reformy tenisa światowego (m.in. dopuszczenie profesjonalistów do rywalizacji wielkoszlemowej). W pierwszych latach ery open był prezydentem USTA (1969–1970). Pełnił również funkcję prezydenta Narodowej Fundacji Tenisa ("National Tennis Foundation"), a w 1951 był w gronie założycieli "Eastern Tennis Association".
W 1973 w uznaniu zasług organizacyjnych został uhonorowany miejscem w Międzynarodowej Tenisowej Galerii Sławy. Kierował działalnością tej instytucji w latach 1977–1979.

</doc>
<doc id="534425" url="https://pl.wikipedia.org/wiki?curid=534425" title="Bob Kelleher">
Bob Kelleher



</doc>
<doc id="534428" url="https://pl.wikipedia.org/wiki?curid=534428" title="Rydlówka">
Rydlówka

Rydlówka – zabytkowy dworek, znajdujący się w Krakowie przy ul. Tetmajera 28 w Bronowicach Małych, w którym 20 listopada 1900 roku odbyło się wesele poety Lucjana Rydla z chłopską córką Jadwigą Mikołajczykówną. Wydarzenie to uwiecznił Stanisław Wyspiański w swoim dramacie "Wesele".
W Rydlówce, od 1969 roku, znajduje się muzeum, które do 2014 roku prowadziło Polskie Towarzystwo Turystyczno-Krajoznawcze. Zgodnie z porozumieniem zawartym z właścicielami Rydlówki – rodziną Rydlów, pieczę nad muzeum w 2016 przejęło Muzeum Historyczne Miasta Krakowa. Ponowne otwarcie Rydlówki, już jako oddziału Muzeum, miało miejsce 20 listopada 2018 roku.
Historia.
Dworek, nazwany później Rydlówką, został wybudowany w 1894 roku przez malarza Włodzimierza Tetmajera, który cztery lata wcześniej osiedlił się w podkrakowskich Bronowicach. Jego żoną była Anna Mikołajczykówna, córka bronowickiego chłopa Jacka Mikołajczyka, na którego ziemi został wzniesiony dworek. Pierwotnie dwór miał ganek, był parterowy, drewniany, kryty strzechą.
Częstym gościem Tetmajerów, zwłaszcza latem 1900 roku, był Lucjan Rydel. Powodem było narastające uczucie znanego już wówczas pisarza i poety do 17-letniej Jadwisi, najmłodszej siostry gospodyni. 20 listopada 1900 roku, w kościele Mariackim odbył się ich ślub. Świadkami uroczystości byli wuj panny młodej, Błażej Czepiec i przyjaciel pana młodego, a zarazem całej rodziny Rydlów, Stanisław Wyspiański. Tetmajerowie użyczyli swojego domu na przyjęcie weselne. Dwa lata później Tetmajerowie przenieśli do znajdującego się w pobliżu domu, tzw. Tetmajerówki, a stary dworek sprzedali w 1908 roku Rydlowi. W 1912 roku nowy właściciel przebudował Rydlówkę według projektu Józefa Pokutyńskiego – z lewej strony dostawiono tzw. świetlicę, a strzechę zastąpiono dachówkami.
W grudniu 1968 roku, w dworku wybuchł pożar, wywołując duże zniszczenia. Z okazji zbliżającej się setnej rocznicy urodzin Stanisława Wyspiańskiego, w 1969 roku, dom wyremontowano i zaopiekował się nim oddział Polskiego Towarzystwa Turystyczno-Krajoznawczego, niemniej dworek nadal pozostał w rękach rodziny Rydlów. Urządzono tutaj Regionalne Muzeum Młodej Polski „Rydlówka”.
W 2014 roku pieczę nad Rydlówką przestało sprawować PTTK i muzeum zostało zamknięte. Zapowiadane przejęcie Rydlówki przez Muzeum Historyczne Miasta Krakowa zostało zrealizowane z końcem 2015 roku na mocy porozumienia zawartego z rodziną Rydlów. Rydlówka stała się tym samym jednym z oddziałów Muzeum. Muzeum przeprowadziło modernizację budynku, sama ekspozycja nie uległa jednak większym zmianom i pozostała w poprzednim kształcie, stworzonym przez prof. Stanisława Waltosia. Uroczyste otwarcie miało miejsce 20 listopada 2018 roku.
Wesele w Rydlówce.
Drugiego dnia wesela Rydla z Jadwigą odbywały się tradycyjne poprawiny i oczepiny. Wśród gości był również Stanisław Wyspiański. Nie brał udziału w zabawie, stał oparty o framugę (zwiedzający muzeum mogą sami stanąć dokładnie w tym samym miejscu), patrząc na tańczące pary. Za jego plecami, w pokoju Tetmajera, siedzieli starsi, którzy rozprawiali o polityce. Wyspiański wsłuchiwał się w te rozmowy, patrzył na litografię obrazu Matejki "Wernyhora" i zastanawiał się, jak by to było, gdyby nagle do izby wszedł ów wróż z tragedii Słowackiego i wezwał do walki o niepodległość ("Sen srebrny Salomei" wystawiano na deskach Teatru Krakowskiego wiosną 1900 roku). I tak powstała koncepcja dramatu. Pokój Tetmajera uczynił Wyspiański miejscem akcji utworu. Muzyka, wir roztańczonych par, obrzędowość nadały mu charakter modernistyczny.
Wnętrze.
Ekspozycja składa się z 5 pomieszczeń na parterze. Po modernizacji zmieniono pierwotny układ ekspozycji, który do zamknięcia w 2014 roku rozpoczynał się w sieni, prowadził do izby tanecznej, dalej – izby weselnej, alkierza i świetlicy. Obecnie wejście na wystawę znajduje się z boku dworku, gdzie mieści się pomieszczenie z kasą i szatnią.
Zwiedzania zaczyna się od świetlicy, dawnej pracowni i biblioteka Rydla. Stąd przechodzi się do izby tanecznej, dalej do izby weselnej, zrekonstruowanej na podstawie opisu z "Wesela", a z niej prowadzą drzwi do alkierza. Stąd przez sień wraca się do izby weselnej i świetlicy.
Świetlica.
Pracownia i biblioteka Lucjana Rydla – "świetlica", dobudowana do dawnego domu Tetmajerów obecnie jest miejscem ekspozycji obrazów malarzy Młodej Polski związanych z Bronowicami.
Izba taneczna.
Zgromadzono tu portrety i pamiątki rodzinne Rydlów. Należą do nich: pastelowy portret Rydla z „Primaverą” Botticellego autorstwa Stanisława Wyspiańskiego i portrety Jadwigi Rydlowej. Znajdują się tu portrety rodzinnej Lucjana Rydlana, a także należący do niego kantorek i bogato niegdyś wyposażona biblioteczka.
Izba scena.
Jest wiernym odtworzeniem dekoracji z premiery teatralnej "Wesela". Wyspiański pod tekstem sztuki zamieścił dokładny opis, który nawiązywał do autentycznego umeblowania pokoju Tetmajera.
Alkierz.
Tu zgromadzono pamiątki związane z gośćmi weselnymi, którym niejednokrotnie Wyspiański nie zmieniał nazwisk w swym dramacie. Spoglądają z fotografii oprawionych w ramki z epoki, w zabytkowych serwantkach przechowywane są należące do nich przedmioty.
Tradycja współczesna.
Co roku, 20 listopada, w rocznicę wesela i zarazem rocznicę otwarcia Muzeum, odbywa się impreza pod nazwą „Osadzenie chochoła”. Chochoł osadzany jest na klombie przez muzeum, na wprost okna do pokoju Tetmajera.

</doc>
<doc id="534431" url="https://pl.wikipedia.org/wiki?curid=534431" title="Porkkala">
Porkkala

Porkkala (fiń. "Porkkalanniemi") – półwysep w Finlandii, położony nad Zatoką Fińską, na południowy zachód od Helsinek.
W 1944 roku na podstawie postanowień rozejmu moskiewskiego kończącego wojnę radziecko-fińską (wojnę kontynuacyjną) i potwierdzonego pokojem paryskim półwysep oraz otaczające go okolice zostały oddane w dzierżawę ZSRR na 50 lat. Wojska radzieckie stworzyły tam następnie silną bazę, a centrum Helsinek było w zasięgu stacjonującej tam artylerii. Obecność wojsk radzieckich tak blisko stolicy miała znaczny wpływ na uległość fińskiej polityki wobec ZSRR w tym okresie. Po śmierci Józefa Stalina w 1953 roku nastąpiło odprężenie w stosunkach międzynarodowych, a baza w Porkkala straciła na znaczeniu. W wyniku negocjacji Armia Radziecka opuściła bazę w styczniu 1956 roku i półwysep wrócił pod kontrolę Finlandii przed upływem umówionych wcześniej 50 lat.

</doc>
<doc id="534433" url="https://pl.wikipedia.org/wiki?curid=534433" title="Fotbalová asociace České republiky">
Fotbalová asociace České republiky

Fotbalová asociace České republiky (FAČR) – ogólnokrajowy związek sportowy, działający na terenie Czech, posiadający osobowość prawną, będący jedynym prawnym reprezentantem czeskiej piłki nożnej (jedenastoosobowej, halowej, plażowej zarówno mężczyzn, jak i kobiet we wszystkich kategoriach wiekowych) w kraju i za granicą.
Związek został założony w 1901 jako "Český svaz footballový (ČSF)". W latach 1907–1908 należał w do FIFA, następnie do UIAFA i od roku 1923 ponownie do FIFA początkowo pod nazwą "Československý svaz footballový (ČSSF)", a następnie "Československá associace footballová (ČSAF)". W latach 1957–1968 używano innej nazwy – "Československý svaz tělesné výchovy (ČSTV)", z kolei od 1968 "Československý fotbalový svaz (ČSFS)". Po upadku komunizmu w demokratycznej republice federalnej przez dwa lata związek funkcjonował jako "Československá fotbalová asociace (ČSFA)". Po rozpadzie Czechosłowacji w 1993 zmienił nazwę na "Českomoravský fotbalový svaz" (ČMFS), wtedy też został zarejestrowany jako odrębny związek w UEFA. Obecną nazwę przyjęto w czerwcu 2011 roku.
Od sezonu 1993/1994 jest organizatorem rozgrywek ligi czeskiej szczebla centralnego (I. i II.) oraz niższych, na poziomie III. ligi: ČFL (czes. "Česká fotbalová liga"; dla drużyn z obszaru Czech właściwych – Bohemii) i MSFL (czes. "Moravskoslezská fotbalová liga" – dla drużyn z obszaru Moraw i Śląska Czeskiego), a także Pucharu Czech.
Związkowi podlega Reprezentacja Czech w piłce nożnej mężczyzn.

</doc>
<doc id="534434" url="https://pl.wikipedia.org/wiki?curid=534434" title="Českomoravský fotbalový svaz">
Českomoravský fotbalový svaz



</doc>
<doc id="534435" url="https://pl.wikipedia.org/wiki?curid=534435" title="Ceskomoravsky Fotbalovy Svaz">
Ceskomoravsky Fotbalovy Svaz



</doc>
<doc id="534436" url="https://pl.wikipedia.org/wiki?curid=534436" title="Haralampia">
Haralampia

Haralampia, Charłampa – imię żeńskie pochodzenia greckiego ("Χαραλαμπος"). Powstało ze słów χαρα ("chara") oznaczającego "szczęście" i λαμπω ("lampo") – "błyszczeć, lśnieć" i oznacza "jaśniejącego szczęściem".
Haralampia imieniny obchodzi 10 lutego.
Męski odpowiednik: Haralampiusz

</doc>
<doc id="534437" url="https://pl.wikipedia.org/wiki?curid=534437" title="Wyclef Jean">
Wyclef Jean

Nelust Wyclef Jean (ur. 17 października 1969 w Croix-des-Bouquets) – haitański muzyk, piosenkarz, kompozytor, aktor i producent filmowy od lat mieszkający w USA.
Wokalista i gitarzysta zespołu Fugees w latach 1992–1997, a następnie w latach 2004–2005. Od 1997 artysta solowy. Pojawiał się gościnnie w teledyskach Destiny’s Child, Big Punishera czy Carlosa Santany. Nagrał piosenkę „Dance Like This” do ścieżki dźwiękowej filmu "Dirty Dancing 2" wraz z Claudette Ortiz.
Założyciel fundacji charytatywnej Clef Kids, która pomaga potrzebującej młodzieży, oraz Yéle Haiti, która wspomaga edukację, ochronę zdrowia i rozwój młodzieży na Haiti.
Polityka.
W sierpniu 2010 zarejestrował kandydaturę w wyborach na prezydenta Haiti. Została ona jednak odrzucona przez komisję wyborczą z powodu niespełnienia przez kandydata konstytucyjnego wymogu zamieszkiwania na Haiti przez co najmniej 5 lat przed dniem wyborów.

</doc>
<doc id="534439" url="https://pl.wikipedia.org/wiki?curid=534439" title="Ogranicznik długości serii">
Ogranicznik długości serii

Ogranicznik długości serii - zespół mechanizmu spustowego wyłączający mechanizm uderzeniowy po oddaniu założonej liczby (najczęściej trzech) strzałów. Oddanie kolejnych strzałów jest możliwe po zwolnieniu i ponownym ściągnięciu spustu. Ograniczniki długości serii zaczęły być szerzej montowane w broni strzeleckiej (karabinach automatycznych i pistoletach maszynowych) na przełomie lat 70 i 80 XX wieku. Obecnie coraz częściej rezygnuje się z tego rodzaju urządzeń uznając, że dobrze wyszkolony żołnierz jest w stanie samodzielnie kontrolować długość oddanych serii, a wprowadzenie ogranicznika długości serii nadmiernie komplikuje budowę mechanizmu spustowego.

</doc>
<doc id="534443" url="https://pl.wikipedia.org/wiki?curid=534443" title="Jérôme Gay">
Jérôme Gay

Jérôme Gay (ur. 9 lutego 1975 w Cluses) – francuski skoczek narciarski.
Pierwszy skok w karierze oddał w 1984. W reprezentacji Francji zadebiutował w 1991. W lutym 1992 wystąpił na olimpiadzie w Albertville – na skoczni normalnej był 43., a na skoczni dużej zajął 54. lokatę. Pierwszy występ w zawodach Pucharu Świata zaliczył 5 grudnia 1992 w Falun, gdzie zajął 36. miejsce. Pierwsze punkty zdobył 30 stycznia 1993 na Kulm w Tauplitz, gdzie był 13. 12 marca 1995 podczas mistrzostw świata w Thunder Bay zajął siódmą lokatę. 12 stycznia 1997 w Engelbergu zajął ósme miejsce w konkursie Pucharu Świata. 26 stycznia 1997 w Hakubie był siódmy. Najlepszy występ w międzynarodowych zawodach, a zarazem ostatnie miejsce w czołowej dziesiątce w karierze zajął 28 listopada 1999 w Kuopio, gdzie był piąty. Ostatni występ w Pucharze Świata zaliczył 6 lutego 2000 w Willingen – był 31. Ostatni występ na międzynarodowych zawodach zaliczył 14 lutego 2000 podczas mistrzostw świata w lotach narciarskich w Vikersund, gdzie zajął 44. pozycję.
W 1997 w Planicy ustanowił swój rekord życiowy wynoszący 183,5 metra.
Po zakończeniu kariery zawodniczej został trenerem skoków narciarskich w klubie SKI CLUB Nancéen. Dyscyplinę tę uprawia również jego syn, Julien Gay.
Puchar Świata.
Miejsca w poszczególnych konkursach Pucharu Świata.
Do sezonu 1992/1993 obowiązywała inna punktacja za konkurs Pucharu Świata.
Letnie Grand Prix.
Miejsca w poszczególnych konkursach LGP.
W 1994 i 1995 roku sumowano punkty za wszystkie skoki (tak jak np. w TCS).
Opracowano na podstawie.

</doc>
<doc id="534450" url="https://pl.wikipedia.org/wiki?curid=534450" title="Władysław Faron">
Władysław Faron

Władysław Marcin Faron (ur. 19 maja 1891 w Maszkowicach, zm. 1 kwietnia 1965 w Łobzie) – polski duchowny katolicki, biskup diecezji polskiej Polskiego Narodowego Kościoła Katolickiego w latach 1928-1931, założyciel i zwierzchnik Polskiego Kościoła Starokatolickiego w latach 1931-1948.
Życiorys.
Duchowny rzymskokatolicki.
Władysław Faron był synem Jana Farona i Marianny z domu Jarek. Jego ojciec był działaczem społecznym: wójtem, wicemarszałkiem powiatu i sędzią przysięgłym przy Sądzie Okręgowym w Nowym Sączu. 
Kształcił się w szkole powszechnej w Łącku, następnie w gimnazjum w Nowym Sączu. Po maturze odbył szkolenie w szkole oficerskiej, a następnie wstąpił do Wyższego Seminarium Duchownego diecezji tarnowskiej. 14 czerwca 1917 przyjął święcenia kapłańskie z rąk biskupa tarnowskiego, Leona Wałęgi. 
Po święceniach pracował jako duszpasterz w parafiach rzymskokatolickich w: Zakliczynie, Dębnie, Siedliskach-Bogusz, Wojniczu i Nowym Wiśniczu. W 1919 roku przebywał kilka miesięcy na froncie wojny polsko-bolszewickiej i służył w Wojsku Polskim w stopniu kapelana. 
W 1922 jako wikariusz w Nowym Wiśniczu zdobył zaufanie, a przede wszystkim popularność wśród mieszkańców, gdy wdał się w spór pomiędzy parafianami i proboszczem Andrzejem Sękowskim. Nagłaśniając publicznie skandal obyczajowy, do jakiego doszło na parafii przyczynił się do odejścia starego proboszcza ze stanowiska. Mianowany tymczasowo administratorem nie zdołał jednak otrzymać nominacji na proboszcza i złożył prośbę o translokację. Swoją rezygnacją z pracy na parafii Najświętszej Maryi Panny Wniebowziętej doprowadził do buntu mieszkańców wsi. Został zamknięty przez parafian w areszcie domowym na plebanii. Doszło do kilkumiesięcznego konfliktu między parafianami i kurią biskupią o obsadę stanowiska proboszcza, a którego konsekwencją była interwencja zbrojna policji oraz wojska w Nowym Wiśniczu. Za podburzanie ludzi do zamieszek Władysław Faron został aresztowany i osadzony w więzieniu w Krakowie. 
Suspendowany w grudniu 1922 roku nie odbył proponowanej przez kurię pokuty w klasztorze redemptorystów w Tuchowie, a po opuszczeniu aresztu powrócił do Nowego Wiśnicza i założył w miejscowości niezależną parafię narodową. 31 maja 1923 r. mimo ciążącej kary kościelnej odprawił publicznie pierwszą mszę świętą w języku polskim. 19 lipca 1923 r. za swoje postępowanie został uznany przez biskupa tarnowskiego Leona Wałęgę za ekskomunikowanego "latae sententiae".
Kapłan Polskiego Kościoła Narodowego.
Po opuszczeniu placówki w Nowym Wiśniczu Władysław Faron podjął studia filozoficzne na Uniwersytecie Jagiellońskim. Związał się w tym czasie z ruchem starokatolickim. Nawiązał współpracę z parafią starokatolicką w Katowicach, gdzie za zgodą miejscowego proboszcza Wilhelma Brożka udzielał się jako kapłan wspomagający. 
Po krótkim pobycie w Stanach Zjednoczonych Ameryki, podczas którego zapoznał się z działalnością Polskiego Narodowego Kościoła Katolickiego, powrócił do Polski. W 1926 zajął się organizowaniem niezależnej parafii Serca Jezusowego w Zamościu. Jednocześnie energicznie poświęcił się dziełu stworzenia w Polsce Kościoła Narodowego i podjął współpracę z misjonarzami PNKK. Szybko awansował w strukturach nowej wspólnoty wyznaniowej. Od 1927 roku zasiadał w trzyosobowym zarządzie diecezji polskiej PNKK. Był w niej odpowiedzialny za wizytację parafii, kierownictwo kleru oraz kwestie skarbowe.
W 1928 uczestniczył w Konferencji i Pierwszym Synodzie Kościoła Narodowego w Warszawie. Na zgromadzeniu tym wybrano go wikariuszem generalnym i administratorem diecezji misyjnej Polskiego Narodowego Kościoła Katolickiego w Rzeczypospolitej Polskiej.
21 marca 1929 r. na synodzie lokalnym w Zamościu Władysław Faron został wybrany na biskupa Polskiego Narodowego Kościoła Katolickiego dla Polski. Elekcja ta odbyła się jednak bez udziału delegata biskupa naczelnego PNKK. W związku z podejrzeniem braku legalności uchwał synodu zamojskiego sprawę musiało rozpatrzyć kolejne zgromadzenie. 24 kwietnia 1929 r. Synod Nadzwyczajny w Krakowie ponownie przeprowadził wybór biskupów dla Polski. Władysław Faron otrzymał wówczas nominację na biskupa diecezji wschodniej, zwanej lubelsko-małopolską. Ponadto zgromadzenie to mianowało go pierwszym przewodniczącym Prezydium Rady Kościoła. Z uwagi na problemy wewnętrzne Kościoła, związane przede wszystkim z rywalizacją o wpływy biskupów elektów Stanisława Zawadzkiego i Władysława Farona, w dniach 17-18 grudnia 1929 odbyła się kolejna elekcja w Krakowie. Władysław Faron otrzymał tym razem nominację na jedynego biskupa PNKK dla Polski.
Jako biskup elekt Władysław Faron udał się do Stanów Zjednoczonych Ameryki, gdzie 30 stycznia 1930 r. otrzymał sakrę z rąk biskupa naczelnego PNKK, Franciszka Hodura. Po powrocie do Polski osiadł w Krakowie i objął funkcję biskupa diecezjalnego. 15 października 1930 r. spotkała go za to ze strony Kościoła katolickiego kara ekskomuniki większej i przeniesienia do stanu świeckiego.
Władysław Faron okazał się biskupem autorytarnym, łamiącym zasady kolegialności władzy w PNKK. Niemal natychmiast po powrocie do kraju zaczął lansować projekt odłączenia polskiej diecezji Kościoła od macierzy w Stanach Zjednoczonych Ameryki. Samowolnie podejmował próby nawiązania unii kościelnej z Polskim Autokefalicznym Kościołem Prawosławnym. Podobne rozmowy prowadził z Wileńskim Kościołem Ewangelicko-Reformowanym.
Próby jednoosobowego przewodzenia diecezji polskiej Polskiego Narodowego Kościoła Katolickiego, ignorowanie postanowień lokalnych zgromadzeń Kościoła dość szybko spotkały się z krytyką ze strony części wiernych i duchowieństwa, które w tym celu odwołały się do VI Synodu Powszechnego PNKK obradującego w Buffalo. Ze Stanów Zjednoczonych Ameryki została przysłana delegacja biskupia do rozpatrzenia sprawy.
2 września 1931 roku na tzw. "zjeździe krakowskim" doszło do rozłamu w strukturach polskiej prowincji PNKK. Władysław Faron, który zignorował to spotkanie, został zawieszony w czynnościach biskupich. Było to jednoznaczne z opuszczeniem przez niego Polskiego Narodowego Kościoła Katolickiego.
Biskup Polskiego Kościoła Starokatolickiego.
Po zerwaniu współpracy z Diecezją Misyjną Polskiego Narodowego Kościoła Katolickiego Władysław Faron obłożył anatemą biskupów PNKK i zorganizował własną denominację starokatolicką, której został zwierzchnikiem. Początkowo podjęte zostały rozmowy zjednoczeniowe z Wileńskim Kościołem Ewangelicko-Reformowanym, a następnie z Polskim Autokefalicznym Kościołem Prawosławnym. Obie unie nie trwały jednak dłużej niż kilka miesięcy. Pomysły biskupa Władysława Farona spotkały się bowiem ze sprzeciwem wiernych. 
Na zorganizowanym w 1932 synodzie w Zamościu Władysław Faron został ogłoszony arcybiskupem metropolitą z siedzibą tytularną w Efezie. W 1933 założona przez niego wspólnota określana jako Kościół Katolicki Apostolski Polsko-Narodowy alias Polski Kościół Starokatolicki, aby pozornie podtrzymać związki z Unią Utrechcką i otrzymać formalne uznanie Rzeczypospolitej Polskiej, zawarła unię kościelną z parafią Diecezji Starokatolickiej Niemiec w Katowicach. Nie udało się jednak tego połączenia prawnie zalegalizować w Ministerstwie Wyznań Religijnych i Oświecenia Publicznego. Problematyczny w stosunkach z państwem polskim był bowiem nieuregulowany statut tej jednostki kościelnej. W okresie międzywojennym zwierzchnik Polskiego Kościoła Starokatolickiego rezydował w Zamościu, a następnie w Warszawie.
W 1934 biskup Władysław Faron konsekrował w Zamościu dwóch swoich sufraganów: Adama Jurgielewicza i Jana Perkowskiego. W 1936 w Polskim Kościele Starokatolickim doszło do kryzysu. Władysław Faron próbował pojednać się z PNKK i nawiązał w tym celu kontakt z biskupem Franciszkiem Hodurem. Zabiegi te jednak udaremnili pozostali hierarchowie. W efekcie napięć i nieporozumień wewnątrz Kościoła doszło do rozłamu między biskupami. Wspólnotę biskupa Farona opuścił wraz z podległymi mu parafiami biskup Jurgielewicz. Perkowski natomiast wyjechał do Brazylii, gdzie rozpoczął starania o utworzenie diecezji starokatolickiej. Misja te zaowocowała podjęciem współpracy Polskiego Kościoła Starokatolickiego z Wolnym Kościołem Katolickim i jego liderem Salomão Barbosa Ferrazem.
Podczas II wojny światowej działalnością biskupa Farona zainteresowały się niemieckie władze okupacyjne w Generalnym Gubernatorstwie. Najpierw Niemcy próbowali administracyjnie zmusić go do połączenia Polskiego Kościoła Starokatolickiego z tolerowanym Kościołem Starokatolickim Unii Utrechckiej w Generalnym Gubernatorstwie lub ze Starokatolickim Kościołem Mariawitów. Później zaczęli go szantażować. Ponieważ odmówił współpracy – pod groźbą uwięzienia w obozie KL Auschwitz – zażądano od niego, aby oskarżył katolickich biskupów Stanisława Galla i Czesława Sokołowskiego o zajmowanie się polityką. Miał to być pretekst do wysłania ich do KL Dachau. I tym razem biskup odmówił. W 1940 został aresztowany przez Gestapo i osadzony w warszawskim areszcie śledczym przy alei Szucha. Skazano go na śmierć. W 1941, tuż przed egzekucją, wyrok zamieniono na pobyt w obozie koncentracyjnym KL Auschwitz. Ostatecznie jednak biskup Faron trafił na dwa lata do więzienia w Siedlcach. 
Po uwolnieniu Władysław Faron osiadł w Legionowie. W 1945 roku uczestniczył tam w organizacji powojennego samorządu terytorialnego. Pełnił funkcję pierwszego przewodniczącego Prezydium Gminnej Rady Narodowej. Stworzył też od podstaw parafię starokatolicką i wybudował świątynię. Parafia nie odniosła ona jednak sukcesu misyjnego i szybko straciła wszystkich wiernych. Po tym niepowodzeniu przeniósł się do Łodzi, gdzie objął probostwo w tamtejszej parafii starokatolickiej. W tym czasie z inicjatywy Chrześcijańskiej Rady Ekumenicznej próbował zorganizować na terenie Polski unię Kościołów starokatolickich złożoną ze Starokatolickiego Kościoła Mariawitów, diecezji polskiej Polskiego Narodowego Kościoła Katolickiego i Polskiego Kościoła Starokatolickiego. PNKK sprzeciwił się jednak takiemu rozwiązaniu i unia nie doszła do skutku.
Rekoncyliacja.
W 1948 Władysław Faron wraz z księżmi Bronisławem Jaegerem i Antonim Kaflem postanowił powrócić do Kościoła rzymskokatolickiego. Dzięki wstawiennictwu jezuitów uzyskał możliwość spotkania z prymasem Polski, Augustem Hlondem. 9 lutego 1948 r. złożył oświadczenie o chęci powrotu do jedności z Kościołem katolickim i wyrzekł się dotychczas wyznawanej doktryny starokatolicyzmu. Skierowany na pokutę do klasztoru paulinów na Jasnej Górze, 27 lutego 1948 r. w obecności biskupa częstochowskiego Teodora Kubiny złożył tam rekoncyliację i został ponownie przyjęty w stan duchowieństwa rzymskokatolickiego.
Według wspomnień świadków w intencji nawrócenia i powrotu do Kościoła rzymskokatolickiego biskupa Władysława Farona miała ofiarować swoje życie męczennica z czasów II wojny światowej, błogosławiona Celestyna Faron.
Z uwagi na brak zgody polskich biskupów rzymskokatolickich na przyjęcie Władysława Farona do Episkopatu Polski jako kapłan rzymskokatolicki zrezygnował on z noszenia stroju biskupiego, a swoje insygnia biskupie ofiarował jako wotum na Jasnej Górze.
Po przystąpieniu do Kościoła rzymskokatolickiego Władysław Faron został inkardynowany do administratury apostolskiej w Gorzowie Wielkopolskim. Od 1948 roku był wikariuszem w Świdwinie. Uczył religii w miejscowym gimnazjum i liceum przyrodniczym oraz w szkole krawieckiej. Jednocześnie administrował i organizował parafię w Łobzie. Od 1956 roku był proboszczem parafii w Szczecinie-Pomorzanach, następnie od 1957 proboszczem parafii w Zbąszynku, a od 1958 w Szczecinie-Dąbiu. W latach 1962-1963 administrował parafią w Zamęcinie. Przyczynił się tam do odbudowy zniszczonych kościołów, organizował życie parafialne. Za swoją działalność został uhonorowany godnością kanonika. Mimo że w Kościele rzymskokatolickim nie pełnił funkcji biskupich, do końca życia posiadał prawo do używania pontyfikaliów, jednakowoż nigdy z niego nie korzystał.
W 1963 roku przeszedł na emeryturę. Zmarł w 1965 roku i został pochowany na cmentarzu parafialnym w Łobzie.
Władysław Faron w literaturze.
Władysław Faron był jednym z bohaterów powieści Jana Brzękowskiego "Międzywojnie".

</doc>
<doc id="534453" url="https://pl.wikipedia.org/wiki?curid=534453" title="Ust´-Niera">
Ust´-Niera

Ust´-Niera (ros. Усть-Нера) – osiedle typu miejskiego w Rosji, w Jakucji, siedziba administracyjna ułusu ojmiakońskiego. W 2010 roku liczyła 6436 mieszkańców.
Leży u podnóży gór Tas-Kystabyt nad Indygirką w pobliżu ujścia Niery. Ośrodek regionu wydobycia złota; przystań rzeczna; lotnisko, z którego odbywają się loty do Jakucka i północnego bieguna zimna - wioski Tomtor.
Temperatura zimą sięga -60 stopni Celsjusza.

</doc>
<doc id="534455" url="https://pl.wikipedia.org/wiki?curid=534455" title="Numeracja wersji oprogramowania">
Numeracja wersji oprogramowania

Numeracja wersji oprogramowania – określenie kolejności powstawania nowych wersji oprogramowania, pozwala na odróżnienie wersji między sobą. Zazwyczaj jest liczbą naturalną (np. numerowanie wersji od 1 lub według roku powstania), liczbą rzeczywistą lub zestawieniem kilku liczb naturalnych. W ostatnim przypadku kolejne liczby oddziela się zazwyczaj kropką, a ich znaczenie jest następujące:
Poszczególne składniki są kolejno inkrementowane podczas zmian w programie. Często projekty nie używają wszystkich składników, albo nazywają je inaczej (np. jądro Linuksa).
Oznaczenia wersji.
Major.
Liczba "major" (ang. główna) to wspólne oznaczenie wszystkich wersji programu bazujących na tych samych założeniach, mechanizmach itd. Zmienia się bardzo rzadko, najczęściej w wyniku zmiany koncepcji, założeń, API, podejścia itp. Czasami wiąże się z porzuceniem poprzednio rozwijanego programu i pisaniem kodu na nowo.
Minor.
Kolejnymi liczbami "minor" (ang. mniej ważna) oznacza się kolejne etapy rozwoju programu w ramach tej samej koncepcji (wersji "major"). Zmienia się razem z zaimplementowaniem nowej funkcji, zmianą jakiejś istniejącej itp. Na tym etapie są często realizowane punkty TODO programu – razem z zaimplementowaniem kolejnej funkcjonalności podnosi się numer minor.
Release.
Używany niekiedy numer wydania (z ang. "release") mówi, którym wydaniem w ramach wersji minor jest dana paczka programu. To ten numer rośnie najczęściej - razem z wydaniem kolejnej wersji. Tutaj zachodzą zmiany wynikające z poprawek błędów, integracji łatek, wkładania kolejnych fragmentów kodu do repozytorium projektu. Na tym etapie realizowane są punkty BUGS.
Konwencje.
Przyjęło się zapisywać te numery kolejno po sobie, rozdzielając je kropkami. A więc numer wersji jądra Linuksa o liczbach major = 2, minor = 8 i release = 11 zapisujemy: Linux 2.8.11.
Często nie zapisuje się kropki pomiędzy liczbą minor i release.
Kiedy deweloperzy danego projektu, podczas ciągłego rozwoju programu, dojdą do wniosku, że osiągnęli już kolejny punkt założeń projektowych, wydzielają w systemie kontroli wersji kolejną wersję "minor" i to w niej nanoszą zmiany, a linia poprzednia jest zamrożona i na nią nanoszone są jedynie poprawki istniejących tam błędów.
Często (np. w przypadku środowiska graficznego GNOME) praktykuje się przyjmowanie parzystych numerów minor jako linie stabilne projektu, a nieparzyste jako linie rozwojowe. Pozwala to na rozwijanie projektu w rozwojowej linii np. 2.9 a z punktem osiągnięcia założeń rozwojowych linii (zaimplementowania założonych funkcjonalności), numer wersji zostaje podbity do 2.10, oraz od razu zostaje wydzielona wersja 2.11 w której następuje dalszy rozwój, a na wersję 2.10 nanoszone są już tylko poprawki błędów (równolegle z linią 2.11). Pozwala to użytkownikom oprogramowania na używanie wersji stabilnych, bez niespodzianek, powstających naturalnie w wyniku rozwoju programu, a deweloperom na bezstresowe nanoszenie poprawek, bez obawy zepsucia programu u wszystkich.
Nightly-builds.
Warto wspomnieć jeszcze o praktyce tzw. nightly-builds. Duże, rozbudowane projekty praktykują przebudowywanie kodu całego projektu podczas nocy (na specjalnie zaprogramowanych komputerach) aby sprawdzić, czy repozytorium kodu jest spójne (czy deweloperów nie czekają niespodzianki podczas rozwoju). Automat budujący znakuje wtedy najczęściej daną kompilację programu kolejnym numerem, co pozwala potem śledzić kompilacje np. przy rozpatrywaniu zgłoszonych błędów. Tutaj praktyka zapisywania jest różna, ale najczęściej spotyka się po prostu kolejne numery oddzielane kropkami, np. foobar 4.13.62.2173.
FOSS.
Programy FOSS (ang. Free, Open Source Software) są zawsze w stanie rozwoju, więc nie mają numerów kolejnych wydań przez producenta, roku wydania konkretnej paczki, czy innego symbolu. Są oznaczane numerami kolejnej, w miarę ustabilizowanej wersji, która nadaje się do użytku, o zamkniętej w miarę funkcjonalności. Numery te dają również pojęcie z której linii rozwoju i którego momentu czasu rozwoju, pochodzi dana wersja programu.

</doc>
<doc id="534458" url="https://pl.wikipedia.org/wiki?curid=534458" title="Hydepark">
Hydepark

Hydepark – specjalny dział występujący na forach internetowych, czatach i innych serwisach internetowych, pozwalający na wolną dyskusję nieograniczoną żadnym tematem przewodnim. Hydepark wziął swoją nazwę od Królewskiego Londyńskiego Parku o tej samej nazwie, który zawdzięcza swoje potoczne znaczenie – jako forum swobodnego wypowiadania wszelkich poglądów w imię wolności słowa – od Speakers' Corner, położonego w pobliżu Marble Arch, które jest tradycyjnym miejscem przemówień i debat.
Hydepark występujący na wielu forach internetowych (głównie specjalistycznych, poświęconych wąskiemu zagadnieniu), charakteryzuje się tym, iż nie jest ściśle moderowany. W miejscu tym zazwyczaj dopuszczone są wątki off-topic (czyli zagadnienia niezwiązane z profilem tematycznym forum).

</doc>
<doc id="534468" url="https://pl.wikipedia.org/wiki?curid=534468" title="ART">
ART



</doc>
<doc id="534482" url="https://pl.wikipedia.org/wiki?curid=534482" title="Art Óenfher">
Art Óenfher



</doc>
<doc id="534484" url="https://pl.wikipedia.org/wiki?curid=534484" title="Art Óenfer">
Art Óenfer



</doc>
<doc id="534485" url="https://pl.wikipedia.org/wiki?curid=534485" title="Art Oenfer">
Art Oenfer



</doc>
<doc id="534487" url="https://pl.wikipedia.org/wiki?curid=534487" title="Centralne planowanie">
Centralne planowanie



</doc>
<doc id="534488" url="https://pl.wikipedia.org/wiki?curid=534488" title="Giorgio de Chirico">
Giorgio de Chirico

Giorgio de Chirico (ur. 10 lipca 1888 w Wolos, zm. 20 listopada 1978 w Rzymie) – włoski malarz, najbardziej znany jako twórca malarstwa metafizycznego ("pittura metafisica"). Uznawany za prekursora surrealizmu.
Życiorys.
Urodził się w Grecji jako pierwszy syn we włoskiej rodzinie o odległym greckim rodowodzie (matka pochodziła z Genui, a ojciec będący inżynierem kolejnictwa, z Palermo). W wieku lat 12 podjął naukę malarstwa i rysunku na Politechnice Ateńskiej. W 1905 po śmierci ojca rodzina powróciła chwilowo do Włoch (Florencja), a w 1906 przeniosła się do Monachium i de Chirico rozpoczął studia na tamtejszej Akademii Sztuk Pięknych, gdzie szczególnie zafrapowały go prace Arnolda Böcklina i Maxa Klingera oraz pisma Fryderyka Nietzschego i Artura Schopenhauera.
Latem 1909 roku wyjechał na sześć miesięcy do Mediolanu, gdzie zapoznał się z powstającym właśnie futuryzmem, a następnie do Florencji, gdzie pod wpływem „objawienia” na Piazza Santa Croce powstał jego pierwszy obraz z cyklu metafizycznych placów – "Zagadka jesiennego popołudnia". O tzw. objawieniu i dziele, które pod jego wpływem powstało, sam pisał: „Ta chwila jest dla mnie enigmą, ponieważ jest niewytłumaczalna. I chciałbym nazwać enigmą dzieło, które z niej powstało”. Okres spędzony we Włoszech „dostarczył nowych, katalizujących doświadczeń”. Szczególne wrażenie wywarł na malarzu kilkudniowy pobyt w Turynie w drodze do Paryża; zainspirowały go tam „metafizyczne” place i arkady oraz ekscentryczna Mole Antonelliana.
W 1911 po otrzymaniu wezwania do odbycia służby wojskowej schronił się wraz z matką we Francji. W Paryżu zamieszkali z jego bratem, malarzem Andreą de Chirico (znanym jako Alberto Savinio). Tam na cotygodniowych spotkaniach u poety Guillaume’a Apollinaira zetknął się z wpływowymi postaciami świata sztuki, jak Constantin Brancusi, Andre Derain, Pablo Picasso, Amedeo Modigliani. Wystawił kilka dzieł na Salon d’Automne w 1912 i 1913, a także na Salon de Independants w 1913 i 1914. Udało mu się też sprzedać pierwszą pracę ("Czerwona wieża"). Jako pierwszy napisał o nim pochlebnie Guillaume Apollinaire i dzięki niemu de Chirico poznał też mecenasa sztuki Paula Guillaume.
Będąc w Paryżu ignorował wezwania do odbycia służby wojskowej we Włoszech, wskutek czego uznany został za dezertera. Wkrótce po wybuchu I wojny światowej ponownie otrzymał powołanie i skorzystał z amnestii gwarantującej uniknięcie kary dotychczasowym dezerterom; ostatecznie uznany został za niezdolnego do walki i trafił do szpitala w Ferrarze. Tam poznał Carlo Carrę, który zafascynowany jego malarstwem, również zaczął malować w stylu metafizycznym (kilka lat później bez powiadomienia przyjaciela zorganizował swą indywidualną wystawę, ogłaszając się twórcą "pittura metafisica", co zakończyło ich przyjaźń).
Po wojnie przeniósł się na kilka lat do Rzymu. Szybko zyskał rozgłos w Europie. W 1924 ożenił się z rosyjską baleriną Raissą Guriewicz. W 1928 odbyła się jego pierwsza wystawa w Nowym Jorku, wkrótce też w Londynie. W 1930 ożenił się powtórnie, z Rosjanką Isabellą Pakszwer, z którą pozostał do końca życia. Po 1944 oboje na stałe osiedlili się w Rzymie; artysta zmarł tam w kilka miesięcy po 90 urodzinach.
Twórczość.
De Chirico stworzył koncepcję malarstwa metafizycznego. Inspiracje czerpał z mitologii, dzieł filozoficznych i z własnych doświadczeń. Na jego późniejszej twórczości miały zaważyć zarówno miejsce urodzenia, jak i profesja ojca (artysta uważał, że nieprzypadkowo urodził się w Wolos, skąd wyprawę po złote runo rozpoczęli Argonauci; mimo to bardziej niż z Jazonem utożsamiał się z Odyseuszem).
Obrazy z najważniejszego okresu 1909-1918 cechuje niepokojąca, złowroga atmosfera melancholii, samotności i tajemnicy. Na autoportrecie z 1911 r. napisał "Et quid amabo nisi quod aenigma est?" (Co ukocham, jeśli nie tajemnicę?). Malował tajemnicze place z ogromnymi, samotnymi budynkami, pokazane z irracjonalnej perspektywy, wszechobecne arkady, złowieszcze, wydłużone, zaprzeczające prawom fizyki cienie, fontanny, nawiązujące do dzieł Nietzschego, tajemnicze posągi i manekiny interpretowane niekiedy jako symbolizujące zmarłego ojca oraz, pociąg – symbol podróży, w jaką wyruszył on sam jako artysta.
Po roku 1918 zmienił stylistykę, stając się twórcą klasycyzującym i uważając się za spadkobiercę Tycjana. Zmiana ta ściągnęła na niego krytykę tych, których wcześniej zafascynowała nowatorskość malarstwa metafizycznego. Na doniosłej wystawie autorskiej w Galerie Lénce Rosenberg w 1926 Andre Breton nazwał nową sztukę de Chirico zdegenerowaną, a samego twórcę zagubionym geniuszem. Artysta odciął się od surrealizmu oraz modernizmu i przez blisko sześćdziesiąt lat malował obrazy w manierze klasycyzującej oraz (jak eufemistycznie określano kopiowanie przez niego własnych prac), „późniejsze wersje” motywów z lat największego powodzenia. Wywoływało to naturalne pytania o ocenę autentyczności, datowanie oraz wartość jego ówczesnych prac.
Wpływ.
Twórczość de Chirico miała przemożny wpływ na surrealistów. Jego pracami fascynowali się m.in. Salvador Dalí, Max Ernst, René Magritte, Yves Tanguy, George Grosz. Szczególnie znamienny jest przypadek Yves'a Tanguya, który przypadkowo ujrzał prace de Chirico w jednej z galerii i pod ich wpływem emocjonalnie zdecydował o wyborze profesji malarza.
Zwracające uwagę obrazy artysty wykorzystywane były m.in. w promowaniu muzyki: np. "Melancholia i tajemnica ulicy" została umieszczona na okładce płyty "Ultima Thule" zespołu Armia, a obraz "Ślepy mędrzec" znalazł się na okładce płyty "Misterioso" muzyka jazzowego Theloniousa Monka.

</doc>
<doc id="534490" url="https://pl.wikipedia.org/wiki?curid=534490" title="Art Oenfher">
Art Oenfher



</doc>
<doc id="534498" url="https://pl.wikipedia.org/wiki?curid=534498" title="Ageusz">
Ageusz



</doc>
<doc id="534499" url="https://pl.wikipedia.org/wiki?curid=534499" title="Wojciech Kolm">
Wojciech Kolm

Wojciech Zdzisław Kolm (ur. 31 sierpnia 1959 w Tczewie) – polski niezależny biskup starokatolicki (episcopus vagans, "biskup-tułacz"), proboszcz niezależnej parafii Zmartwychwstania Pańskiego w Wojcieszowie. Były duchowny Kościoła Starokatolickiego w Rzeczypospolitej Polskiej, w latach 1996–2006 i 2017 zwierzchnik tego Kościoła. Dwukrotnie skazany sądownie za molestowanie seksualne nieletnich.
Dzięki jego zabiegom państwo polskie po ponad 30 latach ponownie zarejestrowało Kościół Starokatolicki w RP. 
Życiorys.
Wstęp.
Urodził się jako rzymski katolik i był nowicjuszem w zgromadzeniu orionistów, został jednak z niego usunięty. Następnie rozpoczął pracę jako wychowawca młodzieży w Warszawie. Niedługo potem postanowił związać się z Polskim Kościołem Starokatolickim, gdzie przyjął 11 kwietnia 1993 r. święcenia prezbiteriatu z rąk bp. Marka Jana Kordzika.
Wybór na Zwierzchnika Polskiego Kościoła Starokatolickiego.
8 stycznia 1994 roku Synod Diecezji Pomorskiej Polskiego Kościoła Starokatolickiego zadecydował o swojej autokefalii, na swojego zwierzchnika wybrał ks. Wojciecha Kolma. Z czasem pozostałe parafie również uznały nowego lidera, a ówczesny zwierzchnik, abp Piotr Bogdan Filipowicz, przeszedł na emeryturę i osiadł w rodzinnych Koluszkach. 1 kwietnia 1996, biskup – elekt dokonał wpisu zarządzanej przez siebie wspólnoty do rejestru kościołów i innych związków wyznaniowych Ministerstwa Spraw Wewnętrznych pod nazwą Kościół Starokatolicki w Rzeczypospolitej Polskiej. Zamieszkał w Markach, gdzie w swoim domu urządził kaplicę katedralną. 
Sakra biskupia i współpraca międzywyznaniowa.
11 listopada 1999 przyjął sakrę biskupią z rąk arcybiskupa Kościoła Zakonu Mariawitów w Niemczech, Norberta Szuwarta, niezależnego biskupa mariawickiego Jana Plichty i polskokatolickiego duchownego, który zrzekł się władzy biskupiej w Polskim Kościele Starokatolickim – Henryka Marciniaka. W ten sposób zerwał pochodzącą od Polskiego Narodowego Kościoła Katolickiego sukcesję apostolską.
W 2000 roku doprowadził do zawarcia przez Kościół interkomunii z anglokatolickim Kościołem Starokatolickim Diecezji Anglikańskiej w Newcastle upon Tyne, a następnie udzielił ks. Krzysztofowi Rogersonowi sakry biskupiej.
Procesy karne i zdeponowanie z urzędu Zwierzchnika Kościoła Starokatolickiego w Rzeczypospolitej Polskiej.
Na początku 2003 roku Wojciech Kolm został aresztowany w Jeleniej Górze pod zarzutem udziału w zorganizowanej grupie pedofilów działającej na Dworcu Centralnym w Warszawie. W 2006 wyrokiem Sądu Kościelnego bp Wojciech Kolm został deponowany z urzędu zwierzchnika Kościoła Starokatolickiego w RP i ekskomunikowany. W uzasadnieniu usunięcia biskupa z Kościoła wskazano, że popełnił wiele przestępstw na szkodę dobrego imienia tej wspólnoty oraz że działał niezgodnie z jej doktryną. Zastąpił go jedyny w tym czasie bp Marek Kordzik. Po wykluczeniu ze stanu duchownego Wojciech Kolm przeniósł się do Wojcieszowa i zajął się zarządem fikcyjnego pensjonatu Dom Pogodnej Jesieni Adalbertus. W miejscowości ukrywał swoją tożsamość pod pseudonimem "ksiądz Patryk". Wyrok Sądu Kościelnego Kościoła Starokatolickiego w Rzeczypospolitej Polskiej budzi do dziś wiele kontrowersji, między innymi ze względu na zróżnicowane zeznania świadków przesłuchiwanych podczas posiedzenia Sądu Kościelnego. Ewenementem jest to, iż wydany wyrok został uprawomocniony bez przesłuchania oskarżonego, co stanowi podstawę do tego by uznać ten wyrok za nieważny.
14 września 2007 Sąd Rejonowy w Wołominie skazał go na 6 lat więzienia. Podczas procesu wyszło na jaw, że w latach 1994–2000 Wojciech Kolm współżył z czterema piętnastoletnimi chłopcami. 1 lutego 2008 Wojciech Kolm został ponownie aresztowany za przestępstwa obyczajowe pod zarzutem molestowania gimnazjalisty z Wojcieszowa. Za wielokrotne doprowadzenie chłopca do obcowania płciowego w zamian za korzyści materialne, 16 czerwca 2008 Wojciech Kolm został skazany dodatkowo na rok więzienia. W roku 2011 Wojciech Kolm zakończył odbywanie kary i opuścił więzienie.
Powrót do Kościoła Starokatolickiego w Rzeczypospolitej Polskiej.
Od 2016 roku ponownie uczestniczy w życiu Kościoła Starokatolickiego w RP jako biskup. Jest proboszczem parafii Zmartwychwstania Pańskiego w Wojcieszowie. 18 września 2016 roku uczestniczył wraz z władzami samorządowymi w obchodach 200-lecia założenia miasta Aleksandrów Łódzki, gdzie znajdowała się do października 2016 roku katedra starokatolicka.
14 stycznia 2017 roku uczestniczył w III Nadzwyczajnym Synodzie Kościoła Starokatolickiego w Łodzi. Został Przewodniczącym Komisji do spraw Zmian w Prawie Wewnętrznym Kościoła. Podczas Nadzwyczajnego Synodu Kościoła Starokatolickiego podjęto uchwałę, która unieważniła wyrok Sądu Kościelnego względem ks. bp. Wojciecha Kolma, stwierdzając poważne uchybienia względem samego wyroku oraz przebiegu procesu, przez co z mocy prawa unieważniono wszystkie decyzje podjęte przez zmarłego ks. Kordzika. Jednocześnie, niezgodnie z prawem, dokonano wyboru na Zwierzchnika ks. Artura Wiecińskiego. W wyniku tej decyzji Wojciech Kolm konsekrował 22 lipca 2017 r. ks. Wiecińskiego na biskupa Kościoła. 4 marca 2017 roku bp Kolm udzielił także święceń kapłańskich diakonatu dwóm klerykom: Piotrowi Janowskiemu i Waldemarowi Majowi, zaś 17 czerwca 2017 r. – święceń prezbiteratu dk. mgr Grzegorzowi Wyszyńskiemu, doktorantowi teologii starokatolickiej Chrześcijańskiej Akademii Teologicznej w Warszawie.
Kryzys administracyjny Kościoła i kontrowersje wobec dualizmu na urzędzie Zwierzchnika Kościoła.
We wrześniu 2017 roku dokonano analizy prawnej statusu prawnego urzędu Zwierzchnika Kościoła, ks. bpa Artura Wiecińskiego. Duchowieństwo poddając analizie prawnej stan faktyczny styczniowego wyboru, uznali, iż wybór jest nieważny, ze względu na zachodzący dualizm na stanowisku Zwierzchnika. Na prośbę Kościoła prawnicy przygotowali opinię prawną, która podtrzymała przedstawione przez prezbiterium fakty.
W czasie kryzysu administracyjnego, duchowieństwo z ks. bpem Wojciechem Zdzisławem Kolmem na czele, zwołało na 19 listopada 2017 r. kolejny, Nadzwyczajny Synod Kościoła. Na tymże Synodzie, bp Wojciech Zdzisław Kolm złożył oficjalnie urząd Zwierzchnika Kościoła Starokatolickiego w Rzeczypospolitej Polskiej. W tajnym głosowaniu, podczas I sesji, większością głosów, wybrany na Zwierzchnika Kościoła Starokatolickiego w Rzeczypospolitej Polskiej został ks. mgr Dariusz Majewski, magister teologii Wydziału Teologii Akademii Teologii Katolickiej (dzisiaj UKSW). Opinia prawna  wraz z uchwałami ze styczniowych i listopadowych obrad Synodu  została przedłożona w Ministerstwie Spraw Wewnętrznych i Administracji.
29 grudnia 2017 roku Departament Wyznań MSWiA dokonał aktualizacji rejestru Kościołów i związków wyznaniowych. W wyniku podjętej kilka miesięcy wcześniej interwencji prawnej przez bpa Wojciecha Zdzisława Kolma, MSWiA stwierdziło, że:
Mając świadomość, skutków prawnych jakie wywołuje powyższe stanowisko, w szczególności w kontekście działań podejmowanych przez ks. bpa Marka Kordzika oraz ks. bpa Artura Wiecińskiego, DWRMNiE (Departament Wyznań Religijnych oraz Mniejszości Narodowych i Etnicznych) zaproponował Kościołowi pomoc i współpracę w kwestii dostosowania statusu prawnego Kościoła jako całości oraz jego jednostek organizacyjnych do przepisów powszechnie obowiązujących oraz statutu Kościoła.
Bp Wojciech Zdzisław Kolm w grudniu 2017 wycofał się z działalności eklezjalnej i przestał być duchownym Kościoła Starokatolickiego w Rzeczypospolitej Polskiej.

</doc>
<doc id="534501" url="https://pl.wikipedia.org/wiki?curid=534501" title="Loa (rzeka)">
Loa (rzeka)

Loa – najdłuższa rzeka Chile jak i przepływająca przez pustynię Atakama, licząca ok. 440 km długości. Jej wody wykorzystuje się głównie do irygacji pól.
Swoje źródła ma w Kordylierze Zachodnim, na północ od wulkanu Miño. Mapy przedstawiają je na zboczach Cerra Pereira, Cerro Aloncha lub samego wulkanu. W górnym biegu spływa przez płaskowyż na południe. Po przepłynięciu w pobliżu Cerros de Paqui i Cerro Cerrqui, mija miejscowość San Francisco de Chiu Chiu, za którą ze wschodu wpada do niej Rio Salado. Od tego miejsca rzeka skręca na zachód. Na północ skręca od ujścia do niej wód rzeki Rio San Salvador, 15 km na południowy wschód od Maria Elena. Od Quillagua jej doliną biegnie granica regionów Tarapacá po stronie północnej i Antofagasta po południowej. 30 km na północny zachód od Quillagua ponownie zmienia swój bieg, tym razem głęboką doliną podążając na zachód do Caleta Loa - zatoki na Pacyfiku.

</doc>
<doc id="534502" url="https://pl.wikipedia.org/wiki?curid=534502" title="Chymozyna">
Chymozyna



</doc>
<doc id="534503" url="https://pl.wikipedia.org/wiki?curid=534503" title="Mieczysław Kapłanow">
Mieczysław Kapłanow

Mieczysław Kapłanow (ros. "Димитрий Терентьевич Капланов" Dimitrij Tierieńtjewicz Kapłanow) – przewodniczący Naczelnej Rady Wschodniego Kościoła Staroobrzędowego, nieposiadającego hierarchii duchownej (działającego na podstawie Rozporządzenia Prezydenta Rzeczypospolitej Polskiej z dnia 28 marca 1928 r. o stosunku Państwa do Wschodniego Kościoła Staroobrzędowego, nie posiadającego hierarchji duchownej).
Mieczysław Kapłanow jest emerytowanym żołnierzem. Pracuje w białostockich strukturach Ligi Obrony Kraju. Od lipca 2006 pełni funkcję nastawnika parafii staroobrzędowej w Gabowych Grądach.
15 września 2002 Sobór Wschodniego Kościoła Staroobrzędowego, nie posiadającego hierarchii duchownej, obrał Mieczysława Kapłanowa zastępcą przewodniczącego Naczelnej Rady tego Kościoła; od 21 marca 2004 Kapłanow pełnił obowiązki przewodniczącego, a od lipca 2006 jest przewodniczącym Rady Naczelnej.

</doc>
<doc id="534504" url="https://pl.wikipedia.org/wiki?curid=534504" title="Rennina">
Rennina



</doc>
<doc id="534512" url="https://pl.wikipedia.org/wiki?curid=534512" title="Chatyngnach">
Chatyngnach

Chatyngnach – rzeka w azjatyckiej części Rosji, w Jakucji; lewy dopływ Ujandiny. Długość 444 km (od źródeł rzeki Dońskiej 600 km); powierzchnia dorzecza 10,1 tys. km².
Powstaje z połączenia rzek Dońska i Nongondża u podnóży gór Połousny Kriaż; płynie w kierunku wschodnim po Nizinie Abyjskiej silnie meandrując; w dorzeczu liczne jeziora.
Zamarza od października do maja; zasilanie śniegowo-deszczowe.

</doc>
<doc id="534518" url="https://pl.wikipedia.org/wiki?curid=534518" title="Ażur">
Ażur

Ażur (z franc. "ajour" – dziurka) – rodzaj zdobienia polegający na wycięciu w materiale otworów o ozdobnym kształcie, skomponowanych tak, aby prześwitywała przez nie płaszczyzna tła. Ten ozdobny układ otworów wykonywany jest w dowolnym materiale i tworzy zespół dekoracyjny.
Ażur stosowany jest zarówno w rzemiośle artystycznym (kraty, ozdobne siatki) jak i tkaninach artystycznych. W tkaninach ażur uzyskuje się przez rozsunięcie nici osnowy i wątku lub wycięcie fragmentu tła.
W architekturze ażur jest zespołem dekoracyjnym w postaci elementów ozdobnych np. balustrad, przezroczy, maswerków. Występował we wszystkich epokach architektonicznych. Jest typowy dla sztuki mauretańskiej, hinduskiej, gotyckiej i późnoruskiej. Jeżeli w detalu architektonicznym otwory są zamknięte w tle, wówczas nosi on nazwę "ażuru ślepego".
Technika zdobnicza polegająca na tworzeniu wzoru z otworów nazywana jest ażurowaniem. Dzięki otworom do kompozycji zostaje wprowadzone światło, które modeluje przedmiot grą światłocieni.
Kompozycje ażurowe stosowane są dla podniesienia wrażenia lekkości i delikatności.

</doc>
<doc id="534522" url="https://pl.wikipedia.org/wiki?curid=534522" title="No means no">
No means no



</doc>
<doc id="534530" url="https://pl.wikipedia.org/wiki?curid=534530" title="Herb gminy Piątek">
Herb gminy Piątek



</doc>
<doc id="534533" url="https://pl.wikipedia.org/wiki?curid=534533" title="Celownik (element broni)">
Celownik (element broni)

Celownik – urządzenie służące do wyznaczania elementom broni odpowiadającym za początkowy kierunek lotu pocisku takiego położenia, aby tor pocisku przechodził przez cel. Ze względu na przeznaczenie celowniki dzielą się na:
W zależności od konstrukcji i sposobu działania celowniki dzielą się na:

</doc>
<doc id="534534" url="https://pl.wikipedia.org/wiki?curid=534534" title="Trójka (polityka)">
Trójka (polityka)

Trójka, trojka (z ros. "trojka") – określenie rodzaju instytucji występującej przede wszystkim w organizacjach międzynarodowych, obecnie najczęściej stosowane w kontekście Unii Europejskiej. Zazwyczaj jest to rodzaj komitetu, składający się z obecnego szefa organizacji, osoby poprzednio pełniącej to stanowisko oraz osoby wyznaczonej do pełnienia go w przyszłości. W celu jej powołania niezbędne jest uprzednie wyznaczanie przyszłych przewodniczących, na przykład przez przyjęcie reguły rotacji. Funkcjonowanie trójki ma zazwyczaj na celu zachowanie ciągłości prowadzonej polityki i płynnemu wchodzeniu kolejnych przewodniczących w swoje obowiązki.
W szerszym znaczeniu trójka może odnosić się do każdego trzyosobowego komitetu (na przykład trójki CzeKa, trójki giertychowskie).
Pochodzenie nazwy.
Pojęcie to weszło do języka polityki w latach 60. XX wieku. Zapoczątkowane zostało przez Nikitę Chruszczowa, który zaproponował, aby zastąpić sekretarza generalnego Organizacji Narodów Zjednoczonych (ówcześnie krytykowany przez ZSRR Dag Hammarskjöld ze Szwecji) trzyosobowym zespołem złożonym z przedstawicieli bloku wschodniego, państw zachodnich i państw niezaangażowanych. Projekt Związku Radzieckiego nie został zaakceptowany, jako że państwa neutralne nie poparły wniosku. Wkrótce potem Hammarskjöld zginął w Kongu, najprawdopodobniej 
zestrzelony, a jego miejsce zajął U Thant, przedstawiciel państw niezaangażowanych (w tym przypadku Birmy).
Trójka w Unii Europejskiej.
Początkowo, w ramach rozwijania Wspólnej Polityki Zagranicznej i Bezpieczeństwa, troika funkcjonowała w klasycznej formie współpracy trzech prezydencji: byłej, obecnej i kolejnej. Miało to na celu zachowanie ciągłości w działaniach Rady UE w II Filarze. W traktacie z Maastricht zapisano, że przedstawiciele poprzedniej i przyszłej prezydencji powinni wspierać obecnego przewodniczącego, a w uzasadnionych przypadkach w pracach grupy powinien brać również przedstawiciel Komisji Europejskiej.
Traktat amsterdamski ustanowił nową trójkę (a właściwie czwórkę) do prowadzenia wspólnej polityki zagranicznej i bezpieczeństwa, składającą się z aktualnej prezydencji, kolejnej prezydencji, wysokiego przedstawiciela do spraw wspólnej polityki zagranicznej i bezpieczeństwa oraz przedstawiciela Komisji Europejskiej (zazwyczaj jest nim przewodniczący lub komisarz ds. stosunków zewnętrznych).
Trójka UE nie ma kompetencji decyzyjnych, jest też w części nieformalna (w traktatach jest określona, ale nie z nazwy). Decyzje podejmują stosowne organy (obecna prezydencja i Wysoki Przedstawiciel), a trójka jako taka ma jedynie głos doradczy, pełni funkcje reprezentacyjne i skupia się na płynnym przekazywaniu władzy i zachowaniu kultury organizacyjnej.
Trojka w europejskim kryzysie zadłużenia 2009-.
Mianem „trojki” jest określany zespół złożony z Komisji Europejskiej, Europejskiego Banku Centralnego i Międzynarodowego Funduszu Walutowego, który odpowiadał za:
Warunkiem otrzymania przez państwo pomocy finansowej było wykonanie zaleceń trojki, wiążących się z ograniczeniem wydatków budżetowych. W związku z tym działalność trojki spotkała się ze sprzeciwem społeczeństw, które obciążały ją odpowiedzialnością za konieczność wprowadzenia cięć fiskalnych.
Inne organizacje.
Od września 1997 instytucja trójki występuje również w ramach Ruchu Państw Niezaangażowanych. Ma ona konstrukcję podobną do pierwotnej troiki UE – w jej skład wchodzą ministrowie spraw zagranicznych poprzedniego, obecnego i następnego państwa sprawującego przewodnictwo w Ruchu.
Instytucja trójki występuje też w przypadku struktur G20 oraz OBWE.
Nieformalnie „Trójką” ("The Troika") nazywano trzech najbardziej zaufanych doradców prezydenta Ronalda Reagana: szefa sztabu Białego Domu Jamesa Bakera III, jego zastępcę Michaela Deavera oraz doradcę prezydenta Eda Meese'a.

</doc>
<doc id="534535" url="https://pl.wikipedia.org/wiki?curid=534535" title="The Freddie Mercury Tribute Concert">
The Freddie Mercury Tribute Concert

The Freddie Mercury Tribute Concert – koncert rockowy, który odbył się 20 kwietnia 1992 roku na stadionie Wembley w Londynie. Celem imprezy było złożenie hołdu wokaliście grupy Queen, Freddiemu Mercury, który pięć miesięcy wcześniej, 24 listopada 1991 roku, zmarł na AIDS. Pieniądze z koncertu przeznaczono na walkę z AIDS.
W lutym 1992, na corocznym rozdaniu Brit Awards, Roger Taylor i Brian May ogłosili termin koncertu. 72 tys. biletów zostało sprzedanych w 2 godziny, pomimo że nie było jeszcze wiadomo, kto oprócz Queen wystąpi na Wembley.
Szacuje się, że w imprezie udział wzięło około 2 miliardów ludzi na całym świecie, z czego 72 tysiące brało udział na żywo, a reszta przez radio i telewizję. Impreza trwała od godziny 18:00 do 3:00 nad ranem. Gospodarzami wieczoru byli trzej pozostali członkowie Queen: Brian May, Roger Taylor i John Deacon. Zaproszonymi gośćmi do udziału w koncercie byli m.in.: David Bowie, Roger Daltrey, Def Leppard, U2, Extreme, Bob Geldof, Spinal Tap, Guns N’ Roses, Ian Hunter, Tony Iommi, Elton John, Annie Lennox, Metallica, George Michael, Liza Minnelli, Robert Plant, Mick Ronson, Seal, Lisa Stansfield, Elizabeth Taylor, Paul Young i Zucchero.
Kiedy koncert był transmitowany przez MTV, drogą satelitarną grupa U2 zadedykowała Mercury’emu wykonywany na żywo na koncercie w Sacramento (Kalifornia) utwór „Until the End of the World”.
Wydania.
Wydanie oryginalne.
Koncert został wydany w 1992 na VHS (na całym świecie na ogół wydanie dwukasetowe) i Laserdiscu w USA i Japonii w 1993, a w Wielkiej Brytanii w 1997. Z powodu ograniczeń technicznych w wydaniach zabrakło dwóch ostatnich utworów Extreme, pierwszych dwóch Def Leppard, utworu Spinal Tap, podobnie jak „Innuendo”. W wydaniu amerykańskim nie zmieścił się utwór „Too Late God” w wykonaniu Boba Geldofa i „Las Palabras de Amor” w wykonaniu Zucchero.
Wydano także album "A Tribute to Freddie Mercury".
Wydanie specjalne.
W kwietniu 2002 w 10. rocznicę koncert został wydany na DVD i stał się #1 w Wielkiej Brytanii. Cała pierwsza część koncertu nie została wydana, co spotkało się z krytyką. Na prośbę Roberta Planta zrezygnowano również z opublikowania utworu „Innuendo”. Artysta wyjaśniał, że był w słabej formie wokalnej i nie pamiętał dobrze tekstu, przez co nie śpiewał słów w odpowiednim momencie.
Rozdzielczość 4:3 zastąpiono panoramiczną, tracąc dużą część oryginalnego obrazu.
Cały dochód ze sprzedaży obu wydań zasilił The Mercury Phoenix Trust.
Nagranie w Polsce uzyskało status złotej płyty DVD.
We wrześniu 2013 koncert został wydany na Blu-rayu. Wydawnictwo zawiera obydwie części koncertu, jednakże nadal niepełne, gdyż wycięto te same utwory, które zostały wycięte w wersji VHS.
Książka.
9 sierpnia 2013 ukazała się w sprzedaży książka "Freddie Mercury Tribute &amp; Brian May Interview", zawierająca przemyślenia na temat koncertu, relacje oraz wywiad z Brianem Mayem tuż po śmierci Freddiego.
Wykonawcy.
Oprócz wyżej wymienionych, trzech członków Queen wspomagali:
„Somebody to Love” w wykonaniu George’a Michaela (z zespołem Queen) i „These Are the Days of Our Lives” (z Queen i Lisą Stansfield) w 1993 wydano na EP "Five Live". Dochód ze sprzedaży wydawnictwa zasilił Mercury Phoenix Trust.

</doc>
<doc id="534536" url="https://pl.wikipedia.org/wiki?curid=534536" title="Freddie Mercury Tribute">
Freddie Mercury Tribute



</doc>
<doc id="534538" url="https://pl.wikipedia.org/wiki?curid=534538" title="Soul blues">
Soul blues

Soul blues – podgatunek muzyki bluesowej powstały w latach 60. XX wieku będący połączeniem muzyki klasycznego electric bluesa, soulu oraz muzyki gospel. Jednym z pionierów tego gatunku był Bobby Bland, a jego piosenka "The Thrill Is Gone" stała się z czasem sztandarowym utworem soul bluesa. Innymi przedstawicielami tego podgatunku to ZZ Hill, Otis Clay, Latimore, Little Milton, Johnny Adams, Solomon Burke, Wilson Pickett, Bobby Rush oraz Johnnie Taylor. Największa popularność gatunku przypada na lata 80. XX wieku, a jej głównymi odbiorcami była ludność afroamerykańska.

</doc>
<doc id="534545" url="https://pl.wikipedia.org/wiki?curid=534545" title="Ján Langoš">
Ján Langoš

Ján Langoš (ur. 2 sierpnia 1946 w Bańskiej Bystrzycy, zm. 15 czerwca 2006 w m. Turňa nad Bodvou) – czechosłowacki i słowacki polityk, minister spraw wewnętrznych Czechosłowacji (1990–1992), prezes Instytutu Pamięci Narodu (2003–2006), przewodniczący Partii Demokratycznej (1995–2000).
Życiorys.
Z wykształcenia fizyk, absolwent Słowackiej Wyższej Szkoły Technicznej w Bratysławie. Pracował w Słowackiej Akademii Nauk. W czasach komunistycznych działał w opozycji, współpracował z Jánem Čarnogurským. W latach 1990–1992 był pierwszym niekomunistycznym ministrem spraw wewnętrznych Czechosłowacji. Zasiadał w Zgromadzeniu Federalnym Czechosłowacji, następnie zaś w Radzie Narodowej (1994–2002). Pełnił funkcję przewodniczącego Partii Demokratycznej (1995–1998, 1999–2001). W 2003 został wybrany na pierwszego przewodniczącego zarządu Instytutu Pamięci Narodu, który przejął zadania ośrodka dokumentacji ds. zbrodni komunizmu. Był jednym z inicjatorów powołania instytutu.
Zginął w wypadku samochodowym między miejscowościami Turňa nad Bodvou i Drienovec.

</doc>
<doc id="534549" url="https://pl.wikipedia.org/wiki?curid=534549" title="Marcjal">
Marcjal



</doc>
<doc id="534551" url="https://pl.wikipedia.org/wiki?curid=534551" title="Mentalizm">
Mentalizm

Mentalizm – kategoria sztuki iluzji reprezentowana przez iluzjonistów mentalistów, z wykorzystaniem sugestii i hipnozy oraz mnemoniki. Wiedza dotycząca wykorzystania iluzji kognitywnych, psychologii, pozwala osiągnąć pozornie niesamowite efekty sprowadzające się głównie do oszukania widza dzięki jego nieświadomości ograniczeń percepcji i błędów poznawczych.

</doc>
<doc id="534554" url="https://pl.wikipedia.org/wiki?curid=534554" title="Etienne Bacrot">
Etienne Bacrot



</doc>
<doc id="534557" url="https://pl.wikipedia.org/wiki?curid=534557" title="Blues brytyjski">
Blues brytyjski

Brytyjski blues (ang. British blues) – podgatunek bluesa powstały w późnych latach 50. XX wieku. Amerykańscy muzycy bluesowi, tacy jak Muddy Waters, Howlin' Wolf i B.B. King, byli bardzo popularni w Wielkiej Brytanii. Młodzi brytyjczycy zafascynowani bluesem zaczęli sami zakładać zespoły i naśladować swoich idoli. Brzmienie brytyjskiego bluesa ukształtowało się wyraźnie w latach 60. Gatunek ten, podczas tak zwanej brytyjskiej inwazji, stał się bardzo popularny w Stanach Zjednoczonych.
Przedstawiciele brytyjskiego bluesa: The Animals, Long John Baldry, Jeff Beck, Duster Bennett, Blues Incorporated, Chicken Shack, Graham Bond, Jack Bruce, Eric Clapton, Cream, Cyril Davies, Fleetwood Mac, John Mayall, Peter Green, Jo Ann Kelly, Alexis Korner, Led Zeppelin, Manfred Mann, Sam Mitchell, Jimmy Page, Dave Peabody, The Rolling Stones, Savoy Brown, The Small Faces, Gordon Smith, Jeremy Spencer, Ten Years After, Them, The Yardbirds oraz Chris Youlden.

</doc>
<doc id="534559" url="https://pl.wikipedia.org/wiki?curid=534559" title="Śrawaka">
Śrawaka



</doc>
<doc id="534562" url="https://pl.wikipedia.org/wiki?curid=534562" title="Jan Tarnowski (zm. 1409)">
Jan Tarnowski (zm. 1409)

Jan z Tarnowa herbu Leliwa (ur. przed 1349, zm. w 1409) – syn Rafała z Tarnowa i Dzierżki z Wielowsi.
Życiorys.
Był właścicielem Tarnowa, Wielowsi i Jarosławia. 
Był też podkomorzym sandomierskim przed 1368, marszałkiem królewskim przed 1373, starostą radomskim przed 1376, kasztelanem sandomierskim przed 1377, marszałkiem wielkim koronnym (1378–1381), wojewodą sandomierskim (przed 1385-1401), starostą sandomierskim przed 1386, starostą generalnym Rusi (przed 1387-1393) i (1394-1404), wojewodą krakowskim (1401-1406), kasztelanem krakowskim i starostą krakowskim od 1406.
W 1401 roku był sygnatariuszem unii wileńsko-radomskiej. Był świadkiem pokoju w Raciążku w 1404 roku. 
Jego synowie Jan i Spytko walczyli w bitwie pod Grunwaldem w 1410.
Rodzina.
Od 1379 był w związku z Katarzyną nieznanego nazwiska, z którą miał czworo dzieci:

</doc>
<doc id="534564" url="https://pl.wikipedia.org/wiki?curid=534564" title="Herb Chojny">
Herb Chojny

Herb Chojny – jeden z symboli miasta Chojna i gminy Chojna w postaci herbu.
Wygląd i symbolika.
Herb przedstawia w błękitnym polu herbowym popiersie mężczyzny o białych (srebrnych) włosach, sięgających ramion, odzianego w białą koszulę i na niej czerwony płaszcz, spięty pod szyją złotą klamrą, ze złotą koroną na głowie.
Jest to herb mówiący, nawiązujący do niemieckiej nazwy miasta "Königsberg" (pol. "królewska góra").
Historia.
Postać króla widnieje na pieczęci pochodzącej z 1331 roku używanej jeszcze w 1698 roku.

</doc>
<doc id="534565" url="https://pl.wikipedia.org/wiki?curid=534565" title="Władysław Midowicz">
Władysław Midowicz

Władysław Midowicz (ur. 28 maja 1907 w Mikuliczynie, zm. 11 lutego 1993 w Wieliczce) – polski geograf i meteorolog, działacz turystyczny i krajoznawczy, z zamiłowania turysta górski.
Życiorys.
Urodził się na południowo-wschodnich kresach Rzeczypospolitej, w Mikuliczynie nad Prutem u stóp Gorganów. Wraz z rodzicami, pracującymi na kolei, wielokrotnie zmieniał miejsce zamieszkania. Uczył się w Hodyńkowcach, Stanisławowie, Wadowicach i ponownie w Stanisławowie. W okresie wojny polsko-ukraińskiej w latach 1918–1919 Władysław Midowicz znalazł się we Lwowie, gdzie brał udział w obronie miasta.
W 1925 roku ukończył Gimnazjum Realne im. A. Asnyka w Białej (obecnie część Bielska-Białej) i rozpoczął studia na Wydziale Prawa Uniwersytetu Jagiellońskiego. Po roku przeniósł się do Państwowej Akademii Handlowej we Lwowie. Po jej ukończeniu powrócił na Uniwersytet Jagielloński, ale na Wydział Geograficzny. W roku 1936 otrzymał stopień magistra w zakresie geografii ze specjalizacją w meteorologii i klimatologii.
Równolegle ze studiami i pracą naukową działał w Polskim Towarzystwie Tatrzańskim. M.in. w latach 1925–1926 wyznakował wszystkie polskie szlaki turystyczne w rejonie Babiej Góry, w tym jeden z nielicznych w Beskidach odcinek o charakterze wysokogórskim – tzw. Perć Akademików na Diablak. W rejonie Babiej Góry znany był z tzw. „wojny na pędzle”, w ramach której walczył ze znakami niemieckiej organizacji turystycznej Beskidenverein.
W 1927 r. został członkiem Oddziału Krakowskiego PTT i jeszcze w tym samym roku objął funkcję bibliotekarza Biblioteki Górskiej Towarzystwa w Krakowie, którą pełnił do roku 1930. W 1928 r. reaktywował Koło Akademickie przy Oddziale Krakowskim PTT, które w roku 1930 przekształcił w pierwszy Akademicki Oddział PTT, z Midowiczem jako prezesem. Publikował nowele, opowiadania oraz artykuły naukowe i krajoznawcze. Między innymi w 1928 r. na łamach „Ochrony Przyrody” przedstawił projekt utworzenia parku narodowego na Babiej Górze. W 1930 r. opublikował wydaną przez Oddział Babiogórski PTT monografię turystyczną Babiej Góry.
26 października 1931 roku Władysław Midowicz ożenił się z Antoniną Ćwiek. 11 maja 1933 roku urodził się mu syn Jacek.
W latach 1932–1937 był gospodarzem schroniska na Markowych Szczawinach. W latach 1937–1939 pełnił funkcję kierownika jednego z dwóch najnowocześniejszych w Europie obserwatoriów astronomicznych – Obserwatorium Astronomiczno-Meteorologicznego im. Marszałka Józefa Piłsudskiego na Popie Iwanie w Czarnohorze. 18 września 1939 roku w obliczu agresji sowieckiej z polecenia polskich władz opuścił placówkę i udał się na Węgry.
W latach wojny służył jako meteorolog w polskich i brytyjskich bazach lotniczych. W 1944 r. otrzymał stopień kapitana. Od 1948 r. pracował w Singapurze, w brytyjskiej służbie meteorologicznej Dalekiego Wschodu. W 1958 r. zamieszkał wraz z rodziną w Adelaide w południowej Australii, gdzie pracował jako nauczyciel geografii w Unley High School. Wolny czas spędzał wędrując po australijskim interiorze i Górach Flindersa, gdzie uczestniczył w znakowaniu pierwszych szlaków turystycznych. W tych latach dokonał też jako pierwszy Polak wejścia na Kinabalu (4095 m n.p.m.), najwyższy szczyt Borneo.
18 stycznia 1967 roku wrócił wraz z żoną do Polski. W latach 1967–1973 pełnił funkcję społecznego opiekuna sieci znakowanych szlaków Tatr Polskich. Publikował przewodniki turystyczne, a także liczne artykuły naukowe i krajoznawcze, materiały przewodnickie, nowele i opowiadania wspomnieniowe o tematyce górskiej (m.in. w „Wierchach” i wewnętrznych biuletynach Studenckich Kół Przewodnickich). Prowadził działalność szkoleniową w środowiskach przewodników górskich.
Pod koniec życia zamieszkał w Wieliczce. Tutaj zmarł 11 lutego 1993 roku i został pochowany na miejscowym cmentarzu.

</doc>
<doc id="534567" url="https://pl.wikipedia.org/wiki?curid=534567" title="Falafel">
Falafel

Falafel ( "falāfil", znany w Egipcie jako طعمية "ṭaʿmiyya") – potrawa kuchni bliskowschodniej, przygotowywana z ciecierzycy bądź bobu.
Falafel to smażone kulki lub kotleciki z ciecierzycy bądź bobu z przyprawami. Jest bardzo popularną potrawą w krajach arabskich. W krajach Bliskiego Wschodu przygotowuje się go w wersji z ciecierzycy, w Egipcie w wersji mieszanej. Kulki falafelowe zwykle serwowane są w picie, z warzywami oraz sosem, często na bazie tahini.
Danie pochodzi z Bliskiego Wschodu, oryginalnie najprawdopodobniej z Egiptu. Cieszy się popularnością jako fast food w wielu krajach europejskich oraz w Stanach Zjednoczonych. Często podawana jest w barach serwujących kebab. Falafel stanowi bogate źródło białka i jest ceniony w kuchni wegetariańskiej oraz wegańskiej.

</doc>
<doc id="534570" url="https://pl.wikipedia.org/wiki?curid=534570" title="Hope Crisp">
Hope Crisp

Hope Crisp (ur. 6 lutego 1884 w Londynie, zm. 25 marca 1950 w Roehampton) – brytyjski tenisista, zwycięzca Wimbledonu w grze mieszanej.
Kariera tenisowa.
W latach 1911–1913 bronił w rozgrywkach tenisowych barw University of Cambridge, reprezentował uczelnię także w piłce nożnej.
W 1913 roku w parze z Agnes Tuckey został zwycięzcą pierwszej oficjalnej edycji gry mieszanej na Wimbledonie. W finale doszło do niecodziennego zdarzenia – Ethel Thomson Larcombe została trafiona w oko piłką przez swojego partnera Jamesa Parke’a i nie była w stanie kontynuować gry. Incydent miał miejsce przy stanie 5:3 dla Crispa i Tuckey w drugim secie, przy pierwszym wygranym przez rywali 6:3.
W czasie I wojny światowej stracił nogę na froncie, z protezą kontynuował jednak po wojnie karierę.

</doc>
<doc id="534571" url="https://pl.wikipedia.org/wiki?curid=534571" title="Parachutes">
Parachutes

Parachutes – debiutancki album brytyjskiego zespołu rockowego Coldplay. Wydany 10 lipca 2000 szybko stał się najlepiej sprzedawanym albumem na Wyspach Brytyjskich, i przez 33 tygodnie utrzymywał się na liście najlepiej sprzedających się płyt.
Z tego albumu pochodzą single: „Shiver”, „Yellow”, „Trouble” oraz „Don’t Panic”.
W kwietniu 2021 nagrania uzyskały w Polsce certyfikat platynowej płyty.

</doc>
<doc id="534573" url="https://pl.wikipedia.org/wiki?curid=534573" title="Herb Chociwla">
Herb Chociwla

Herb Chociwla – jeden z symboli miasta Chociwel i gminy Chociwel w postaci herbu.
Wygląd i symbolika.
Herb przedstawia w czerwonym polu tarczy złoty biskupi pastorał w słup pomiędzy srebrną gwiazdą ośmioramienną a czarnym półkołem wozowym.
Symbolika herbu odnosi się do dawnych właścicieli miasta: biskupów pomorskich oraz rodu Wedlów.
Historia.
Wizerunek herbowy w tej postaci figuruje na wszystkich pieczęciach miejskich począwszy od XIV wieku.

</doc>
<doc id="534579" url="https://pl.wikipedia.org/wiki?curid=534579" title="Flaga Wysp Kokosowych">
Flaga Wysp Kokosowych

Flaga Wysp Kokosowych – przedstawia na zielonym tle złoty Krzyż Południa podobny do tego znajdującego się na fladze Australii, co przypomina o związkach z tym krajem. Przed krzyżem południa znajduje się złoty półksiężyc zwrócony w prawą stronę, co jest nawianiem do Islamu. W lewym górnym rogu znajduje się palma wpisana w złote słońce. Flaga powstała w 2003 roku i została oficjalnie zatwierdzona 6 kwietnia 2004.

</doc>
<doc id="534581" url="https://pl.wikipedia.org/wiki?curid=534581" title="Loa">
Loa



</doc>
<doc id="534585" url="https://pl.wikipedia.org/wiki?curid=534585" title="Theme Hospital">
Theme Hospital

Theme Hospital – komputerowa gra strategiczna z 1997 roku, wyprodukowana przez studio Bullfrog. Stanowi symulację tworzenia i zarządzania szpitalem.
Przebieg rozgrywki.
Gra jest podzielona na dwanaście etapów. Na początku każdego z nich gracz otrzymuje do zagospodarowania budynek, wraz z pewną sumą pieniędzy. Gra toczy się na przestrzeni kolejnych lat działalności (dni są stosunkowo krótkie), a szybkość upływu czasu można regulować. Rozpoczynając każdy kolejny poziom gry, należy w ciągu kilku miesięcy przygotować szpital na przyjęcie pierwszych pacjentów, a następnie otworzyć placówkę. Prowadzenie szpitala ma na celu spełnienie podanych warunków (najczęściej należą do nich wyleczenie pewnej ilości pacjentów, odpowiednia kondycja finansowa i reputacja), by zyskać możliwość przejścia do kolejnego etapu.
Na każdym poziomie gry możliwa jest też przegrana, która może być spowodowana choćby zbyt wieloma przypadkami śmierci pacjentów.
Praca szpitala została w grze przedstawiona w sposób dość uproszczony – większość pacjentów przybywa do szpitala o własnych siłach, opuszczając go w ten sam sposób (niezależnie od choroby). Z kolei pracownicy szpitala przebywają w nim cały czas, nie opuszczając go. Większość pacjentów nie przebywa ani przez moment na oddziałach. Wszystko to powoduje, że szpital w grze w istocie jest raczej rodzajem wielospecjalistycznej przychodni.
Elementy rozgrywki.
Pracownicy.
W Theme Hospital występują cztery kategorie pracowników, wśród których znajdują się lekarze, pielęgniarki, złote rączki i recepcjonistki. Istnieje tu sztywny podział profesji pomiędzy płci – pięlęgniarki i recepcjonistki to wyłącznie kobiety, dwa pozostałe zawody są wyłączną domeną mężczyzn.
Lekarze.
Charakter gry wymaga ich udziału w większości działań medycznych, co powoduje że są grupą wymagającą zatrudnienia w największej liczbie. W Theme Hospital trzy stopnie zaawansowania lekarza: "junior", "doktor" i "konsultant" – pierwsi dwaj nie różnią się właściwościami, z wyjątkiem szybkości działania, natomiast konsultanci, oprócz szybszej pracy, potrafią prowadzić wykłady dla innych lekarzy.
Oprócz poziomów zaawansowania lekarze mogą posiadać także jedną z trzech specjalności:
Pierwsze dwie wymagane są przy leczeniu pewnych przypadłości, trzecia jest konieczna do prowadzenia badań naukowych. Specjalności takie posiadają niektórzy nowo rekrutowani lekarze (wśród których znajdują się najczęściej osoby na wszystkich trzech poziomach zaawansowania), do specjalności może także lekarza przyuczyć kolega konsultant (będący jednocześnie specjalistą danej dziedziny).
Pozostali pracownicy.
Pielęgniarki w grze pracują samodzielnie, bez pomocy lekarza, m.in. w aptekach, oddziałach łóżkowych i przy niektórych zabiegach. Podobnie jak wszyscy inni pracownicy poza lekarzami, nie mają możliwości rozwoju zawodowego.
"Złote rączki" pełnią głównie funkcje utrzymania porządku, sprzątając korytarze i podlewając kwiaty. Ponadto naprawiają urządzenia medyczne, które tego wymagają.
Rola recepcjonistki jest ograniczona do kierowania nowo przybyłych pacjentów do jednego z gabinetów lekarskich.
Rodzaje pomieszczeń.
Theme Hospital umożliwia graczowi budowę kilkunastu rodzajów pomieszczeń, podzielonych na kategorie: diagnostyczne, lecznicze ("treatment"), leczenia specjalistycznego ("clinics") i inne.
Wśród diagnostycznych oprócz gabinetu lekarskiego ("GP Office"), który jest rodzajem podstawowego ogniwa w procesie leczenia, i z którym ma kontakt każdy pacjent, występują pokoje służące m.in. badaniom ogólnym, kardiograficznym, psychiatrycznym, diagnostyce obrazowej itp.
Pomieszczenia lecznicze to oprócz gabinetu psychiatrycznego (który służy także do diagnostyki, i wymaga obecności specjalisty – psychiatry), apteki i Traktu Operacyjnego ("Operation Theatre", do pracy wymaga obecności pary specjalistów – chirurgów), to także grupa pomieszczeń specjalistycznych (do leczenia pojedynczych chorób). Oddział łóżkowy (prowadzony przez pielęgniarkę) służy zarówno celom diagnostycznym, jak i pobytowi chorych kierowanych na Trakt Operacyjny.
Dodatkowymi pomieszczeniami w grze są toalety i pokoje wypoczynkowe personelu, a także pomieszczenia do badań naukowych (gdzie pracują specjaliści – badacze) i sale wykładowe ("Training"), służące do podnoszenia kwalifikacji lekarzy.
Gospodarka majątkiem.
Gra w Theme Hospital wymaga od gracza gospodarowania środkami finansowymi – zyskiwanymi dzięki opłatom za diagnostykę i leczenie, a także dzięki nagrodom i zaciąganym kredytom. Pieniądze wydawane są natomiast przede wszystkim na budowę nowych pomieszczeń i instalowanie wyposażenia dodatkowego, takiego jak ławki, kwiaty, grzejniki czy automaty z napojami.
Ważnym wydatkiem w grze są ponadto płace dla personelu, który w wypadku trudnych warunków pracy lub po prostu zwykłego niezadowolenia, żąda podniesienia zarobków.
Badania naukowe.
Na początku kolejnych etapów gry, gracz nie ma dostępu do wszystkich rodzajów pomieszczeń – muszą one zostać odkryte przez lekarzy – badaczy. Podobnie, skuteczność leków na poszczególne choroby wymaga poprawy, co odbywa się w ten sam sposób.
W pewnym zakresie gracz decyduje o rodzaju prowadzonych badań naukowych, przydzielając pracowników i sprzęt do pomieszczeń badawczych, a także ustalając dominujące kierunki pracy badawczej – mając do wyboru poszukiwanie nowych rodzajów pomieszczeń diagnostycznych i leczniczych, prace nad lepszymi lekami, unowocześnienie istniejących urządzeń (podnoszące ich wytrzymałość) i rozwój metod specjalizacji lekarzy.
Wydarzenia losowe.
W czasie gry mają miejsce wydarzenia wpływające na przebieg gry. Należą do nich:
Ponadto, o ile wyczerpią się możliwości diagnostyczne szpitala, a nie udało się postawić pewnej diagnozy u pacjenta, to gracz decyduje, czy przeprowadzić leczenie.

</doc>
<doc id="534587" url="https://pl.wikipedia.org/wiki?curid=534587" title="Polkolor">
Polkolor

Zakłady Kineskopowe „Unitra-Polkolor” – polskie przedsiębiorstwo, które zajmowało się produkcją kineskopów telewizji kolorowych oraz ich podzespołów. Zakłady mieściły się w Piasecznie i funkcjonowały w latach 1976–1991.
Historia.
W latach 70. i 80. zakłady należały do Zjednoczenia Przemysłu Elektronicznego UNITRA i były jednym ze sztandarowych przedsięwzięć tzw. epoki Gierka. W 1979 rozpoczęto produkcję 21" kineskopów kolorowych na licencji RCA. Zakłady posiadały własną hutę szkła kineskopowego opartą na licencji firmy Corning.
W roku 1991 w wyniku porozumienia zawartego pomiędzy Ministerstwem Przekształceń Własnościowych a francuskim koncernem Thomson Consumer Electronics (później Thomson Multimedia obecnie Thomson S.A.) utworzona została spółka joint venture Thomson Polkolor, której udziałowcem większościowym był partner francuski. W kolejnych latach spółka zmieniała nazwę na Thomson Multimedia Polska, Thomson Displays Polska, a obecnie nazywa się TDP Sp. z o.o.
W 2005 roku Thomson podjął decyzję o sprzedaży całej swojej gałęzi kineskopowej (oprócz zakładów w Piasecznie były to fabryki we Włoszech, w Meksyku i w Chinach) indyjskiemu koncernowi Videocon Industries Limited.
W 2008 roku w fabryce zainstalowano linię montażu odbiorników telewizyjnych, które produkowane są pod markami NORDMENDE, KENSTAR i innymi. 

</doc>
<doc id="534588" url="https://pl.wikipedia.org/wiki?curid=534588" title="Pop Iwan">
Pop Iwan

Pop Iwan (, "Pip Iwan") – trzeci co do wysokości (po Howerli i Brebeneskule) szczyt na południowo-wschodnim krańcu pasma Czarnohory – 2022 m n.p.m. Od sąsiedniego Stogu, leżącego już w Górach Czywczyńskich oddzielony jest Przełęczą Szybeńską.
W okresie międzywojennym przez szczyt przechodziła granica polsko-czechosłowacka.
Obserwatorium astronomiczne na Pop Iwanie.
Na szczycie Pop Iwana staraniem rządu Rzeczypospolitej zbudowano w latach 1936–1938 Obserwatorium Astronomiczno-Meteorologiczne nazwane później potocznie „Białym Słoniem”. Na pięciu piętrach obserwatorium znajdowały się czterdzieści trzy pomieszczenia. Był tu obszerny hol, mieszkania personelu, jadalnia i świetlica, biuro, pokoje gościnne, a także pomieszczenia z nowoczesną radiostacją i instrumentami meteorologicznymi. Izolowane termicznie ściany miały metr grubości i były ocieplone impregnowanym korkiem oraz wyłożone od wewnątrz cegłą. W wieży z miedzianą kopułą umieszczono astrograf z lunetą i szukaczem.
Jego kierownikiem do 18 września 1939 był geograf i meteorolog oraz działacz turystyczny Władysław Midowicz, który ewakuując się na Węgry po agresji ZSRR na Polskę zabrał ze sobą, zgodnie z instrukcją, najcenniejsze elementy wyposażenia obserwatorium. 19 września obserwatorium zajęły wojska sowieckie, a w grudniu tegoż roku oficjalnie przejął je w imieniu nauki radzieckiej znany astronom, profesor Aleksander Orłow. Od połowy 1940 funkcjonowała tu stacja meteorologiczna, w której od 10 września 1940 Sowieci prowadzili stałe obserwacje meteorologiczne. Od wiosny 1941 do czasu ataku Niemiec na ZSRR kierownikiem obiektu był Mychajło Karpowicz Korostarenko (1910–1988).
W czerwcu 1941 budynek zajęli Węgrzy, umieszczając w nim swoją placówkę graniczną. Po opuszczeniu przez nich budynku (zapewne jeszcze przed zimą tegoż roku) wyposażenie obiektu zostało rozszabrowane przez miejscową ludność. W marcu 1942 na Pop Iwana dotarł Kurt Walter, komisarz do spraw obserwatoriów astronomicznych w Generalnym Gubernatorstwie. Na jego wniosek zdemontowano i wywieziono z obserwatorium pozostałe jeszcze w nim części astrografu, a sam obiekt pozostawiono swojemu losowi.
Po wojnie środowiska astronomów ukraińskich i rosyjskich zaniechały odbudowy obiektu. Przez dziesięciolecia obserwatorium pozostawało w ruinie. Od 2012 roku pod egidą prezydentów Polski i Ukrainy trwają prace zmierzające do odbudowy budynku z przeznaczeniem na wielofunkcyjny obiekt, mający pomieścić schronisko turystyczne, stację meteorologiczną oraz bliżej niesprecyzowany ośrodek dydaktyczny.
16 września 2017 roku otwarto na szczycie Pop Iwana polsko-ukraińską stację ratownictwa górskiego, partnerem z polskiej strony jest GOPR.

</doc>
<doc id="534596" url="https://pl.wikipedia.org/wiki?curid=534596" title="Park lotników">
Park lotników



</doc>
<doc id="534598" url="https://pl.wikipedia.org/wiki?curid=534598" title="Spytek Tarnowski (zm. 1435)">
Spytek Tarnowski (zm. 1435)

Spytek z Tarnowa i Jarosławia herbu Leliwa (ur. ok. 1367, zm. w 1435) – wojewoda sandomierski od 1433, starosta generalny Rusi w 1422, uczestnik bitwy pod Grunwaldem w 1410.
Życiorys.
Syn Jana z Tarnowa i Katarzyny Tarnowskiej.
Był właścicielem Jarosławia i Bełżyc. W 1424 założył starostwo w Leżajsku.
Rodzina.
W XIV wieku poślubił Sandochnę ze Zgłąbienia, z którą miał pięcioro dzieci:

</doc>
<doc id="534601" url="https://pl.wikipedia.org/wiki?curid=534601" title="Li Ting (skoczkini do wody)">
Li Ting (skoczkini do wody)

Li Ting (; ur. 1 kwietnia 1987 w Lingui, Guangxi) – chińska skoczkini do wody, mistrzyni olimpijska, mistrzyni świata.
Życiorys.
Pochodzi z grupy etnicznej Dong. Na igrzyskach olimpijskich w Atenach w 2004 zdobyła złoty medal w skokach synchronicznych z trampoliny 10-metrowej (z Lao Lishi). Na mistrzostwach świata w Montrealu rok później zdobyła złoto w skokach synchronicznych z trampoliny 3-metrowej (z Guo Jingjing).

</doc>
<doc id="534602" url="https://pl.wikipedia.org/wiki?curid=534602" title="Li Ting">
Li Ting



</doc>
<doc id="534616" url="https://pl.wikipedia.org/wiki?curid=534616" title="Połousny Kriaż">
Połousny Kriaż

Połousny Kriaż (ros. Полоусный Кряж) – góry w azjatyckiej części Rosji.
Leżą na północ od Gór Czerskiego, na południe od Niziny Jańsko-Indygirskiej, pomiędzy rzekami Chroma i Indygirka. Długość łańcucha wynosi ok. 175 km, wysokość do 968 m n.p.m. Źródła wielu rzek, m.in. Chroma, Baky, Irgiczan, Ałłaicha, Biorioloch.
Przeważają wygładzone formy rzeźby. W niższych partiach porośnięte tajgą modrzewiową, w wyższych tundra górska.

</doc>
<doc id="534620" url="https://pl.wikipedia.org/wiki?curid=534620" title="Bałuty (dzielnica Łodzi)">
Bałuty (dzielnica Łodzi)



</doc>
<doc id="534621" url="https://pl.wikipedia.org/wiki?curid=534621" title="Górna (dzielnica Łodzi)">
Górna (dzielnica Łodzi)



</doc>
<doc id="534624" url="https://pl.wikipedia.org/wiki?curid=534624" title="Widzew (dzielnica Łodzi)">
Widzew (dzielnica Łodzi)



</doc>
<doc id="534627" url="https://pl.wikipedia.org/wiki?curid=534627" title="Rajd Wawelski">
Rajd Wawelski

Rajd Wawelski - polski rajd samochodowy istniejący od 2005 roku, runda Rajdowych Samochodowych Mistrzostw Polski, Pucharu PZM, a od 2006 Pucharu Europy Centralnej. Od drugiej edycji funkcjonował jako Subaru Poland Rally.

</doc>
<doc id="534635" url="https://pl.wikipedia.org/wiki?curid=534635" title="Rodezja Południowa">
Rodezja Południowa

Rodezja Południowa – kolonia brytyjska w Afryce południowej, istniejąca w latach 1923–1964. W 1964 r. przymiotnik "południowa" został usunięty, a kraj otrzymał nazwę Rodezja, którą nosił aż do uzyskania w 1980 r. niepodległości pod nazwą Zimbabwe.
Początkowo tereny te były określane jako Południowe Zambezi, w odniesieniu do nazwy rzeki Zambezi, nazwa Rodezja weszła w życie dopiero w 1895 r. dla uczczenia Cecila Rhodesa, jednego z budowniczych brytyjskiego imperium kolonialnego i kluczowej postaci dla podboju Południowej Afryki przez Brytyjczyków.
Historia.
Rodezja Południowa od 1890 r. wchodziła w skład terytorium Rodezji zarządzanego przez Brytyjską Kompanię Południowoafrykańską. W 1923 r. rząd brytyjski przejął południową część Rodezji. Wobec oporu osadników nie włączono jej w skład Związku Południowej Afryki i zdecydowano się utworzyć autonomiczną kolonię Rodezja Południowa.
W latach 1953–1963 kolonia wchodziła w skład brytyjskiej Federacji Rodezji i Niasy. W 1961 r. w Londynie przyjęto nową konstytucję dla Rodezji Południowej, przyznającą pewne formalne prawa Afrykanom, jednak władze nadal zwalczały działalność ugrupowań dążących do emancypacji czarnej ludności. W grudniu 1962 r. władzę w kolonii objął skrajnie prawicowy Front Rodezyjski (RF), który odsunął od władzy rządzące dotychczas ugrupowania centroprawicowe. RF dążył do likwidacji afrykańskiego ruchu narodowowyzwoleńczego.
Po rozwiązaniu Federacji Rodezji i Niasy w 1963 r. Rodezja Południowa stała się samodzielną kolonią o szerokiej autonomii, a w październiku 1964 r. zmieniła nazwę na Rodezja. Rząd kolonii zażądał jednocześnie przyznania niepodległości, jednak negocjacje z Wielką Brytanią zakończyły się porażką, wobec czego rząd Rodezji 11 listopada 1965 r. jednostronnie proklamował niepodległość, co nie zostało uznane przez żadne państwo, a przez ONZ i OJA zostało potępione.
W ramach procesu pokojowego w 1979 r. czasowo przywrócono Rodezji status kolonii brytyjskiej, przeprowadzono demokratyczne wybory i w kwietniu 1980 r. proklamowano niepodległość Zimbabwe, które zostało członkiem Wspólnoty Narodów.

</doc>
<doc id="534638" url="https://pl.wikipedia.org/wiki?curid=534638" title="Never Mind the Bollocks, Here’s the Sex Pistols">
Never Mind the Bollocks, Here’s the Sex Pistols

Never Mind the Bollocks Here's the Sex Pistols – jedyny album studyjny brytyjskiej punk rockowej grupy Sex Pistols, wydany 27 października 1977 przez Virgin Records. Fani i krytycy do dziś klasyfikują "Never Mind the Bollocks" jako jeden z najważniejszych albumów rockowych w historii. W 2003 został sklasyfikowany na 41. miejscu listy 500 albumów wszech czasów dwutygodnika „Rolling Stone”.

</doc>
<doc id="534639" url="https://pl.wikipedia.org/wiki?curid=534639" title="Przygody Jackie Chana">
Przygody Jackie Chana

Przygody Jackie Chana (ang. "Jackie Chan Adventures") – amerykański serial animowany o przygodach aktora Jackiego Chana.
Serial opowiada o zmaganiach Jackiego, jego rodziny oraz przyjaciół z siłami złej magii. Był emitowany w Polsacie w wersji z polskim lektorem, którym był Piotr Borowiec.
Odcinki.
Serial składa się z 5 serii: I – 13 odcinków, II – 39 odcinków, III – 17 odcinków, IV i V – po 13 odcinków; łącznie 95 odcinków.

</doc>
<doc id="534642" url="https://pl.wikipedia.org/wiki?curid=534642" title="Li Ting (tenisistka)">
Li Ting (tenisistka)

Li Ting (; ur. 5 stycznia 1980 w Wuhanie w prowincji Hubei) – chińska tenisistka, specjalistka gry podwójnej, mistrzyni olimpijska.
Kariera tenisowa.
Zawodniczka praworęczna, o backhandzie granym oburącz, oficjalnie karierę zawodową rozpoczęła w 2000, ale już od 1997 odnosiła sukcesy deblowe, wygrywając turnieje w ramach ITF Circuit. Do czerwca 2006 wygrała łącznie 26 turniejów ITF Circuit w deblu, głównie z rodaczkami Li Na i Sun Tiantian. W 2002 po raz pierwszy osiągnęła półfinał deblowy w cyklu WTA Tour (Szanghaj, z Sun Tiantian), a rok później odniosła trzy turniejowe zwycięstwa (Wiedeń, Québec i Pattaya), wszystkie z Sun.
Wielki sukces odniosła na igrzyskach olimpijskich w Atenach w 2004. W parze z Sun Tiantian, nie zaliczane do głównych faworytek (rozstawione z numerem 8), pokonały kolejno renomowane rywalki – w I rundzie Amerykanki Chandę Rubin i Venus Williams, w II rundzie Włoszki Silvię Farinę Elię i Francescę Schiavone, w ćwierćfinale Australijki Rennae Stubbs i Alicię Molik, w półfinale Argentynki Paolę Suárez i Patricię Tarabini (9:7 w trzecim secie). W meczu o złoty medal nadspodziewanie łatwo Chinki pokonały rozstawione z dwójką Hiszpanki Conchitę Martínez i Virginię Ruano Pascual 6:3, 6:3, zdobywając tym samym pierwszy krążek olimpijski dla swojego kraju w tenisie.
Do końca 2006 Li Ting wygrała łącznie osiem turniejów WTA Tour (bez uwzględnienia olimpiady). W październiku 2004 figurowała na 19. miejscu w rankingu światowym gry podwójnej. Porównywalnymi osiągnięciami nie może się pochwalić w singlu, gdzie najwyżej sklasyfikowana była w lutym 2005 – na 136. miejscu na świecie. Najlepsze wyniki singlowe uzyskała w turniejach w Kantonie, gdzie w 2004 była w półfinale, a rok później w ćwierćfinale. W 2005 na tej imprezie pokonała Rosjankę Wierę Zwonariową, wówczas nr 22 na świecie, co jest najcenniejszych zwycięstwem indywidualnym Chinki. Li Ting ma na koncie trzy zwycięstwa w turniejach singlowych ITF Circuit.
Już w 1996 debiutowała w reprezentacji Chin w Pucharze Federacji. Udziela się w tych rozgrywkach niemal wyłącznie jako deblistka, jest rekordzistką reprezentacji pod względem liczby wygranych meczów deblowych.
W lutym 2007 ogłosiła zakończenie kariery sportowej.

</doc>
<doc id="534645" url="https://pl.wikipedia.org/wiki?curid=534645" title="Never mind the bollocks">
Never mind the bollocks



</doc>
<doc id="534648" url="https://pl.wikipedia.org/wiki?curid=534648" title="Izabela II Burbon">
Izabela II Burbon



</doc>
<doc id="534650" url="https://pl.wikipedia.org/wiki?curid=534650" title="Jerome Gay">
Jerome Gay



</doc>
<doc id="534657" url="https://pl.wikipedia.org/wiki?curid=534657" title="Prowokacja (książka)">
Prowokacja (książka)

Prowokacja – książka Stanisława Lema po raz pierwszy wydana nakładem Wydawnictwa Literackiego w roku 1984. 
Na tom składają się dwie recenzje nieistniejących książek (apokryfów) – z tego powodu można traktować ten zbiór jako kontynuację książki "Doskonała próżnia".
Ekranizacje.
W 2008 roku węgierski reżyser Pater Sparrow nakręcił film "1", oparty na recenzji "One human minute".

</doc>
<doc id="534658" url="https://pl.wikipedia.org/wiki?curid=534658" title="Ferdynand VII Burbon">
Ferdynand VII Burbon



</doc>
<doc id="534660" url="https://pl.wikipedia.org/wiki?curid=534660" title="Foksztaksel">
Foksztaksel



</doc>
<doc id="534661" url="https://pl.wikipedia.org/wiki?curid=534661" title="Obserwatorium Astronomiczno-Meteorologiczne na szczycie Pop Iwan">
Obserwatorium Astronomiczno-Meteorologiczne na szczycie Pop Iwan

Obserwatorium Astronomiczno-Meteorologiczne im. Marszałka Józefa Piłsudskiego – dawne polskie obserwatorium astronomiczne, potocznie nazywane „Białym Słoniem”, położone w centrum Huculszczyzny, obecnie w stanie ruiny. Znajduje się na szczycie Pop Iwan 2022 m n.p.m. w paśmie Czarnohory w Beskidach Wschodnich na Ukrainie. Ruiny, z których rozciąga się rozległy widok, stanowią lokalną atrakcję turystyczną.
Obserwatorium w momencie oddania do użytku było najnowocześniejszym tego typu obiektem w Polsce i jednym z dwóch najnowocześniejszych wysokogórskich obserwatoriów w Europie, obok obserwatorium na Pic du Midi w Pirenejach. Obecnie budynek dawnego obserwatoriom jest odbudowywany.
Historia.
Jednym z inicjatorów budowy był generał II RP Leon Berbecki. Postawienie obserwatorium zaaprobował Józef Piłsudski. Budowa trwała trzy lata i była prowadzona w trudnych warunkach atmosferycznych (w tym czasie śnieg zalegał w tym rejonie 8-9 miesięcy w roku). W okresie jesiennym 1937 pogoda była tak niesprzyjająca, że pracujących robotników zmieniano co kilkadziesiąt minut. Budynek wzniesiono z miejscowego piaskowca, a wszelkie inne materiały (łącznie ponad 800 ton) zostały przetransportowane pod wzniesienie ciężarówkami i wozami z odległej o 120 km stacji kolejowej w Kołomyi oraz z odległej o 70 km Worochty (ówcześnie także w granicach Polski), a następnie na koniach huculskich i plecach ludzi zostały przeniesione na szczyt Pop Iwan. Budowa kosztowała niebagatelną w ówczesnym okresie sumę 1 mln polskich złotych. Projektantami obiektu byli Kazimierz Marczewski i Jan Pohoski z Biura Planu Regionalnego Podhala i Beskidu Zachodniego oraz Huculszczyzny. Kamień węgielny pod budowę obserwatorium położono 5 września 1936, a budynek uroczyście otwarto już 29 lipca 1938 roku. 
Przecięcia wstęgi dokonał Marszałek Senatu RP Aleksander Prystor, a Uniwersytet Warszawski (przyszły użytkownik) reprezentowany był przez prof. Michała Kamieńskiego. Obecni byli także inni astronomowie warszawscy: Eugeniusz Rybka, Jan Gadomski i Maciej Bielicki. Obiekt nazwano imieniem Marszałka Józefa Piłsudskiego. Budynek prawdopodobnie wzorowany był architektonicznie na zamku w Przemyślu miał kształt litery L z dołączoną wieżą, 5 pięter, 43 pomieszczenia i 57 okien. Znajdując się na wysokości 2022 m n.p.m. był przez 14 miesięcy najwyżej położonym stale zamieszkanym budynkiem w granicach Polski.
Pełnił on funkcję zarówno obserwatorium astronomicznego, jak i meteorologicznego (głównie dla potrzeb lotnictwa). Wyposażony był w nowoczesny sprzęt, m.in. podwójny refraktor (trójsoczewkowy astrograf o średnicy obiektywu 33 cm i ogniskowej 200 cm, sprzężony z 25 centymetrowym refraktorem wizualnym o ogniskowej 300 cm) produkcji angielskiej firmy "Sir Howard Grubb-Parsons and Co." Zasilanie w energię elektryczną zapewniał własny generator elektryczny napędzany silnikiem diesla. W 1938 w obserwatorium przebywało kilku meteorologów, astronom, mechanik i służba pomocnicza. Były to osoby przygotowane do przebywania w trudnych warunkach, dobrze jeżdżące na nartach. Pracownicy zajmowali się badaniem wiatrów i gwiazd, mieli do dyspozycji kilkadziesiąt aparatów. Praca odbywała się 24 godziny na dobę. Co 3 godziny nadawano szyfrowane depesze o stanie pogody do Warszawy i Lwowa. Oprócz prowadzących badania, w budynku zamieszkiwali żołnierze Korpusu Ochrony Pogranicza (KOP). Kierownikiem obserwatorium został Władysław Midowicz – geograf i meteorolog.
Klimat obserwatorium okazał się wyjątkowo nieprzyjazny dla astronomów: w okresie od października 1938 do lipca 1939 było 27 nocy całkowicie bezchmurnych i 61 częściowo nadających się do obserwacji. Wyniki obserwacji meteorologicznych z tego okresu znajdują się w Archiwum IMGW.
Pod koniec kwietnia 1939 przybył do obserwatorium Stefan Szczyrbak (1909-1997) w celu prowadzenia obserwacji dla Państwowego Instytutu Meteorologicznego. Szczyrbak pozostał na Pop Iwanie do ewakuacji we wrześniu 1939. W maju 1939 obserwatorium odwiedził prof. Michał Kamieński (dyrektor Obserwatorium Astronomicznego UW) i zaproponował Szczyrbakowi dodatkowo pracę astronoma, którą ten podjął na początku czerwca 1939 (po uzgodnienie z PIM, że aktywności astronomiczne nie będą przeszkadzać meteorologicznym). Nie otrzymał on dalszych poleceń od Kamieńskiego, ale otrzymywał zlecenia od innych astronomów z Warszawy: Jana Gadomskiego i Włodziemierza Zonna. W okresie od czerwca do września 1939 Szczyrbak był jedynym astronomem na Pop Iwanie i w tym czasie dokonał ok. 70 obserwacji gwiazd zmiennych, kilkanaście rysunków Marsa (blisko opozycji), ok. 6 pozycji komety 16P/Brooks, oraz naświetlił klisze fotograficzne astrografem (które prawdopodobnie zaginęły w czasie wojny).
Bardzo wysokie koszty budowy i utrzymania, a także brak zrozumienia dla potrzeby istnienia placówki sprawiły, że obiekt nazywany był czasem ironicznie „Białym Słoniem”, będącym symbolem rzeczy niezwykle drogiej i całkowicie zbędnej. Nazwa ta (w oderwaniu od jej pierwotnego znaczenia) w popularnych przekazach funkcjonuje aż do dziś.
1 września 1939 Rada Wydziału Matematyczno Filozoficznego Uniwersytetu Warszawskiego uchwaliła przyjęcie obserwatorium na Popie Iwanie jako filii Obserwatorium Astronomicznego UW, uchwała ta nie została jednak zrealizowana w związku z wybuchem II wojny światowej.
Po agresji sowieckiej na Polskę, personel z polecenia władz państwowych zdemontował, 18 września 1939 roku, najcenniejsze urządzenia, opuścił obserwatorium i udał się na Zakarpacie (wtedy w granicach Węgier). Natomiast żołnierze KOP-u udali się w stronę Uścieryk, realizując rozkaz przekroczenia granicy z Rumunią.
Obiekt został zajęty przez Sowietów w końcu września 1939 roku. W dzień Sylwestra 1939 roku do obserwatorium dotarł rosyjski astronom, prof. Aleksander Jakowlewicz Orłow (który krótko przed tym odwiedził pozostałych na Uniwersytecie Lwowskim polskich astronomów). Na podstawie jego relacji można przypuszczać, że w budynku stacjonowała wtedy jakaś nieliczna załoga, najprawdopodobniej żołnierzy wojsk wewnętrznych NKWD. Na przełomie 1939 i 1940 roku na budynku zainstalowano duży reflektor, używany do kontrolowania granicy. Natomiast od połowy 1940 do czerwca 1941 roku na Popie Iwanie działała stacja meteorologiczna, której dyrektorem był Michaił K. Korostarenko. W czerwcu 1941 roku budynek zajęły wojska węgierskie, umieszczając tam swoją placówkę graniczną. Po opuszczeniu przez nich budynku, prawdopodobnie jeszcze przed zimą 1941, miejscowa ludność oraz przypadkowi „turyści” dokonali rabunku całego wyposażenia i doprowadzili obiekt do stanu ruiny. W marcu 1942 roku miejsce to wizytował po raz pierwszy dr Kurt Walter, niemiecki astronom, ustanowiony przez władze okupacyjne komisarycznym nadzorcą obserwatoriów astronomicznych na terenie Generalnego Gubernatorstwa. Polecił on przewieźć do Lwowa zachowany montaż astrografu Grubba. Kurt Walter wizytował obserwatorium także w listopadzie 1942 roku.
Ocalała optyka podwójnego refraktora znajduje się obecnie w Planetarium Śląskim w Chorzowie (obiektyw 33 cm) i w obserwatorium w Ostrowiku (obiektyw 25 cm). W latach 60. Uniwersytet Lwowski zaproponował zwrot montażu teleskopu, jednak ze względu na jego bardzo zły stan techniczny i wysokie koszty transportu ówczesny dyrektor Obserwatorium Warszawskiego propozycji nie przyjął.
W latach 90. XX wieku polscy naukowcy z Departamentu ds. Polskiego Dziedzictwa Kulturowego za Granicą przy Ministerstwie Kultury i Dziedzictwa Narodowego przeprowadzili badania i ocenę stanu obserwatorium, dzięki czemu obiekt został uznany za przykład kulturowego i naukowego dziedzictwa Polski z okresu 20-lecia międzywojennego.
Od 2010 naukowcy z Polski, w porozumieniu z instytucjami ukraińskimi, podejmują kroki w celu reaktywowania placówki jako obserwatorium meteorologicznego, interdyscyplinarnego ośrodka dydaktycznego, a nawet schroniska (wznowienie obserwacji astronomicznych w obiekcie na chwilę obecną nie jest planowane).
M.in. z budżetu polskiego Ministerstwa Kultury i Dziedzictwa Narodowego wydzielono środki na sporządzenie projektu dokumentacji zabezpieczającej obiekt oraz na remont rotundy i odbudowę klatki schodowej w korpusie głównym budynku. Polskie Ministerstwo Kultury finansuje prace przy obserwatorium od 2010 i jest ono także największym dotatorem. Prace wspierane materialnie są również z funduszy Uniwersytetu Warszawskiego.
We wrześniu 2012 roku rozpoczęły się prace budowlane, na wstępie zamurowano otwory okienne i zaczęto zabezpieczać konstrukcję obiektu. W październiku tego samego roku budynek został pokryty nowym dachem. Tym niemniej projekt odbudowy obiektu, który – nawet jeśli nie stanie się zwykłym hotelem górskim, to i tak będzie generował wzmożony ruch turystyczny na wierzchołku Pop Iwana i stanowił realne zagrożenie dla przyrody tego masywu – budzi spory sprzeciw w wielu kręgach polskiego społeczeństwa.
W 2016 roku Uniwersytet Warszawski i Podkarpacki Uniwersytet Narodowy rozpoczęły remont kompleksu, by stworzyć ośrodek współpracy akademickiej i badań botanicznych, geologicznych, sejsmologicznych, meteorologicznych, astronomicznych i ornitologicznych, a także stanicę ratowniczą oraz szkołę ratownictwa górskiego.
Od lata 2016 roku, znajdowała się w budynku stacja ukraińskiego ratownictwa górskiego. 16 września 2017 roku otwarto polsko-ukraińską stację ratownictwa górskiego, partnerem z polskiej strony jest GOPR. Otwarcia dokonał wiceminister MSWiA Jakub Skiba w obecności przedstawicieli Ukrainy oraz duchownych prawosławnych, greckokatolickich oraz rzymskokatolickich. Głównymi inicjatorami odbudowy obserwatorium byli dyrektor Studium Europy Wschodniej Uniwersytetu Warszawskiego Jan Malicki oraz rektor Uniwersytetu Podkarpackiego w Iwano-Frankiwsku (Stanisławowie) prof. Igor Cependa.

</doc>
<doc id="534662" url="https://pl.wikipedia.org/wiki?curid=534662" title="Vodafone România">
Vodafone România

Vodafone – drugi co do wielkości operator telefonii komórkowej w Rumunii. Firma rozpoczęła swoją działalność kwietniu 1997 roku jako pierwsza rumuńska sieć GSM. Do października 2005 roku znana była pod nazwą "Connex", od października 2005 do kwietnia 2006 jako "Connex-Vodafone", a w kwietniu 2006 – pod nazwą Vodafone România.
Vodafone obejmuje swoim zasięgiem 95% mieszkańców Rumunii i ma ponad 6 130 000 abonentów (szacunek na koniec 2005 roku), co stanowi 45% rumuńskiego rynku.

</doc>
<doc id="534665" url="https://pl.wikipedia.org/wiki?curid=534665" title="Śnieżne kotły">
Śnieżne kotły



</doc>
<doc id="534666" url="https://pl.wikipedia.org/wiki?curid=534666" title="Vodafone Romania">
Vodafone Romania



</doc>
<doc id="534667" url="https://pl.wikipedia.org/wiki?curid=534667" title="Jarosławscy herbu Leliwa">
Jarosławscy herbu Leliwa

Jarosławscy herbu Leliwa – polski ród magnacki, odgałęzienie Tarnowskich tegoż herbu, którego pierwszym przedstawicielem był Spytek I Jarosławski, tytułujący się z Tarnowa i Jarosławia, którego ojcem był Jan z Tarnowa; właściciele znacznych dóbr w Małopolsce. Nazwisko wywodzi się od Jarosławia – siedziby rodu.

</doc>
<doc id="534669" url="https://pl.wikipedia.org/wiki?curid=534669" title="Karol III Burbon">
Karol III Burbon



</doc>
<doc id="534671" url="https://pl.wikipedia.org/wiki?curid=534671" title="Calcispongiae">
Calcispongiae



</doc>
<doc id="534672" url="https://pl.wikipedia.org/wiki?curid=534672" title="Biblioteka XXI wieku">
Biblioteka XXI wieku

Biblioteka XXI wieku – książka Stanisława Lema po raz pierwszy wydana nakładem Wydawnictwa Literackiego w roku 1986. 
Jest to pozycja zawierająca trzy recenzje nieistniejących książek (apokryfów), z czego "Jedna minuta" była publikowana wcześniej w dziele "Prowokacja". Z tego powodu można traktować ten zbiór jako kontynuację książek "Doskonała próżnia" oraz "Prowokacja". Z tą ostatnią "Bibliotekę..." łączy ponadto tematyka pierwszej recenzji, która jest problematycznie zbliżona do "Prowokacji" stamtąd.
Pod tym samym tytułem "Biblioteka XXI wieku" ukazała się również w 2003 roku książka wydana nakładem Wydawnictwa Literackiego jako 27. pozycja „Dzieł zebranych” Stanisława Lema, w której zgromadzono w jednym tomie wszystkie recenzje i wstępy ze zbiorów: "Wielkość urojona" (bez rozdziału "Golem XIV"), "Prowokacja" oraz omawiana "Biblioteka XXI wieku". Wydanie Agora z 2009 r. zawiera także "Golema XIV".
Ekranizacje.
W 2008 roku węgierski reżyser Pater Sparrow nakręcił film "1", oparty na recenzji "One human minute".

</doc>
<doc id="534675" url="https://pl.wikipedia.org/wiki?curid=534675" title="Romuald Lenczewski">
Romuald Lenczewski

Romuald Lenczewski (ur. 25 października 1822 w Leńcach, zm. 28 marca 1912) – polski architekt związany z Podlasiem.
Życiorys.
W młodym wieku został zesłany do Rosji za działalność patriotyczną. Wtedy postanowił studiować architekturę w Petersburgu, gdzie w domu swego stryja Antoniego poznał Helenę Karolinę Lenczewską, swoją kuzynkę. Wkrótce ożenił się z nią. Po ukończeniu studiów powrócił z żoną do Leńc. W rodzinnych stronach rozpoczął projektowanie świątyń. Wiele kościołów i cerkwi w okolicach Białegostoku, powstałych na przełomie wieków, wybudowano na podstawie jego projektów.
Ta gałąź rodziny Lenczewskich, z której wywodził się Romuald nosiła przydomek Samotyja. Romuald podpisywał się Samotyja-Lenczewski, albo Lenczewski-Samotyja. 
Ważniejsze prace.
Według jego projektów wybudowano między innymi następujące kościoły:

</doc>
<doc id="534676" url="https://pl.wikipedia.org/wiki?curid=534676" title="Nakręcana pomarańcza">
Nakręcana pomarańcza



</doc>
<doc id="534677" url="https://pl.wikipedia.org/wiki?curid=534677" title="Michał Czachowski">
Michał Czachowski

Michał Czachowski (ur. 22 sierpnia 1974 w Gliwicach) – polski gitarzysta flamenco, architekt i publicysta. Autor folkowej płyty "Indialucia". W 2004 oraz 2005 został uznany przez pismo "Gitara i Bas" najlepszym gitarzystą flamenco. Jego debiutancki album został nagrodzony nagrodą Wirtualne Gęśle oraz Folkowy Fonogram Roku i został nominowany do nagrody polskiego przemysłu fonograficznego Fryderyka 2006. Album wydany był również w 2007 w USA i dotarł do 2. miejsca wśród najlepszych albumów world music. Założyciel zespołu muzyki flamenco Viva Flamenco oraz międzynarodowego projektu Indialucia. W obu składach nagrywał dla stacji telewizyjnych i radiowych oraz muzykę do filmów "" i „Naked in Ashes”.
Współpracował z takimi wykonawcami i zespołami jak: Eduardo el Clavijo, Teo Barea Muñoz, Carlos Troya, Maite Saez, Ricardo Espinosa, Rafael Cortés, Gerardo Nuñez, Rafael Cuen Garibi, Pierluca Pineroli, Domingo Patricio, David Huertas, L. Subramaniam, Kavita Krishnamurti, Keith Peters, Pratap Pawar, Avaneendra Sheolikar, Sandesh Popatkar, Prasad Khaparde, Giridhar Udupa, Steven Day, Pravin Godkhindi, Purbayan Chatterjee, Stephen Devassy, Ernie Watts, Vishwa Mohan Bhatt, Mukesh Sharma, Emam, Marek Bałata, Paweł Kukiz, Blue Café, Maria Pomianowska, Leszek Możdżer, Marcin Wyrostek oraz Tercet Egzotyczny.
Życiorys.
Wychowywał się w otoczeniu muzyki flamenco, która brzmiała w jego domu przez całe dzieciństwo. Zaczął grać na gitarze w wieku 12 lat. Umiejętności pomagały mu rozwijać takie gwiazdy flamenco jak: Rafael Cortés, Gerardo Núnez czy Salva del Real. W 1992 stworzył formację Viva Flamenco! (wcześniej „Szybki Lopez”). Po występie na festiwalu we Włoszech w 1998, został zaproszony do Akademii Sztuk Pięknych i Muzyki w Nagpurze (Indie), gdzie był nauczycielem gitary i jednocześnie pobierał nauki gry na sitarze. Ukończył Politechnikę Śląską w Gliwicach na kierunku Architektura i Urbanistyka.
Współpracował z czasopismami: Flamenco International Magazine, Jazz Forum, Świat Gitary, TopGuitar, na łamach których pisał o muzyce gitarowej, flamenco i udzielał wywiadów. Od 2001 prowadzi Agencję Artystyczną której zadanie jest promocja hiszpańskiej i indyjskiej muzyki w Polsce i poza jej granicami. W 2005 założył wytwórnię CM Records. Prowadził cykl wykładów na Wydziale Muzykologii Uniwersytetu Jagiellońskiego w Krakowie na temat muzyki indyjskiej i flamenco. Od 2009 koordynator programowy i dyrektor artystyczny festiwalu Nuevo Mundo Festival w Krakowie.
Odbył szereg koncertów m.in. w USA, Kanadzie, Rosji, Turcji, Indiach, Meksyku, Kolumbii, Singapurze, Tajlandii, Nigerii, Omanie, Białorusi oraz w niemal wszystkich krajach Europy.

</doc>
<doc id="534678" url="https://pl.wikipedia.org/wiki?curid=534678" title="Fonica">
Fonica



</doc>
<doc id="534679" url="https://pl.wikipedia.org/wiki?curid=534679" title="Ludwik I Burbon">
Ludwik I Burbon



</doc>
<doc id="534682" url="https://pl.wikipedia.org/wiki?curid=534682" title="Gmachówka cieśla">
Gmachówka cieśla

Gmachówka cieśla, gmachówka koniczek ("Camponotus herculeanus") – gatunek mrówki z podrodziny Formicinae.
Rozmieszczenie i środowisko.
Gatunek borealno-górski, relikt postglacjalny, zamieszkuje głównie cieniste bory, rzadziej śródleśne polany i poręby. W Polsce pospolity w górach i na północnym wschodzie.
Zasiedla Europę, Bliski Wschód i wschodnią Palearktykę.
Charakterystyka.
Gmachówka cieśla należy do dużych mrówek. Czerwonobrunatne robotnice z niewielką czerwoną plamą na nasadzie odwłoka, osiągają wielkość od 5,0 do 12 mm, natomiast królowa do 16 mm. Mrówki drapieżne, choć ich głównym pokarmem jest spadź mszyc oraz sok (potrafi nacinać pąki) i nektar niektórych roślin. Aktywna głównie nocą. Tworzy kolonie monoginiczne. Lot godowy w czerwcu.
Gniazda.
Gniazduje w próchniejących pniakach i korzeniach oraz w drewnie żywych drzew iglastych, wybierając przede wszystkim drzewa osłabione przez grzyby. Najczęściej zakłada gniazda w świerkach, jodłach i sosnach, często częściowo spróchniałych, drążąc kanały i budując komory w drewnie wczesnym. Gniazdo może sięgać w drzewie nawet wysokości 10 m. Drzewo zasiedlone przez mrówki można rozpoznać po ciemniejących drobnych wiórach drewna znajdujących się u podstawy pnia.
Podgatunki.
U gmachówki cieśli wyodrębniono 2 podgatunki: 

</doc>
<doc id="534685" url="https://pl.wikipedia.org/wiki?curid=534685" title="Vodafone live!">
Vodafone live!

Vodafone Live!™ – markowa nazwa serwisu multimedialnego operatora telefonii komórkowej Vodafone. Vodafone live! powstało jako J-Sky i było usługą oferowaną przez japońskiego operatora J-Phone. Vodafone przejęło marki J-Phone i J-Sky, po czym w 2003 roku przemianowało usługę na Vodafone Live!
Serwis udostępnia treści dostarczane przez firmy zewnętrzne, takie jak zdjęcia, tapety, muzyka, filmy, i prezentuje je w formacie dostosowanym do możliwości danego telefonu komórkowego. Uwzględniane są przy tym takie cechy telefonu jak rozdzielczość ekranu, cechy zainstalowanej przeglądarki internetowej (css, javascript), możliwość odtwarzania filmów, muzyki mp3 itp.
Usługa Vodafone Live! jest udostępniona w ponad 20 krajach europejskich oraz między innymi Egipcie, RPA i Nowej Zelandii.
Abonenci Plus GSM, polskiego operatora stowarzyszonego z Vodafone, nie mogą korzystać z Vodafone Live!
W 2009 r. Vodafone rozpoczął wdrażanie nowych usług takich jak Vodafone MyWeb, Vodafone 360, które mają docelowo zastąpić Vodafone Live!.

</doc>
<doc id="534687" url="https://pl.wikipedia.org/wiki?curid=534687" title="Vodafone live">
Vodafone live



</doc>
<doc id="534688" url="https://pl.wikipedia.org/wiki?curid=534688" title="Kościół św. Katarzyny w Będzinie">
Kościół św. Katarzyny w Będzinie

Kościół parafialny pw. św. Katarzyny w Będzinie-Grodźcu – wybudowano i rozbudowano w latach 1726-1932. Jego patronką jest św. Katarzyna Aleksandryjska z Egiptu.
Parafia grodziecka istniała już od XIII w. (w 1326 r. wymieniana w wykazie świętopietrza w dekanacie sławkowskim), ale najstarsze partie kościoła (dzisiejsze prezbiterium) pochodzą z XVIII w. Pierwotny kościół był drewniany; spłonął w 1620 r. i 1638 r. (wtedy spaliła się także plebania z archiwum parafialnym). Przez sto lat nabożeństwa odbywały się w kościele św. Doroty. Kościół murowany wybudowano w latach 1726-29 za proboszcza ks. Wojciecha Ciołkowicza. Świątynię konsekrował 29 kwietnia 1744 r. biskup Michał Ignacy Kunicki, sufragan krakowski. W latach 1931-32 staraniem parafian i proboszcza ks. Stanisława Bilskiego do kościoła dobudowano część wschodnią - nawę główną i kruchtę oraz wolno stojącą dzwonnicę, a ze starego kościoła utworzono prezbiterium. Projekt rozbudowy wykonał arch. Henryk Oderfeld.
Kościół ma 25 m szerokości, 45 m długości i 18 m wysokości. Starsza, jednonawowa część świątyni stanowi konstrukcję murowano-ceglaną, natomiast konstrukcja nośna nowszej części kościoła stanowi szkielet żelbetowy. Część dobudowaną stanowią trzy nawy, rozdzielone rzędami słupów żelbetowych o wysokości 16,5 m. W latach 90. XX w. przeprowadzono gruntowną modernizację prezbiterium. W zbiorach kościoła znajdują się zabytkowe ołtarze (główny późnobarokowy z początku XVIII w. i dwa boczne z tego samego okresu), obrazy i sprzęty liturgiczne z XVII i XVIII w.
Ceglana wolno stojąca dzwonnica ma 35 m wysokości. 

</doc>
<doc id="534690" url="https://pl.wikipedia.org/wiki?curid=534690" title="Urchin">
Urchin

Urchin – brytyjski zespół heavymetalowy założony w 1972 roku przez późniejszego gitarzystę Iron Maiden, Adriana Smitha. Przez pierwsze dwa lata nosił nazwę „Evil Ways”. W 1977 roku grał w nim również gitarzysta Dave Murray, przyjaciel Adriana, który został na krótko wyrzucony z Maiden. 
Zespół nagrał 2 single – "Black Leather Fantasy" i "She's a Roller". W 2004 wydany został album kompilacyjny "Urchin", zbierający wszystkie utwory z singli, jak i nieopublikowane wcześniej piosenki.

</doc>
<doc id="534693" url="https://pl.wikipedia.org/wiki?curid=534693" title="Vodafone España">
Vodafone España

Vodafone España – hiszpański operator telefonii komórkowej, będący częścią międzynarodowej sieci Vodafone. Przed połączeniem z Vodafone, firma działała pod nazwą "Airtel", a w trakcie fuzji – "Airtel-Vodafone". Siedziba firmy znajduje się w Alcobenas, w okolicach Madrytu.

</doc>
<doc id="534694" url="https://pl.wikipedia.org/wiki?curid=534694" title="Vodafone Espańa">
Vodafone Espańa



</doc>
<doc id="534695" url="https://pl.wikipedia.org/wiki?curid=534695" title="Vodafone Espana">
Vodafone Espana



</doc>
<doc id="534696" url="https://pl.wikipedia.org/wiki?curid=534696" title="Ting Li">
Ting Li



</doc>
<doc id="534699" url="https://pl.wikipedia.org/wiki?curid=534699" title="Kościół św. Doroty w Będzinie">
Kościół św. Doroty w Będzinie

Kościół św. Doroty w Będzinie – kościół z XVII wieku w Będzinie-Grodźcu na Górze św. Doroty, wpisany do rejestru zabytków nieruchomych województwa śląskiego. Kościół filialny parafii św. Katarzyny w Będzinie-Grodźcu.
Historia.
Kościół wybudowany w 1635 roku na wzgórzu Przemienienia Pańskiego przez ks. Wojciecha Lipnickiego z funduszu swej krewnej Doroty Kąckiej, ksieni klasztoru sióstr Norbertanek w Krakowie na Zwierzyńcu. W tym czasie kościół parafialny uległ zniszczeniu przez pożar. 10 października 1638 został konsekrowany przez sufragana krakowskiego Tomasza Oborskiego. W latach 1638-1730 kościół św. Doroty spełniał rolę kościoła parafialnego, następnie kościół miał osobnego kapelana podległego proboszczowi Grodzieckiemu.
Prebendariuszami kościoła byli :
Wzgórze stało się głośne w 1865 roku, gdy kroniki parafialne zapisały dziwne zdarzenie: "„Oto Marcin Kotuła, robotnik śląski z Kamienia koło Piekar, mając ciężko chorego syna ujrzał we śnie i usłyszał Jej głos - »Serce moje jest zawsze pełne miłości dla nieszczęśliwych mieszkańców ziemi śląskiej« i dodała: »wstań, dziecię twe powróci do zdrowia«."" Z wdzięczności za uzdrowienie Marcin Kotuła kupił w Piekarach obraz Matki Bożej z pierścieniem na palcu i postanowił przynieść go na wzgórze, lecz podczas przekraczania granicy pruskiej został aresztowany i osadzony w więzieniu w Olkuszu. Po wyjściu pozostawiony podczas aresztowania obraz został uroczyście przeniesiony do kościoła św. Doroty – takie bowiem było życzenie Matki Bożej, a miało to miejsce w uroczystość Przemienienia Pańskiego 6 VIII 1865 roku. Obraz skradziono w 1968 roku, lecz w 1971 r. wykonano jego kopię, która znajduje się w kościółku do dziś. 
Kościół przez wieki przechodził różne koleje losu; wojny zniszczyły go, za czasów pruskich zostały zdewastowane grobowce, a zrabowane wyposażenie, w tym organy, wywiezione, aż wreszcie kościół zamieniony został w stajnię. W późniejszym czasie, kościół zaczynał popadać w stan ruiny. Dopiero w 1946 roku odbudowano świątynię, której poświęcenia dokonał ks. biskup Teodor Kubina 10 sierpnia 1947 roku. W latach 80. XX wieku kościół został ankrowany, a w 1985 r. do kościoła ufundowano obrazy przedstawiające sceny z życia św. Doroty. Obecnie podziemia kościoła są zalane żelbetonem.
Architektura.
Kościół jest wykonany w konstrukcji murowanej, kamiennej, ceglano-kamiennej lub ceglanej na zaprawie wapiennej. Mury mają grubość od 1 do 1,25 m. Fundamenty wykonane są z kamienia łamanego. Jego powierzchnia to 180 m², wysokość wieży - 20 m. Kościół posiada ogrodzenie z kamienia łamanego.
Dostęp.
Kościół jest otwarty:

</doc>
<doc id="534701" url="https://pl.wikipedia.org/wiki?curid=534701" title="Karta ONZ">
Karta ONZ



</doc>
<doc id="534704" url="https://pl.wikipedia.org/wiki?curid=534704" title="Europejskie Radio dla Białorusi">
Europejskie Radio dla Białorusi

Europejskie Radio dla Białorusi (Eŭrapéjskaje Rádyjo dla Biełarúsi, ERB) – niezależna, międzynarodowa, całodobowa rozgłośnia radiowa, utworzona w 2005 roku z siedzibą w Warszawie.
Celem rozgłośni ma być przekazanie mieszkańcom Białorusi obiektywnych i zgodnych z rzeczywistością informacji o wydarzeniach na Białorusi i w świecie, jak również umożliwienie dostępu do aktualnych, najbardziej interesujących osiągnięć białoruskiej i światowej kultury. Program przygotowują białoruscy dziennikarze w Warszawie, Mińsku i w miejscowościach na terenie całej Białorusi.
Europejskie Radio dla Białorusi nadaje na falach FM poprzez partnerskie stacje ERB, na satelitach i Internecie.
Od sierpnia 2020 na zlecenie Ministerstwa Informacji Republiki Białoruś strona internetowa radia http://euroradio.by w kraju została zablokowana ze względu na reportażów o protestach na Białorusi. Od lipca 2021 blokuje też dostęp do lustra strony ERB. 5 lipca 2021 r. Rada Ministrów zamknęła biuro Europejskiego Radia dla Białorusi w Mińsku.
W 2021 i 2022 roku białoruskie sądy dodały strony radia Telegram, YouTube, Instagram oraz jego logo do republikańskiej listy materiałów ekstremistycznych; w lipcu 2022 roku Ministerstwo Spraw Wewnętrznych Białorusi uznało je za ugrupowanie ekstremistyczne. ] W 2022 i 2023 roku kilka osób, z którymi rozmawiało radio, zostało za to aresztowanych i uwięzionych pod zarzutem wspierania działalności ekstremistycznej.
Oferta programowa.
Grupę docelową programu tworzą ludzie w wieku 15–35 lat, mieszkańcy Mińska i regionów Białorusi. Rozgłośnia ma format rozrywkowo-informacyjny.
Na ofertę programową składają się głównie wiadomości (3-minutowe serwisy informacyjne co godzinę) i reportaże na aktualne tematy polityczne, ekonomiczne, kulturalne oraz życia codziennego. Radio tworzy specjalną codzienną informacyjno-rozrywkową audycję godzinną "EuroZOOM" o głównych wydarzeniach na Białorusi i w Europie oraz cotygodniowy, 30-minutowy program dyskusyjny "Forum Belarus" z udziałem znanych ekspertów.
Muzyka zajmuje od 60 do 70% w ramówce godziny. Radio przedstawia utwory muzyczne światowe i białoruskie – format muzyczny radia to CHR Rock.
ERB realizuje rozmaite projekty wsparcia muzyków białoruskich, w tym coroczny festiwal na Ukrainie.
Odbiór.
1. Na falach UKF:
2. Na falach dolnego UKF:
3. Na satelitach
4. W internecie

</doc>
<doc id="534708" url="https://pl.wikipedia.org/wiki?curid=534708" title="Mury miejskie w Będzinie">
Mury miejskie w Będzinie

Mury miejskie w Będzinie.
Historia murów miejskich.
Mury miejskie w Będzinie kazał zbudować król Kazimierz Wielki. O fakcie tym wspominał Janko z Czarnkowa w "Kronice Polskiej 1333-1384", a później pisał o tym Jan Długosz.
na miejscu wcześniejszych umocnień drewnianych. Mury wzniesiono w latach 60. XIV w. Były połączone z murami obwodowymi zbudowanego wcześniej zamku królewskiego. Zbudowano też dwie bramy Sławkowską (Krakowską) i Bytomską (Wrocławską). Mury zostały zniszczone częściowo w roku 1655. W 1823 roku istniała już tylko część południowo-wschodnia i wschodnia. W latach 1952-1956 dokonano niewielkiej rekonstrukcji części murów, a w szczególności jedną z baszt. 
W 2011 r. zostały odbudowane mury w rejonie ulic Modrzejowskiej i Zawale, zgodnie z ich średniowiecznym przebiegiem, z kamienia o charakterystyce najbardziej zbliżonej do materiałów pierwotnie użytych do ich postawienia. Mają ponad 170 metrów długości, grubość do 1,20 m. oraz wysokość wraz z krenelażem aż do 7 m w najwyższej partii, tuż przy górnej baszcie.
Dane techniczne.
Powierzchnia miasta otoczona murami wynosiła około 7 ha, długość linii obwarowań wynosiła około 1000 metrów. Średnica miasta wewnątrz murów wynosiła 350 na 250 metrów.
Mury wzniesiono z kamienia łamanego na zaprawie wapiennej. Grubość muru wynosiła 1,80-1,90 metra. Obecna wysokość to około 8,5 metra. Krenelaż zachowała się w postaci szczątkowej (obecnie częściowo zrekonstruowany), jego grubość wynosi 60 cm, blanki około 2,40 a prześwity 65-70 cm. Baszty były zbudowane na planie prostokąta, były wysokości murów i były otwarte od strony miasta. Odległość między nimi wynosiła około 60 metrów. Jedna z zachowanych ma wymiary 7,35(czoło) x 5,30 × 5,50. Druga zachowana baszta ma wymiary 7,95(czoło) x 5,00 × 5,15. Na dawnych planach zachował się ślad uliczki podmurnej. Chodnik dla obrońców wynosił do 1,3 metra.
Nie wiadomo ile mury w Będzinie miały baszt (badań archeologicznych nie prowadzono). Bramy się nie zachowały (w 1823 r. istniała jeszcze brama Sławkowska).
Stan zachowania.
Do dziś zachował się niewielki odcinek, z dwiema częściowo zrekonstruowanymi basztami na planie prostokąta. Mury wyznaczały owalny kształt miasta, którego urbanistyczny układ średniowieczny jest czytelny do dzisiaj.
Najdokładniejszy opis murów znajduje się w studium historyczno-urbanistycznym miasta autorstwa Zbigniewa Perzanowskiego.

</doc>
<doc id="534712" url="https://pl.wikipedia.org/wiki?curid=534712" title="Kościół św. Tomasza w Będzinie">
Kościół św. Tomasza w Będzinie

Kościół cmentarny pw. św. Tomasza w Będzinie – z ok. 1834 r. murowany, z barokowym ołtarzem oraz gotyckimi rzeźbami. W otoczeniu znajduje się cmentarz rzymskokatolicki z najstarszymi, bogato zdobionymi, secesyjnymi rzeźbami oraz nagrobkami. Wcześniej, od II poł. XVI w., istniał kościół drewniany. Został on zbudowany przez mieszkańców miasta wyznania rzymskokatolickiego po zajęciu kościoła pw. Świętej Trójcy przez braci polskich.

</doc>
<doc id="534714" url="https://pl.wikipedia.org/wiki?curid=534714" title="Radio Zielona Góra">
Radio Zielona Góra

Radio Zielona Góra – lokalne radio nadające w Zielonej Górze na częstotliwości 97,1 MHz. Jest stacją miejską działającą w strukturach Polskiego Radia – Radia Zachód.
Radio Zielona Góra rozpoczęło emisję programu 5 września 1995 r., jako oddział Radia Zachód. Zgodnie z koncesją, stacja nadaje program lokalny, kierowany do mieszkańców Zielonej Góry. W ofercie programowej rozgłośni znajdują się serwisy informacyjne, relacje z wydarzeń sportowych, magazyny o tematyce sportowej, kulturalnej i publicystycznej, a także pasma muzyczne oraz audycje rozrywkowe.
Redakcję Radia Zielona Góra tworzy kilkunastoosobowy zespół, który przygotowuje codzienny, 24-godzinny program. Obok programu radiowego, rozgłośnia prowadzi także internetowy serwis informacyjny.
Mimo, że radio skierowane jest do mieszkańców Zielonej Góry, to jego zasięg słuchalności wynosi ok. 30 km, więc w praktyce można słuchać stacji m.in. w Krośnie Odrzańskim, Nowej Soli czy Sulechowie.

</doc>
<doc id="534719" url="https://pl.wikipedia.org/wiki?curid=534719" title="Monitor LCD">
Monitor LCD



</doc>
<doc id="534720" url="https://pl.wikipedia.org/wiki?curid=534720" title="Walter Steiner">
Walter Steiner

Walter Steiner (ur. 15 lutego 1951 w Wildhaus) – szwajcarski skoczek narciarski, srebrny medalista olimpijski z Sapporo (1972), trzykrotny medalista mistrzostw świata w lotach oraz dwukrotny zdobywca Pucharu KOP.
Przebieg kariery.
Na międzynarodowej arenie zadebiutował 28 grudnia 1969 w Oberstdorfie podczas pierwszego konkursu Turnieju Czterech Skoczni, gdzie zajął 63. miejsce. W 1972 podczas igrzysk w Sapporo zdobył srebrny medal na dużej skoczni, przegrywając wówczas jedynie z Wojciechem Fortuną, a jego strata do polskiego skoczka wyniosła zaledwie 0,1 punktu.
3 stycznia 1973 w Innsbrucku zajął czwarte miejsce w zawodach FIS, a 6 stycznia w Bischofshofen był ósmy, przez co cały Turniej Czterech Skoczni zakończył na siódmym miejscu. W 1973 został uznany najlepszym skoczkiem świata w plebiscycie ISK. 1 stycznia 1974 w Garmisch-Partenkirchen wygrał pierwsze w karierze międzynarodowe zawody. 16 lutego 1974 na mistrzostwach świata w Falun zajął czwarte miejsce. W tamtym roku w Planicy ustanowił rekord świata w długości lotu (169 m). Rok później w Oberstdorfie nie ustał skoku na odległość 179 metrów.
W latach 70. zwyciężał w Turnieju Norweskim i Turnieju Szwajcarskim. Na mistrzostwach świata w Lotach w Planicy w 1972 oraz mistrzostwach w lotach w Vikersund w 1977 zdobywał złote medale, a na mistrzostwach w Oberstdorfie w 1973 zdobył srebro. 6 stycznia 1977 drugi raz w karierze wygrał zawody FIS. Wówczas zajął drugie miejsce w Turnieju Czterech Skoczni. 6 stycznia 1978 w Bischofshofen zajął drugą lokatę. Po raz ostatni w międzynarodowych zawodach startował 18 i 26 lutego 1978, kiedy to zajął odpowiednio 26. miejsce na normalnej oraz 10. miejsce na dużej skoczni podczas mistrzostw świata w Lahti.
W 1977 otrzymał medal Holmenkollen wraz z dwiema fińskimi biegaczkami narciarskimi: Heleną Takalo i Hilkka Kuntolą. W lutym 1978 oficjalnie zakończył sportową karierę.
Jako emeryt startuje w mistrzostwach świata weteranów w biegach narciarskich, gdzie zdobył kilka medali.
Był bohaterem filmu Wernera Herzoga pt. „Wielka ekstaza snycerza Steinera”.

</doc>
<doc id="534723" url="https://pl.wikipedia.org/wiki?curid=534723" title="Region Centrum">
Region Centrum

Region Centrum ("Região Centro", wym. MAF []) – obszar w centralnej Portugalii, wytyczony przez Unię Europejską do celów statystycznych (NUTS II poziom), ze stolicą w Coimbrze. Obejmuje historyczne prowincje: Beira Alta, Beira Baixa i Beira Litoral, a także Estremadurę. Ważniejsze miasta regionu to: Aveiro, Viseu, Leiria, Águeda, Ílhavo, Figueira da Foz, Ovar, Castelo Branco i Covilhã.
W 2005 r. populacja wynosiła 2 376 609 mieszkańców, obszar 28 462 km².
Geografia.
Centrum jest regionem o zróżnicowanym krajobrazie. Środkowa część jest górzysta z kilkoma płaskowyżami, zdominowana przez góry Serra da Estrela. Dużo lasów sosnowych i kasztanowych. Zielony i pofałdowany krajobraz jest poprzecinany rzekami. Doliny rzek u stóp gór zachęcają do uprawiania wędkarstwa, kajakarstwa czy gry w tenisa w plenerze. W sezonie zimowym popularne jest narciarstwo w górach Serra da Estrela. W pobliżu miasta Seia sezon narciarski zaczyna się szybciej, za sprawą sztucznie naśnieżanych stoków i tras. Wybrzeże jest równinne. Kilka plaż w Mira, Figueira da Foz, Nazaré, Peniche i Aveiro. Charakterystyczne miejsca to: góry Serra da Estrela (największe i najwyższe w Portugalii kontynentalnej) wraz z parkiem przyrodniczym, rzeka Mondego, Laguna Aveiro ("Ria de Aveiro") i plaże na wybrzeżu.
Podregiony.
Region jest podzielony na 12 podregionów:

</doc>
<doc id="534724" url="https://pl.wikipedia.org/wiki?curid=534724" title="FC Baník Ostrava">
FC Baník Ostrava



</doc>
<doc id="534727" url="https://pl.wikipedia.org/wiki?curid=534727" title="Federacja Niemieckich Związków Zawodowych">
Federacja Niemieckich Związków Zawodowych

Deutscher Gewerkschaftsbund (skrót DGB; pol. Niemieckie Zrzeszenie Związków Zawodowych) – niemiecki związek zawodowy; z ogólną liczbą członków wynoszącą 5 974 951 (stan na dzień 31.12.2018) jest to największa w Niemczech federacja związków zawodowych, skupiająca osiem organizacji działających we wszystkich branżach i działach gospodarki.
Zarząd DGB ma siedzibę w Berlinie. DGB powstał 12 października 1949 w Monachium.
Zmiany liczby związków zrzeszonych w DGB.
W chwili założenia w 1949 r. w DGB zrzeszonych było 16 związków. W 1978 roku jako siedemnasta organizacja dołączył związek zawodowy pracowników policji Gewerkschaft der Polizei.
Przez lata 90. XX wieku liczba organizacji członkowskich spadła do ośmiu w wyniku licznych w tym czasie fuzji związków. Przyczyną tego zjawiska była chęć zapewnienia sobie przez związki większej siły, lepszej organizacji i pozycji negocjacyjnej w stosunkach z pracodawcami. Także niemieckie prawo związkowe wymaga od związków sił przynajmniej równych siłom pracodawców, z którymi rywalizują o lepsze warunki pracy. Dany związek musi dysponować odpowiednim aparatem administracyjnym w celu kontroli wypełniania zawartych z pracodawcą układów zbiorowych pracy, odpowiednimi środkami finansowymi, a także musi być gotowy do zorganizowania strajku w celu obrony i podwyższenia standardów socjalnych pracowników. W razie braku tych elementów inny związek może skierować do sądu wniosek o uznanie, że dana organizacja „nie jest związkiem zawodowym w znaczeniu prawa pracy” i w rezultacie przejąć jej układy zbiorowe oraz reprezentację jej członków.
Kalendarium fuzji.
Zatem od marca 2001 DGB zrzesza już tylko osiem organizacji.
Organizacja DGB.
Organy DGB.
Organami DGB są:
Najwyższym organem związku jest obradujący co 4 lata "Kongres Federalny". Pomiędzy zebraniami "Kongresu" zadania związku realizuje "Komisja Federalna".
Najwyższym funkcjonariuszem DGB jest przewodniczący, który kieruje pracami kilkuosobowego "Zarządu". Aktualnie członkami "Zarządu" są: Michael Sommer (przewodniczący), Ingrid Sehrbrock (zastępca przewodniczącego), Annelie Buntenbach, Dietmar Hexel oraz Claus Matecki.
"Komisja Rewizyjna" sprawuje m.in. nadzór nad finansami organizacji, badając rachunkowość i roczne sprawozdanie finansowe, o czym informuje "Kongres" wzgl. "Komisję Federalną". Składa się z trzech osób.
Struktura terytorialna DGB.
DGB dzieli się w terenie na 9 okręgów ("Bezirke") i 88 regionów. Okręgi służą związkowi do realizowania zadań na poziomie poszczególnych krajów związkowych, mniejsze regiony są partnerami do rozmów w odpowiednio mniejszych jednostkach administracji terytorialnej Niemiec – miastach i gminach.
Okręgi DGB:

</doc>
<doc id="534728" url="https://pl.wikipedia.org/wiki?curid=534728" title="DGB">
DGB



</doc>
<doc id="534730" url="https://pl.wikipedia.org/wiki?curid=534730" title="Liść pułapkowy">
Liść pułapkowy

Liść pułapkowy – zmodyfikowany liść o specyficznej budowie, przystosowany do chwytania i trawienia drobnych zwierząt. Liście takie występują u wszystkich roślin mięsożernych (np. w rodzajach rosiczka, muchołówka, dzbanecznik). Przystosowania tych liści dotyczą wabienia zwierząt, ich chwytania i trawienia. Podobieństwa liści roślin należących do różnych, niespokrewnionych rodzajów i rodzin jest wynikiem konwergencji.
Rolę powabni pełnią wydzieliny miodników pozakwiatowych (np. u muchołówki, kapturnicy, dzbanecznika), wydzielane w postaci słodkich kropli na liściach (np. u rosiczki, rosolistnika, tłustosza) i słodkiego śluzu na włoskach (u roślin podwodnych – pływacza, aldrowandy i żenlisei).
W celu pochwycenia ofiar wykształciły się następujące przystosowania: 

</doc>
<doc id="534731" url="https://pl.wikipedia.org/wiki?curid=534731" title="Dom Towarzystwa Akcyjnego Ludwika Geyera w Łodzi">
Dom Towarzystwa Akcyjnego Ludwika Geyera w Łodzi

Dom Towarzystwa Akcyjnego Ludwika Geyera – budynek znajdujący się przy ul. Piotrkowskiej 74 w Łodzi.
Historia.
Dom Towarzystwa Akcyjnego oddano do użytku w 1886 roku. Wzniesiony został według projektu Hilarego Majewskiego; autorstwo projektu przypisuje się także Juliuszowi Jungowi. W budynku mieściły się biura Towarzystwa Akcyjnego Fabryk Bawełny Ludwika Geyera. Na parterze znajdowała się znana restauracja Stępkowskiego. Pod koniec XIX wieku otworzył tu swoją filię warszawski Bank Handlowy. Właścicielem budynku jest Bank Handlowy.
Budynek wpisany jest do rejestru zabytków pod numerem 4/33/66 z 18.03.1966 oraz A/33 z 10.01.1968.
Architektura.
Budynek ma kształt litery L. Bogate zdobienia elewacji utrzymane są w duchu neobarokowym. Parter jest boniowany. Okna pierwszego piętra zwieńczają tympanony. Na piętrze są dwa balkony z balustradą tralkową wsparte konsolami. Dach zakończony jest balustradą tralkową – pod gzymsem fryz festonowy. Wieżyczka z motywem kariatyd jest nakryta kopułą.

</doc>
<doc id="534733" url="https://pl.wikipedia.org/wiki?curid=534733" title="A Rush of Blood to the Head">
A Rush of Blood to the Head

A Rush of Blood to the Head – drugi studyjny album brytyjskiego zespołu Coldplay. Wydany nakładem Parlophone w sierpniu 2002 roku. Według krytyków płyta znacznie dojrzalsza od debiutanckiego Parachutes.
W 2003 album został sklasyfikowany na 473. miejscu listy 500 albumów wszech czasów magazynu Rolling Stone.
W 2013 album został sklasyfikowany na 1. miejscu listy BBC Radio's 2 Top 100 Albums.

</doc>
<doc id="534737" url="https://pl.wikipedia.org/wiki?curid=534737" title="SK Slavia Praga">
SK Slavia Praga



</doc>
<doc id="534738" url="https://pl.wikipedia.org/wiki?curid=534738" title="Dodatek do żywności">
Dodatek do żywności



</doc>
<doc id="534739" url="https://pl.wikipedia.org/wiki?curid=534739" title="Kolumna głośnikowa">
Kolumna głośnikowa



</doc>
<doc id="534742" url="https://pl.wikipedia.org/wiki?curid=534742" title="Serafiel">
Serafiel

Serafiel (hebr. שׂרפיאל) – anioł, który pojawił się w apokryficznej Księdze Henocha.
Przypisuje się mu funkcje wodza chóru serafinów i jednego z ośmiu anielskich sędziów. Jest on także władcą planety Merkury, a według kabały - najwyższym księciem Merkawy, anioła rydwanu.
W tradycji muzułmańskiej i mitologii arabskiej jego odpowiednikiem jest Izrafil - anioł, który w dniu Sądu Ostatecznego obudzi umarłych dźwiękiem trąby.

</doc>
<doc id="534744" url="https://pl.wikipedia.org/wiki?curid=534744" title="Frank Bryce">
Frank Bryce



</doc>
<doc id="534748" url="https://pl.wikipedia.org/wiki?curid=534748" title="Puchar Czech w piłce nożnej">
Puchar Czech w piłce nożnej

Puchar Czech w piłce nożnej () – cykliczne rozgrywki piłkarskie o charakterze pucharu krajowego w Czechach. Organizowane co sezon przez Związek Piłki Nożnej Republiki Czeskiej (FAČR) i przeznaczone są dla krajowych klubów piłkarskich. Najważniejsze po Pierwszej lidze piłkarskie rozgrywki w kraju. Triumfator danej edycji Pucharu zyskuje prawo reprezentowania swego kraju w następnej edycji Ligi Europy.
Historia.
Rozgrywki Pucharu Czech zainicjowano w roku 1993 po rozpadzie Czechosłowacji na dwa niepodległe kraje (Republikę Czeską i Słowację). Pierwszym zwycięzcą został klub Viktoria Žižkov. 
Do utworzenia tego turnieju istniała duża liczba innych krajowych rozgrywek pucharowych: "Puchar Dobroczynności" (1906-1916), "Środkowo-czeski Puchar" (1918-1948). W 1938 roku mecenat nad czechosłowacką piłką nożną objął Czechosłowacki Związek Piłki Nożnej, który mimo lekkiego oporu klubów z Czech Środkowych ufundował pierwszy "Puchar Czech". Jego pierwsza edycja miała odbyć się w sezonie 1938/39, ale kryzys w Kraju Sudetów i Układ monachijski sprawił, że rozgrywki nawet się nie rozpoczęły. Swoją premierę przeżył więc w czasie okupacji, w sezonie 1939/40. W finale drugoligowe SK Olomouc ASO wygrało w dwóch meczach, pokonując SK Prostějov 3:1 i 2:1 i zostając pierwszym w historii zdobywcą Pucharu Czech. Rywalizacja zakończyła się sukcesem, ale i tak miała silną konkurencję w popularnym "Środkowo-czeskim Pucharze". W pierwszym powojennym sezonie 1945/46, rozgrywanym pod nazwą "Pohár osvobození", zwyciężyła "Sparta". W sezonach 1950/51 i 1951/52 rozegrano dwie edycje Pucharu Czechosłowacji, ale były one uznane za nieoficjalne. W 1955 i 1959/60 rozegrano "Puchar Spartakiady Czechosłowacji w piłce nożnej". A od sezonu 1960/61 startowały oficjalne coroczne rozgrywki Pucharu Czechosłowacji. W pierwszym sezonie 1960/61 zawody zostały zaprojektowane tak, aby osobno rywalizowały ze sobą drużyny czeskie i słowackie, dopiero w finale spotykały się zwycięzcy Pucharów Czech i Słowacji. Tak jak były to eliminacje krajowe, Pucharu Czech nie przyznano, a eliminację Czech wygrała Dukla Praga. Puchar Czech nie zyskał jednak zbytniej atrakcyjności i przez kolejny długi okres był tylko krokiem do pokonania na drodze do zwycięstwa w Pucharze Czechosłowacji, gdzie w prestiżowym wyścigu mógł rywalizować z przeciwnikiem ze Słowacji i awans do Pucharu Zdobywców Pucharów. Puchar Czechosłowacji zakończył się w sezonie 1992/93, wraz z rozpadem Czechosłowacji i rozpadem Czechosłowackiego Związku Piłki Nożnej.
W latach 1993-2009 rozgrywki nazywały się Pohár Českomoravského fotbalového svazu (ČMFS), następnie Pohár Fotbalové asociace České republiky (FAČR). Po uzyskaniu sponsora nosił różne nazwy:
Format.
Format rozgrywek od początku rozgrywek nie był zmieniany, jedynie liczba zespołów była zmienna. W rozgrywkach uczestniczą 103 kluby występujących w Mistrzostwach Czech. Obecnie wszystkie rywalizacje od rundy wstępnej do finału grane są w jednym meczu. Zwycięzca kwalifikuje się do dalszych gier, a pokonany odpada z rywalizacji. W wypadku kiedy w regulaminowym czasie gry padł remis zarządza się dogrywkę, a jeśli i ona nie przyniosła rozstrzygnięcia, to dyktowane są rzuty karne. Od sezonu 1998/99 rozgrywki składają się z 8 etapów: rundy wstępnej eliminacyjnej, rundy pierwszej, rundy drugiej, rundy trzeciej, 1/8 finału, ćwierćfinałów, półfinałów i finału. Mecz finałowy rozgrywany jest na różnych obiektach, choć zazwyczaj był to stadion Evžena Rošickiego w Pradze.
Zwycięzcy i finaliści.
Uwagi:
Statystyki.
Klasyfikacja według klubów.
W dotychczasowej historii oficjalnych rozgrywek o Puchar Czech na podium oficjalnie stawało w sumie 17 drużyn. Liderem klasyfikacji jest Sparta Praga, która zdobyła 7 Pucharów.
Stan po sezonie 2021/2022.
Klasyfikacja według miast.
Siedziby klubów: Stan po sezonie 2021/2022. 

</doc>
<doc id="534750" url="https://pl.wikipedia.org/wiki?curid=534750" title="Maximiliano Rodriguez">
Maximiliano Rodriguez



</doc>
<doc id="534751" url="https://pl.wikipedia.org/wiki?curid=534751" title="Maxi Rodriguez">
Maxi Rodriguez



</doc>
<doc id="534753" url="https://pl.wikipedia.org/wiki?curid=534753" title="Siedmiu bogów szczęścia">
Siedmiu bogów szczęścia



</doc>
<doc id="534757" url="https://pl.wikipedia.org/wiki?curid=534757" title="FK Jablonec">
FK Jablonec

Fotbalový klub Jablonec – czeski klub piłkarski, założony w 1945 w mieście Jablonec nad Nysą, występujący w czeskiej ekstraklasie.
Historia.
Klub został założony 5 czerwca 1945 jako "Český sportovní klub Jablonec na Nisou". Grał w niższych ligach czechosłowackich aż do 1963, kiedy jako "Jiskra Jablonec" awansował na drugi szczebel ligowy. Wówczas sponsorem tytularnym drużyny zostały zakłady samochodowe LIAZ z pobliskiego Liberca. W 1970 Jablonec osiągnął finał ówczesnego autonomicznego pucharu Czech, jednak w finałowym dwumeczu przegrał z TJ Gottwaldov 2–6. Cztery lata później zespół awansował do czechosłowackiej ekstraklasy, gdzie w pierwszym, historycznym sezonie zajął 11. miejsce. W kolejnym (1975/76) zakończył rozgrywki na przedostatnim miejscu i spadł do II ligi.
W 1992 roku Jablonec wygrał III ligę (grupę czeską - ČFL) i awansował do czesko-morawskiej grupy II ligi (ČMFL). Siódme miejsce w sezonie 1992/93 dało mu prawo do walki o awans do nowo tworzonej czeskiej ekstraklasy, ale w barażach uległ Bohemians (1-1 i 0-2). Rok później klub został zwycięzcą czeskiej II ligi, uzyskując awans do I ligi, gdzie pozostaje do dzisiaj (sezon 2017/18). Największy sukces klubowy to zdobycie pucharu Czech w 1998, co pozwoliło wystartować w Pucharze Zdobywców Pucharów w następnym sezonie.
W sezonie 2009/2010 czeskiej ekstraklasy Jablonec finiszował punkt za mistrzami ze Sparty Praga, zaś w kolejnej edycji rozgrywek zajął trzecie miejsce. W 2013 roku po raz drugi w historii wywalczył Puchar Czech, pokonując w finale FK Mladá Boleslav rzutami karnymi i kwalifikując się po raz 6. do europejskich pucharów.
W sezonie 2017-18 po raz 8. dotarli do finału Pucharu Czech, ale nie sprostali w nim Slavii Praga (porażka 1-3). W tym samym sezonie zajęli w lidze 3. miejsce i zakwalifikowali się po raz 8. do europejskich pucharów.
Pierwszoligowi rekordziści klubu.
Mecze.
"Stan na koniec sezonu 2017/18"
Gole.
"Stan na koniec sezonu 2017/18"
Uwaga: Rudolf Svoboda zdobywał gole w I lidze czechosłowackiej (sezony 1974/75 i 1975/76).

</doc>
<doc id="534760" url="https://pl.wikipedia.org/wiki?curid=534760" title="Jürgen Peters">
Jürgen Peters

Jürgen Peters (ur. 17 marca 1944 Bolko/Opole) – niemiecki działacz związkowy; w latach 2003-2007 przewodniczący związku zawodowego IG Metall.
Życiorys.
Peters w latach 1950 – 1955 uczęszczał do szkoły podstawowej w Hanowerze, w latach 1955 – 1961 do szkoły realnej. W latach 1961 – 1964 zdobył zawód ślusarza maszynowego w przedsiębiorstwie Rheinstahl Hanomag AG. W pierwszym roku nauki zawodu przystąpił do związku zawodowego IG Metall. W roku 1964 ukończył też zawodową szkołę średnią. W latach 1964 – 1968 pracował w Rheinstahl Hanomag AG jako ślusarz maszynowy. Następnie w latach 1968 – 1969 uczęszczał do Akademii Pracy we Frankfurcie n. Menem. 1 kwietnia 1969 Peters został asystentem nauczyciela w placówce dydaktycznej związku IG Metall w Lohr, a od 1 kwietnia 1971 pracował tam jako nauczyciel.
Kariera związkowca.
21 kwietnia 1976 Peters został funkcjonariuszem zarządu IG Metall w biurze w Düsseldorfie. Od 1988 do 1998 roku sprawował funkcję kierownika okręgu Hanower, zaś w latach 1998 – 2003 – funkcję drugiego przewodniczącego IG Metall. W toku walki o władzę z obecnym wiceprzewodniczącym Bertholdem Huberem Petersa wybrano na stanowisko pierwszego przewodniczącego związku. Od 31 sierpnia 2003 Peters stoi zatem na czele związku zawodowego, który z liczbą członków wynoszącą ponad 2,4 milionów uchodzi za drugi pod względem wielkości na świecie.
Inne funkcje.
Peters jest ponadto przedstawicielem pracowników w radach nadzorczych koncernów: stalowego Salzgitter AG i samochodowego Volkswagen AG.
Ma też legitymację członka SPD.

</doc>
<doc id="534764" url="https://pl.wikipedia.org/wiki?curid=534764" title="Anna Maria Wesołowska">
Anna Maria Wesołowska

Anna Maria Wesołowska z domu Rodzoch (ur. 22 kwietnia 1954 w Łodzi) – polska prawniczka, sędzia w stanie spoczynku, osobowość telewizyjna, niezawodowa aktorka filmowa i telewizyjna.
Występowała w programach "Sędzia Anna Maria Wesołowska" oraz "Wesołowska i mediatorzy", emitowanych na antenie telewizji TVN.
Życiorys.
Jest absolwentką I Liceum Ogólnokształcącego im. Mikołaja Kopernika w Łodzi. W 1978 ukończyła studia na Wydziale Prawa i Administracji Uniwersytetu Łódzkiego; otrzymała nominację w 1982.
Łódzka sędzia, współautorka ustawy o świadku koronnym, uważana za ekspertkę od przestępczości zorganizowanej . Była członkinią składów orzekających w procesach łódzkiej „ośmiornicy” i gangu Popeliny. Brała udział w wydaniu orzeczenia o nałożeniu na siedemnastoletniego handlarza narkotyków obowiązku ostrzegania młodzieży na lekcjach wychowawczych przed handlem i używaniem narkotyków. 1 października 2009 przeszła w stan spoczynku.
Dla „Dziennika Łódzkiego” napisała cykl felietonów skierowanych do młodzieży na temat prawa, których część była przedmiotem zajęć szkolnych w Łodzi na temat korupcji. Zainicjowała program uczestniczenia w rozprawach sądowych uczniów w wieku 15–18 lat jako formę edukacji prawnej. Prowadziła w początkowym etapie jeden z pierwszych w Polsce program pokoju przesłuchań dla dzieci – świadków i ofiar przestępstw (pokój przyjazny dziecku – „błękitny pokój”, „niebieski pokój”).
Członkini Stowarzyszenia Sędziów Polskich „Iustitia”. Współtwórczyni projektu „Dziennikarz w sądzie”, organizowanego przez „Iustitię”, Fundację im. Stefana Batorego i Helsińską Fundację Praw Człowieka, mającego na celu poznanie przez dziennikarzy uwarunkowań pracy sędziów i na odwrót.
Od 2012 jest członkinią Międzynarodowej Kapituły Orderu Uśmiechu.
Telewizja.
W 1972 zagrała w wyreżyserowanym przez Anette Olsen filmie "Agnieszka". Występowała w serialu court show "Sędzia Anna Maria Wesołowska", emitowanym w latach 2006–2011 na antenie TVN od 2019 na TTV, grając samą tytułową postać.
Życie prywatne.
Była żoną Ryszarda (zm. 2019); w 2020 roku obchodziliby 50. rocznicę ślubu. W 2019 roku przeszła onkologiczną operację mózgu.

</doc>
<doc id="534765" url="https://pl.wikipedia.org/wiki?curid=534765" title="Blood &amp; Honour">
Blood &amp; Honour



</doc>
<doc id="534766" url="https://pl.wikipedia.org/wiki?curid=534766" title="Herb gminy Parzęczew">
Herb gminy Parzęczew

Herb Parzęczewa to herb miejscowości i gminy w powiecie zgierskim, województwie łódzkim.
Herb przedstawia białą wieżę z otwartą bramą, z dwoma oknami u góry, czerwonym dachem i białą chorągwią w lewo. Tło jest błękitne lub fioletowe. Tarcza herbowa ma kształt tarczy gotyckiej (hiszpańskiej).
"Herbem gminy i miejscowości Parzęczew jest w polu błękitnym srebrna (biała) wieża z otwartą bramą i 2 oknami w pas, zwieńczona czerwonym, spiczastym dachem ze srebrną (białą) chorągwią w prawo. Otwory okienne, prześwit bramy – czarne, wrota bramy – żółte (złote)."

</doc>
<doc id="534767" url="https://pl.wikipedia.org/wiki?curid=534767" title="Sun Tiantian">
Sun Tiantian

Sun Tiantian (chin. upr. 孙甜甜, chin. trad. 孫甜甜, pinyin "Sūn Tiántián"; ur. 12 października 1981 w Zhengzhou) – chińska tenisistka, mistrzyni olimpijska w grze podwójnej.
Praworęczna zawodniczka (z bekhendem oburęcznym) specjalizuje się przede wszystkim w grze podwójnej. Do czerwca 2006 razem z rodaczką Li Ting odniosła osiem zwycięstw turniejowych – siedem w cyklu "WTA Tour" oraz igrzyska olimpijskie w Atenach (2004).
Na ateńskich igrzyskach Chinki, rozstawione z numerem ósmym, pokonały kilka faworyzowanych duetów, m.in. Amerykanki Chandę Rubin i Venus Williams, Australijki Rennae Stubbs i Alicię Molik oraz w finale Hiszpanki Virginię Ruano Pascual i Conchitę Martínez. Sun Tiantian i Li Ting zdobyły tym samym pierwszy medal olimpijski dla Chin w tenisie.
W październiku 2004 została sklasyfikowana na 18. miejscu w rankingu debla "WTA Tour". W grze pojedynczej jej największe osiągnięcia (do czerwca 2006) to ćwierćfinały turniejów w Hajdarabadzie i Pekinie w 2005. W Pekinie pokonała byłą liderkę rankingu światowego Serenę Williams. Wyniki te dały jej awans do czołowej setki klasyfikacji "WTA Tour" (w październiku 2005 zajmowała 88. miejsce). Sun Tiantian startowała w grze pojedynczej we wszystkich turniejach wielkoszlemowych, nie udało się jej jeszcze awansować dalej niż do II rundy.
Poza igrzyskami olimpijskimi barwy narodowe reprezentuje w Pucharze Federacji. Debiutowała w 2001. Gra głównie w deblu z Li Ting, ale sporadycznie jest także wystawiana do gier singlowych (m.in. pokonała Indonezyjkę Wynne Prakusyę). Do czerwca 2006 bilans jej występów w Pucharze Federacji to 14 zwycięstw i 3 porażki.
Pierwsze zwycięstwo singlowe odniosła w 2006 roku w Taszkencie, pokonując w finale Irodę Tulyaganovą z Uzbekistanu.
Wspólnie z Nenadem Zimonjiciem zwyciężyli Australian Open 2008 w mikście.

</doc>
<doc id="534768" url="https://pl.wikipedia.org/wiki?curid=534768" title="Tian Tian Sun">
Tian Tian Sun



</doc>
<doc id="534770" url="https://pl.wikipedia.org/wiki?curid=534770" title="Frank Bsirske">
Frank Bsirske

Frank Bsirske (ur. 10 lutego 1952 w Helmstedt) – niemiecki działacz związkowy i polityczny. Członek niemieckiej partii Zielonych. Od roku 2001 przewodniczący związku zawodowego ver.di. Pełni także funkcję przedstawiciela pracowników w radach nadzorczych koncernów: RWE AG i Lufthansa.
Życiorys.
Frank Bsirske jest synem robotnika i pielęgniarki. W roku 1971 uzyskał maturę. Po studiach na kierunku nauk politycznych Bsirske działał w latach 1978–1987 jako sekretarz ds. oświaty organizacji Sozialistische Jugend Deutschlands – Die Falken w okręgu Hanower. W roku 1987 został współpracownikiem Zielonej Alternatywnej Listy Obywatelskiej ("Grüne Alternative Bürgerliste") w radzie miejskiej Hanoweru, a w roku 1989 sekretarzem w hanowerskim zarządzie powiatowym związku zawodowego ÖTV. W roku 1990 awansował na stanowisko zastępcy dyrektora zarządu powiatowego, następnie, w 1991 – na stanowisko zastępcy przewodniczącego regionu Dolna Saksonia związku. W latach 1997–2000 pracował w miejskim wydziale ds. personalnych i organizacji Hanoweru. Tam zainicjował pewne reformy (np. plan przyjaznych dla ludzi miejskich urzędów), odpowiadał też jednak za zwolnienie 1000 spośród 16.000 pracowników podlegających miejskim władzom.
9 listopada 2000 Bsirske został przewodniczącym związku ÖTV, który przy jego znaczącym osobistym udziale w roku 2001 zjednoczył się z czterema innymi związkami, w wyniku czego powstał związek Vereinte Dienstleistungsgewerkschaft (ver.di).
Bsirske od 20 marca 2001 pełni funkcję przewodniczącego ver.di. Ponadto jest przedstawicielem pracowników w radzie nadzorczej koncernu energetycznego RWE oraz w linii lotniczej Lufthansa.

</doc>
<doc id="534771" url="https://pl.wikipedia.org/wiki?curid=534771" title="Sluter">
Sluter

Sluter - typ osprzętu żaglowego, jednomasztowy, posiadający trzy żagle podstawowe: jeden przymasztowy i dwa przednie. Żagle przednie rozpinane są na dwóch sztagach
zbiegających się w jednym miejscu na pokładzie, co uniemożliwia ich jednoczesne używanie i odróżnia
sluter od kutra. Sluter to również żaglowiec noszący ten typ osprzętu.
Jeden ze sztagów, forsztag, mocowany jest do topu masztu; drugi, stensztag, pomiędzy
topem, a salingiem. Na sztagach podnoszone są odpowiednio: duży i mały fok.
Sluter z podniesionym dużym fokiem podobny jest do slupa topowego, a z małym do slupa 7/8.
W czasie żeglugi na dużym foku stensztag jest zazwyczaj zdejmowany.
Przeważnie maszt umiejscowiony jest bardziej w stronę rufy niż na slupie, jednak nie tak
bardzo jak na kutrze. Ze względu na bardzo podobny wygląd bywa utożsamiany ze slupem.
Bibliografia.
J. Czajewski (red.), 1996, "Encyklopedia żeglarstwa", Warszawa, PWN, 

</doc>
<doc id="534773" url="https://pl.wikipedia.org/wiki?curid=534773" title="Maxi Rodríguez">
Maxi Rodríguez

Maximiliano Rubén „Maxi” Rodríguez (ur. 2 stycznia 1981 w Rosario) – argentyński piłkarz który występował na pozycji skrzydłowego lub ofensywnego pomocnika. Wicemistrz świata 2014. Posiada również włoskie i hiszpańskie obywatelstwo.
Kariera klubowa.
Maxi Rodríguez zawodową karierę rozpoczął w 1998 w Newell’s Old Boys Rosario. W debiutanckim sezonie wystąpił w 3 ligowych spotkaniach, jednak w kolejnych rozgrywkach grywał już znacznie częściej. W sezonie 2001/2002 Maxi Rodríguez w 33 meczach pierwszej ligi strzelił 15 bramek, a jego zespół zajął 8. miejsce w sumarycznej tabeli.
Dobra forma sprawiła, że pod koniec maja 2002 Argentyńczyk za 7 milionów dolarów odszedł do hiszpańskiego RCD Espanyol. W Primera División zadebiutował 2 września, kiedy to Espanyol przegrał 0:2 z Realem Madryt. W drużynie „Pericos” Argentyńczyk spędził 3 sezony, w trakcie których był podstawowym zawodnikiem i wystąpił w 111 ligowych spotkaniach. W sezonie 2004/2005 Maxi z 15 bramkami wspólnie z Davidem Villą oraz Juanem Románem Riquelme zajął 7. miejsce w klasyfikacji najlepszych strzelców rozgrywek.
Następnie argentyński skrzydłowy za 5 milionów euro przeniósł się do Atlético Madryt, w barwach którego po raz pierwszy wystąpił 29 sierpnia 2006 w zremisowanym 0:0 pojedynku z Realem Saragossa. W debiutanckim sezonie w barwach Atlético Rodríguez wystąpił w 29 meczach Primera División i zdobył 10 bramek. W czasie trwania kolejnych rozgrywek zerwał więzadła krzyżowe w kolanie przez co musiał pauzować przez pół roku. W sezonie 2007/2008 Maxi w 35 spotkaniach strzelił 8 goli, dzięki czemu obok Sergio Agüero oraz Diego Forlána został najlepszym strzelcem swojego zespołu. 10 listopada 2009 Rodríguez strzelił 4 gole w wygranym 6:0 meczu 1/16 finału Pucharu Króla z UD Marbella, jednak pierwszej połowy sezonu 2009/2010 Argentyńczyk nie mógł zaliczyć do udanych. Pokłócił się z trenerem zespołu i występował coraz rzadziej, dlatego pojawiła się opcja odejścia Rodrígueza w zimowym okienku transferowym.
13 stycznia 2010 na zasadzie wolnego transferu Maxi przeniósł do angielskiego Liverpoolu, z którym podpisał umowę na 3,5 roku. W nowej drużynie otrzymał numer 17, po sprzedanym do Realu Álvaro Arbeloi. W Liverpoolu zadebiutował 16 stycznia 2010, wchodząc na ostatnie minuty spotkania ze Stoke City (1:1).
Pierwszego gola dla Liverpoolu strzelił 25 kwietnia 2010 w wygranym 4:0 meczu z beniaminkiem Premier League Burnley.
13 lipca 2012 roku powrócił do Newell’s Old Boys.
27 listopada 2021 oficjalnie zakończył piłkarską karierę.
Kariera reprezentacyjna.
Maxi Rodríguez ma za sobą występy w reprezentacji Argentyny do lat 20. Razem z nią w 2001 sięgnął po młodzieżowe mistrzostwo świata, a selekcjonerem Argentyńczyków był wówczas José Pekerman.
W seniorskiej kadrze Maxi zadebiutował 8 czerwca 2003 w wygranym 4:1 wyjazdowym spotkaniu z Japonią. Następnie dotarł do finału Pucharu Konfederacji 2005 oraz do ćwierćfinału Mistrzostw Świata 2006. Na mundialu w Niemczech Rodríguez strzelił 3 bramki – 2 w wygranym 6:0 grupowym meczu przeciwko Serbii i Czarnogórze oraz jedną w dogrywce pojedynku 1/8 finału z Meksykiem, która zapewniła Argentynie awans do ćwierćfinału. Maxi dostał długie podanie od Juana Pablo Sorína, które w okolicy narożnika pola karnego bezpośrednio przyjął na klatkę piersiową, po czym strzałem lewą nogą z woleja trafił w okienko bramki Oswaldo Sáncheza. W oficjalnym sondażu FIFA gol ten został wybrany najpiękniejszą bramką mistrzostw. Po przegranym przez Argentynę spotkaniu 1/4 finału z Niemcami Maxi uderzył w plecy Bastiana Schweinsteigera, w efekcie czego został ukarany karą finansową w wysokości 5 tysięcy franków szwajcarskich oraz dyskwalifikacją na 2 mecze Copa América 2007.
Zawodnik znalazł się w kadrze narodowej również w 2014 roku, podczas Mistrzostw Świata w Brazylii. Zagrał w dwóch meczach – w grupowym pojedynku przeciwko Bośni (wyszedł na murawę w pierwszym składzie) oraz w półfinale z Holandią (wszedł na boisko w dogrywce, w 4 serii rzutów karnych wykorzystał decydujący o awansie Argentyny rzut karny).

</doc>
<doc id="534774" url="https://pl.wikipedia.org/wiki?curid=534774" title="Rafał Tarnowski (zm. 1441)">
Rafał Tarnowski (zm. 1441)

Rafał Tarnowski herbu Leliwa (XIV wiek zm. 28 maja 1441 roku) – kasztelan wojnicki w 1439 roku, starosta generalny ruski w latach 1440-1441, dworzanin królewski.
Życiorys.
Syn Spytka I Jarosławskiego i Sandochny ze Zgłobienia. Był właścicielem Jarosławia i Przeworska. 
Rodzina.
Od 1419 r. był w związku z Anną z Szamotuł z którą miał czworo dzieci:

</doc>
<doc id="534783" url="https://pl.wikipedia.org/wiki?curid=534783" title="Carlos Dengler">
Carlos Dengler

Carlos Andres „D” Dengler (ur. 23 kwietnia 1974 w Queens, Nowy Jork, USA) – amerykański basista, były muzyk grupy rockowej Interpol, DJ i początkujący kompozytor.
Carlos jak DJ często prowadzi imprezy w klubach w Nowym Jorku.
Wpływ na jego komponowanie mają tacy artyści jak Peter Hook, Angelo Badalamenti, James Newton Howard, Alexandre Desplat, Henryk Mikołaj Górecki, Arvo Pärt i Dmitrij Szostakowicz.

</doc>
<doc id="534784" url="https://pl.wikipedia.org/wiki?curid=534784" title="Wybory parlamentarne na Słowacji w 2002 roku">
Wybory parlamentarne na Słowacji w 2002 roku

Wybory parlamentarne na Słowacji w 2002 roku odbyły się 20 i 21 września 2002. W ich wyniku Słowacy wybrali 150 posłów do Rady Narodowej. Wybory zakończyły się zwycięstwem opozycyjnego Ruchu na rzecz Demokratycznej Słowacji Vladimíra Mečiara, który wyprzedził Słowacką Unię Chrześcijańską i Demokratyczną premiera Mikuláša Dzurindy. Temu ostatniemu udało się jednak zyskać poparcie innych ugrupowań i ponownie utworzyć koalicję rządzącą. Frekwencja wyborcza wyniosła 69,99%.

</doc>
<doc id="534789" url="https://pl.wikipedia.org/wiki?curid=534789" title="1. FK Příbram">
1. FK Příbram

1. Fotbalový Klub Příbram – czeski klub piłkarski z siedzibą w Przybramie, powstały w 1996 z połączenia klubów FC Portal Příbram i Dukla Praga, której sportowe tradycje kontynuuje.

</doc>
<doc id="534792" url="https://pl.wikipedia.org/wiki?curid=534792" title="Nokia 6020">
Nokia 6020

Nokia 6020 – telefon komórkowy produkowany przez fińską firmę Nokia, działający na platformie Series 40 2nd Edition, w sieci GSM 900, 1800, 1900. Różni się od Nokii 6021 jedynie tym, że posiada aparat cyfrowy, a nie ma wbudowanego modułu Bluetooth. Nokia 6020 jest zasilana przez litowo-jonową baterię BL-5B (760 mAh), która nie wymaga formatowania. Telefon został jednocześnie zaprezentowany na konferencji Nokia Mobility Conference w Monako oraz imprezie Destination Nokia w Bangkoku w Tajlandii w listopadzie 2004 roku jako następca modelu 6030.
Cena detaliczna określona przez producenta, bez uwzględnienia dopłat i podatków, wynosiła wówczas 200 euro. W Polsce, w ciągu następnych kilku lat model 6020 stał się jednym z najpopularniejszych telefonów komórkowych. Częściowo przez fakt, że Nokia 6020 obsługiwana jest przez najstarszą ładowarkę, obsługującą wszystkie wcześniejsze dostępne w kraju Nokie – z końcówką 3,5 mm jack, powszechnie nazywaną „grubym bolcem”. Na całym świecie sprzedano 75 milionów Nokii 6020
Wygląd zewnętrzny.
Nokia 6020 posiada mały joystick, służący do używania go zamiast klawiatury. Po lewej stronie telefonu znajduje się regulator głośności, a po prawej jest przycisk „Naciśnij i mów” (NIM), który służy do bezpośredniej rozmowy z danym, wcześniej skonfigurowanym odbiorcą, używając technologii VoIP. Dostępne jego kolory to grafitowy, biały i czarny.

</doc>
<doc id="534793" url="https://pl.wikipedia.org/wiki?curid=534793" title="Quentin">
Quentin



</doc>
<doc id="534794" url="https://pl.wikipedia.org/wiki?curid=534794" title="Eupatoria">
Eupatoria

Eupatoria (ukr. "Євпаторія" "Jewpatorija", krm. "Kezlev" ("Gezlev"), ros. "Евпатория", gr. "Ευπατορία, Κερκινίτις, Κερκινίτιδα – Eupatoria, Kerkinitis, Kerkinityda", dawniej po polsku "Kozłów", orm. "Եվպատորիա") – miasto ukraińskie, od 2014 okupowane przez Rosję, na Krymie, port nad Morzem Czarnym. Około 107 tys. mieszkańców (2014).
Jest dużym ośrodkiem turystycznym i uzdrowiskowym posiadającym rozwiniętą bazę hotelową. Rocznie miasto odwiedzało ponad 0,5 mln turystów (2001). O turystycznej atrakcyjności Eupatorii decydują jedne z nielicznych na Krymie plaże piaszczyste (Nowa Plaża na wschodzie i Czajka w Zaoziernoje kilka km na zachód od miasta), a także największa na półwyspie liczba słonecznych dni i wyjątkowo mała liczba dni deszczowych w sezonie. Oprócz tego w bezpośrednim sąsiedztwie miejscowości (osiedle Zaozerne na zachodzie oraz tereny wzdłuż drogi do Saki na wschodzie) występują wody mineralne i złoża błota o własnościach leczniczych.
Historia.
Eupatoria liczy sobie około 2500 lat. Powstała jako kolonia grecka o nazwie Kerkinityda. Następnie, kolejno we władzy Rzymian i Bizancjum.
Po zdobyciu przez Turków w 1471 roku otrzymała nazwę Gözleve ("Gezlev"). Po 1485 część Chanatu Krymskiego. Po przyłączeniu Krymu do Rosji w 1783 r. miasto otrzymało dzisiejszą nazwę Eupatoria. W 1855 w trakcie wojny krymskiej w okolicach miasta doszło do bitwy, w której połączone siły turecko-francusko-brytyjskie odniosły zwycięstwo nad wojskami rosyjskimi.
Od 1954 roku w Ukraińskiej SRR, od 1991 roku – w niepodległej Ukrainie na terenie Autonomicznej Republiki Krym, w której językiem autonomii jest język rosyjski.
W mieście dnia 24 grudnia 2008 roku doszło do wybuchu gazu w którym zginęło 27 osób, a 21 zostało rannych.
W 2010 roku został wybudowany kościół katolicki pw. św. Marcina.
W 2014 anektowana przez Rosję.
Demografia.
Skład narodowościowy miasta w latach 1897 i 2001 na podstawie danych ze spisów powszechnych Imperium Rosyjskiego i Ukrainy:

</doc>
<doc id="534796" url="https://pl.wikipedia.org/wiki?curid=534796" title="Dennis Shepherd">
Dennis Shepherd

Dennis Shepherd (ur. 11 października 1926 w Johannesburgu, zm. 13 czerwca 2006 tamże) – bokser południowoafrykański, wicemistrz olimpijski.
Trenował w Booysens Club. Zdobył srebrny medal na igrzyskach olimpijskich w Londynie w 1948 w kategorii piórkowej. W półfinale pokonał Argentyńczyka Francisco Nuneza, w finale uległ Włochowi Ernesto Formentiemu. W tej samej kategorii brąz w Londynie wywalczył Aleksy Antkiewicz, który pokonał Nuneza w walce o 3. miejsce.
Shepherd uchodził za faworyta do tytułu mistrzowskiego na igrzyskach Wspólnoty Brytyjskiej w Auckland w 1950, ale niespodziewanie odpadł już w pierwszej walce z Australijczykiem Williamem Barberem. Po tej porażce zakończył karierę sportową.

</doc>
<doc id="534797" url="https://pl.wikipedia.org/wiki?curid=534797" title="Óscar Ruiz">
Óscar Ruiz

Óscar Julián Ruiz Acosta (ur. 1 listopada 1969) – były kolumbijski sędzia międzynarodowy.
Karierę sędziowską rozpoczynał 1 stycznia 1995 roku, międzynarodowym arbitrem został już sześć miesięcy później – zadebiutował w meczu Paragwaj – Wenezuela. Wielokrotnie sędziował mecze Mistrzostw Świata U17 lub U20, jak i również spotkania w turnieju Copa América i mecz Korea Południowa – Polska na Mistrzostwach Świata w Korei i w Japonii. Z wykształcenia jest prawnikiem, oprócz języka ojczystego (hiszpańskiego) posługuje się także angielskim i portugalskim. Mieszka w Villavicencio.
Linki zewnętrzne.
Biografia 

</doc>
<doc id="534799" url="https://pl.wikipedia.org/wiki?curid=534799" title="Kolumban">
Kolumban

Kolumban — imię męskie pochodzące od celtyckiego imienia Koloman nawiązujące do łac. "Columba" (gołębica – będąca symbolem Ducha Świętego).
Kolumban imieniny obchodzi: 2 października i 23 listopada.

</doc>
<doc id="534800" url="https://pl.wikipedia.org/wiki?curid=534800" title="Agent celny">
Agent celny

Agent celny – osoba, która zawodowo zajmuje się reprezentacją podmiotów gospodarczych przed organami celnymi i podatkowymi w zakresie spraw związanych z obrotem towarowym z zagranicą. To profesjonalny pełnomocnik strony w sferze ceł, podatku od towarów i usług w obrocie zagranicznym, podatku akcyzowego, zgłoszeń statystycznych „Intrastat”. oraz konsultant w zakresie uwarunkowań prawnych i procedur regulujących międzynarodowy obrót towarami ze względu na wymagania sanitarne, weterynaryjne, farmaceutyczne, techniczne, kontyngenty ilościowe, ochronę rynku, który prowadzi swoją działalność w dowolnej formie prawnej (lub będący pracownikiem reprezentowanego podmiotu).
W zależności od tego, w czyim imieniu czynność prawna zostanie dokonana, agent celny może być umocowany do działania w formie przedstawicielstwa bezpośredniego lub pośredniego. Przedstawicielstwo bezpośrednie polega na tym, że przedstawiciel działa na rzecz mocodawcy i w jego imieniu, a przedstawiciel pośredni dokonuje czynności prawnej na rzecz mocodawcy, lecz w imieniu własnym.
Na listę agentów celnych wpisuje się, zgodnie z art. 80 ust. 1 ustawy z dnia 19 marca 2004 r. – Prawo celne (), osobę fizyczną, jeżeli spełnia następujące warunki:
Upoważnionym do prowadzenia postępowań w sprawach dotyczących: wpisu na listę agentów celnych, skreślenia z listy agentów celnych lub zawieszenia działalności agenta celnego oraz prowadzeniem listy agentów celnych jest Dyrektor Izby Administracji Skarbowej w Warszawie. Listę agentów celnych ogłasza minister finansów w Dzienniku Urzędowym Ministerstwa Finansów. Lista ta jest również dostępna poprzez system informatyczny służby celnej PUESC. Według stanu na dzień 16 marca 2017 roku na listę agentów celnych w Polsce wpisanych jest 13216 osób.

</doc>
<doc id="534801" url="https://pl.wikipedia.org/wiki?curid=534801" title="Szemhazaj">
Szemhazaj



</doc>
<doc id="534802" url="https://pl.wikipedia.org/wiki?curid=534802" title="Demospongiae">
Demospongiae



</doc>
<doc id="534803" url="https://pl.wikipedia.org/wiki?curid=534803" title="Muzyka liturgiczna">
Muzyka liturgiczna

Muzyka liturgiczna – muzyka służąca obrzędowi religijnemu, która według zaleceń władz danego kościoła jest odpowiednia przy odprawianiu liturgii.
W Kościele katolickim reguły komponowania i wykonywania utworów muzycznych są skodyfikowane. Określają je dokumenty papieskie, soborowe, dykasterii watykańskich, episkopatów, wprowadzenia do ksiąg liturgicznych itp. Wśród najważniejszych dokumentów z ostatnich czasów można wymienić:
Muzyka liturgiczna ma na celu głosić chwałę Boga i uświęcać człowieka. Jest ona integralną częścią liturgii (nie „oprawą muzyczną”).
Muzyka liturgiczna rozwinęła się z jednogłosowego chorału gregoriańskiego. Poprzez dodawanie doń głosów powstawały formy wielogłosowe: organum, konduktus, motet. Szczytową komplikację polifoniczną osiągnęła w twórczości kompozytorów niderlandzkich. Styl chóralny a cappella stał się wzorem muzyki kościelnej, uznanym przez Sobór trydencki (1545–1563). Barok w kościele katolickim rozwinął formy wokalno-instrumentalne, jak np.: msze, części liturgii godzin itp. 
Najważniejszym instrumentem wykorzystywanym w liturgii są organy piszczałkowe, jednak używane są też inne instrumenty, określone przez dokumenty kościelne. Niedopuszczalne jest stosowanie instrumentów elektronicznych oraz używanych w muzyce rozrywkowej, a także odtwarzanie muzyki z nagrań.
Kościół luterański wykształcił swój własny chorał, śpiewany najpierw jednogłosowo, później zaś w technice nota contra notam (kontrapunkt).
Kościół prawosławny wykształcił odrębną formę muzyki liturgicznej, wywodzącej się z chorału południowosłowiańskiego i rozwijającą się od jednogłosowego stylu recytacyjno-psalmodycznego („śpiewy znamienne”), po wielogłosowy śpiew chóralny a cappella w stylu koncertującym.
Muzykę liturgiczną należy odróżnić od muzyki religijnej, to jest muzyki o tematyce religijnej, nie służącej jednak bezpośrednio liturgii chrześcijańskiej i muzyce obrzędowej, to jest muzyce użytkowej towarzyszącej obrzędom religijnym od czasów przedhistorycznych.

</doc>
<doc id="534806" url="https://pl.wikipedia.org/wiki?curid=534806" title="Finduilas">
Finduilas



</doc>
<doc id="534808" url="https://pl.wikipedia.org/wiki?curid=534808" title="Monoblastica">
Monoblastica



</doc>
<doc id="534809" url="https://pl.wikipedia.org/wiki?curid=534809" title="1. FC Slovácko">
1. FC Slovácko

Fotbalový klub 1. FC Slovácko – czeski klub piłkarski z siedzibą w Uherskim Hradišciu, występujący w czeskiej ekstraklasie.
Klub powstał w 2000 roku. Od roku 2003 gra na nowym stadionie ("Městský fotbalový stadion") mogącym pomieścić 8121 osób.
W sezonie 2004/05 klub grał w finale Pucharu Czech, w którym uległ zespołowi Baník Ostrawa 1:2.
Z kolei w sezonie 2008/2009 zajął 10. miejsce w rozgrywkach 2.ligi. Jednak wykupił licencję od Zenitu Čáslav, który zajął premiowane 2. miejsce i od sezonu 2009/2010 zespół z Uherskego Hradišcia występuje w ekstraklasie.
17 maja 2016 roku nowym trenerem klubu został Stanislav Levý, zastępując Svatopluka Habanca.
W sezonie 2021/22 klub zdobył Puchar Czech, pokonując w finale Spartę Praga 3:1.

</doc>
<doc id="534810" url="https://pl.wikipedia.org/wiki?curid=534810" title="Spytek Jarosławski (ok. 1436–1519)">
Spytek Jarosławski (ok. 1436–1519)

Spytek Jarosławski herbu Leliwa (ur. ok. 1436, zm. 1519) – syn Rafała z Przeworska i Anny z Szamotuł. Był podkomorzym przemyskim (1464-72), wojewodą bełskim (1472–1474), wojewodą ruskim (1474–1479), starostą generalnym ruskim w latach 1479-1495 i starostą leżajskim, wojewodą sandomierskim (1479–1491), wojewodą krakowskim (1491–1501), wojskim krakowskim do 1501, kasztelanem krakowskim (1501–1519), starosta Kościana w latach 1499-1508.
Życiorys.
Był gwarantem pokoju toruńskiego 1466 roku. 6 maja 1499 roku podpisał w Krakowie akt odnawiający unię polsko-litewską. Był świadkiem wydania przywileju piotrkowskiego w 1496 roku. Był sygnatariuszem unii piotrkowsko-mielnickiej 1501 roku. Podpisał konstytucję "Nihil novi" na sejmie w Radomiu w 1505 roku. W czasie bezkrólewia w 1506 roku, po śmierci króla Aleksandra Jagiellończyka regent Królestwa Polskiego. Szybko doprowadził do stabilizacji przez osadzenie na tronie Zygmunta, syna Kazimierza Jagiellończyka. Podpisał dyplom elekcji Zygmunta I Starego na króla Polski i wielkiego księcia litewskiego na sejmie w Piotrkowie 8 grudnia 1506 roku. 
Rodzina.
Przed 1481 r. był w związku z Jadwigą z Warzyszyna, z którą miał dwie córki:

</doc>
<doc id="534812" url="https://pl.wikipedia.org/wiki?curid=534812" title="Finduilas z Dol Amroth">
Finduilas z Dol Amroth



</doc>
<doc id="534815" url="https://pl.wikipedia.org/wiki?curid=534815" title="Muzyka kościelna">
Muzyka kościelna



</doc>
<doc id="534817" url="https://pl.wikipedia.org/wiki?curid=534817" title="Kościelna muzyka">
Kościelna muzyka



</doc>
<doc id="534818" url="https://pl.wikipedia.org/wiki?curid=534818" title="Daniel Kessler">
Daniel Kessler

Daniel Alexander Kessler (ur. 25 września 1974 r. w Londynie w Anglii) – założyciel i gitarzysta amerykańskiej grupy rockowej Interpol. Kessler śpiewa tam także tylne partie wokalne.
Życiorys.
Jego matka jest Angielką, a ojciec Amerykaninem. Urodził się w Londynie, gdzie mieszkał do 6 roku życia. W 1980 przeniósł się do małego miasteczka we Francji, godzinę drogi od Paryża. Gdy miał 11 lat rodzina przeniosła się do USA. W szkole średniej zaczął uczyć się gry na gitarze. Później mieszkał w Waszyngtonie, a od 1994 w Nowym Jorku.
Pracował dla takich wytwórni jak Big Cat, Beggars Banquet, Jetset Records i Caipirinha Records. W połowie 2001 r. objął prowadzenie (został dyrektorem generalnym) nad nowo tworzonym amerykańskim biurem Domino Records. Obecnie, od 2006 r. mieszka w dzielnicy Lower East Side w Nowym Jorku.
Jego obecną dziewczyną jest Valeria Bilello, włoska dziennikarka.

</doc>
<doc id="534822" url="https://pl.wikipedia.org/wiki?curid=534822" title="Kramatorsk">
Kramatorsk

Kramatorsk () – miasto we wschodniej Ukrainie, w obwodzie donieckim, nad rzeką Kazennyj Toreć (dopływ Dońca). W 2021 roku liczyło 150 tys. mieszkańców.
Historia.
Początkiem miejscowości była niewielka osada założona przy stacji kolejowej zbudowanej w 1868 r. Osada rozwinęła się w związku z budową w 1897 r. huty żelaza.
Od końca 1941 do 1943 r. Kramatorsk znajdował się pod okupacją wojsk niemieckich.
W kwietniu 2014 opanowały go zbrojne oddziały Donieckiej Republiki Ludowej. Doszło do bitwy, w wyniku której prorosyjscy separatyści opuścili miasto 5 lipca 2014. Po tym, jak Donieck znalazł się pod kontrolą separatystycznych władz, administracja donieckiego obwodu została przeniesiona do Mariupola, a później do Kramatorska.
Podczas rosyjskiej inwazji na Ukrainę w dniu 5 kwietnia 2022 r. Siły Zbrojne Federacji Rosyjskiej dokonały ataku rakietowego na dworzec kolejowy w Kramatorsku, w wyniku którego śmierć poniosło co najmniej 59 osób. W momencie ataku na dworcu i w jego pobliżu przebywało ok. 4 tys. osób cywilnych oczekujących na ewakuację w związku ze spodziewaną rosyjską ofensywą w Donbasie, były to głównie kobiety, dzieci i osoby starsze.
Demografia.
Około 63% mieszkańców posługuje się językiem rosyjskim, jednak w 2001 około 65% ogółu zadeklarowało narodowość ukraińską, a 27% rosyjską. Liczba ludności znacznie spadła na przestrzeni ostatnich kilkunastu lat.
Liczba ludności w latach:
Gospodarka.
W mieście rozwinął się przemysł metalurgiczny oraz materiałów budowlanych.
Kramatorsk jest jednym z ważniejszych ukraińskich ośrodków przemysłu maszynowego (znajduje się tu Nowokramatorska Fabryka Budowy Maszyn, największy pracodawca w regionie, wytwarzająca między innymi urządzenia dla hutnictwa i górnictwa oraz obrabiarki), a także koksochemicznego.
W mieście istnieje duży węzeł kolejowy.

</doc>
<doc id="534823" url="https://pl.wikipedia.org/wiki?curid=534823" title="Collegium Novum">
Collegium Novum



</doc>
<doc id="534824" url="https://pl.wikipedia.org/wiki?curid=534824" title="Heidi Klum">
Heidi Klum

Heidi Klum (ur. 1 czerwca 1973 w Bergisch Gladbach) – niemiecka modelka i osobowość medialna.
Kariera jako modelka.
Karierę rozpoczęła, mając 18 lat. W 1992 wygrała konkurs organizowany przez magazyn „Petra”. Początkowo robiła karierę w Paryżu, później przeprowadziła się do Stanów Zjednoczonych, by rozpocząć pracę w Nowym Jorku, gdzie brała udział w pokazach firmy bieliźniarskiej Victoria’s Secret obok Naomi Campbell, Karolíny Kurkovej, czy Gisele Bündchen. Była gospodynią pokazów mody Victoria’s Secret w 2002, 2006, 2007 oraz w 2009. W 2010 zakończyła współpracę z marką.
W 2002 wzięła udział w sesji do kalendarza "Pirelli 2003". Reklamowała produkty Chanel, a sesje zdjęciowe z jej udziałem można było znaleźć w magazynach „Elle”, „Vogue”, „Marie Claire” czy „Glamour”.
Stała się inspiracją dla Joanne Gair i „użyczyła” swojego ciała w "body painting works", w kilku edycjach od 1997 do 2010. Napisała również wstęp do książki Gair pt. "Body Painting. Masterpieces" na temat malowania na ludzkim ciele.
Projektowanie i inne przedsięwzięcia finansowe.
Zaprojektowała serię ubrań (w tym jedną dla mężczyzn), przedstawioną w niemieckim katalogu wysyłkowym dla panów „Otto”. Ponadto zaprojektowała obuwie dla „Birkenstock”, biżuterię dla „Mouawad”, serię ubrań dla Jordache oraz stroje kąpielowe, które ukazały się w 2002 w "Swimsuit Issue", corocznym dodatku do "Sports Illustrated". Była jedną z projektantek bielizny damskiej „The Body” dla Victoria’s Secret. Jej seria biżuterii dla „Mouawad” debiutowała później w telezakupach QVC we wrześniu 2006, gdzie 14 spośród 16 stylów zasugerowanych przed modelkę zostało wyprzedanych w ciągu 36 minut. Seria ubrań dla Jordane została wprowadzona w kwietniu 2008.
Sygnuje imieniem dwa gatunki perfum: „Heidi Klum” oraz „Me”. Zaprojektowała makijaż dla Victoria’s Secret jako część ich „Bardzo Seksownej Kolekcji Makijażu” zatytułowanej „The Heidi Klum Collection”. Jest również zaangażowana w rozwój imiennika kwiatów róży o nazwie „Heidi Klum”, które są dostępne w Niemczech.
W 2009 została oficjalną ambasadorką lalki Barbie w 50. rocznicę jej produkcji. Powstała również lalka Barbie na wzór modelki.
W styczniu 2010 wprowadziła dwie linie ubrań dla kobiet w ciąży: „Lavish by Heidi Klum in the Pod” oraz „Loved by Heidi Klum for Motherhood Maternity”.
W październiku 2010 wraz z „New Balance” wylansowała serię modnych ubrań sportowych dla pań dostępnych na Amazon.com. Modelka jest „Real Celebrity” na stronie internetowej Stardoll, gdzie miała serię wirtualnej biżuterii oraz kolekcji ubrań nazwanych Jordache. Użytkownicy mogli udać się pod adres Heidi oraz wirtualnie przeprowadzić z nią wywiad, wysłać zaproszenie albo ubrać lalkę na wzór Heidi.
Kariera aktorska.
Zagrała rozdrażnioną stylistkę fryzur w filmie "Dwa w jednym", olbrzymkę w filmie "Ella zaklęta" oraz Ursulę Andress w "". Pojawiła się epizodycznie również w filmach "Diabeł ubiera się u Prady" oraz "Ktoś całkiem obcy".
Pojawiła się gościnnie w kilku serialach telewizyjnych: "Spin City, Seks w wielkim mieście, Tak, kochanie, Gotowe na wszystko", czy "Jak poznałem waszą matkę".
Pozostałe przedsięwzięcia.
W 2006 stworzyła własny program telewizyjny o nazwie "Germany’s Next Topmodel by Heidi Klum". Prowadziła amerykański program "Project Runway", który jest filmowany w Nowej Szkole Projektowania „Parsons”. Jest jedną z jurorek w programie "America’s Got Talent" (2013–2018) oraz (2020-). W czerwcu 2010 wraz z mężem oznajmili, że będą robić reality show o nich samych, zatytułowany "Love’s Divine".
Została przedstawiona jako dr Katya Nadanova w grze "Wszystko albo nic o Jamesie Bondzie" z 2006. Pojawiła się również w wideoklipie do piosenki „Love Foolosophy” Jamiroquai, „Young Fresh n’ New” Kelis, czy „Secret” swojego ówczesnego męża, Seala.
Wystąpiła w kilku reklamach Volkswagena oraz McDonald’s w niemieckiej telewizji.
W lipcu 2007 znalazła się na trzecim miejscu listy „Najbogatszych supermodelek świata” sporządzonej przez magazyn „Forbes”, który oszacował jej majątek na 8 mln dolarów. W 2008 zajęła pierwsze miejsce listy z dochodami oszacowanymi na 18 mln dolarów.
Życie prywatne.
W latach 1997–2002 jej mężem był Ric Pipino. Następnie związana była przez dwa lata z Flavio Briatorem, z którym ma córkę Leni (ur. 4 maja 2004). Drugim mężem był piosenkarz Seal, wcześniej związany z Tyrą Banks, bliską koleżanką Klum. Ślub pary odbył się 10 maja 2005 na plaży w Meksyku. Mają dwóch synów, Henry’ego (ur. 12 września 2005) i Johana (ur. 22 listopada 2006), oraz córkę Lou Sulolę (ur. 9 października 2009). Po sześciu latach małżeństwa, w styczniu 2012, ogłosili separację; rozwiedli się w 2014. Miała romans ze swoim ochroniarzem, Martinem Kirstenem (2012–2014) i kuratorem sztuki, Vito Schnabelem (2014–2017). W lutym 2019 (ceremonia weselna odbyła się w sierpniu) wyszła za mąż za Toma Kaulitza, gitarzystę zespołu Tokio Hotel.

</doc>
<doc id="534825" url="https://pl.wikipedia.org/wiki?curid=534825" title="Loricifera">
Loricifera



</doc>
<doc id="534826" url="https://pl.wikipedia.org/wiki?curid=534826" title="Angora">
Angora



</doc>
<doc id="534827" url="https://pl.wikipedia.org/wiki?curid=534827" title="Architektura renesansu we Francji">
Architektura renesansu we Francji

Długotrwała wojna stuletnia zakończona w 1453 r. zrujnowała Francję powodując jego znaczne zacofanie gospodarcze i kulturowe. Karol VII i Ludwik XI skupili się na stopniowej odbudowie nadal średniowiecznego kraju. Dopiero przedsięwzięte przez Karola VIII i Ludwika XII wyprawy na Półwysep Apeniński spowodowały pierwsze zetknięcie się Francji z nowym stylem, który w tym czasie przeżywał we Włoszech swój rozkwit.
Włoscy artyści sprowadzeni do Francji otrzymywali zlecenia przebudowy i upiększenia siedzib królewskich i magnackich. Zatem początki renesansu we Francji to przede wszystkim architektura dworska w postaci detali uzupełniających i zdobiących średniowieczne siedziby możnych. Wzorowany na włoskim stylu dekoracyjnym renesans we Francji nie był dokładnym jej odwzorowaniem. Dostosowanie do warunków klimatycznych skutkowało zachowaniem stromych dachów, a względy praktyczne narzucały umieszczanie na poddaszach pomieszczeń mieszkalnych. Kunszt kamieniarski francuskich rzemieślników zaowocował bogatym detalem. Trzony kolumn i pilastrów zdobiły głębokie żłobkowania pomiędzy grubymi pierścieniami. Płasko boniowane płaszczyzny ścian, często wykonane z kamiennych ciosów i cegieł tworzyły dwubarwne tło zdobione medalionami, girlandami, kartuszami z herbami. Łuki nad otworami okiennymi i drzwiowymi początkowo pozostawały pod wpływem gotyku płomienistego. W pierwszym okresie stosowany był zazwyczaj łuk koszowy, często spłaszczony, który z czasem zastąpiono łukiem półkolistym.
Francuscy historycy stosują zwyczaj określania poszczególnych stylów od imienia panującego w danym okresie władcy. Stąd warto przypomnieć, kto panował w okresie poszczególnych faz renesansu:
Wśród zachowanych obiektów, w których widoczne są pierwsze elementy architektury renesansu na ziemi francuskiej warto wymienić:
Z rozkwitem renesansu pojawiali się francuscy mistrzowie. W połowie XVI wieku działali Jean Goujon oraz Pierre Lescot. Efektem ich działalności jest paryski "Hôtel des Ligneries" (1544 r.), w którym obecnie mieści się "Museé Carnavalet" oraz początek przebudowy Luwru (od skrzydła południowo-zachodniego). W 1536 r. wrócił z Włoch Philibert Delorme ("de l'Orme"). W Italii poznał dość dokładnie architekturę starożytną co zaowocowało kilkoma pracami teoretycznymi. Na zlecenie Franciszka I zbudował zamek w Saint-Maur (ok. 1540), w Saint-Denis wzorowany na antycznych łukach triumfalnych grobowiec dla niego i jego żony (1547). W 1522 na zlecenie Henryka II buduje dla Diany de Poitiers, faworyty królewskiej zamek w Anet. Rozpoczął przebudowę średniowiecznego zamku w Fontainebleau (jego dziełem jest sala balowa) oraz budowę pałacu Tuilerie.
 wzorując się na Albertim wprowadził do Francji wielki porządek. Jego prace to przede wszystkim dworskie rezydencje: zamek Charleval, Verneuil-sur-Oise, fragmenty zamku Gaillon. Dla bogatych mieszczan projektował domy w Orleanie. Jego starszy syn Baptiste Ducerceau, po śmierci Lescota, kontynuował przebudowę Luwru oraz (po śmierci ojca) budowę zamku Charleval. zbudował wiele reprezentacyjnych pałacyków i domów w Paryżu oraz, wraz z Luisem Métezeau, kontynuował przebudowę Luwru. Jego projekty cechuje połączenie cegły z kamiennymi ciosami, które zdobiły elewacje budynków.
Okres renesansu we Francji zamyka twórczość Salomona de Brosse. Na wzór Palazzo Pitti zaprojektował Pałac i Ogród Luksemburski. Dla gotyckiego kościoła św. Gerwazego ("St. Gervasis") w Paryżu zaprojektował trójpoziomową fasadę (1616 – 1621) a dla protestantów w Charenton zbór wzorowany na starożytnej bazylice.
Literatura

</doc>
<doc id="534828" url="https://pl.wikipedia.org/wiki?curid=534828" title="Hirudinea">
Hirudinea



</doc>
<doc id="534830" url="https://pl.wikipedia.org/wiki?curid=534830" title="Wielkość urojona">
Wielkość urojona

Wielkość urojona – książka Stanisława Lema po raz pierwszy wydana nakładem Wydawnictwa Czytelnik w roku 1973. 
Zbiór ten zawiera wstępy nieistniejących książek oraz pierwszy wykład fikcyjnego superkomputera Golem XIV ze sztuczną inteligencją.
Spis rozdziałów.
W rozdziale "Golem XIV" autor zawarł podrozdziały: 
których pomysł znalazł rozwinięcie w książce "Golem XIV" wydanej w 1981 roku nakładem Wydawnictwa Literackiego.
Jest to kolejne dzieło Stanisława Lema jako bazę obierające nieistniejące książki – apokryfy, które były pretekstem do prowadzenia dysput i rozważań o różnej treści, co łączy "Wielkość..." z innymi dziełami autora, takimi jak: "Doskonała próżnia", "Prowokacja" i "Biblioteka XXI wieku".

</doc>
<doc id="534831" url="https://pl.wikipedia.org/wiki?curid=534831" title="Priapulida">
Priapulida



</doc>
<doc id="534832" url="https://pl.wikipedia.org/wiki?curid=534832" title="Wierzba żyłkowana">
Wierzba żyłkowana

Wierzba żyłkowana ("Salix reticulata" L.) – gatunek rośliny należący do rodziny wierzbowatych. Występuje w Ameryce Płn., Azji, Europie. W Polsce występuje wyłącznie w Tatrach i na Babiej Górze. Jeden z najmniejszych gatunków wierzby.
Zmienność.
Tworzy mieszańce z innymi gatunkami karłowatych wierzb: w. alpejską, w. czerniejącą, w. lapońską, w. oszczepowatą, w. wykrojoną, w. zielną.

</doc>
<doc id="534833" url="https://pl.wikipedia.org/wiki?curid=534833" title="Claude Sterley">
Claude Sterley

Claude Sterley (ur. 1912, zm. 8 czerwca 2006 w Pretorii), bokser południowoafrykański.
W 1938 zdobył srebrny medal w kategorii ciężkiej na Igrzyskach Imprerium Brytyjskiego w Sydney. Przegrał w finale z Kanadyjczykiem Thomasem Osbornem. Był członkiem silnej ekipy południowoafrykańskiej, która na tych zawodach zdobyła jeszcze trzy medale w boksie (złote Johannes Joubert i Nicholaas Wolmarans, srebrny Hendrik Knoesen).
Sterley zajmował się zawodowo przygotowaniem fizycznym policjantów. Prowadził bokserską ekipę olimpijską na igrzyskach w Helsinkach (1952), skąd reprezentanci Afryki Południowej przywieźli jeden srebrny i trzy brązowe medale. Sam Sterley był multimedalistą bokserskich zawodów weteranów, w których uczestniczył do późnego wieku.

</doc>
<doc id="534834" url="https://pl.wikipedia.org/wiki?curid=534834" title="Sipuncula">
Sipuncula



</doc>
<doc id="534837" url="https://pl.wikipedia.org/wiki?curid=534837" title="Salix reticulata">
Salix reticulata



</doc>
<doc id="534838" url="https://pl.wikipedia.org/wiki?curid=534838" title="Echiurida">
Echiurida



</doc>
<doc id="534839" url="https://pl.wikipedia.org/wiki?curid=534839" title="Filipinki">
Filipinki

Filipinki – polski zespół wokalny utworzony w listopadzie 1959 roku przy Technikum Handlowym w Szczecinie (przy ul. gen. Sowińskiego 1, gdzie mieści się Zespół Szkół nr 3) z okazji 15-lecia szkoły. Założony został przez Jana Janikowskiego, nauczyciela muzyki. Nazwa zespołu pochodzi od tytułu czasopisma dla dziewcząt „Filipinka”.
Kariera.
Początki działalności.
Początkowo był to nonet, potem oktet, a ostatecznie septet w składzie:
Skład zespołu zmieniał się często – szczególnie w pierwszym okresie istnienia (od 1959 do 1963 roku) oraz w drugim okresie, po 1967 roku.
W zespole śpiewały także:
Debiut grupy miał miejsce w 1960 podczas koncertu na akademii szkolnej zorganizowanej z okazji XV-lecia istnienia szczecińskiego Technikum Handlowego. W 1961 zespół wziął udział w Wielkim Festiwalu Muzyki, Pieśni i Tańca we Wrocławiu, gdzie otrzymał wyróżnienie za interpretację piosenki "Ave Maria no morro". W 1962 zespół wystąpił w radiowym konkursie "Mikrofon dla wszystkich", dzięki któremu zyskał popularność i otrzymał propozycję nagrań dla Szczecińskiej Rozgłośni Polskiego Radia. Nagrania te niedługo później zostały zaprezentowane szerszej publiczności na antenie ogólnopolskiej. Od tej pory grupa przestała być zespołem amatorskim i rozpoczęła profesjonalną karierę.
Rozwój kariery.
Szczyt popularności Filipinek przypadł na lata 1963–1965. W roku 1963, w styczniu, wystąpiły w radiu w audycji Jana Świącia i Zalewskiego. Z kolei w kwietniu zadebiutowały w telewizji, a w maju swoją nazwę otrzymały oficjalnie – w redakcji czasopisma „Filipinka” w Warszawie. Latem tego samego roku – w sierpniu – koncertowały już za granicą (NRD, Szwecja), a jesienią nagrały swoją pierwszą płytę. Następnie wiele koncertowały za granicą (Anglia, Bułgaria, Francja, Kanada, USA, ZSRR). Z powodzeniem występowały na festiwalach (m.in. na Krajowym Festiwalu Polskiej Piosenki w Opolu).
Większość najpopularniejszych piosenek dla zespołu napisali J. Janikowski i Włodzimierz Patuszyński, a w drugim okresie istnienia grupy – od 1967 r. – następny kierownik artystyczny zespołu Mateusz Święcicki.
Późniejsze lata istnienia zespołu i rozwiązanie grupy.
W 1967 r. zespół postanowił zmienić styl i repertuar, dostosowując się do rewolucji w muzyce młodzieżowej. Filipinki rozstały się z Janem Janikowskim i przeszły pod opiekę Mateusza Święcickiego. Wiosną 1968 roku wygrały Telewizyjną Giełdę Piosenki piosenką "Nie ma go" (muz. Jan Barnaba, sł. Krystyna Żywulska), a wiosną następnego roku kolejną edycję konkursu piosenką "Wiosna majem wróci" (muz. Maciej Kossowski, sł. Helena Komorowska). W 1969 roku podczas występu na VII Krajowym Festiwalu Piosenki Polskiej w Opolu otrzymały wyróżnienie za piosenkę "Weselmy się". Ostatnim istotnym sukcesem zespołu była wygrana w plebiscycie Polskiego Radia w 1971 roku, kiedy słuchacze uznali ich piosenkę "Ja się w tobie nie zakocham" za najlepszą piosenkę kwietnia.
W latach 70. XX wieku zespół przechodził liczne zmiany personalne. Kierownikami muzycznymi grupy byli Mateusz Święcicki w latach 1967–1972 i Janusz Kępski w latach 1972–1974. Filipinki w tym ostatnim okresie występowały głównie jako zespół estradowy, często towarzysząc jako chórek innym artystom, np. podczas XI i XII Międzynarodowego Festiwalu Piosenki w Sopocie. Współpracowały m.in. ze Stefanem Stuligroszem oraz zespołem Trubadurzy.
Od 1967 roku występowały jako kwintet, od 1970 roku jako kwartet, a od 1972 roku jako tercet, przyjmując wtedy nieco zmienioną nazwę – Nowe Filipinki. Zmieniła się również stylistyka brzmieniowa i artystyczna zespołu.
Oficjalnie zespół zaprzestał działalności w roku 1974 wraz z odejściem z grupy ostatniej oryginalnej Filipinki Krystyny Pawlaczyk. Stał się wzorem dla innych późniejszych żeńskich grup wokalnych.
Zespoły muzyczne akompaniujące Filipinkom.
Niemal od początku istnienia Filipinki miały swoich muzyków związanych na stałe z zespołem i akompaniujące mu podczas koncertów i nagrań. Były to grupy:
Filipinki śpiewały i nagrywały także z towarzyszeniem wielu innych zespołów oraz orkiestr symfonicznych – m.in. Kwartetu Warszawskiego i Chochołów, Orkiestry Filharmonii Szczecińskiej, Koszalińskiej Orkiestry Symfonicznej pod dyrekcją Zdzisława Bytnara, Orkiestry PRiTV w Warszawie, Orkiestry Rozrywkowej Polskiego Radia i Telewizji w Łodzi pod dyrekcją Henryka Debicha, Orkiestry Symfonicznej TV NRD oraz Orkiestry Radiowej Bogusława Klimczuka.
Filipinki były zaprzyjaźnione z tarnowskim zespołem bigbitowym Filipy.
Trasy koncertowe Filipinek.
Przez 15 lat istnienia Filipinki dały około 4 tys. koncertów – średnio w każdym roku występowały przez 300 dni. Podczas tras koncertowych po Europie, Ameryce i Azji pokonały ponad 700 tys. kilometrów.
Piosenki Filipinek w filmach i programach TV.
W filmie Yesterday piosenki „Wala twist” i „Batumi” pojawiają się obok piosenek The Beatles. „Batumi” wykorzystano w programie „Tańcząca z Gruzją” i spektaklu telewizyjnym „Rewizor” z 2005 roku.

</doc>
<doc id="534840" url="https://pl.wikipedia.org/wiki?curid=534840" title="Lee Myung-jin">
Lee Myung-jin

Lee Myung-jin (kor. 이명진, ur. 12 kwietnia 1974) – południowokoreański twórca manhwy. 
Życiorys.
Urodził się w Korei i ukończył szkołę Seoul Technical College ze stopniem Visual Design. W 1992 roku rozpoczął pracę nad pierwszą manhwą. Była to "Cudowna Noc" ("Wonderful Night"). Dzięki niej wygrał nagrodę Champ Super Manhwa Award. W 1995 przerwał wszelkie pracę na tworzeniem manhwy, gdyż musiał odbyć 2-letnią obowiązkową służbę wojskową. Po powrocie otworzył własne studio "Dive to Dream Sea" i rozpoczął pracę nad manhwą pt. "Ragnarök" - jednym z najlepiej sprzedających się komiksów. Myung-jin miał również swój wkład w stworzeniu gry "Ragnarok Online". W 2004 roku "Ragnarök" stał się pierwszą koreańską manhwą, która zainspirowała Japończyków do stworzenia anime, pod tytułem "Ragnarok the Animation".

</doc>
<doc id="534842" url="https://pl.wikipedia.org/wiki?curid=534842" title="Jan Krzysztof Tarnowski">
Jan Krzysztof Tarnowski

Jan Krzysztof Tarnowski herbu Leliwa (ur. 1537, zm. 1 kwietnia 1567, Gorliczyna k. Przeworska) – hrabia S.I.R.
Syn hetmana Jana Amora Tarnowskiego i Zofii Szydłowieckiej herbu Odrowąż. Jego żoną (od 1555) była Zofia ze Sprowy Odrowąż, córka Stanisława Odrowąża i księżniczki Anny mazowieckiej. 
Był właścicielem Tarnowa, Tarnawca, Krzemiennej, Kuryłówki, Wiewiórki, Przeworska, Rożnowa i Starego Sioła i Jarosławia. Był też sekretarzem królewskim (1554), kasztelanem wojnickim, starostą sandomierskim, stryjskim i dolińskim.
Zmarł na gruźlicę dnia 1 kwietnia 1567 roku. Był ostatnim przedstawicielem tarnowskiej linii sławnego rodu Tarnowskich, bowiem zmarł bezpotomnie.

</doc>
<doc id="534843" url="https://pl.wikipedia.org/wiki?curid=534843" title="Naomi Campbell">
Naomi Campbell

Naomi Elaine Campbell (ur. 22 maja 1970 w Londynie) – brytyjska modelka, aktorka i piosenkarka. Od czasu rozpoczęcia kariery w wieku 15 lat stała się jedną z najlepiej rozpoznawalnych i wpływowych modelek lat 80. i 90. XX wieku, oraz została okrzyknięta jedną z sześciu supermodelek swojej generacji.
Poza modelingiem, Campbell w latach 90. zajęła się przez krótki czas muzyką, nagrywając jeden mało znany album studyjny z pogranicza R&amp;B i popu. Pojawiała się też wielokrotnie w filmach i serialach telewizyjnych, oraz zasiadała w jurach międzynarodowych edycji programu „The Face”. Campbell angażuje się również w akcje charytatywne. Jej życie prywatne często było nagłaśnianie w mediach, gdy stała się znana ze swoich skłonności do przemocy.
Wczesne lata.
Campbell urodziła się w Streatham w południowym Londynie. Jej matką była tancerka Valerie Morris, pochodzenia jamajskiego. Zgodnie z życzeniem Valerie, Campbell nigdy nie poznała swojego ojca, który opuścił jej matkę, gdy ta była w ciąży w czwartym miesiącu. Swoje nazwisko Naomi zawdzięcza ojczymowi. Jej przyrodni brat, Pierre, urodził się w 1985. Campbell ma pochodzenie afro-jamajskie, a także chińsko-jamajskie poprzez swoją babcię od strony ojca.
Podczas dzieciństwa Campbell mieszkała w Rzymie, gdzie jej matka pracowała jako tancerka. Po powrocie do Londynu była zostawiana pod opieką krewnych, podczas gdy mama podrożowała po Europie z taneczną grupą o nazwie Fantastica. W wieku trzech lat Campbell zaczęła uczęszczać do Barbara Speake Stage School, a jako dziesięciolatka została przyjęta do Italia Conti Academy of Theatre Arts, gdzie uczyła się baletu. Jej matki nie było stać na opłacanie wysokiego czesnego za szkołę, dlatego Naomi pracowała jako kelnerka.
Kariera.
1978–1986: Początki kariery.
Campbell po raz pierwszy pojawiła się w mediach publicznych w wieku 7 lat w 1978, gdy wystąpiła w teledysku Boba Marleya do piosenki „Is This Love”. Jako dwunastolatka tańczyła w wideoklipie Culture Club pt. „I’ll Tumble 4 Ya”. W 1986, wciąż będąc uczennicą Italia Conti Academy of Theatre Arts, Naomi została odkryta podczas zakupów w Covent Garden przez Beth Boldt, agentkę Synchro Model Agency. Jej kariera szybko się rozwijała – w kwietniu tego roku, tuż przed swoimi szesnastymi urodzinami, pojawiła się na okładce brytyjskiej edycji magazynu "Elle".
1987–1997: Międzynarodowy sukces.
Przez kilka kolejnych lat kariera Campbell stale się rozwijała: modelka zaczęła występować na wybiegach dla takich projektantów, jak Gianni Versace, Azzedine Alaïa i Isaac Mizrahi, oraz pozowała dla legendarnych już fotografów, między innymi Petera Lindbergha, Herba Rittsa i Bruce’a Webera. Pod koniec lat 80. Campbell, wraz z dwiema innymi modelkami: Christy Turlington i Lindą Evangelistą, stała się częścią „Trójcy”, czyli najbardziej rozpoznawalnej i wpływowej trójki modelek generacji.
Naomi wiele razy stykała się z rasizmem ze strony licznych agencji i domów mody. Była jednak wspierana przez swoich białych przyjaciół. W jednym z wywiadów wspominała Turlington i Evangelistę, mówiącym reprezentantom Dolce &amp; Gabbana, „Jeśli nie bierzecie Naomi, nie macie i nas.” W grudniu 1987 pojawiła się na okładce brytyjskiej edycji "Vogue". Była to pierwsza okładka z ciemnoskórą modelką od 1966 roku. Natomiast w sierpniu 1988 została pierwszą modelką na okładce paryskiego "Vogue", po tym, jak jej przyjaciel i mentor, projektant Yves Saint Laurent, zagroził usunięciem swoich reklam z magazynu, jeżeli nadal będzie się odmawiać czarnoskórym modelkom umieszczania ich zdjęć na okładkach. Następnego roku, Campbell zagościła na okładce amerykańskiej edycji "Vogue". Po raz pierwszy modelkę pochodzenia afroamerykańskiego zamieszczono na okładce wydania wrześniowego, które wedle tradycji jest najważniejszym wydaniem roku.
W styczniu 1990 Campbell została obwołana „panującą megamodelką wszystkich pozostałych” przez magazyn "Interview", pojawiła się wraz Turlington, Evangelistą, Cindy Crawford i Tatjaną Patitz na okładce brytyjskiego "Vogue", sfotografowaną przez Petera Lindbergha. Ta grupa została zaangażowana do kręcenia teledysku do piosenki George’a Michaela pod tytułem „Freedom! '90”. W tym czasie Campbell, Turlington, Evangelista, Crawford i inna niemiecka modelka Claudia Schiffer składały się na elitarną grupę „supermodelek”, uznawanej przez cały świat mody. Wraz z nowo odkrytą modelką Kate Moss, były okrzyknięte „Wielką Szóstką”.
W marcu 1991, decydującym momencie dla ery supermodelek, Campbell pojawiła się na pokazie domu mody Versace z Turlington, Evangelistą i Crawford, idąc z nimi ramię w ramię przez wybieg i lip-syncując słowa do utworu „Freedom! '90". W tym samym roku Naomi wystąpiła w wideoklipie Michaela Jacksona’s do „In the Closet”. W kwietniu 1992 zapozowała wraz z innymi topmodelkami do setnej rocznicy amerykańskiego wydania "Vogue", fotografowanego przez Patricka Demarcheliera. W następnych miesiącach pracowała wraz z Madonną nad jej kontrowersyjną książką „Sex”, pojawiając się na nagich zdjęciach z piosenkarką oraz raperem Big Daddy Kane.
W 1993 modelka dwukrotnie pojawiła się na okładce amerykańskiego "Vogue"; w kwietniu wraz z Christy Turlington, Claudią Schiffer, Heleną Christensen i Stephanie Seymour, oraz w czerwcu, tym razem sama. Na wybiegu dla Vivienne Westwood sensacją stał się jej upadek z powodu niezwykle wysokich butów na trzydziestocentymetrowych obcasach, które potem wystawiono w Victoria and Albert Museum w Londynie. Pomimo swojego sukcesu jej agencja, Elite Model Management, reprezentująca ją od 1987, zadecydowała o zakończeniu z nią kontraktu, ponieważ „żadna ilość pieniędzy, jaką zarabiała, ani posiadany przez nią prestiż nie były w stanie usprawiedliwić przemocy” wobec reprezentantów agencji i klientów. Założyciel agencji, John Casablancas, opisał ją jako „manipulacyjną, intrygancką, wulgarną i niemożliwą [do zniesienia]”.
W połowie lat 90. modelka rozpoczęła działalność w innych branżach. Jej powieść „Łabędź”, traktująca o supermodelce zmuszonej do radzenia sobie z szantażem, została wydana w 1994 i uzyskała negatywne recenzje. Książka w rzeczywistości została napisana przez Caroline Upcher. Campbell wyjaśniła, że „po prostu nie miała czasu na siedzenie i pisanie”. W tym samym roku wydała swój jedyny album muzyczny, "Babywoman", którego tytuł został zainspirowany przezwiskiem nadanym modelce przez projektanta Rifata Ozbeka. Wyprodukowany przez Martina Glovera i Tima Simenona, album stał się sukcesem jedynie w Japonii; nie uzyskał nawet notowań na liście Top 75 w Wielkiej Brytanii, a jedyny singel z płyty, „Love and Tears”, znalazł się na 40. miejscu brytyjskiej listy przebojów. "Babywoman" stał się obiektem żartów krytyków, co zainspirowało do stworzenia Naomi Awards, ceremonii nagród dla najgorszych utworów i albumów muzyki pop. W 1995, wraz z Schiffer, Turlington i Elle Macpherson, Campbell zainwestowała w sieć restauracji "Fashion Cafe". Ich właściciele zostali później zaaresztowani za bankructwo i pranie pieniędzy w 1998. W tym czasie modelka występowała również w takich filmach, jak "Miami Rhapsody" i "Dziewczyna numer 6", oraz otrzymała drobną rolę w drugim sezonie serialu "New York Undercover".
1998–dziś.
W 1998 magazyn "Time" ogłosił koniec ery supermodelek. W tym czasie Campbell zrezygnowała z występowania na wybiegach, ale nadal uczestniczyła w sesjach zdjęciowych. W 1999 podpisała pierwszy kontrakt z firmą kosmetyczną, Cosmopolitan Cosmetics, z którą pracowała nad kilkoma swoimi perfumami. W listopadzie tego roku zapozowała z dwunastoma innymi modelkami do okładki setnej edycji amerykańskiego „Vogue” (wydanie zatytułowano „Modern Muses”, z ang. „Nowoczesne Muzy”), sfotografowanej przez Annie Leibovitz. Miesiąc później umieszczono ją na okładce "Playboya". W październiku 2001 pojawiła się wraz z raperem Seanem Combsem na okładce brytyjskiego „Vogue”.
W 2007 pojawiła się na pokazie domu mody Dior z okazji sześćdziesiątej rocznicy jego istnienia. W lipcu 2008 udzieliła swojego wizerunku do słynnej sesji zdjęciowej włoskiego „Vogue” fotografa Stevena Meisela, dedykowanej czarnoskórym kobietom. We wrześniu tego roku Campbell spotkała się po raz kolejny z supermodelkami: Christy Turlington, Lindą Evangelistą, Cindy Crawford, Claudią Schiffer i Stephanie Seymour, by zaprezentować się w najnowszym wydaniu "Vanity Fair", zadedykowanym ich karierom.
W 2011 Campbell wraz z Liyą Kebede i Iman zagościła na okładce magazynu „Essence” z okazji czterdziestej rocznicy istnienia czasopisma. Wystąpiła także w teledysku zespołu Duran Duran do utworu „Girl Panic!”, gdzie odegrała rolę piosenkarza grupy, Simona Le Bon. Razem z nią ukazały się tam Cindy Crawford, Helena Christensen, Eva Herzigova i Yasmin Le Bon, które odegrały postacie pozostałych członków zespołu. Wszystkie pojawiły się w listopadowej edycji brytyjskiego "Harper’s Bazaar" w sesji pod tytułem „The Supers vs. Duran Duran”. Campbell wraz z innymi supermodelami wystąpiła na ceremonii zamknięcia Letnich Igrzysk Olimpijskich 2012 w Londynie, gdzie zaprezentowali kreacje najlepszych brytyjskich projektantów. Modelka miała na sobie złotą suknię projektu Alexandra McQueena.
W marcu 2013 Campbell stała się sędzią w kilku międzynarodowych edycjach programu telewizyjnego „The Face”, w którym celem było znalezienie nowej top modelki. W Stanach Zjednoczonych jako jury zasiadały także Karolina Kurkova i Coco Rocha, natomiast w Wielkiej Brytanii – Caroline Winberg i Erin O’Connor.
W 2014 Campbell pojawiła się na okładkach australijskiej, japońskiej i tureckiej edycji „Vogue”, z których dwie ostatnie były dedykowane erze supermodelek. Rok później zamknęła jesienny pokaz mody Zaca Posena w Nowym Jorku, i wystąpiła w wiosennych kampaniach reklamowych Burberry i Agent Provocateur.
Campbell zatrudniano na pokazach takich domów mody, jak Marc Jacobs, Yves Saint Laurent, Chloé, Diane Von Furstenberg, Prada, Chanel, Givenchy, Dolce &amp; Gabbana, Burberry, Zac Posen, Blumarine, Karl Lagerfeld, Gianfranco Ferré, Versace, Helmut Lang, Christian Dior, John Galliano, Ralph Lauren, Jean Paul Gaultier, Tommy Hilfiger, Oscar de la Renta, Michael Kors, Anna Sui, Louis Vuitton, Hermés, Marchesa, Roberto Cavalli i Valentino.
Występowała w reklamach dla Fendi, Burberry, Dolce &amp; Gabbana, Escada, Louisa Vuittona, Prady, Ralpha Laurena, Chloé, Versace, Givenchy, Blumarine, Yves Saint Laurent, Isaaca Mizrahi, Tommy’ego Hilfigera, Valentino, La Perla, Dennisa Basso, Philippa Pleina, Mango, Thierry’ego Muglera, Balmain, NARS, Roberto Cavalli, Davida Yurmana, Alessandro Dell’Acqua, DSquared2, Express, H&amp;M, Bloomingdale’s, Dillard’s, Macy’s, Barneys New York, Neiman Marcus, Avon, Revlon i Victoria’s Secret.
Pozowała do zdjęć dla magazynów "Vogue", "Marie Claire", "Elle", "Cosmopolitan", "Harper’s Bazaar", "V Magazine", "Numéro", "Glamour" i "GQ".
W 2016 Campbell wystąpiła w teledysku Anohni do singla „Drone Bomb Me”.
Perfumy.
Od 1999 roku Campbell stworzyła szesnaście perfum dla kobiet sygnowanych swoim nazwiskiem, sprzedawanych przez firmę Procter &amp; Gamble.
Życie prywatne.
Relacje.
Campbell, nigdy nie znając swojego biologicznego ojca, uznała producentów Quincy’ego Jonesa i Chrisa Blackwella za swoje ojcowskie autorytety. Jak własną córkę traktował ją również projektant mody, Azzedine Alaïa. Były prezydent RPA, Nelson Mandela, nazywał modelkę swoją „honorową wnuczką”. Po raz pierwszy Campbell spotkała Mandelę w listopadzie 1994, po tym, gdy Afrykański Kongres Narodowy zaprosił ją na spotkanie z liderem ich kraju. Modelka przeznaczyła wcześniej dużą sumę pieniędzy ze swojej sesji zdjęciowej w Tanzanii dla Kongresu. Jeszcze przez wiele lat wspierała kampanie polityczne Mandeli i organizowane przez niego akcje humanitarne.
Campbell nigdy nie wyszła za mąż. Była przez krótki czas narzeczoną Adama Claytona, basisty zespołu U2; spotkali się w lutym 1993, po tym, gdy Clayton wyznał w telewizyjnym wywiadzie, że chciałby się umówić z Campbell na randkę. Rok później para rozstała się. Przez rok pozostawała w związku z piosenkarzem Robbiem Williamsem. W 1998 zaręczyła się z Flavio Briatore, kierowcą Formuły 1; ich relacja skończyła się separacją w 2003, po ciągłych rozstaniach i powrotach. Modelka nadal nazywa Briatore swoim mentorem.
W maju 2021 ogłosiła narodziny swojego pierwszego dziecka.
Uzależnienie od narkotyków i odwyk.
W 1999, Campbell rozpoczęła odwyk narkotykowy po pięcioletnim uzależnieniu od kokainy i alkoholu.
W 2002 złożyła podanie do sądu przeciwko czasopismu "Daily Mirror", gdy zamieszczono w nim reportaż o jej uzależnieniu, wraz ze zdjęciem przedstawiającym Campbell wychodzącą ze spotkania anonimowych narkomanów. Sąd najwyższy nakazał wypłacenie modelce 3.500 funtów. W tym samym roku zmieniono tok postępowania, a sąd apelacyjny wydał wyrok o zapłaceniu "Daily Mirror" 350 tysięcy funtów przez Campbell, ale w 2004 Izba Lordów przywróciła orzeczenie sądu najwyższego.

</doc>
<doc id="534844" url="https://pl.wikipedia.org/wiki?curid=534844" title="Tardigrada">
Tardigrada



</doc>
<doc id="534845" url="https://pl.wikipedia.org/wiki?curid=534845" title="Gerard Sagredo">
Gerard Sagredo

Gerard Sagredo, wł. "Gerardo Sagredo", węg. "Sagredo Gellért" (ur. ok. 980 w Wenecji, zm. 24 września 1046) – opat, biskup misyjny pochodzenia włoskiego, działający na terenie Królestwa Węgier, męczennik i święty Kościoła katolickiego.
Żywot świętego.
Gerard urodził się w zamożnej rodzinie w Wenecji w 977 r. Na chrzcie otrzymał imię Jerzy. Kiedy miał 5 lat, śmiertelnie zachorował. Wtedy rodzice zawieźli go na Wyspę św. Jerzego, która leży przy Kanale Wielkim, w pobliżu placu św. Marka, by go ofiarować świętemu patronowi. Kiedy Jerzy wyzdrowiał, rodzice w podzięce oddali go do klasztoru benedyktynów, który znajduje się na tej wyspie do dzisiaj. Tu obrał sobie imię Gerarda, by uczcić ojca, który to imię nosił, a niedawno zmarł. Studiował w Bolonii, a po powrocie został opatem klasztoru na wyspie św. Jerzego. W drodze do Ziemi Świętej z powodu burzy musiał zatrzymać się w Dalmacji. Zmieniając plan, wyruszył na Węgry, gdzie namówiono go, aby pozostał i podjął dzieło ewangelizacji. Św. Stefan, król, ustanowił Gerarda wychowawcą swego syna św. Emeryka. Po pewnym czasie Gerard usunął się do puszczy, gdzie spędził kilka lat jako eremita. Kiedy powstawała metropolia Csanád, został wezwany do objęcia stolicy biskupiej (1030).
Zginął jako męczennik, z rąk powstańców próbujących przywrócić poprzedni kształt państwa. Strącono go do Dunaju ze stromej góry Kelem, zwanej dzisiaj Górą Gerarda ("Gellerta, Gellérthegy"). Tradycja przypisuje jego zabójstwo Vacie, przywódcy reakcji pogańskiej na Węgrzech. Jego kult jako Świętego potwierdził Grzegorz VII w 1083.
Kult.
W 1083 kult świętego zatwierdził Grzegorz VII.
Święty Gerard jest apostołem Węgier i patronem diecezji Csanád.
Jego wspomnienie liturgiczne obchodzone jest 24 września.

</doc>
<doc id="534846" url="https://pl.wikipedia.org/wiki?curid=534846" title="Optimetr">
Optimetr

Optimetr – czujnik optyczno-mechaniczny, służący do dokładnych pomiarów długości metodą porównawczą z wykorzystaniem 
płytek wzorcowych. Pomysł budowy optimetru polega na wykorzystaniu wychylanego przez trzpień pomiarowy lustra do zmiany położenia obrazu podzielni na tle nieruchomego wskaźnika. 
Czujniki te wykonywane były w dwu wersjach: do obserwacji przez okular lub z układem projekcyjnym na matówce (wymagane zasilanie żarówki). Najbardziej rozpowszechnione mają zakres ±100 μm i działkę elementarną 1 μm przy błędach nieprzekraczających ±0,3 μm. Wykonywane były także w wersji dokładniejszej zwanej ultra-optimetrem z działką elementarną 0,2 lub 0,1 μm otrzymaną dzięki wielokrotnemu odbiciu promieni od lustra ruchomego. Ultra-optimetry wykorzystywane były głównie do sprawdzania płytek wzorcowych niższych klas metodą porównawczą.

</doc>
<doc id="534848" url="https://pl.wikipedia.org/wiki?curid=534848" title="Golem XIV">
Golem XIV

Golem XIV – zbiór opowiadań Stanisława Lema. Książka po raz pierwszy wydana została nakładem Wydawnictwa Literackiego w roku 1981. 
Spis rozdziałów.
Książka zawiera dwa wykłady Golema XIV – fikcyjnej, zaawansowanej maszyny cyfrowej, stworzonej w XXI wieku, w której wykształciła się sztuczna inteligencja na poziomie daleko przewyższającym ludzką.
Dzieło to stanowi rozwinięcie pomysłu zaprezentowanego w "Wielkości urojonej", opublikowanej w roku 1973 i zawierającej dodatkowo "Wstęp" oraz "Pouczenie" do rozmów z Golemem.
Pod tym samym tytułem "Golem XIV" ukazała się również w 1999 roku książka wydana nakładem Wydawnictwa Literackiego jako 5. pozycja „Dzieł zebranych” Stanisława Lema, w której zebrano w jednym tomie wszystkie teksty o superkomputerze Golem XIV ze zbioru "Wielkość urojona" oraz omawianej pracy "Golem XIV" z 1981 roku.

</doc>
<doc id="534852" url="https://pl.wikipedia.org/wiki?curid=534852" title="Wielka Synagoga w Łodzi">
Wielka Synagoga w Łodzi

Wielka Synagoga (Dajczeszil) w Łodzi – łódzka synagoga zbudowana z funduszy łódzkich fabrykantów, m.in.: Izraela Poznańskiego, Joachima Silbersteina i Karola Scheiblera przy ulicy Spacerowej 2 (obecnie al. Tadeusza Kościuszki 2). Była największą i najpiękniejszą synagogą przedwojennej Łodzi. .
Projekt wykonał Adolf Wolff ze Stuttgartu, znany projektant i budowniczy obiektów sakralnych, między innymi: Matthäuskirche w Stuttgarcie (1876-81) i synagoga w Stuttgarcie (1859-61). Będąc architektem niemieckim nie mógł wówczas swobodnie wykonywać swojego zawodu w Polsce, dlatego przedkładane władzom plany sygnował architekt miejski Hilary Majewski. Budowa rozpoczęła się w 1881. Synagoga była wyraźnie wyższa od otaczających ją budynków, a efekt potęgował cokół pod budynkiem. Ogrodzenie i zieleń wokół synagogi wyodrębniały ją z otoczenia.
Synagoga była przeznaczona dla żydowskiej burżuazji, zasymilowanej z polską kulturą. Wstęp do świątyni umożliwiały tylko specjalne przepustki, wydawane najbogatszym Żydom, przede wszystkim tym, którzy sponsorowali jej budowę. W okresie międzywojennym kazania były w języku polskim, a w narodowe święta polskie odbywały się uroczystości patriotyczne.
Podpaloną przez Niemców z 10 na 11 listopada 1939 budowlę rozebrano w 1940. Po wojnie nie została odbudowana – na jej miejscu znajduje się parking z pamiątkowym kamieniem.

</doc>
<doc id="534854" url="https://pl.wikipedia.org/wiki?curid=534854" title="Mira Zimińska">
Mira Zimińska



</doc>
<doc id="534857" url="https://pl.wikipedia.org/wiki?curid=534857" title="Carlos Edwards">
Carlos Edwards

Carlos Akenhaton Edwards (ur. 24 października 1978 w Diego Martin na wyspie Trynidad), piłkarz pochodzący z Trynidadu i Tobago, grający na pozycji pomocnika w Ipswich Town.
Pierwsze kluby Edwardsa w karierze to Patna United i Queen’s Park. Potem Edwards grał w pierwszoligowym klubie, jednym z lepszych na wyspie Trynidad, Defence Force. W 2000 roku przeszedł do walijskiego klubu Wrexham za 125.000 funtów. Tam rozegrał ponad 120 meczów. W sezonie 2002/2003 Edwards został mianowany do jedenastki sezonu Division Three, a w sezonie 2003/2004 do jedenastki sezonu Division Two. W ostatnich 2 sezonach w barwach Wrexham Edwardsa wybrano także najlepszym zawodnikiem tego zespołu. W maju 2005 roku Edwards przeniósł się do zespołu Football League Championship, Luton Town. Latem 2007 przeszedł do beniaminka Premier League, Sunderland A.F.C. Dwa lata po tym trafił natomiast do Ipswich Town.
Edwards w reprezentacji Trynidadu i Tobago debiutował 5 czerwca 1999 roku w zwycięskim 7:1 meczu z reprezentacją Granady podczas Pucharu Karaibów. Od paru lat jest etatowym reprezentantem kraju. Adoratorem jego talentu jest także Leo Beenhakker, który powołał Edwardsa do kadry na Mistrzostwa Świata w Niemczech. W pierwszym meczu z reprezentacją Szwecji Edwards grał wspaniale i walnie przyczynił się do historycznego remisu 0:0 w debiucie Trynidadu i Tobago w historii mistrzostw świata, a swoją postawą przyćmił asa Szwedów, Zlatana Ibrahimovicia. Jednak po porażkach z Anglią (0:2) oraz Paragwajem (0:2) reprezentacja Trynidadu i Tobago wróciła do domu po fazie grupowej.

</doc>
<doc id="534858" url="https://pl.wikipedia.org/wiki?curid=534858" title="Ezekiel">
Ezekiel

Ezekiel (hebr. "moc boża") – demon, upadły anioł. Pojawia się w etiopskiej Księdze Henocha, według której nauczył on ludzi aeromancji.

</doc>
<doc id="534860" url="https://pl.wikipedia.org/wiki?curid=534860" title="Kopais">
Kopais

Kopais (gr. "Κωπαΐς") – nieistniejące obecnie jezioro w Beocji, na wschód od Orchomenos. Tereny, na którym się znajdowało, nadal nazywane są Kopaidą (gr."Κωπαϊδα").
Wpadała do niego rzeka Kefisos. W starożytności występowały w nim słynne węgorze. Porośnięte było trzcinami, z których wyrabiano aulosy. W V/IV w. p.n.e. nadmiar wody był odprowadzany naturalnymi kanałami zwanymi "katabotra". Jeśli lato było deszczowe, jezioro zalewało okolicę, a jesienią ta stawała się malarycznym bagnem.
Jezioro zostało osuszone w 1957 roku, w celu budowy drogi po jego dawnym dnie.

</doc>
<doc id="534861" url="https://pl.wikipedia.org/wiki?curid=534861" title="Zrzez">
Zrzez

Zrzez (inaczej "sztober") – ścięta część pędu drzewa liściastego użyta jako sadzonka. Działanie takie służy rozmnażaniu wegetatywnemu.
Gatunki, które rozmnaża się wegetatywnie za pomocą zrzezów to zwykle wierzby i topole. Zrzez najczęściej ma długość 5–10 cm, jego grubość powinna wynosić między 5 a 15 mm. Wybiera się tylko najsilniejsze pędy. Zrzezy powinny pochodzić z reprodukcyjnych, czystych odmianowo, zdrowych plantacji. Najbardziej wartościowe zrzezy otrzymuje się z dolnej i środkowej części pędu. Mają one wtedy większą masę i są bogatsze w substancje zapasowe. Zrzezy, mające być wysadzone jesienią, produkuje się z pędów wyciętych w drugiej połowie października. Wysadzane wiosną pochodzą z rośliny ciętej w okresie od grudnia do marca. Biegunowość sadzonek oznacza się poprzez zanurzenie zrzezów w mleku wapiennym, ułatwia to pracę przy wysadzaniu. Zrzezy przechowuje się w chłodni w temperaturze około 4 °C. Zrzezy po posadzeniu do gleby ukorzeniają się i tworzą nowe rośliny.
Rodzaje zrzezów:

</doc>
<doc id="534862" url="https://pl.wikipedia.org/wiki?curid=534862" title="Stan Tutaj">
Stan Tutaj

Stan Tutaj, właściwie Stanisław Tutaj (ur. 9 sierpnia 1962) – polski parodysta, kabareciarz, satyryk.
Życiorys.
Działalność artystyczną rozpoczął w 1983 roku w kabarecie „Szerszeń” Kazimierza Brusikiewicza, następnie występował w kabaretach Hanki Bielickiej, Jana Pietrzaka, w kabarecie Pigwa. Od 1995 występuje solo znany jako Stan Tutaj. Telewizyjnej publiczności znany z opolskich kabaretonów (1996, 1998), satyrycznego programu Tadeusza Drozdy „Prywatka u Tadka” (1999), festiwalu kabaretowego Koszalin (2000). Największą popularność zdobył dzięki parodiom prezentowanym w programie „Disco Relax” w TV Polsat, m.in. „Mortadela”, „Viagra”, „Mydełko Fa” i „Silikon”. Wydał 5 płyt, które sprzedały się w kilkusettysięcznych nakładach. Występował dla Polonii w USA, Kanadzie, Australii. Obecnie ze swoim recitalem występuje w całej Polsce.
Podczas występów kabaretowych komentuje aktualną rzeczywistość społeczno-polityczną oraz śpiewa piosenki znanych artystów ze zmienionym tekstem.
Mieszka w Masłowie. Jest mężem Elżbiety i ojcem trzech synów.

</doc>
<doc id="534863" url="https://pl.wikipedia.org/wiki?curid=534863" title="Zofia ze Sprowy Odrowążówna">
Zofia ze Sprowy Odrowążówna

Zofia ze Sprowy Odrowążówna 1º voto Tarnowska, 2º voto Kostkowa (około 1540 – 9 lipca 1580) – polska szlachcianka herbu Odrowąż, córka kasztelana lwowskiego, wojewody podolskiego i ruskiego Stanisława Odrowąża i Anny (jedyna córka matki), ostatniej księżnej mazowieckiej z dynastii Piastów, kasztelanowa wojnicka i starościna sandomierska.
Niedługo przed 9 listopada 1555 została żoną kasztelana wojnickiego Jana Krzysztofa Tarnowskiego (1537–1567). Po jego śmierci pod koniec 1574 poślubiła kasztelana gdańskiego i wojewodę sandomierskiego Jana Kostkę. Z Janem Kostką miała troje dzieci:

</doc>
<doc id="534871" url="https://pl.wikipedia.org/wiki?curid=534871" title="Coetquidan">
Coetquidan



</doc>
<doc id="534873" url="https://pl.wikipedia.org/wiki?curid=534873" title="Echo (tygodnik)">
Echo (tygodnik)

Echo (tygodnik) - czasopismo lokalne wydawane w latach 1996-1999 w wersji tygodnika początkowo dla mieszkańców rejonu opoczyńsko-tomaszowskiego. Było kontynuacją tygodnika lokalnego „Echo Tomaszowa” (który ukazał się w lutym 1993 roku) i utrzymało numerację poprzednika. Pierwszy numer 19 (164) pod nazwą „Echo” ukazał się 9 maja 1996 roku. 
Po reformie administracyjnej w 1999 gazeta ukazywała się dla powiatu tomaszowskiego i nazywała się wówczas „Echo Powiatu Tomaszowskiego” (pod tym tytułem ukazywało się od 4 lutego 1999 roku do 27 kwietnia 2000 roku), następnie gazeta Echo ponownie obejmowała swym zasięgiem cały rejon opoczyńsko-tomaszowski, a jej nazwa brzmiała Echo Powiatu Tomaszowskiego i Opoczyńskiego (pierwszy numer 18/388 z dnia 10 maja 2000 roku). Ogółem ukazało się 21 numerów pisma „Echo Tomaszowa” z podtytułem "Tygodnik samorządowy", 142 numery tygodnika „Echo Tomaszowa” z podtytułem "Tygodnik regionalny", 138 numerów czasopisma „Echo” z podtytułem "Magazyn regionalny", 65 numerów tygodnika „Echo Powiatu Tomaszowskiego” (bez podtytułu), co najmniej 34 numery jego kontynuacji pod nazwą „Echo Powiatu Tomaszowskiego i Opoczyńskiego”. Mimo zmian tytułów numeracja roczników i numerów czasopisma była kontynuowana.
Początkowo „Echo” było wydawane przez Urząd Miasta Tomaszowa Mazowieckiego (od nru 4 przez Zarząd Miasta Tomaszowa Maz.), następnie przejęte przez firmę LAMAR, po czym firma przekazała gazetę spółce powstałej z kilku pracujących redaktorów („Echo” sp. z o.o., potem „Toro” Telewizja Kablowa, s.c.). Początkowo skład wykonywany był w „Samochodówce”, następnie przez firmę AUW NAMI Sławomira Przybylskiego.
Pomimo niemałego zasięgu tygodnik nie wytrzymał konkurencji z dwoma produktami firmy PAJ-Press sp. z o.o.: z „Tomaszowskim Informatorem Tygodniowym” oraz „Tygodnikiem Opoczyńskim”.

</doc>
<doc id="534875" url="https://pl.wikipedia.org/wiki?curid=534875" title="Aulida">
Aulida

Aulida (gr. Αὐλίς = "Aulis") – starożytne miasto w Beocji nad zatoką Euripos, obecnie ruiny na południowy wschód od Chalkis.
Stała w nim sławna świątynia Artemidy. Stanowiło punkt zborny dla floty greckiej przed wyprawą na Troję.
Ofiara złożona w Aulidzie z życia Ifigenii stała się kanwą tragedii Eurypidesa i opery Christopha Willibalda Glucka, a także dramatu Johanna Wolfganga Goethego "Ifigenia w Taurydzie" (niem. "Iphigenie auf Tauris").

</doc>
<doc id="534876" url="https://pl.wikipedia.org/wiki?curid=534876" title="Herb gminy Łęczyca">
Herb gminy Łęczyca

Herb gminy Łęczyca przedstawia w polu srebrnym dwa ptaki czarne o nogach i dziobach złotych, zwrócone do siebie, nad trójwzgórzem zielonym.
"Herbem Gminy Łęczyca jest: w polu białej (srebrnej) gotyckiej tarczy herbowej, w obrębie której od podstawy znajduje się trójwzgórze w kolorze zielonym, na którym dwa czarne ptaki o żółtych (złotych) dziobach i żółtych (złotych) nogach zwrócone są ku sobie. Projekt herbu opracował dr Marek Adamczewski. Herb został zatwierdzony Uchwałą nr XVIII/100/2004 Rady Gminy w Łęczycy z dnia 27.04.2004 r."
Herb gminy Łęczyca jest uszczerbionym o elementy architektury i trębacza herbem Łęczycy. Przyjęto go 27 kwietnia 2004.

</doc>
<doc id="534887" url="https://pl.wikipedia.org/wiki?curid=534887" title="Lactuca sativa">
Lactuca sativa



</doc>
<doc id="534889" url="https://pl.wikipedia.org/wiki?curid=534889" title="Lactuca virosa">
Lactuca virosa



</doc>
<doc id="534892" url="https://pl.wikipedia.org/wiki?curid=534892" title="Andrzej Licis">
Andrzej Licis

Andrzej Licis (ur. 10 września 1932 w Olkuszu, zm. 17 kwietnia 2019 w Évian-les-Bains) – polski tenisista, czterokrotny mistrz kraju w grze pojedynczej, reprezentant w Pucharze Davisa.
Kariera tenisowa.
Po wojnie przeniósł się z rodzicami do Katowic, gdzie rozpoczął naukę w szkole średniej, a zarazem treningi tenisowe w miejscowej Pogoni (od 1950 w Baildonie). Uprawiał także m.in. piłkę nożną, łyżwiarstwo i tenis stołowy, ale sukcesy sportowe odniósł w tenisie. W 1947 znalazł się po raz pierwszy w czołowej dziesiątce juniorów kraju, a w 1950 zdobył mistrzostwo Polski juniorów.
Praworęczny zawodnik, czterokrotnie był mistrzem Polski seniorów w grze pojedynczej. Pierwszy tytuł zdobył na mistrzostwach we Wrocławiu w 1953, pokonując w pięciu setach Józefa Piątka, chociaż rywal prowadził już 6:2, 6:2, 5:2 i 40:15 przy własnym serwisie. Piątka pokonał Licis w finale mistrzostw Polski także w 1958 w Poznaniu, ponadto dwukrotnie wygrywał w decydujących meczach z uważanym za jeden z większych talentów w polskim tenisie Władysławem Skoneckim (w 1956 w Katowicach i rok później w Szczecinie). Inny przykład waleczności Licisa to finał halowych mistrzostw Polski w 1952, kiedy zdołał wygrać z Janem Radzio mimo prowadzenia rywala 6:2, 6:0, 5:2 i dwóch piłek meczowych.
Sukcesy odnosił również na kortach europejskich. 11 razy startował na Wimbledonie, a 12 w mistrzostwach Francji. W 1962 odpadł w I rundzie mistrzostw Francji w pięciu setach z Rodem Laverem, zmierzającym w tymże sezonie po Wielkiego Szlema, ale triumfował w turnieju pocieszenia, pokonując kolejno Martina Mulligana (miesiąc później finalistę Wimbledonu) i Boba Hewitta. Miał na koncie zwycięstwa w meczach turniejowych nad Jaroslavem Drobným, Ashleyem Cooperem, Kurtem Nielsenem, Svenem Davidsonem, Pierre Darmonem.
W ramach rozgrywek Pucharu Davisa występował w latach 1956–1960, odnosząc łącznie 10 zwycięstw przy 9 porażkach i notując zwycięstwa nad takimi rywalami, jak Nicola Pietrangeli, Wilhelm Bungert, Orlando Sirola, Alfred Huber. W maju 1960 odmówił powrotu do Polski z wyjazdu sportowego i pozostał na stałe we Francji. Decyzją Polskiego Związku Tenisowego został wówczas dożywotnio zdyskwalifikowany. Studiował na Sorbonie, pracował z młodzieżą we Francuskiej Federacji Tenisowej (prowadził m.in. ekipę juniorską Francji na nieoficjalnych mistrzostwach świata "Orange Bowl"). Później pracował jako trener tenisa w Évian na południu Francji, gdzie tenis łączył z inną pasją sportową – golfem. W 1973 otrzymał obywatelstwo francuskie. Wśród jego tenisowych partnerów był m.in. znany polityk, Jacques Chaban-Delmas.
W 2001 symbolicznie kara dyskwalifikacji została anulowana przez polską federację, a trzy lata później Andrzej Licis uczestniczył w Katowicach w międzynarodowym turnieju weteranów.

</doc>
<doc id="534894" url="https://pl.wikipedia.org/wiki?curid=534894" title="Herb Brzegu">
Herb Brzegu

Herb Brzegu − przedstawia w polu czerwonym trzy kotwice srebrne w roztrój, złączone wspólnym pierścieniem, zwrócone łukami żeleźców ku brzegom tarczy.
Symbolika i historia.
Motyw herbowy jest znany od czasu założenia miasta (1248) z pieczęci miejskich oraz monet. Pojawia się również w potwierdzeniu przywileju lokacyjnego przez księcia wrocławskiego, Henryka III (1250) i pozostawał niezmienny na przestrzeni wieków. Podkreśla on znaczenie dla miasta i jego historii przystani na rzece Odrze, a także samo pochodzenie pierwszej łacińskiej nazwy miasta − "Alta Ripa" − "łac. Wysoki Brzeg".
Herb miejski miasta Brzeg ustanowiony został zgodnie z ustawą z dnia 21 grudnia 1978 r. o odznakach i mundurach, w wersji najbardziej aktualnej zatwierdzony statutem miasta z dnia 26 października 2012 r.
Poprzednia wersja graficzna obowiązywała od 28 marca 2008 i zawierała kilka błędów, w tym rozbieżność rysunku z najstarszą pieczęcią. Nowy wzór opracował pracownik Urzędu Miasta, historyk dr Andrzej Peszko.

</doc>
<doc id="534897" url="https://pl.wikipedia.org/wiki?curid=534897" title="Kopalnia Węgla Kamiennego Sosnowiec">
Kopalnia Węgla Kamiennego Sosnowiec

Kopalnia Węgla Kamiennego Sosnowiec (powstała pod nazwą „Fanny”, następnie nosiła nazwę „Renard”) − kopalnia istniejąca na terenie dzisiejszego Sosnowca. Zlikwidowana 31 grudnia 1997, po 140 latach istnienia.
Kopalnia „Sosnowiec” powstała w 1876 roku w Sielcu pod nazwą „Fanny”. Ostatnią tonę węgla wydobyto 3 stycznia 1998 roku. Na terenach pokopalnianych powstają obecnie zakłady przemysłowe i usługowe. Pamiątką z czasów, w których kopalnia prowadziła eksploatację węgla pozostaje zachowana konstrukcja wieży wyciągowej. We wrześniu 2010 rozpoczęły się prace nad jej przebudową. Budynki byłej kopalni zostały wyburzone a na wieży szybowej „Anna” planowano budowę ścianki wspinaczkowej przez prywatnego inwestora, którą otwarto 18 grudnia 2012.

</doc>
<doc id="534912" url="https://pl.wikipedia.org/wiki?curid=534912" title="Revuca">
Revuca



</doc>
<doc id="534921" url="https://pl.wikipedia.org/wiki?curid=534921" title="Tatiana Afanasjewa-Ehrenfest">
Tatiana Afanasjewa-Ehrenfest

Tatiana Aleksiejewna Afanasjewa-Ehrenfest (; ur. 19 listopada 1876 r. w Kijowie, zm. 14 kwietnia 1964 r. w Lejdzie), matematyczka i fizyczka holenderska rosyjskiego pochodzenia, żona i współpracownica Paula Ehrenfesta, fizyka.
Życiorys.
Po śmierci ojca, Tatiana była wychowywana przez wuja w Petersburgu, gdzie wstąpiła do żeńskiego kolegium pedagogicznego. W roku 1902 przeniosła się na Uniwersytet w Getyndze. Podczas wykładów Hilberta poznała Paula Ehrenfesta, który zabiegając o nią doprowadził do zmiany reguł zabraniających kobietom prawa uczestnictwa w klubie matematyków. Wyszła za niego 21 grudnia 1904.
W 1907 roku oboje wyjechali do Sankt Petersburga, a ponieważ prawo rosyjskie zabraniało małżeństw między żydami i prawosławnymi (Ehrenfest był wyznawcą judaizmu, Tatiana była prawosławna) wspólnie ogłosili, że są bezwyznaniowi. 
Współpracowali ściśle w dziedzinie mechaniki statystycznej, sama Tatiana publikowała prace dotyczące teorii prawdopodobieństwa, entropii i pedagogiki nauczania.
Po wyjeździe do Lejdy w roku 1912 pozostała tam już do końca życia. Miała z Ehrenfestem dwie córki: Tatianę (1905–1984), która również została matematyczką, Galinę (1910–1979) – autorkę i ilustratorkę książek dla dzieci, Paula juniora (1915–1939) – fizyka i Wasyla (1918–1933).

</doc>
<doc id="534922" url="https://pl.wikipedia.org/wiki?curid=534922" title="Tatiana Afanasjewa">
Tatiana Afanasjewa



</doc>
<doc id="534923" url="https://pl.wikipedia.org/wiki?curid=534923" title="Tatiana Ehrenfest">
Tatiana Ehrenfest



</doc>
<doc id="534929" url="https://pl.wikipedia.org/wiki?curid=534929" title="Hyrachyus">
Hyrachyus

†Hyrachyus – rodzaj wymarłych ssaków, prawdopodobnie przodków tapirów i nosorożców.

</doc>
<doc id="534930" url="https://pl.wikipedia.org/wiki?curid=534930" title="Origin of Symmetry">
Origin of Symmetry

Origin of Symmetry – drugi studyjny album angielskiego zespołu rockowego Muse, wydany 17 lipca 2001 roku przez wytwórnię Mushroom Records. Dopiero cztery lata później (20 września 2005) płyta doczekała się wydania w Stanach Zjednoczonych. Krążek promowały utwory: "Plug In Baby", "New Born", "Bliss", "Feeling Good" oraz "Hyper Music", z których dwa ostatnie zostały wydane razem jako podwójny A-side. Od momentu wydania nagranie rozeszło się w ponad 1,5-milionowym nakładzie.
Na "Origin of Symmetry" widoczne jest odejście zespołu od charakterystycznego dla poprzedniego albumu brzmienia typowego rocka alternatywnego. Dominic Howard dodał do swojego standardowego zestawu perkusyjnego kilka nowych instrumentów, a wokalista Matthew Bellamy w antyreligijnej "Megalomanii" zagrał na wydających bardzo charakterystyczny dźwięk organach piszczałkowych. Siłą napędową płyty jest linia basowa, podczas gdy gitara elektryczna częściej stanowi raczej dodatkowy podkład dźwiękowy niż prowadzi melodię. Bas Christophera Wolstenholme'a jest zniekształcony i posiada kilka innych efektów, dzięki czemu mógł osiągnąć większą doniosłość. To oraz odejście od głównej progresji akordowej pozwoliło na granie wyższych nut.
Ciekawostki.
Nazwa płyty pochodzi z konceptu przedstawionego przez Michio Kaku w jego książce "Hiperprzestrzeń". Bellamy znany jest bowiem ze swoich zainteresowań przestrzenią kosmiczną i fizyką teoretyczną.
W 2001 roku zespół napotkał problemy z Maverick Records, która wcześniej wydała debiutancki album grupy ("Showbiz") w Stanach Zjednoczonych. Wytwórnia poprosiła kapelę o usunięcie z "OoS" fragmentów śpiewanych przez Bellamy'ego falsetem, gdyż twierdziła, że wysoka skala głosu może zniechęcić stacje radiowe do emisji utworów. Członkowie Muse nie wyrazili jednak na to zgody i postanowili zerwać współpracę z MR. Z tego powodu "Origin of Symmetry" został wydany za Oceanem dopiero w 2005 roku.
Utwór "New Born" został zremiksowany przez znanego didżeja Paula Oakenfolda, a jego wersja znajduje się na ścieżce dźwiękowej do filmu "Kod dostępu". "Feeling Good" z kolei jest coverem piosenki z 1965 roku napisanej na potrzeby musicalu "The Roar of the Greasepaint – the Smell of the Crowd". Nowa wersja przypadła do gustu firmie Nestle, która chciała wykorzystać ją w reklamie swojej kawy. Mimo braku zezwolenia od zespołu Nestle korzystało z utworu, przez co Muse skierowali sprawę do sądu. Zespół wygrał, a otrzymaną rekompensatę (500 tys. funtów) przeznaczył na konto organizacji Oxfam. Utwór Feeling Good znalazł się również na ścieżce dźwiękowej filmu Siedem dusz.
Swoją "przygodę" z telewizją miał także inny utwór z tej płyty, "Space Dementia", którego początkowy fragment został wykorzystany w reklamie zapachu Midnight Poison marki Dior. Twarzą reklamy była francuska aktorka Eva Green.
W 2006 roku czytelnicy brytyjskiego magazynu "Q" wzięli udział w głosowaniu na 100 najlepszych albumów w historii. Krążek Muse zajął w nim 74. miejsce.
Lista utworów.
Twórcą wszystkich piosenek (z wyjątkiem "Feeling Good") jest Matthew Bellamy.

</doc>
<doc id="534931" url="https://pl.wikipedia.org/wiki?curid=534931" title="Vaiya">
Vaiya



</doc>
<doc id="534933" url="https://pl.wikipedia.org/wiki?curid=534933" title="Haczyk">
Haczyk



</doc>
<doc id="534935" url="https://pl.wikipedia.org/wiki?curid=534935" title="Maja Konarska">
Maja Konarska

Maja Konarska (ur. 12 lipca 1973 w Szczecinie) – polska wokalistka, kompozytorka, pianistka, autorka tekstów i fotografik. Członkini Akademii Fonograficznej ZPAV. Znana z wieloletnich występów w grupie muzycznej Moonlight. Przed dołączeniem do zespołu śpiewała w Chórze Politechniki Szczecińskiej.
W 1996 roku wystąpiła gościnnie na albumie grupy Sirrah pt. "Acme". Konarska wystąpiła również gościnnie w utworze „Ku Zjednoczeniu” grupy Tumbao, który ukazał się w 2002 roku na płycie "Rise My Soul". Śpiewała piosenkę z czołówki serialu „Życie jak poker” emitowanego na antenie stacji telewizyjnej Polsat w latach 1998-1999.
Po rozwiązaniu zespołu Moonlight w 2007 roku, Konarska kontynuuje działalność artystyczną jako fotografik. Pracuje również jako bibliotekarka w Akademii Morskiej w Szczecinie. Od 2015 roku ponownie występuje wraz z zespołem Moonlight.

</doc>
<doc id="534938" url="https://pl.wikipedia.org/wiki?curid=534938" title="Biuret">
Biuret

Biuret – organiczny związek chemiczny, produkt kondensacji mocznika.
Otrzymywanie.
Można go otrzymać w wyniku ogrzewania mocznika w temperaturze 150 °C:
Jest najprostszym związkiem ulegającym tzw. reakcji biuretowej, tj. powstawania fioletowo zabarwionego kompleksu w reakcji z siarczanem miedzi(II) w roztworze alkalicznym.

</doc>
<doc id="534941" url="https://pl.wikipedia.org/wiki?curid=534941" title="Jan Piński">
Jan Piński

Jan Zdzisław Piński (ur. 20 marca 1979 w Warszawie) – polski dziennikarz, publicysta, od 2012 do 15 listopada 2015 redaktor naczelny miesięczników „Uważam Rze” i „Uważam Rze Historia”. Od grudnia 2015 do 30 października 2017 redaktor naczelny „Gazety Finansowej”; szachista.
Praca zawodowa.
Od 1997 funkcjonuje w zawodzie dziennikarskim. Absolwent studiów politologii na Wydziału Dziennikarstwa i Nauk Politycznych Uniwersytetu Warszawskiego. Od lipca 2001 do lutego 2009 pracował w tygodniku „Wprost”. Specjalizował się w tematyce ekonomicznej i dziennikarstwie śledczym. Był autorem m.in. serii artykułów dotyczących afery Orlenu i interesów przedsiębiorstwa J&amp;S oraz polskiego rynku farmaceutycznego. Od maja 2008 do lutego 2009 był szefem działu krajowego „Wprost”. W lutym 2009 powołany na stanowisko szefa „Wiadomości” TVP1. Od czerwca 2009 do 1 października 2009 dyrektor Agencji Informacji TVP.
W 2011 był redaktorem naczelnym tygodnika „Wręcz Przeciwnie”. Później był szefem działu Wiadomości portalu WWW „Nowy Ekran”. Od końca listopada 2012 do 15 listopada 2015 był redaktorem naczelnym magazynu „Uważam Rze”. W grudniu 2015 został redaktorem naczelnym „Gazety Finansowej”. Współpracuje także z tygodnikiem „Najwyższy Czas!”. W październiku 2017 przestał pełnić funkcję redaktora naczelnego tygodnika „Gazeta Finansowa”, pozostaje jednak dziennikarzem tego tytułu.
Za pośrednictwem swojej spółki „Instytut Zarządzania Informacją” rozpoczął w 2016 wydawanie magazynów „Polska bez Cenzury” i „Historia bez cenzury”, których został redaktorem naczelnym. W 2021 roku poszerzył ofertę wydawniczą o kwartalnik „Historia Ekspert”. Jest także wydawcą czasopisma „Historia na Weekend” i redaktorem naczelnym portalu Wieści24.pl.
W latach 2015–2020 publikował teksty na łamach „Warszawskiej Gazety”, którą opuścił w proteście przeciwko nazwaniu grupy europosłów "antypolskimi politycznymi szmatami" przez tygodnik.
Kariera szachowa.
W 1995 zdobył w Żaganiu wicemistrzostwo Europy juniorów do 16 lat, natomiast w 1999 w Trzebini – brązowy medal mistrzostw Polski juniorów do 20 lat. W 1999 jedyny raz w karierze wystąpił w finale indywidualnych mistrzostw Polski, zajmując w Polanicy-Zdroju VIII miejsce. Również w 1999 Międzynarodowa Federacja Szachowa przyznała mu tytuł mistrza międzynarodowego. W 2001 zdobył tytuł drużynowego wicemistrza Polski (w barwach „Devo Maratonu” Łomża). Od 2002 w turniejach klasyfikowanych przez Międzynarodową Federację Szachową startuje bardzo rzadko.
Najwyższy ranking w karierze osiągnął 1 lipca 1999, z wynikiem 2444 punktów zajmował wówczas 18. miejsce wśród polskich szachistów.
Pełni funkcję redaktora naczelnego miesięcznika „Panorama Szachowa”.

</doc>
<doc id="534944" url="https://pl.wikipedia.org/wiki?curid=534944" title="Vinyalondë">
Vinyalondë

Vinyalondë – port ze stworzonej przez J.R.R. Tolkiena mitologii Śródziemia. Informacje na jego temat znajdują się w "Niedokończonych opowieściach".
Był położony przy ujściu rzeki Gwathló w regionie Enedhwaith. Założony przez Aldariona i członków Gildii Podróżników z Númenoru, zapewne między 750 a 800 rokiem Drugiej Ery, jeszcze przed tym, jak Aldarion został królem Númenoru. Była to jedna z pierwszych osad założonych przez Númenorejczyków w Śródziemiu.
Vinyalondë (pod nazwą Lond Daer) jest zaznaczony i podpisany na mapie Śródziemia, wykonanej przez Pauline Baynes w 1968. W "Niedokończonych opowieściach" na mapie Śródziemia port ten zaznaczył i podpisał Christopher Tolkien. Odtąd też miasto to pojawia się na mapach w niektórych wydaniach "Władcy Pierścieni".
Głównym powodem powstania Vinyalondë była potrzeba stworzenia miejsca, gdzie okręty Dúnedainów mogłyby być naprawiane w czasie dalekich rejsów. Dlatego też początkowo mieściły się tam tylko stocznie i port drzewny, do którego zwożono drewno z okolicznych wielkich puszcz, porastających ówcześnie Enedhwaith. Morze i nieprzyjaźni ludzie z głębi lądu, ciągle niszczyli tę przystań i Aldarion raz po raz musiał ją odbudowywać, zapewne również podczas swoich królewskich rządów. Najpewniej do czasów Tar-Minastira Vinyalondë pozostało niewielkim portem. W trakcie wojny elfów, wspieranych przez Dúnedainów, z Sauronem (lata 1693–1701) wylądowała tam część wojska númenorejskich, które wzięły udział w bitwie nad Gwathló. W kolejnych latach, gdy Númenorejczycy zaczęli utrwalać swe posiadłości na wybrzeżach Śródziemia, port ten został znacznie rozbudowany i ochroniony przed wściekłością morza. W tym zapewne czasie zaczęto go określać mianem Lond Daer ("Wielka przystań"). Był to ważny ośrodek, stanowiący swoistą „bramę” do Eriadoru. W ciągu kolejnych lat zawijali tam, jak można przypuszczać głównie Númenorejczycy ze stronnictwa Wiernych. Z czasem port zaczęto nazywać Lond Daer Enedh, "Wielka przystań środkowa", jako że był położony pomiędzy Pelargirem a Mithlondem. Trudno powiedzieć o późniejszych dziejach portu. Zapewne włączony został do królestwa Gondoru. W bliżej nieznanych okolicznościach popadł w ruinę.
Nazwy Lond Daer i Lond Daer Enedh pochodzą z języka sindarin. Natomiast miano Vinyalondë jest słowem quenejskim i znaczy w tej mowie "Nowa przystań".

</doc>
<doc id="534945" url="https://pl.wikipedia.org/wiki?curid=534945" title="Życie na fali">
Życie na fali

Życie na fali (ang. "The O.C.") – amerykański serial telewizyjny liczący w sumie cztery sezony. Serial, stworzony przez Josha Shwartza, obrazuje fikcyjne życie młodzieży i ich rodzin zamieszkujących Newport Beach w Hrabstwie Orange w Kalifornii. Życie na fali nadawane było w Stanach Zjednoczonych w latach 2003–2007 oraz w 50 innych krajach na całym świecie, będąc jednym z najpopularniejszych seriali roku 2003. 
Fabuła serialu skupia się na postaci Ryana Atwooda, nastolatka z rozbitego domu, który zostaje przygarnięty z ulicy i zaadoptowany przez Sandy’ego i Kirsten Cohen. Z czasem Ryan zaprzyjaźnia się z Sethem, synem Sandy’ego i Kirsten, a także z mieszkającą obok Marissą Cooper oraz jej przyjaciółką Summer Roberts. Czwórka przyjaciół wzajemnie przeżywa najlepsze chwile swojego nastoletniego życia, lecz także wspólnie przechodzi ciężkie zawody sercowe oraz wszelkie przeciwności losu.
Pierwszy odcinek został wyemitowany 5 sierpnia 2003, a ostatni 22 lutego 2007 w telewizji FOX. Ostatni, 4. sezon serialu, nie osiągał już zadawalających wyników oglądalności i stacja FOX zdecydowała się nie zamawiać kolejnego sezonu. Odkupieniem praw do serialu była zainteresowana amerykańska telewizja The CW, część koncernu medialnego Time Warner Company, lecz ostatecznie sprawa przejęcia serialu upadła.
W Polsce prawa do serialu wykupiła stacja telewizyjna TVN, która wyświetliła pierwszy i drugi sezon w wakacje 2006. Emisja trzeciej serii miała miejsce wiosną 2007 i została zakończona 15 maja. 18 września 2007 na antenie został wyemitowany ostatni odcinek 4 sezonu. Ponadto 20 czerwca TVN Siedem rozpoczęła emisję powtórkową pierwszej i drugiej serii serialu. Ponownie od dnia 12 stycznia na kanale TVN Siedem została wyemitowana 1, 2, 3 i 4 seria.
Opis fabuły.
Sezon 1.
Sezon rozpoczyna się od pojawienia się Ryana w domu Sandy'ego i Kirsten Cohen w ekskluzywnej miejscowości Newport Beach. Początkowo miał zostać tylko kilka dni, jednak sytuacja sprawiła, że zamieszkał u nich na stałe. Już na samym początku poznaje sąsiadkę – Marissę Cooper, z którą przeżyje wiele burzliwych perypetii. Od początku zaprzyjaźnia się z synem Cohenów – Sethem. Seth był dziwakiem, nielubianym i dręczonym w szkole, od wielu lat zakochanym w szkolnej piękności – Summer Roberts. Dzięki Ryanowi, Seth zaczyna nabierać pewności siebie, przestaje być popychadłem i poznaje w końcu Summer. W 4. odcinku Seth poznaje nową koleżankę – Annę Stern. Anna i Summer zaczynają walczyć o Setha, Anna wygrywa, jednak po pewnym czasie ich związek się rozpada, bo Seth zrozumiał, że pragnie tylko Summer. W 21. odcinku Anna wraca do rodzinnego Pittsburgha. Międzyczasie Marissa zrywa ze swoim chłopakiem Lukiem i wiąże się z Ryanem. Wszystko układa się dobrze, dopóki nie pojawia się Oliver. Zakochuje się w Marissie i postanawia ją zdobyć, jednak dokładnie ukrywa swoją obsesję udając przyjaciela. Ryan rozgryza go, jednak Marissa mu nie wierzy i zawiedziona zrywa. Dopiero po jakimś czasie odkrywa prawdziwe oblicze Olivera, przed psychopatą ratują ją Ryan i Sandy. Wszystko zaczyna wracać do normy, aż pojawia się dziewczyna z Chino, z którą Ryan był wcześniej związany – Theresa. Okazuje się, że Theresa zaszła w ciążę i może to być dziecko Ryana. Matka Marissy – Julie, rozwodzi się z bankrutującym ojcem Marissy – Jimmym, i wiąże się z lokalnym potentatem w dziedzinie nieruchomości, a jednocześnie ojcem Kirsten – Calebem Nicholem. Sezon kończy się tym, że Ryan postanawia wziąć odpowiedzialność na siebie i wraca z Theresą do Chino. Załamany Seth bierze swoją łódkę i ucieka z domu, wypływając na ocean.
Sezon 2.
Theresa widząc, że Ryan jest nieszczęśliwy udaje przed nim, że poroniła. Ryan i Seth, ku uciesze Kirsten, wracają do domu. Wspólnie zastanawiają się co będzie w szkole i z dziewczynami. Marissa cieszy się z powrotu Ryana, lecz Summer już przeszedł żal po Cohenie i znalazła sobie chłopaka, który należy do kółka komiksowego Setha. Cohen walczy o Summer i dla zdobycia biletów dla Summer zatrudnia się w klubie gdzie poznaje Alex, barmankę z klubu, w której z czasem się zakochuje. Ryan poznaje Lindsay, dziewczynę, która okazuje się nieślubną córką Caleba a więc siostrą Kirsten. Ryan i Lindsay są w sobie zakochani, lecz mają dylemat czy mogą się spotykać. Marissa poznaje Alex, z którą po jakimś czasie się wiąże, lecz nie na długo. Lindsay zła po tym jak potraktował ją Caleb (żądając za podstawę do adoptowania dziewczyny testu DNA) wyprowadza się z Kalifornii do Chicago. Ryana zaczyna znowu coś łączyć z Marissą. Alex jest zła i postanawia się zemścić. Julie jest szantażowana przez byłego kochanka filmem pornograficznym, w którym kiedyś grała. Sandy pomaga jej pozbyć się szantażysty, lecz muszą zapłacić szantażyście 500 tys. $. Summer w końcu uświadamia sobie, że kocha Setha i wraca do niego zamiast lecieć z Zachem do Włoch. Pojawia się brat Ryana – Trey, który po wyjściu z więzienia zamieszkuje w Newport Beach. Próbuje zacząć normalne życie, jednak mu to nie wychodzi. Ryan próbuje mu zaufać, bezskutecznie. Do domu wraca Zach i próbuje odzyskać Summer, zaczynają rywalizować z Sethem jednocześnie pracując nad komiksem. W końcu obaj sobie uświadamiają co jest dla nich najważniejsze – dla Setha jest to Summer, a dla Zacha komiks. Trey zakochuje się w Marissie i próbuje ją zgwałcić. W końcu Ryan dowiaduje się o tym i wdaje się z bratem w bójkę. W ostatniej chwili Marissa ratuje Ryana postrzelając Treya.
Sezon 3.
Trey odwieziony do szpitala budzi się ze śpiączki i wyjeżdża z miasta. Kirsten wraca z odwyku do domu wraz z poznaną tam koleżanką Charlotte. Kobieta ma wobec Kirsten złe zamiary, planując ją okraść i uciec. Intrygę odkrywa Julie i powstrzymuje Charlotte. Kirsten i Julie otwierają serwis randkowy. Jimmy planuje ponownie ożenić się z Julie, jednak w przeddzień ślubu zostaje pobity przez wierzyciela i postanawia wyjechać z Newport. Sandy zostaje prezesem Newport Group i angażuje się w budowę szpitala. Projekt ten pochłania go tak bardzo, że zaczyna powoli odsuwać się od rodziny, przez co Kirsten zaczyna go postrzegać jak jej ojca. Po odczytaniu testamentu Caleba okazuje się, że był on bankrutem. Julie zmuszona jest przeprowadzić się do przyczepy. W krótkim czasie udaje jej się jednak uwieźć ojca Summer i wprowadzić się do niego. Marissa zostaje wykreślona z listy uczniów szkoły Harbor za postrzelenie Trey'a, a Ryan za uderzenie dziekana Hessa na zabawie szkolnej. Ryan rozpoczyna nauczanie indywidualne, natomiast Marissa przenosi się do szkoły publicznej Newport Union. Początki w nowej szkole są dla niej trudne, jednak wkrótce poznaje kilku nowych znajomych, w tym Johnny'ego Harpera, który wkrótce się w niej zakochuje. Marissa odrzuca jednak jego miłość. Summer odkrywa sekretny romans dziekana Hessa z Taylor Townsend, dzięki czemu zostaje on wyrzucony, a Ryan ma możliwość powrotu do szkoły. Marissa dzięki pomocy przyjaciół również wraca do Harbor. Johnny nie może się jednak pogodzić z tym, że Marissa go odrzuciła. Zaczyna umawiać się z jej siostrą, Kaitlin. Pewnego wieczoru zabiera ją na plażę, gdzie upija się, spada z klifu i umiera. Marissa bardzo przeżywa śmierć przyjaciela, przez co występują nieporozumienia między nią a Ryanem. Ryan poznaje kuzynkę Johnny'ego, Sadie, która przyjechała wesprzeć swoją ciotkę po stracie syna. Chłopak pomaga jej wyremontować i sprzedać dom Harperów. Marissa tymczasem poznaje surfera Volchoka, który wprowadza ją w złe towarzystwo. Po załatwieniu spraw związanych ze swoim kuzynem, Sadie wyjeżdża z Newport. Marissa zaprasza Volchoka na bal z okazji zakończenia szkoły. Nakrywa go tam całującego się z inną dziewczyną i zrywa z nim wszelkie kontakty. Summer i Seth oboje startują do college'u Brown, jednakże Seth się tam nie dostaje. Nie chcąc, aby Summer zmarnowała swoją życiową szansę, okłamuje ją, mówiąc, że się dostał. Udaje się jednak do Brown, mając nadzieję, że uda mu się tam dostać. Na miejscu spotyka Annę Stern, która pomaga mu w dostaniu się do renomowanej Akademii Sztuk Pięknych w Rhode Island. Niedługo po tym chłopak przypadkowo podpala biuro swojego ojca i zostaje aresztowany. Sprawa zostaje jednak szybko wyjaśniona. Sandy zostaje ogłoszony Mężczyzną Roku w Newport, jednak rezygnuje z posady zarządcy Newport Union, czując większą odpowiedzialność w stosunku do swojej rodziny. W dniu rozdania świadectw Marissa zostaje zaproszona przez swojego ojca na całoroczny rejs statkiem, na którym mogłaby znaleźć pracę. Postanawia wypłynąć w rejs z ojcem, ponieważ nie jest jeszcze gotowa na pójście do college'u. Cała czwórka urządza sobie pożegnanie w odremontowanym domu modelowym. Wspominają tam początki swojej znajomości. Tego samego dnia wieczorem Ryan odwozi Marissę na lotnisko, lecz po drodze pijany Volchok spycha samochód Ryana ze skarpy. W wypadku ginie Marissa.
Sezon 4.
Po śmierci Marissy wszyscy są załamani. Julie i Ryan szykują zemstę na Volchoku. W końcu odnajdują go w Meksyku. Seth w ostatniej chwili dowiaduje się o tym i jedzie z Ryanem aby go powstrzymać. Ryanowi nie udaje się odnaleźć Kevina i wraca z Cohenami do Newport Beach. W końcu Volchock sam zgłasza się do Sandy'ego i zostaje aresztowany. Wszystko zaczyna wracać powoli do normy. Summer, aby nie myśleć o Marissie, angażuje się w ochronę środowiska i wraz z nowym przyjacielem Che, organizują na Uniwersytecie Browna różne nielegalne akcje ekologiczne. W końcu zostaje odkryta i Che ją wydaje, co skutkuje wydaleniem z uniwersytetu. Summer wraca do Newport Beach i do Setha. Z Francji wraca także Taylor, okazuje się, że jest żoną jakiegoś Francuza. Ryan pomaga jej w rozwodzie i Taylor zakochuje się w nim. Początkowo odrzucona przez Ryana, w końcu odkrywają, że czują wobec siebie namiętność i wiążą się ze sobą. W międzyczasie Kaitlin, siostra Marissy, staje się ważną postacią w Harbor School, robiąc sporo zamieszania swoim zachowaniem i Julie musi się nią zająć. Julie i Kirsten zakładają agencję randkową, w czym pomaga im Gordon Bullit, zakochując się przy okazji w Julie. Kirsten jest w ciąży. Ojciec Ryana wyszedł z więzienia i postanawia rozmawiać z nim, po czym Ryan godzi się z ojcem. Newport nawiedza trzęsienie ziemi, które niszczy dom Cohenów. Julie zachodzi w ciążę i planuje ślub, Cohenowie przeprowadzają się do Berkeley, Taylor leci do Francji, Summer wyjeżdża na misję ekologiczną organizacji G.E.O.R.G.E., a Ryan idzie do college'u. Na samym końcu (ostatni – 16 odcinek) Summer i Seth biorą ślub, na którym Ryan jest świadkiem, a Taylor druhną. Julie urodziła syna, a Kirsten i Sandy mają śliczną córkę. Po skończonych studiach Ryan jest architektem. Historia zatacza koło, kiedy to wychodząc z budowy, spotyka młodego chłopca, który najwyraźniej ma kłopoty. Oferuje mu swoją pomoc.
Muzyka.
Muzyka stanowi bardzo ważną część serialu. Warner Bros. wydało do tej pory 6 albumów z muzyką z serialu.
Wykonawcy występujący gościnnie.
W serialu gościnnie wystąpiło kilka znanych wykonawców indierockowych, między innymi:
Wydawnictwa DVD.
Wszystkie 4 sezony zostały już wydane na płytach DVD.

</doc>
<doc id="534946" url="https://pl.wikipedia.org/wiki?curid=534946" title="The o.c.">
The o.c.



</doc>
<doc id="534949" url="https://pl.wikipedia.org/wiki?curid=534949" title="Charles Dempsey">
Charles Dempsey

Charles Dempsey (ur. 4 marca 1921 w Glasgow, zm. 24 czerwca 2008 w Auckland) – nowozelandzki działacz sportowy pochodzenia szkockiego, prezydent Konfederacji Piłkarskiej Oceanii.
W czasie II wojny światowej służył w armii. W 1952 wyjechał na stałe do Nowej Zelandii, gdzie był przedsiębiorcą budowlanym. Jednocześnie zajmował się pracą trenera piłkarskiego i działał w organizacjach sportowych.
Pełnił m.in. funkcję prezydenta Federacji Piłkarskiej Nowej Zelandii. W tym czasie awans do finałów mistrzostw świata we Włoszech (1982) uzyskała reprezentacja Nowej Zelandii, która jednak w turnieju nie odegrała większej roli, odpadając po trzech porażkach (w tym ze Szkocją). Również w 1982 Dempsey został wybrany na prezydenta Konfederacji Oceanii. Za jego kadencji organizacja rozwinęła się do liczby 11 państw członkowskich, a Dempsey wielokrotnie występował przeciwko przeniesieniu się Australii do federacji azjatyckiej, co ostatecznie nastąpiło już po jego odejściu w 2005. Uzyskał m.in. dla Nowej Zelandii prawo organizacji mistrzostw świata do lat 17 w 1999.
Uważany za człowieka związanego z prezydentem FIFA João Havelangem, był regularnym uczestnikiem Kongresów FIFA, a od 1996 członkiem Komitetu Wykonawczego FIFA. Znalazł się także w składzie komitetu organizacyjnego Mistrzostw Świata w 2002. Szeroki rozgłos zyskał w lipcu 2000 w czasie wyborów gospodarza finałów Mistrzostw Świata 2006, kiedy wbrew decyzjom rodzimej konfederacji, która zobowiązała go do głosowania na kandydaturę RPA, nie wziął udziału w trzeciej rundzie głosowania, przesądzając o wyborze Niemiec. Argumentował swoją decyzję względami osobistymi, a kilka dni później zrezygnował ze stanowiska prezydenta Konfederacji.
Po odejściu ze stanowiska prezydenta OFC otrzymał tytuł prezydenta honorowego. Został również odznaczony Medalem Zasługi na 100-lecia FIFA, a już w 1982 uhonorowano go komadorią Orderu Imperium Brytyjskiego.

</doc>
<doc id="534961" url="https://pl.wikipedia.org/wiki?curid=534961" title="Herb Lututowa">
Herb Lututowa

Herb Lututowa to herb miejscowości i gminy Lututów w powiecie wieruszowskim w województwie łódzkim.
Herb ten przedstawia w polu błękitnym srebrnego kozła w lewo z rogami złotymi. 
Symbolika.
Kozioł jest symbolem Lututowa od przynajmniej 600 lat. Najstarszym przedstawieniem, w którym występuje on jako symbol miasta, jest pieczęć Lututowa z roku 1532 (obecnie znajdująca się w zbiorach Muzeum Narodowego w Krakowie), na której znajdują się litery LVTOLTOV, a pod nimi wizerunek kozła zwróconego w lewo. 

</doc>
<doc id="534963" url="https://pl.wikipedia.org/wiki?curid=534963" title="Tygodnik Opoczyński">
Tygodnik Opoczyński

Tygodnik Opoczyński "TOP" – Czasopismo lokalne w wersji tygodnika dla mieszkańców Powiatu opoczyńskiego.
Wydawcą czasopisma jest firma PAJ-Press SC, która jest także wydawcą innego lokalnego tygodnika: Tomaszowskiego Informatora Tygodniowego.

</doc>
<doc id="534965" url="https://pl.wikipedia.org/wiki?curid=534965" title="Mnoga gruczolakowatość wewnątrzwydzielnicza">
Mnoga gruczolakowatość wewnątrzwydzielnicza

Mnoga gruczolakowatość wewnątrzwydzielnicza, gruczolakowatość wewnątrzwydzielnicza (ang. multiple endocrine neoplasia, MEN) może dotyczyć różnych narządów, obejmuje trzy zespoły określane jako MEN I, MEN IIa, MEN IIb, dziedziczone w sposób autosomalny dominujący. U krewnych chorych należy przeprowadzić badania genetyczne, mające na celu wykrycie zmutowanych genów, co pozwoli na wczesne wykrywanie guzów wchodzących w skład zespołów.
Typy zespołów.
MEN I – zespół Wermera.
Przyczyna: defekt genu kodującego białko meninę zlokalizowanego na długim ramieniu 11 chromosomu (11q13).
W skład zespołu wchodzą:
MEN IIa – zespół Sipple'a.
Przyczyna: mutacja protoonkogenu "RET" w "locus" 10 q11.2
W skład zespołu wchodzą:
MEN IIb – zespół Williama.
W skład zespołu wchodzą:
non-MEN.
Tylko rak rdzeniasty tarczycy.

</doc>
<doc id="534971" url="https://pl.wikipedia.org/wiki?curid=534971" title="Three Days Grace">
Three Days Grace

Three Days Grace (znany też jako TDG lub 3DG) – kanadyjski zespół wykonujący metal alternatywny i hard rock, założony w 1997 roku, w Norwood, w Kanadzie na kanwie formacji Groundswell. 17 stycznia 2013 roku zespół ogłosił, że wokalista Adam Gontier rezygnuje z dalszej współpracy. Jego miejsce zajął Matt Walst, brat basisty.
Historia.
W 1992 roku gitarzysta i wokalista Adam Gontier, perkusista Neil Sanderson i basista Brad Walst założyli zespół Groundswell. Pod tą nazwą wydali w 1995 album zatytułowany "Wave of Popular Feeling". W 1997 zespół zmienił nazwę na Three Days Grace. Po pewnym czasie przenieśli się z Asphodel-Norwood (Ontario) do Toronto gdzie spotkali Gavina Browna, który pomógł im wydać debiutancki album "Three Days Grace" w 2003. Album dotarł na listy przebojów w Kanadzie i Stanach Zjednoczonych. Płytę promowały single "Just Like You", "I Hate Everything About You" oraz "Home". Three Days Grace zagrali gościnnie w filmie "Raise your voice" z piosenką "Are you ready"
W 2006 wydali kolejną płytę zatytułowaną "One-X." Była ona promowana przez single "Animal I Have Become", "Pain" "Never Too Late" i "Riot".
We wrześniu 2009 grupa wydała swój trzeci studyjny album zatytułowany "Life Starts Now". Album promowały single: "Break", "The Good Life", "World So Cold", i "Lost in You".
2 października 2012 ukazał się czwarty album studyjny formacji zatytułowany "Transit of Venus".
9 stycznia 2013 Adam na swoim facebookowym profilu ogłosił odejście z Three Days Grace z powodów zdrowotnych. Jego miejsce zajął tymczasowo Matt Walst, wokalista zespołu My Darkest Days, brat basisty Three Days Grace.
17 stycznia 2013 roku grupa ogłosiła, że z zespołu odszedł wokalista - Adam Gontier. Przyczyny odejścia nie są znane, członkowie zespołu wydali oświadczenie, w którym napisali: "As you can imagine, this came as a complete shock to us" ('jak możecie sobie wyobrazić, był to dla nas szok'). Podali również informację, że decyzję podjął sam Gontier, bez konsultacji z członkami Three Days Grace.
28 marca 2014 roku grupa ogłosiła na swojej oficjalnej stronie, że na stałe dołączył do niej Matt Walst, a 4 dni później zespół wydał z nowym wokalistą singel "Painkiller" i ogłosił pracę nad nowym materiałem. W sierpniu 2014 roku w wywiadzie dla Yell Magazine grupa ogłosiła wstępną datę wydania piątego albumu studyjnego na marzec 2015 roku oraz wydanie singla pt. "I Am Machine".
29 września 2014 roku grupa udostępniła singel "I Am Machine", a dzień później został on oficjalnie wydany. 31 marca 2015 roku ukazał się piąty album zespołu zatytułowany "Human".
18 listopada 2016 roku zespół wydał utwór "You Don't Get Me High Anymore". Jest to cover formacji Phantogram.
9 marca 2018 roku został wydany album "Outsider".
25 stycznia 2018 roku wydany został singel "The Mountain".
9 marca 2018 roku został wydany nowy album "Outsider".
1 marca 2021 roku zapowiedziano na Instagramie rozpoczęcie pracy nad siódmy albumem studyjnym.
29 listopada 2021 roku wydano pierwszy singel "So Called Life" z nowego albumu "Explosions". 
17 lutego 2022 roku zespół wydał singel "Neurotic", nagrany wraz z Lukasem Rossim.
11 kwietnia 2022 roku został wydany singel "Lifetime". 

</doc>
<doc id="534975" url="https://pl.wikipedia.org/wiki?curid=534975" title="Polistylizm">
Polistylizm

Polistylizm polega na użyciu rozmaitych stylów lub technik muzycznych i jest kwalifikowany jako cecha postmodernistyczna.
W rzeczywistości nie jest on niczym nowym. W pierwszej połowie XX wieku różne style łączyli ze sobą na przykład Szostakowicz czy Mahler. Wcześniej Wagner umieścił sporo tego typu odniesień w swych "Śpiewakach norymberskich" ("Die Meistersinger von Nürnberg"). Mozart mówił wprost: „mogę pisać muzykę w dowolnym stylu”. Bach w ciekawy sposób łączył styl włoski z francuskim.
Do kompozytorów uprawiających polistylizm w drugiej połowie XX wieku i później zalicza się między innymi George’a Rochberga, Alfreda Sznitkego, Yitzhaka Yedida i Johna Zorna. Nowatorstwem, które się u nich pojawiło, są nierzadko szokujące zestawienia fragmentów zaczerpniętych ze skrajnie odległych od siebie stylów.

</doc>
<doc id="534978" url="https://pl.wikipedia.org/wiki?curid=534978" title="Reaktor chemiczny">
Reaktor chemiczny

Reaktor chemiczny – zbiornik lub urządzenie do prowadzenia reakcji chemicznych, w których mogą brać udział gazy, ciecze i ciała stałe. Reaktor chemiczny jest wykonany z tworzywa odpornego na korozję.
Istnieje duża różnorodność rozwiązań konstrukcyjnych reaktorów chemicznych, co wynika przede wszystkim z wielkiej różnorodności procesów chemicznych.
Podział reaktorów.
Ze względu na konstrukcję
Ze względu na fazy
Ze względu na wypełnienie
Ze względu na typ obliczeń reaktorów ze złożem
Ze względu na sposób ich pracy
Najbardziej dogodny dla celów projektowych jest podział ze względu na sposób ich pracy.
Ze względu na doprowadzanie ciepła
Ze względu na temperaturę wewnątrz
Ze względu na strukturę przepływu

</doc>
<doc id="534979" url="https://pl.wikipedia.org/wiki?curid=534979" title="Dani Filth">
Dani Filth

Dani Filth, właśc. Daniel Lloyd Davey (ur. 25 lipca 1973 w Hertford w Anglii) – brytyjski wokalista i autor tekstów, założyciel i lider zespołu Cradle of Filth. Współtworzy ponadto zespoły Devilment i Temple of the Black Moon.
W 2006 roku piosenkarz został sklasyfikowany na 95. miejscu listy 100 najlepszych wokalistów wszech czasów według Hit Parader.
Życiorys.
W młodzieńczych latach zafascynował się zespołami pokroju Iron Maiden, Exodus, Stormwitch i odkrył w sobie powołanie do wokalu. Po krótkich przygodach w paru amatorskich zespołach (PDA, The Lemon Grove Kids, Feast on Excrement) założył w 1991 wraz ze znajomymi Cradle of Filth. Gdy zespół zaczął zdobywać popularność został zmuszony do wyboru pomiędzy studiami dziennikarstwa a kontynuowaniem kariery. Zwyciężyła pasja do muzyki.
Na początku swej kariery śpiewał typowym growlem, stopniowo jednak modyfikował go wykorzystując siłę swojego głosu. Stał się jednym z najbardziej rozpoznawalnych wokalistów na metalowej scenie. Potrafi płynnie przechodzić z growlu do charakterystycznego dla siebie skrzeku, szeptu lub przeraźliwego krzyku w bardzo wysokiej tonacji, którym ubarwia utwory zespołu.
Jest autorem wszystkich liryk Cradle of Filth. Nawiązuje w nich do klasyków literatury (głównie romantycznej i powieści grozy), operuje makabreskami o tematyce wampirycznej, suspend horror i erotycznej. W jego tekstach można doszukać się wpływów takich twórców jak Johann Wolfgang von Goethe, Percy Bysshe Shelley, Mary Shelley, Bram Stoker czy Howard Phillips Lovecraft. Jedną z jego największych inspiracji jest Hrabina Elżbieta Batory.
Dani zagrał główną rolę w filmie Cradle of Fear, horrorze brytyjskiego twórcy Alexa Chandona. 8 marca 2010 ukazała się książka "The Gospel of Filth: A Bible of Decadence and Darkness", którą Filth napisał we współpracy z Gavinem Baddeleyem. W publikacji został poruszony m.in. temat seryjnych morderców i ezoteryki. Książka zawiera ponadto szereg wywiadów m.in. z zespołami Metallica, Behemoth, Paradise Lost i Emperor.
Żonaty z Toni. Mają córkę Lunę Scarlett (ur. 8 lutego 1999). Para zalegalizowała swój związek w Halloween 2005 roku.

</doc>
<doc id="534980" url="https://pl.wikipedia.org/wiki?curid=534980" title="Gazeta Codzienna Nowiny">
Gazeta Codzienna Nowiny



</doc>
<doc id="534982" url="https://pl.wikipedia.org/wiki?curid=534982" title="Hiko">
Hiko

Hiko – jednostka osadnicza w Nevadzie na terenie hrabstwa Lincoln przy drodze stanowej 318.
Dawniej, zamieszkane przez kilkaset osób ze względu na bliskość kopalni srebra. W latach 1867 - 1871 Hiko było stolicą hrabstwa. Obecnie są tu rancza. Z dawnego miasta pozostało niewiele oprócz cmentarza i jednego sklepu. Całość na wzniesieniu wysokości 1179 metrów (3869 stóp).

</doc>
<doc id="534984" url="https://pl.wikipedia.org/wiki?curid=534984" title="Konkrecja polimetaliczna">
Konkrecja polimetaliczna

Konkrecje polimetaliczne lub też konkrecja manganowa – są to konglomeraty składające się z różnych pierwiastków (skład zależy od miejsca powstania), występujące na dnie oceanów.
Powstają zwykle wokół zarodka, którym najczęściej są:
Ze względu na ich skład chemiczny (duża zawartość manganu, żelaza, niklu, kobaltu, miedzi a także pierwiastków ziem rzadkich) stanowią perspektywiczne źródło surowców metalicznych. Rozmiar ich wynosi najczęściej od 1 do 15 cm, choć zdarzają się także osiągające masę 500 kg i rozmiary ponad 0,5 m (Depowski, 1998).
Konkrecje tworzą się poprzez narastanie powoli materiału, którym jest bardzo porowata mieszanina organiczno – metaliczna, którego pory wypełniają minerały ilaste. Szybkość z jaką przyrastają kolejne warstwy konkrecji na dnie Pacyfiku wynosi około 5 – 15 mm/106 lat. Z obecnych badań wynika, że gęstość konkrecji w stanie suchym, zmienia się w zakresie 1,22 – 1,39 g/cm³, stąd średnia gęstość konkrecji w stanie mokrym wynosi 1,94 g/cm³, a ich twardość w skali Mohsa wynosi 2,5 – 3,0 przy wilgotności 28 – 35%. Co wskazuje, że konkrecje są bardzo kruche a wysuszone szybko rozpadają się.
Powierzchnie, na których zalegają to dna oceanów o głębokości 4000–6000 m. Przy czym, w zależności od rejonu i oceanu jest różna konkrecjonośność (masa konkrecji przypadająca na m²) pól. Pole rudonośne to takie obszary, dla których wspomniany wskaźnik wynosi, co najmniej 5 kg/m². Obecne rozpoznanie geologiczne, uzasadnia perspektywę eksploatacji następujących 6 pól:
Na podstawie konwencji o prawie oceanicznym (United Nations Convention on the Law of the Sea) podpisanej w 1982 roku przez Międzynarodową Organizację Dna Morskiego ONZ (International Seabed Authority), na Oceanie Spokojnym wydzielono działki na dnie których znajdują się konkrecje manganowe. Polska jako kraj członkowski jest również współposiadaczem takiej działki, w wyniku czego została zobowiązana do opracowania technologii wydobycia konkrecji manganowych z dna oceanu. Ze względu na olbrzymie koszty badań Polska działa w ramach konsorcjum, Interoceanmetal Joint Organization (www.iom.gov.pl| IOM) z siedzibą w Szczecinie, zrzeszającego takie kraje jak: Czechy, Polska, Rosja, Słowacja, Bułgaria, Kuba.
Obecnie rozpatrywane problemy to:
Jesienią 2021 przystąpiono do przebudowy statku wiertniczego na pierwszy statek do pozyskiwania konkrecji.

</doc>
<doc id="534986" url="https://pl.wikipedia.org/wiki?curid=534986" title="Bogdan Pawłowski">
Bogdan Pawłowski



</doc>
<doc id="534987" url="https://pl.wikipedia.org/wiki?curid=534987" title="Postmodernizm (muzyka)">
Postmodernizm (muzyka)

Postmodernistyczna muzyka – określenie określające muzykę komponowaną od lat siedemdziesiątych XX w. Jest to nie tyle „muzyka postmodernistyczna”, ile „muzyka w postmodernistycznym świecie”, wywodząca się „z wielości kultur i środowisk, z których wywodzili się kompozytorzy”.
Cechy typowe lub najważniejsze utworów określanych jako postmodernistyczne:

</doc>
<doc id="534988" url="https://pl.wikipedia.org/wiki?curid=534988" title="National Atomic Testing Museum">
National Atomic Testing Museum

National Atomic Testing Museum w Paradise (jednostka osadnicza na południe od Las Vegas), poświęcone jest historii Poligonu Nevada. Zostało otwarte w marcu 2005 roku. Zbiory dokumentują testy atomowe od 21 stycznia 1951 roku do czasów współczesnych. Pomiędzy eksponatami znajduje się "Teatr Godziny Zero" – symulacja próbnego wybuchu atmosferycznego.
Muzeum prowadzone jest przez Fundację Historyczną Poligonu Nevada (zarejestrowana kodem 501(c)(3)), stowarzyszenie non–profit współpracujące ze Smithsonian Institution.

</doc>
<doc id="534989" url="https://pl.wikipedia.org/wiki?curid=534989" title="Język aprioryczny">
Język aprioryczny

Język aprioryczny – język sztuczny, który nie jest oparty na żadnym znanym języku, szczególnie naturalnym. Słownictwo, podobnie jak gramatyka składa się ze sztucznie utworzonych wyrazów według zasad filozoficznych, matematycznych lub logicznych, albo zostało całkowicie wymyślone przez autora. Odróżnia je to od języków aposteriorycznych, w których większość materiału pochodzi z jednego lub więcej istniejących języków. Istnieje też kategoria mieszana, zawierająca elementy obu typów, np. volapük.
Pierwsze znane próby stworzenia języka apriorycznego: George Dalgarno.

</doc>
<doc id="534993" url="https://pl.wikipedia.org/wiki?curid=534993" title="Daniel Lloyd Davey">
Daniel Lloyd Davey



</doc>
<doc id="534995" url="https://pl.wikipedia.org/wiki?curid=534995" title="Brikolaż">
Brikolaż

Brikolaż () – majsterkowanie i samodzielne, nieprofesjonalne naprawy różnego rodzaju przedmiotów użytkowych, łączenie niepowiązanych ze sobą elementów. Obecnie występuje jako termin specjalny w wielu różnych dziedzinach wiedzy. Do terminologii naukowej pojęcie brikolażu wprowadził francuski antropolog Claude Lévi-Strauss, który posłużył się nim w swojej strukturalistycznej analizie powstawania mitu, przedstawiając powstawanie mitów właśnie jako formę brikolażu. Wprowadzone przez Lévi-Straussa pojęcie przejęło następnie wielu innych uczonych i myślicieli reprezentujących różne dziedziny wiedzy, w tym np. filozofowie Jacques Derrida, Félix Guattari i Gilles Deleuze, literaturoznawcy Gérard Genette i Cary Nelson, badaczka kultury masowej Deena Weinstein.
Brikolaż u Lévi-Straussa.
Lévi-Strauss prezentuje pojęcie brikolażu ("bricolage", a także rzeczownik "bricoleur" i czasownik "bricoler") przede wszystkim w pracy "Myśl nieoswojona".
Mitotwórczy charakter "bricolage’u" przedstawiany przez Lévi-Straussa czyni go czymś pośrednim między nauką a sztuką. W myśleniu mitycznym przynależące do różnych kontekstów praktycznych i kulturowych, heterogeniczne elementy łączone są ze sobą i wykorzystywane na nowo tak, że nadaje im się nowy, samodzielny sens. "Bricoleur" stara się przedstawić kompletny obraz rzeczywistości dysponując jedynie ograniczoną gamą środków intelektualnych – posługując się jedynie takimi środkami, którymi dysponuje na bieżąco (ponowne uporządkowanie treści kultury jest tu wprawdzie warunkowane przez ich oryginalne sensy, ale także odrzuca te sensy, zastępuje je nowymi). Tekst Lévi-Straussa zaczyna się od omówienia komentarzy innych autorów. Szukali oni wyraźnego kontrastu pomiędzy „pierwotnym” "bricolage" a postawą „cywilizowanego” naukowca i inżyniera, którzy używają jedynie środków intelektualnych uznawanych za adekwatne i którzy postulują niepoznawalność i niewykonalność pewnych rzeczy za pomocą środków bieżących. Według przytaczanych autorów, "bricoleur" koncentruje się na powierzchni zjawisk, podczas gdy nauka poszukuje ich wewnętrznej struktury. Taka różnica postaw miała kontrastować myśl cywilizowaną i myśl pierwotną. Według Lévi-Straussa nie ma tu jednak ostrej różnicy jakościowej, i nie powinno to prowadzić do uznania tych drugich kultur za „prymitywne” – bardziej stosowne jest określenie „wczesne”. Każda kultura w istocie stosuje swoje własne formy "bricolage" i myślenia analitycznego – takie, na jakie pozwalają jej aktualne potrzeby, środki i ogólna sytuacja. Należy to według Lévi-Straussa postrzegać raczej jako odmienne perspektywy. "Bricolage" wskazuje tak na ograniczenia myślenia mitycznego, jak i na jego kreatywność w traktowaniu zastanych treści kulturowych.
Znaczenie terminu „brikolaż” w innych dziedzinach wiedzy.
Od czasów Lévi-Straussa termin pojawia się w bardzo wielu różnych dziedzinach wiedzy, w tym w antropologii, językoznawstwie, kulturoznawstwie, naukach o sztuce, naukach społecznych, muzykologii, w badaniach nad kulturą masową. W odniesieniu do analiz kultury współczesnej nabiera odmiennego i bardziej ogólnego niż u Lévi-Straussa znaczenia, oznaczając najczęściej montaż nowych stylów i mód poprzez (swobodne) zestawianie elementów zastanego materiału kulturowego. Repetycja, wariacja i rekontekstualizacja zastanych elementów kulturowych prowadzi do powstawania nowych, indywidualnych, osobnych form stylowych i kulturowych. Prócz analiz kultury konsumpcyjnej i popularnej pojęcie brikolażu występuje często także w naukach o sztuce. Punktem wyjścia analiz, w których występuje, jest często sztuka surrealistyczna i dadaistyczna, w tym np. praca Marcela Duchampa "Fontanna", w formie porcelanowego pisuaru. W odniesieniu do kubizmu, surrealizmu czy dadaizmu ma się na myśli użycie szerokiego spektrum nietradycyjnych materiałów, od lat 60., zwłaszcza w związku działalnością włoskiego ruchu artystycznego arte povera, termin wiąże się jednak także z kontestacją komercjalizacji świata sztuki, dokonywaną np. poprzez konstruowanie rzeźb ze śmieci. Praktyka taka służy dewaluacji dzieła sztuki i ewaluacji pozaartystycznej zwyczajności, codzienności. 
Termin „brikolaż” obecny jest zwłaszcza w analizach kultury konsumpcyjnej występujących w myśli postmodernistycznej. Kładzie się w nich nacisk na badanie zbitek pojęciowych i zestawień różnorodnych przekazów symbolicznych, których eksplorowanie postrzegane jest jako źródło kreatywności, indywidualizmu i niezależności od konsumpcjonizmu. Pojęcie spotyka się jednak z szeroką krytyką, w tym o charakterze teoretycznym – pomimo że stało się symbolem i kluczowym hasłem postmodernistycznego konsumpcjonizmu kulturowego, pozostaje ono w istocie pojęciem typowo strukturalistycznym. Pod wpływem idei poststrukturalistycznych wychodzi ono z mody; zastępuje je zbliżone znaczeniowo pojęcie "assemblage".

</doc>
<doc id="534999" url="https://pl.wikipedia.org/wiki?curid=534999" title="Cat Stevens">
Cat Stevens

Cat Stevens, właśc. Yusuf Islam (ur. jako Steven Demetre Georgiu 21 lipca 1948 w Londynie) – brytyjski wokalista, kompozytor, multiinstrumentalista, filantrop pochodzenia szwedzkiego ze strony matki i greckiego ze strony ojca.
Życiorys.
Urodził się w Londynie jako syn Ingrid (z domu Wickman) i Stavrosa Georgiu. Jego ojciec urodził się w Tali na Cyprze, a matka w Gävle w Szwecji. Wychowywał się z bratem Davidem i siostrą Anitą. 
Muzyczna kariera Cata Stevensa nabrała rozpędu, gdy spotkał producenta i menadżera Mike'a Horsta. Jesienią 1966 jego pierwszy singel „I Love My Dog” wszedł na brytyjskie listy przebojów. Niedługo potem przebojem stała się piosenka „Mathew &amp; Son”. 
W 1968 zachorował na gruźlicę. Do śpiewania powrócił na wiosnę 1969 z nowymi piosenkami. Zatrudnił nowego menadżera Barry'ego Krosta. 
Wydany w kwietniu 1970 album "Mona Bone Jakon" był początkiem nowego stylu artysty. Zmieniło się brzmienie i teksty piosenek. Album odniósł sukces w Wielkiej Brytanii i poza jej granicami. Kolejną płytą była "Tea for the Tillerman", a pochodzący z niej utwór „Wild World” stał się największym przebojem Cata Stevensa. Następny album, "Teaser and the Firecat" również odniósł sukces. We wrześniu 1972 roku wydał album "Catch Bull at Four". 
Wyjechał na Jamajkę, gdzie nagrał album "Foreigner". Pod koniec 1977 Cat Stevens zmienił wyznanie na islam, a nazwisko na Yusuf Islam. Nagrał później płytę "Back to Earth", która była albumem pożegnalnym. W 1983 dofinansował powstanie brytyjskiej szkoły dla muzułmanów. W 1995 wydał płytę "The Life of the Last Prophet" opowiadającą o podstawach islamu.
W latach 1968-1970 był związany z Patti D'Arbanville. Spotykał się także z Lindą Lewis (1970-1977), Carly Simon (1970) i Louise Wightman (1976-1979). 7 września 1979 ożenił się z Fauzią Mubarak Ali. Mają pięcioro dzieci: cztery córki i syna Muhammada.
Po atakach na World Trade Center Stevens wyraził swoje potępienie dla tego zdarzenia.
Dyskografia.
Albumy studyjne.
Jako Cat Stevens:
Jako Yusuf:
Jako Yusuf/Cat Stevens:

</doc>
<doc id="535003" url="https://pl.wikipedia.org/wiki?curid=535003" title="Język aposterioryczny">
Język aposterioryczny

Język aposterioryczny to język sztuczny oparty na już istniejących, zwłaszcza naturalnych językach. Przeciwstawiany językowi a priori.
Do języków a posteriori zalicza się także tzw. języki ściśle aposterioryczne (nazywane również naturalistycznymi), języki artystyczne stworzone w sposób imitujący powstawanie języków naturalnych. Są one najczęściej wywodzone na podstawie zmian fonetycznych – np. wenedyk, brithenig i breathanach, wyprowadzone z łaciny na wzór kolejno: języka polskiego, walijskiego i irlandzkiego. Jednakże naturalizm w odniesieniu do języków artystycznych należy odróżnić od naturalistycznych IAL-ów.
Językami a posteriori są również prawie wszystkie języki pomocnicze. Można je podzielić na trzy grupy:
Istnieje także kategoria mieszana. Przykładem jest język volapük, w którym większość słownictwa jest luźno oparta na istniejących językach (zwłaszcza angielskim), zaś wszystkie elementy gramatyczne są całkowicie aprioryczne.

</doc>
<doc id="535004" url="https://pl.wikipedia.org/wiki?curid=535004" title="Flaga Nevady">
Flaga Nevady



</doc>
<doc id="535006" url="https://pl.wikipedia.org/wiki?curid=535006" title="Antics">
Antics

Antics – drugi album nowojorskiego zespołu Interpol wydany 28 września 2004 roku. Album zaczął być nagrywany pod koniec marca 2004 w Tarquin Studios w Bridgeport a zmiksowany został pod koniec maja w tym samym miejscu. Na "Antics" znajduje się 10 piosenek. Płyta osiągnęła w Wielkiej Brytanii status złotej płyty.

</doc>
<doc id="535007" url="https://pl.wikipedia.org/wiki?curid=535007" title="David Howell Evans">
David Howell Evans



</doc>
<doc id="535008" url="https://pl.wikipedia.org/wiki?curid=535008" title="Guerrilla Girls">
Guerrilla Girls

Guerrilla Girls (powstała w 1985 w Nowym Jorku) – amerykańska grupa artystyczna, w skład grupy wchodzą same kobiety.
Członkinie grupy występują publicznie zawsze w maskach (głowa goryla) nie ujawniając swoich twarzy, posługują się nazwiskami znanych zmarłych artystek. Twórczość grupy realizuje się w drukach plakatów, colagge, ulotek, fotomontaży, książek, akcjach publicznych, wykładach, manifestacjach, happeningach. Istotnym elementem tych prac są teksty, hasła, manifesty, których częstym kontekstem jest sytuacja kobiet, wizerunek kobiety w kulturze, polityka, kultura popularna. Wypowiedzi w tych tematach przedstawiane są często z poczuciem humoru (absurdalnie, żartobliwie, z dystansem). Artystki prezentowały swoje prace i występowały w największych centrach i muzeach sztuki. Wystąpienia grupy są też grą z konwencją sztuki. W działalność Guerrilla Girls zaangażowanych było około stu artystek, w USA jak i w swoich "ośrodkach" w Anglii i Francji.

</doc>
<doc id="535010" url="https://pl.wikipedia.org/wiki?curid=535010" title="Helkarakse">
Helkarakse



</doc>
<doc id="535012" url="https://pl.wikipedia.org/wiki?curid=535012" title="Esteban Cambiasso">
Esteban Cambiasso

Esteban Matías Cambiasso Deleau (ur. 18 sierpnia 1980 w Buenos Aires) – argentyński piłkarz występujący na pozycji defensywnego pomocnika lub środkowego obrońcy, wielokrotny reprezentant Argentyny. Zdobyte 23 tytuły czynią z niego drugiego najbardziej utytułowanego argentyńskiego piłkarza w historii.
Kariera klubowa.
Lata juniorskie.
Cambiasso rozpoczynał karierę w klubie ze stolicy Argentyny, Argentinos Juniors. W wieku zaledwie 15 lat został wypatrzony przez skautów Realu Madryt, który zapłacił za niego 2 mln dolarów. Jego krótka przygoda z rezerwami "Królewskich" zakończyła się powrotem do ligi argentyńskiej, w której zadebiutował 15 sierpnia 1998 w barwach Independiente w meczu z Newell's Old Boys. Na wypożyczeniu w zespole "Diablos Rojos" spędził 3 lata w trakcie których rozegrał 97 meczów ligowych i zdobył 14 bramek. W 2001 Real zmienił miejsce wypożyczenia "Cuchu", który stał się piłkarzem River Plate. Z drużyną "Millonarios" został mistrzem kraju w sezonie zamknięcia (Torneo Clausura).
Real Madryt.
Do Madrytu powrócił jako doświadczony zawodnik. Debiut w zespole "Los Blancos" przypadł na ligowe spotkanie z Espanyolem rozegrane 2 września 2002 r. Cambiasso pomógł klubowi wygrać Puchar Interkontynentalny w 2002 i Superpuchar Hiszpanii w 2004 oraz zdobyć mistrzostwo kraju w 2003. W lipcu 2004 r. zdecydował się podpisać umowę z Interem, gdyż wygasł mu kontrakt z "Królewskimi", którzy nie mieli zamiaru go przedłużać. "Los Blancos" uznali bowiem, że "Cuchu" nie spełnia wymogu "galaktyczności". W okresie gry dla Realu zagrał w 41 meczach Primera Division.
Inter.
Cambiasso zadebiutował w zespole "Nerazzurrich" 11 sierpnia w meczu 3 rundy eliminacji do Ligi Mistrzów z FC Basel. 3 października strzelił swego pierwszego gola w barwach Mediolańczyków we spotkaniu z Romą.
W 2005, występując w parze z Juanem Sebastiánem Verónem w pomocy Interu zdobył Puchar Włoch. Osiągnięcie to powtórzył w roku 2006, po finale z AS Roma (3:1), w którym zdobył pierwszego gola oraz w 2010 i 2011. W 2006, 2007, 2008, 2009 i 2010 Cambiasso zdobył z Interem mistrzostwo Włoch. 11 maja 2006 zdobył imponującą bramkę w meczu rewanżowym finału Pucharu Włoch z AS Roma. 9 września 2006 zaliczył kapitalny występ z Fiorentiną (3:2) strzelając dwie bramki i asystując przy trzeciej. 7 listopada 2007 w meczu Champions League z CSKA Moskwa dwukrotnie pokonał bramkarza rywala. Podczas derbów Mediolanu 23 grudnia 2007 rozstrzygnął losy spotkania zdobywając bramkę na 2:1 dla Interu. W sezonie 2008/09 na skutek kontuzji stoperów Interu został przekwalifikowany na pozycję środkowego obrońcy, a z zadań tych wywiązywał się dobrze. Przez pierwszą część tego sezonu Cambiasso był bardzo widoczny, zwłaszcza w destrukcji. W drugiej części zabrakło mu sił na ciągłe bieganie za przeciwnikami, za to strzelił wszystkie swoje bramki. Jego wpływ na grę zespołu był jednak mniejszy niż sezon wcześniej.23 marca 2009 przedłużył umowę z Interem do czerwca 2014 r. z tytułu której otrzymuje rocznie 4 mln euro. W pierwszym meczu 1/8 LM z Chelsea F.C. w 2010 ustalił wynik spotkania na 2:1, a bramkę tę uznaje za swą najważniejszą. 24 listopada 2010 trafił zwycięską bramkę w pucharowym meczu z FC Twente (1:0). 9 stycznia 2011 w starciu z Catanią zdobył 2 bramki. 8 maja 2011 zaliczył w meczu z Fiorentiną 300 oficjalny występ dla Nerazzurrich i 30 trafienie. 10 grudnia wobec dyskwalifikacji Javiera Zanettiego był kapitanem Interu w meczu z "Violą". Po remisie 2-2 w Mediolanie 4 marca 2012 także z Catanią zakrył twarz ręcznikiem, ponieważ płakał z powodu gwizdów kibiców, które rozległy się na stadionie, gdy schodził z boiska. 30 marca 2013 r. otrzymał w meczu z Juventusem pierwszą w karierze czerwoną kartkę za faul na Sebastianie Giovinco.
Obecnie zawodnik Leicester City.
Kariera reprezentacyjna.
W reprezentacji Argentyny U-20 występował na Młodzieżowych Mistrzostwach Świata 1997 w Malezji, gdzie zdobył wraz z kadrą tytuł mistrzowski po finale z Urugwajem. W kolejnych Młodzieżowych Mistrzostwach Świata rozgrywanych w 1999 był kapitanem zespołu. W pierwszej drużynie seniorów zadebiutował 20 grudnia 2000 roku w meczu przeciwko Meksykowi, wygranym 2:0. Wystąpił razem z reprezentacją Argentyna na Copa America 2004 z którego wrócił ze srebrnym medalem. W 2005 zapisał na swoim koncie srebrny medal Pucharu Konfederacji w Niemczech. W 2006 znalazł się w kadrze Jose Pekermana na Mistrzostwa Świata, na których zdobył bramkę w drugim meczu grupowym przeciwko Serbii i Czarnogórze, wygranym 6:0. Akcja po której padła bramka przeszła do historii, gdyż "Albicelestes" wymienili w jej trakcie 24 podania. Udział "Cuchu" dobiegł końca po ćwierćfinałowym meczu z Niemcami, który zakończył się konkursem rzutów karnych w którym Cambiasso nie strzelił ostatniej jedenastki. Za kadencji Diega Maradony został powołany zaledwie jeden raz - na mecz z Hiszpanią (14 listopada 2009). 12 maja 2010 selekcjoner ogłosił skład kadry na Mistrzostwa Świata w RPA w którym zabrakło "Cuchu", co spowodowało liczne kontrowersje. Po mundialu powrócił do kadry. Do czasu rozegranego 7 lipca 2011 r. meczu z Kolumbią rozegrał dla "Albicelestes" 52 spotkania i strzelił 5 bramek.
Styl gry.
Jego podstawową pozycją jest defensywny pomocnik, ale potrafi także zagrać na środku obrony. Posiada mocne uderzenie z dystansu, potrafi udanie rozpocząć akcję ofensywną oraz ją wykończyć. Argentyńczyk to środkowy, scalający drużynę piłkarz.
Życie prywatne.
Cambiasso od czwartego do jedenastego roku życia uczęszczał do szkoły sportowej, gdzie zgłębiał tajniki koszykówki. Przez kilka lat Esteban dzielił czas pomiędzy koszykówkę i futbol (w poniedziałki, środy i piątki Cuchu grał w piłkę, wtorki i czwartki poświęcał na koszykówkę), ale z początku nie cierpiał piłki, jednak matka i pierwszy trener przekonali chłopca, że sobie radzi, nie warto marnować talentu. Gdy jednak przyszło do wyboru dyscypliny, na którą ma postawić, wbrew oczekiwaniom rodziców, wybrał piłkę.
Jego ojciec był koszykarzem, a brat Nicolás Cambiasso jest bramkarzem. Cambiasso był wcześniej żonaty. Ze związku tego ma córkę Victorię (ur. 22 listopada 2008 r.). 24 września 2013 przyszło na świat drugie dziecko piłkarz - Dante, którego matką jest żona Claudia. Posiada włoski paszport, gdyż jego przodkowie wywodzili się z Serra Rico we włoskiej Ligurii skąd jego praprapradziadek Francasco Cambiaso wyemigrował w XIX w. do Argentyny. Drugie "s" w nazwisku pojawiło się, aby nadać mu hiszpańskie brzmienie. Razem z Javierem Zanettim prowadzi fundację "Leoni di Potrero" pomagającą trenerom szkolącym małe dzieci.
Ulubionym piłkarzem Cambiasso jest Diego Maradona,a sportowcem Michael Jordan. W wolnym czasie Cambiasso lubi rozwiązywać krzyżówki, oglądać film “Obłędny rycerz”. Ulubionym zespołem "Cuchu" jest “Los Rodriguez” (argentyński rock lat 90.), wśród napojów wybiera najczęściej wodę gazowaną, a w restauracji Buenos Aires zamawia kurę duszoną w soku pomarańczowym i winie. Jego słabością jest przywiązanie do gier komputerowych. Wzorem dla niego jest Fernando Redondo. Jest człowiekiem rozsądnym i bezpretensjonalnym.
"Cuchu" jest skrótem od imienia chudej i siwej postaci telewizyjnej, Cuchuflito. W Argentynie otrzymał również drugi pseudonim – „Jajko w bułce”. Podobno z powodu zamiłowania do tej potrawy, gdyż uwielbiał kanapki z jajkiem. Prawdopodobniej jednak z chęci noszenia długich włosów, wtedy jeszcze nie zaczął łysieć, na głowie-jaju miał „skorupę” z białych włosów.
Sukcesy.
Klubowe
Reprezentacyjne
Indywidualne
Statystyki.
Reprezentacyjne.
Bramki

</doc>
<doc id="535015" url="https://pl.wikipedia.org/wiki?curid=535015" title="Roberto Fabian Ayala">
Roberto Fabian Ayala



</doc>
<doc id="535016" url="https://pl.wikipedia.org/wiki?curid=535016" title="Chmel Blšany">
Chmel Blšany

Fotbalový klub Chmel Blšany – czeski klub piłkarski założony w 18 stycznia 1946 w miejscowości Blšany, pod nazwą Sokol. W sezonach od 1998/1999 do 2005/2006 występujący w pierwszej lidze czeskiej. Od 2014 roku borykał się z wielkimi problemami finansowymi i ostatecznie 26 sierpnia 2016, ogłosił bankructwo i został rozwiązany.
Do klubu należy światowy rekord. Gdy Chmel awansował do Gambrinus ligi, miejscowość Blšany, ówcześnie licząca 389 mieszkańców, stała się najmniejszym na świecie obiektem piłkarskiej ekstraklasy.

</doc>
<doc id="535017" url="https://pl.wikipedia.org/wiki?curid=535017" title="Steven Demetre Georgiu">
Steven Demetre Georgiu



</doc>
<doc id="535018" url="https://pl.wikipedia.org/wiki?curid=535018" title="Ufoludki">
Ufoludki



</doc>
<doc id="535019" url="https://pl.wikipedia.org/wiki?curid=535019" title="Falmari">
Falmari



</doc>
<doc id="535022" url="https://pl.wikipedia.org/wiki?curid=535022" title="Flaga Tybetu">
Flaga Tybetu

Flaga Tybetu została opracowana w 1912 przez XIII Dalajlamę.
W 1955 na mocy chińsko-tybetańskiego porozumienia flaga została zatwierdzona jako oficjalna flaga narodowa Tybetu. Po powstaniu tybetańskim w 1959 używanie jej zostało w ChRL zakazane. Pozostała flagą Centralnego Rządu Tybetańskiego.
Dziś jest powszechnie przyjętym symbolem walki Tybetu o niepodległość.
Flaga Tybetu ma proporcje 2:3.

</doc>
<doc id="535027" url="https://pl.wikipedia.org/wiki?curid=535027" title="Calaquendi">
Calaquendi



</doc>
<doc id="535028" url="https://pl.wikipedia.org/wiki?curid=535028" title="Bakari Koné">
Bakari Koné

Bakari Koné (ur. 17 września 1981 w Abidżanie) – piłkarz z Wybrzeża Kości Słoniowej występujący na pozycji napastnika, reprezentant swojego kraju. Mierzy 163 cm wzrostu.
Bakari Koné rozpoczynał swoją karierę w największym klubie swojego kraju, ASEC Mimosas. Później krótko grał w lidze katarskiej, jednak prawdziwą gwiazdą stał się po przyjeździe do Francji i doskonałej grze w Ligue 2 w barwach FC Lorient. W sezonie 2004/2005 zdobył 24 gole i został najlepszym graczem sezonu w Ligue 2, po zakończeniu sezonu przeniósł się do grającego w wyższej klasie OGC Nice, z którym dotarł w 2006 do finału Pucharu Ligi Francuskiej. W 95 występach w barwach OGC, zdobył 29 bramek, po czym odszedł do Olympique Marsylia.
Kariera reprezentacyjna.
W reprezentacji Wybrzeża Kości Słoniowej Koné zadebiutował po swoich sukcesach w FC Lorient. Występował w eliminacjach do Mistrzostw Świata 2006, w których Wybrzeże Kości Słoniowej zostawiło w pokonanym polu m.in. reprezentację Kamerunu. W 2006 zdobył na boiskach Egiptu z drużyną narodową wicemistrzostwo Afryki, po przegranej w finale z gospodarzami w Pucharze Narodów Afryki. W tym samym roku został powołany przez Henriego Michela do kadry na Mistrzostwa Świata, na których zdobył bramkę w drugim meczu grupowym z Holandią, przegranym 1:2. Swój występ reprezentacja Wybrzeża Kości Słoniowej zakończyła na fazie grupowej.

</doc>
<doc id="535029" url="https://pl.wikipedia.org/wiki?curid=535029" title="Branden Steineckert">
Branden Steineckert

Branden Steineckert (ur. 21 kwietnia 1978) - amerykański perkusista.
Urodził się w Pocatello w Idaho w mormońskiej rodzinie. W 1994 roku, gdy miał 16 lat, zdecydował się na naukę gry na perkusji, zachęcony tym, że jego ojciec też był perkusistą. W roku 2000 dołączył do rockowego zespołu The Used, który opuścił 12 września 2006 roku (jego miejsce zajął Dan Whitesides). Od listopada 2006 roku gra w punkowej grupie Rancid. 

</doc>
<doc id="535031" url="https://pl.wikipedia.org/wiki?curid=535031" title="Lhamo Dhondup">
Lhamo Dhondup



</doc>
<doc id="535036" url="https://pl.wikipedia.org/wiki?curid=535036" title="Aratos z Sykionu">
Aratos z Sykionu

Aratos z Sykionu, Arat z Sykionu (ur. 271 p.n.e., zm. 213 p.n.e.) – grecki polityk, wieloletni strateg Związku Achajskiego.
Dzieciństwo.
Jako siedmiolatek, syn rządzącego Sykionem Kleiniasa, musiał uciekać z miasta. Jego ojciec został zamordowany przez Abantidasa. Uratowała go ciotka Soso, siostra Abantidasa, która ukryła go u rodziny w Argos.
Po tym wydarzeniu nabrał odrazy do tyranii i na wygnaniu szukał dróg do wyzwolenia swojego miasta spod władzy kolejnych tyranów. Szukał pomocy u królów Macedonii i Egiptu. Ostatecznie jednak uznał, że wygnańcy muszą sami wyzwolić Sykion.
Wyzwolenie Sykionu.
W roku 251 p.n.e. Aratos dojrzał okazję do wyzwolenia miasta spod władzy kolejnego tyrana, Nikoklesa, protegowanego Macedończyków. Dowiedziawszy się o słabszym miejscu w murach miasta, używając drabin, znalazł się w mieście pod osłoną nocy. Towarzyszyło mu kilkudziesięciu innych wygnańców. Wraz z nastaniem dnia zaczęto rozsyłać gońców po mieście, by ludzie zebrali się w teatrze. Tam zgromadzonemu tłumowi herold obwieścił, że Aratos, syn Kleiniasa prosi lud o wyzwolenia swojego miasta. Tłum pobiegł do domu tyrana i podpalił go, a zdezorientowana straż tyrana nie reagowała. Nikokles uciekł podziemnym przejściem. W czasie wyzwalania Sykionu nikt nie odniósł ran, ani nie został zabity. Aratos ogłosił zwrot skonfiskowanych ziem i zaprosił osiemdziesięciu wygnanych za czasów Nikoklesa i pięciuset innych do powrotu. Ogłosił również polityczną równość wszystkich obywateli. Uformował komitet złożony z 16 obywateli (z nim samym w składzie), który sądził sprawy związane z mieniem wygnańców. Zwracał on ziemię wygnańcom, ale wywłaszczenie nowych właścicieli odbywało się za pieniężną rekompensatą. Pieniądze na ten cel otrzymał od zaprzyjaźnionego Egiptu.
Na czele Związku Achajskiego.
Natomiast Macedonia była przeciwnikiem Aratosa. Przyłączył on Sykion do Związku Achajskiego. Było to pierwsze nie-achajskie polis w związku. Dowodził nim wielokrotnie jako strateg. Związek prowadził politykę prodemokratyczną, co kolidowało z interesami Macedonii. W roku 243 p.n.e. zdobył Akrokorynt, wyzwalając tym samym Korynt spod władzy Macedończyków. Zdobył ją z zaskoczenia pod osłoną nocy. W roku 239 p.n.e. zdobył sąsiednie polis Pellene. W sojuszu z Etolami zaatakował Argos. Pomimo zwycięstwa w bitwie pod Kleonaj (Cleonae, Argolis) w 235 p.n.e. (pokonani stracili 1500 żołnierzy, a dowodzący nimi Aristoppos poniósł śmierć), próby zdobycia miasta zakończyły się sukcesem dopiero w roku 229 p.n.e. W tym samym roku Aratos wyzwolił Pireus od garnizonu macedońskiego.
Wojna ze Spartą.
Dzięki jego zwycięstwom wszystkie państwa Peloponezu poza Spartą i Elidą stały się demokracjami. Jednak w międzyczasie znalazł się nowy przeciwnik. Był nim król Sparty Kleomenes III, który dzięki reformom socjalnym przywrócił temu państwu świetność. Wkrótce Aratos zaczął ponosić klęski w walce ze Spartanami. Związek Achajski stracił większość Arkadii, Argos, Korynt i Argolidę. Dawni jego sojusznicy, Etolowie, sprzymierzyli się ze Spartą. Aratos został pobity pod Dyme, gdy wojska Związku prowadzące działania wojenne przeciw sprzymierzonej ze Spartą Elidzie zostały w nocy zaskoczone w drodze przez Spartan. Aratos ledwo uszedł z życiem. Coraz więcej miast związku było zdobywanych przez Spartan i Etolów.
Sojusz z Macedonią.
W tej sytuacji Aratos postanowił sprzymierzyć się z odwiecznym wrogiem, Macedonią pod władzą Antygona Dosona. Ceną za sojusz było wydanie Macedonii Koryntu, który bronił dostępu do Peloponezu. Spartanie bronili się na ufortyfikowanym Istmie Korynckim, ale po zdradzie Argos i jego powrocie do Związku Achajskiego musieli się wycofać. Aratos i Macedończycy odbili większość Arkadii, ale Związek Achajski stracił Megalopolis zniszczone przez Kleomenesa III. Ostatecznie Spartanie zostali pobici przez Antygona Dosona w roku 222 p.n.e. w bitwie pod Selazją. Kleomenes został wygnany, a reformy socjalne cofnięte.
Ostatnie lata życia.
Aratos kontynuował wojnę z Etolami aż do roku 217 p.n.e. Po śmierci Antygona Dosona w roku 222 p.n.e. Aratos, który stracił wiele poparcia wśród miast Peloponezu przez sojusz z Macedończykami, pozostawał w sporze z jego następcą, Filipem V, który chciał uzależnić Związek Achajski od Macedonii. Prawdopodobnie został przez niego otruty w roku 213 p.n.e. Inną przyczyną śmierci mogła być gruźlica.
Ocena działalności.
Jego ciało zostało spalone z najwyższymi honorami wewnątrz murów Sykionu. Miasto ustanowiło dwa święta ku jego czci, jedno w dniu jego urodzin, a drugie w dniu wyzwolenia Sykionu od tyranii. Jednak ocena Aratosa przez potomnych była różnorodna. Z jednej strony, uwolnił Peloponez od tyranii i wygnał z niego Macedończyków. Zjednoczył go także pod demokratycznym przywództwem. Z drugiej strony, jest również odpowiedzialny za powrót Macedończyków na Peloponez.
Aratos był autorem najstarszej znanej autobiografii (zaginionej); głównymi źródłami do poznania jego życia jest dzieło Polibiusza, który korzystał z tej autobiografii, oraz "Żywot Aratosa" napisany przez Plutarcha.

</doc>
<doc id="535038" url="https://pl.wikipedia.org/wiki?curid=535038" title="Miejscowy plan zagospodarowania przestrzennego">
Miejscowy plan zagospodarowania przestrzennego

Miejscowy plan zagospodarowania przestrzennego (pot. plan miejscowy, MPZP) – akt prawa miejscowego przyjmowany w formie uchwały rady gminy, określający przeznaczenie, warunki zagospodarowania i zabudowy terenu, a także rozmieszczenie inwestycji celu publicznego. Składa się z części tekstowej (uchwała) oraz graficznej (załącznik do uchwały). 
Ustalenia planu miejscowego, wraz z innymi przepisami, kształtują sposób wykonywania prawa własności nieruchomości.
Funkcja i miejsce w systemie planistycznym.
Plan miejscowy stanowi podstawę planowania przestrzennego w gminie. Ustanawia przepisy powszechnie obowiązujące na danym terenie, będące podstawą wydawania decyzji administracyjnych (w przeciwieństwie do studium, które wyraża jedynie politykę przestrzenną gminy). W planie miejscowym dokonuje się również zmiany przeznaczenia gruntów rolnych i leśnych na cele nierolnicze i nieleśne (nie mylić z wyłączeniem gruntu z produkcji rolnej i leśnej, tzw. odrolnieniem).
Miejscowy plan zagospodarowania przestrzennego nie może wykraczać poza granice administracyjne gminy, może za to obejmować tylko część jej obszaru. Na terenie gminy może obowiązywać więcej planów miejscowych, ich granice jednak nie mogą się nakładać. Plan nie może naruszać ustaleń studium, co stwierdza rada gminy przed jego uchwaleniem.
Organem sporządzającym plan miejscowy jest odpowiednio:
Miejscowy plan zagospodarowania przestrzennego uchwalany jest przez radę gminy (radę miasta) i ogłaszany przez wojewodę w wojewódzkim dzienniku urzędowym.
Planowanie miejscowe w Polsce.
Według danych na koniec 2012 roku, na terenie kraju obowiązywało 41 625 planów miejscowych, które obejmowały w sumie 27,9% powierzchni kraju. 19 695 z nich to plany sporządzone na podstawie ustawy z dnia 27 marca 2003 r. o planowaniu i zagospodarowaniu przestrzennym, pozostałe opracowano wcześniej, na podstawie ustawy z dnia 7 lipca 1994 r. o zagospodarowaniu przestrzennym.
Pod względem przeznaczenia terenu, w skali kraju dominuje użytkowanie rolnicze (50,4%) oraz zieleń i wody (22%), zaś przeznaczenie pod zabudowę mieszkaniową jednorodzinną obejmuje 13,4% terenów objętych planami.
Treść i forma planu miejscowego.
Miejscowy plan zagospodarowania przestrzennego składa się z części:
Część graficzna (rysunek) jest graficznym odzwierciedleniem uchwały i obowiązuje jedynie w takim zakresie, w jakim jest to określone w części tekstowej. Obecnie, „środek ciężkości” planu przeniesiony jest na tekst uchwały, nie jest więc aktualne postrzeganie go jako „rysunku z częścią opisową”. 
Część tekstowa.
Tekst planu ma formę uchwały rady gminy, musi więc odpowiadać wymogom zasad techniki prawodawczej, czyli zawierać m.in.: tytuł, podstawę prawną, przepisy merytoryczne ogólne i szczegółowe, przepisy o wejściu w życie, a także podział na jednostki redakcyjne (paragraf, ustęp, punkt, litera, tiret).
Część graficzna.
Rysunek planu wykonywany jest na kopii mapy zasadniczej w skali 1:1000, a w przypadku jej braku, dopuszcza się stosowanie map katastralnych. W określonych przypadkach możliwe jest stosowanie innej skali:
Skala musi być określona na rysunku w formie liczbowej i graficznej (podziałka liniowa).
Podstawowe oznaczenia graficzne występujące na rysunku planu:
oraz wskazanie kierunku północy
Podstawowe oznaczenia graficzne i literowe, odnoszące się do przeznaczenia terenu zostały umieszczone w tabeli. W zależności od potrzeb, możliwe jest też stosowanie oznaczeń mieszanych.
Obowiązkowym elementem rysunku planu jest również wyrys ze studium, z oznaczeniem granic obszaru objętego planem. Umożliwia on porównanie ustaleń studium i planu.
Procedura sporządzania planu miejscowego.
Procedura planistyczna:
Od listopada 2008 roku dla planu miejscowego konieczne jest również przeprowadzenie, równolegle do procedury planistycznej, strategicznej oceny oddziaływania na środowisko.

</doc>
<doc id="535040" url="https://pl.wikipedia.org/wiki?curid=535040" title="Alexander Haig">
Alexander Haig

Alexander Haig (ur. 2 grudnia 1924 w Filadelfii, zm. 20 lutego 2010 w Baltimore) – amerykański dowódca wojskowy, generał United States Army, naczelny dowódca Połączonych Sił Zbrojnych NATO w Europie (1974–1979), polityk, szef personelu Białego Domu w administracji prezydentów Richarda Nixona i Geralda Forda, sekretarz stanu Stanów Zjednoczonych za prezydentury Ronalda Reagana (1981–1982). Uchodził za polityka umiarkowanego oraz zwolennika odprężenia i według wielu z tego powodu musiał odejść ze stanowiska sekretarza.
Życiorys.
Dzieciństwo i młodość.
Urodził się 2 grudnia 1924 w Filadelfii w stanie Pensylwania. Studiował na Uniwersytecie Notre Dame w stanie Indiana, ale po roku przeniósł się do Akademii Wojskowej West Point, którą unkończył w 1947.
Służba wojskowa.
Jako młody oficer został przydzielony do sztabu generała Douglasa MacArthura. W czasie wojny koreańskiej był odpowiedzialny za plan sytuacyjny i meldowanie o działaniach. Następnie został przydzielony do X korpusu, z którym brał udział m.in. w bitwie pod Inchon i pod Chosin. W czasie walk został odznaczony dwiema Srebrnymi Gwiazdami i jedną Brązową Gwiazdą. Po wojnie koreańskiej pracował w Pentagonie, gdzie był m.in. wojskowym doradcą sekretarza obrony Roberta McNamary.
W 1965 objął dowództwo batalionu w 1 Dywizji Piechoty w Wietnamie. Podobnie jak w Korei, Haig wykazał się dużą odwagą za co został nagrodzony m.in. Krzyżem za Wybitną Służbę i Purpurowym Sercem. Został awansowany na pułkownika i został dowódcą brygady w 1 Dywizji Piechoty.
Praca dla administracji Nixona i Forda.
W 1969 został doradcą Henry’ego Kissingera. W 1970 prezydent Richard Nixon mianował go zastępcą doradcy prezydenta ds. bezpieczeństwa narodowego. W 1973 został zastępcą szefa sztabu armii amerykańskiej. W maju tego samego roku został szefem personelu Białego Domu i pełnił tę funkcję do 1974.
Dowództwo w NATO.
W 1974 został naczelnym dowódcą Połączonych Sił Zbrojnych NATO w Europie. Funkcję tę pełnił do 1979. 25 czerwca 1979 był celem zamachu, gdy mina wybuchła pod jego samochodem. Haigowi nic się nie stało, ale jego trzech ochroniarzy zostało rannych. O zamach oskarżono RAF. Za dokonanie zamachu sąd w Niemczech skazał w 1993 Rolfa Clemensa Wagnera na dożywocie.
Sekretarz stanu.
W 1979 odszedł z wojska i został dyrektorem United Technologies Corporation. W styczniu 1981 został mianowany sekretarzem stanu przez prezydenta Ronalda Reagana.
30 marca 1981, czyli w dniu nieudanego zamachu na Ronalda Reagana, Haig na konferencji prasowej ogłosił, że to on kieruje państwem.
"Konstytucyjnie, panowie mamy prezydenta, wiceprezydenta i sekretarza stanu, w tym porządku i jeśli prezydent zdecyduje się przekazać władzę wiceprezydentowi, uczyni to. Jak na razie, ja tu rządzę, w Białym Domu, czekając na powrót wiceprezydenta i będąc z nim w stałym kontakcie. Jeśli coś się stanie, oczywiście skonsultuję się z nim."
"Constitutionally, gentlemen, you have the president, the vice president and the secretary of state, in that order, and should the president decide he wants to transfer the helm to the vice president, he will do so. As for now, I’m in control here, in the White House, pending the return of the vice president and in close touch with him. If something came up, I would check with him, of course."
Wypowiedź ta mająca uspokoić społeczeństwo została zinterpretowana jako próba przekroczenia uprawnień przez Haiga. Haig ponadto pomylił się w interpretacji amerykańskiej konstytucji dotyczącej Linii sukcesji prezydenckiej. Zgodnie z nią po prezydencie następuje wiceprezydent, spiker Izby Reprezentantów i przewodniczący pro tempore Senatu USA i dopiero po nim sekretarz stanu.
Po wybuchu wojny o Falklandy, Haig usiłował mediować między rządami Wielkiej Brytanii i Argentyny, ale negocjację się załamały.
Po izraelskiej inwazji na Liban w 1982, krytycy oskarżyli Haiga o to, że ten dał zielone światło Izraelowi, czemu zdecydowanie zaprzeczał. Zrezygnował z pełnienia obowiązków nagle w lipcu 1982. Głównym powodem była niezgoda z Ronaldem Reaganem w kwestii polityki zagranicznej. Plotka głosiła, że pierwsza dama, Nancy Reagan nie przepadała za generałem. Jego urzędowanie było naznaczone scysjami z sekretarzem obrony Casparem Weinbergerem.
Po odejściu z rządu.
W 1988 bezskutecznie starał się o nominacje prezydencką. Gdy nie uzyskał jej przekazał swoje głosy senatorowi Bobowi Dole’owi. Później Haig zasiadał w zarządach kilku spółek i fundacji jak m.in. America Online, Amerykański Komitet na rzecz pokoju na Kaukazie. Był zdecydowanym krytykiem George’a Busha, uważając go za przywódcę słabego i niezdecydowanego.
Zmarł 20 lutego 2010 w szpitalu w Baltimore, po ponad trzytygodniowej hospitalizacji spowodowanej powikłaniami po nie ujawnionej dokładniej infekcji. Miał 85 lat.

</doc>
<doc id="535042" url="https://pl.wikipedia.org/wiki?curid=535042" title="Stellino">
Stellino



</doc>
<doc id="535044" url="https://pl.wikipedia.org/wiki?curid=535044" title="Burigozzo">
Burigozzo



</doc>
<doc id="535046" url="https://pl.wikipedia.org/wiki?curid=535046" title="Teatr Muzyczny Roma w Warszawie">
Teatr Muzyczny Roma w Warszawie



</doc>
<doc id="535051" url="https://pl.wikipedia.org/wiki?curid=535051" title="Testoon">
Testoon



</doc>
<doc id="535053" url="https://pl.wikipedia.org/wiki?curid=535053" title="Park Ji-Sung">
Park Ji-Sung



</doc>
<doc id="535055" url="https://pl.wikipedia.org/wiki?curid=535055" title="Roman Týce">
Roman Týce

Roman Týce (ur. 7 maja 1977 w Roudnicach nad Labem) – czeski piłkarz występujący na pozycji środkowego pomocnika. W wieku 13 lat zaczął grę w ekipie juniorskiej Sparty Praga, gdzie grał potem w latach 1995–1996, po czym przeniósł się do zespołu Slovana Liberec. W roku 1998 przeniósł się do zespołu TSV 1860 Monachium, w którym jest najbardziej kojarzony. Latem 2007 opuścił TSV 1860 i przeniósł się na zasadzie wolnego transferu do SpVgg Unterhaching.
Tyce był także kapitanem Reprezentacji Czech w piłce nożnej na Euro 2000 i był powołany do reprezentacji narodowej na Euro 2004. Ogółem wystąpił w reprezentacji 25 razy oraz zdobył jedną bramkę. Týce zagrał również 26 razy w kadrze do lat 21 i trzy razy w kadrze B.

</doc>
<doc id="535057" url="https://pl.wikipedia.org/wiki?curid=535057" title="Roman Tyce">
Roman Tyce



</doc>
<doc id="535060" url="https://pl.wikipedia.org/wiki?curid=535060" title="Testao">
Testao



</doc>
<doc id="535064" url="https://pl.wikipedia.org/wiki?curid=535064" title="Stewart Downing">
Stewart Downing

Stewart Downing (ur. 22 lipca 1984 w Middlesbrough) – angielski piłkarz występujący na pozycji skrzydłowego w Middlesbrough i reprezentacji Anglii.
Kariera klubowa.
Stewart Downing urodził się w Middlesbrough. Swoją karierę piłkarską rozpoczął w miejscowym klubie Middlesbrough. W roku 2001 został włączony do pierwszej drużyny tego klubu. Zadebiutował w nim 24 kwietnia 2002 roku w przegranym 0-1 ligowym pojedynku z Ipswich Town. W debiutanckim sezonie w drużynie Middlesbrough piłkarz wystąpił w trzech spotkaniach. 1 października tego samego roku w wygranym 4-1 meczu Pucharu Ligi z Brentford zdobył swoją pierwszą bramkę w zawodowej karierze. W tym sezonie wystąpił jeszcze w dwóch pojedynkach. W następnych rozgrywkach Downing rozegrał w Middlesbrough trzy spotkania.
29 października 2003 roku został wypożyczony do Sunderlandu. Pierwszy występ w tej drużynie zaliczył 1 listopada, kiedy to zagrał w zremisowanym 0-0 meczu z West Bromwich Albion. Niedługo po tym, 4 listopada, w pojedynku z Gillingham zaliczył swoje pierwsze trafienie dla Sunderlandu. W tej ekipie wystąpił jeszcze pięciokrotnie strzelając przy tym dwie bramki (w spotkaniach z Wigan Athletic i Coventry City).
Następnie powrócił do Middlesbrough. Po półtoramiesięcznej nieobecności Downing zaczął częściej występować w swojej drużynie i sezon 2003/2004 zakończył z 20 ligowymi występami. W następnych rozgrywkach Anglik zaliczył już 35 występów oraz zdobył w nich pięć bramek. W sezonie 2005/2006 jego drużyna dotarła do finału Pucharu UEFA. Downing wystąpił w tym meczu, jednak jego ekipa przegrała 0-4 z Sevillą. W całym sezonie zaliczył już tylko 12 występów, strzelając przy tym jedną bramkę (w wygranym 3-0 meczu z Chelsea). Przez następne lata Downing nie stracił miejsca w wyjściowej jedenastce, występując kolejno w 34 i 38 meczach Premier League. 26 lutego 2008 roku podpisał ze swoim klubem nowy, pięcioletni kontrakt obowiązujący do 2013 roku. W sezonie 2008/2009 wystąpił w 37 ligowych spotkaniach, jednak jego zespół nie zdołał utrzymać się w Premier League. W ostatnim meczu rozgrywek doznał także kontuzji stopy.
Po spadku Middlesbrough z Premier League, 16 lipca 2009 roku Downing przeniósł się do Aston Villi za 12 milionów funtów. W nowym klubie zadebiutował 21 listopada w pojedynku z Burnley. 1 grudnia w meczu Pucharu Ligi z Portsmouth zdobył pierwszą bramkę dla Aston Villi. W sezonie 2009/2010 rozegrał 35 meczów, w których zdobył trzy gole.
15 lipca 2011 roku Downing przeniósł się do Liverpoolu F.C. podpisując z tym klubem długoterminowy kontrakt. Wartość transferu oraz długość trwania kontraktu nie zostały ujawnione. Swoją pierwszą bramkę w barwach Liverpoolu zdobył 6 stycznia 2012 roku w meczu Pucharu Anglii z trzecioligowym Oldham Athletic. W sezonie 2011/2012 Downing zdobył z drużyną klubową Puchar Ligi Angielskiej oraz zagrał w finale Pucharu Anglii.
13 sierpnia 2013 roku przeszedł do londyńskiego klubu West Ham United.
16 lipca 2015 roku przeszedł do Middlesbrough.
Kariera reprezentacyjna.
W latach 2004-2005 Downing zaliczył osiem występów w reprezentacji Anglii do lat 21. W seniorskiej kadrze zadebiutował 9 lutego 2005 roku, kiedy to zmienił Shauna Wright-Phillipsa w towarzyskim spotkaniu z Holandią. Rok później Sven-Göran Eriksson powołał go na odbywający się w Niemczech mundial. Na tej imprezie Anglia dotarła do ćwierćfinału, w którym została wyeliminowana przez Portugalię. Downing zagrał na tym turnieju we wszystkich trzech spotkaniach grupowych. 16 maja 2012 roku znalazł się w 23-osobowej kadrze powołanej na Euro 2012. Dotychczas w barwach narodowych wystąpił ponad 30 razy, jednak nie strzelił w nich żadnej bramki.

</doc>
<doc id="535065" url="https://pl.wikipedia.org/wiki?curid=535065" title="Nevada State Route 375">
Nevada State Route 375

Nevada State Route 375 (znana również jako "Extraterrestrial Highway", czyli w wolnym tłumaczeniu na język polski "pozaziemska autostrada") – znajduje się w południowo-centralnej części stanu, długość: 98 mil (ok. 157,71 km). Rozpoczyna się w Warm Springs na U.S. Route 6, kończy się na drodze stanowej Nevada State Route 318 przy Crystal Springs. Przechodzi przez wschodnie terytorium Strefy Sił Powietrznych Nellis.
Drugą oficjalną nazwę, "Extraterrestrial Highway", uchwalono 18 kwietnia 1996 roku, na wniosek lokalnej społeczności. Wcześniej przyjęła się w popkulturze, dzięki (statystycznie) najczęstszym donosom o obserwacji UFO na świecie. Na jej trasie znajduje się miasto Rachel. Usytuowane są przy niej obiekty noclegowe, restauracje i sklepy dla ufologów.

</doc>
<doc id="535066" url="https://pl.wikipedia.org/wiki?curid=535066" title="Berlin-Lichtenberg (stacja kolejowa)">
Berlin-Lichtenberg (stacja kolejowa)

Berlin-Lichtenberg – stacja kolejowa położona na wschodzie Berlina, na granicy dzielnic Rummelsburg oraz Lichtenberg, w okręgu administracyjnym Lichtenberg obsługująca połączenia w kierunku Polski i Europy Wschodniej, a także pociągi szybkiej kolei miejskiej S-Bahn. Stacja stanowi pod względem taryfowym wschodnie zakończenie Stadtbahn i leży pod wiaduktem Berlin Frankfurter Allee.
Dworzec dalekobieżny i kolei miejskiej.
Stację otwarto w 1881 jako niewielką stację Pruskiej Kolei Wschodniej pod nazwą "Lichtenberg", rok później przemianowano ją na "Lichtenberg-Friedrichsfelde", gdyż leżała bliżej wsi Friedrichsfelde, mimo że jej tereny należały do Lichtenberga. Była to zarówno stacja osobowa jak i dworzec manewrowy przy wjeździe do stolicy. Obecny peron szybkiej kolei miejskiej powstał jako pierwszy z czterech peronów dworca. Początkowo zatrzymywały się przy nim również pociągi dalekobieżne Pruskiej Kolei Wschodniej, jednak po otwarciu Stadtbahn 7 lutego 1882 skierowano je do Dworca Wschodniego i przejeżdżały one przez stację bez zatrzymania. Od 1901 omijały one dworzec nową, bezkolizyjną trasą od południa, zaś dworzec służył wyłącznie pociągom lokalnym. Wkrótce zbudowano drugi peron, dla pociągów dalekobieżnych na Wriezener Bahn.
1 października 1920 wcielono Lichtenberg do Berlina, a w 1938 nadano mu obecną nazwę "Bahnhof Berlin-Lichtenberg". Od 6 listopada 1928 zaczęły przez stację kursować elektryczne pociągi S-Bahn, zaś w styczniu kolejnego roku zlikwidowano na nich trakcję parową. Dworzec manewrowy został zamknięty po II wojnie światowej przez wschodnioniemieckie koleje DR i przebudowany na używaną do dziś grupę odstawczą dla pociągów pasażerskich. W latach 1975-1977 zbudowano nad północno-wschodnim zakończeniem peronów wiadukt drogowy z ośmioma pasami ruchu, przez który wiodą drogi B1 i B5. W latach 80. XX wieku w czasie wieloletniej przebudowy Dworca Wschodniego Lichtenberg stał się "de facto" głównym dworcem Berlina Wschodniego, mimo że to miano uzyskał w 1987 właśnie Dworzec Wschodni. Między 1976 a 1980 dodano na lichtenberskim dworcu ze względu na wzmożony ruch trzeci peron (oznaczony literą "D)" dla pociągów dalekobieżnych po tym, jak w 1952 otwarto drugi "(C)". W czasie przebudowy kolej miejska zatrzymywała się na tymczasowym peronie, położonym dalej na południowy zachód. W latach 90. XX wieku gruntownie przebudowano wnętrze budynku wejściowego, budując nowy zespół kas i sklepy umieszczone na antresoli.
Stacja metra.
21 grudnia 1930 otwarto stację metra "Lichtenberg (Zentralfriedhof)", położoną na nowej linii E przy północno-wschodnim skraju stacji. Linia obsługiwała od tego dnia trasę Alexanderplatz – Friedrichsfelde. Architekt Alfred Grenander zaprojektował tę stację w formach modernizmu, o prostym, geometrycznym kształcie wnętrza. Ściany pokrywały wielkie żółte kafle. Ze względu na położenie główki szyny torów metra 7,30 m pod torami kolejowymi dworca, wnętrze hali peronowej ma wysokość tylko 2,80 m.
W 1935 sprecyzowano nazwę stacji, odtąd nazywała się "Bahnhof Lichtenberg". W 1940, w czasie II wojny światowej, wbudowano w stację schron obrony przeciwlotniczej, podobnie jak na stacjach metra Berlin-Gesundbrunnen, Berlin Hermannstraße, Nollendorfplatz i Berlin Alexanderplatz. Mimo znacznych zniszczeń, jakich doznała linia E, stacja Lichtenberg pozostała nieuszkodzona. Nie dotarła do niej też woda z Landwehrkanal, która zalała w początku maja 1945 znaczną część podziemnej sieci metra.
Między czerwcem a wrześniem 2004 stacja została wraz z całą linią E gruntownie odnowiona, m.in. wymieniono kafle na żółte emaliowane płyty w nieco większym formacie, zaś peron przesunięto o kilkanaście metrów w kierunku wschodnim w celu lepszego połączenia ze stacją.
Znaczenie komunikacyjne.
Ze stacji Berlin-Lichtenberg odjeżdżają pociągi międzynarodowe do Kaliningradu, Warszawy, Kijowa, Mińska, Moskwy, a także do miast Syberii i Kazachstanu. Na stacji zatrzymują się ponadto pociągi nocne łączące Berlin z różnymi miastami Niemiec.
Stacja obsługuje połączenia regionalne z Templinem, Kostrzynem nad Odrą, Werneuchen, Tiefensee i Frankfurtem nad Odrą przez Eberswalde oraz linię Rostock-Gera prywatnego przewoźnika Connex. Lichtenberg jest też ważnym węzłem komunikacji miejskiej Berlina. Na stacji zatrzymują się dwie linie S-Bahn oraz linia metra U5, obsługują go dwie linie tramwajowe i kilka autobusowych.

</doc>
<doc id="535067" url="https://pl.wikipedia.org/wiki?curid=535067" title="Wojciech Kępczyński">
Wojciech Kępczyński

Krzysztof Wojciech Kępczyński (ur. 18 lipca 1949 w Lipnie) – polski reżyser teatralny i choreograf, a także pedagog, aktor i dyrektor teatrów. W latach 1991–1998 dyrektor Teatru Powszechnego im. Jana Kochanowskiego w Radomiu, od 1998 dyrektor Teatru Muzycznego „Roma” w Warszawie.
Życiorys.
Ukończył Państwową Szkołę Baletową PWST w Warszawie. W latach 1983–1985 pracował w Teatrze Rozmaitości w Warszawie, następnie do 1988 w chorzowskim Teatrze Rozrywki. Przez kolejne trzy lata był reżyserem w Teatrze Powszechnym im. Jana Kochanowskiego w Radomiu, zaś w latach 1991–1998 pełnił funkcję dyrektora naczelnego i artystycznego tej jednostki. W 1998 objął stanowisko dyrektora naczelnego i artystycznego Teatru Muzycznego Roma w Warszawie.
Był stypendystą United States Information Agency i The British Council, a także dyrektorem trzech edycji Międzynarodowego Festiwalu Gombrowiczowskiego.

</doc>
<doc id="535071" url="https://pl.wikipedia.org/wiki?curid=535071" title="Autostrada stanowa 375 w Nevadzie">
Autostrada stanowa 375 w Nevadzie



</doc>
<doc id="535078" url="https://pl.wikipedia.org/wiki?curid=535078" title="Zygmunta">
Zygmunta

Zygmunta – imię żeńskie pochodzenia germańskiego, żeński odpowiednik imienia Zygmunt. Wywodzi się od słów: "sigu" oznaczającego "zwycięstwo" i "munt" - "opieka". 
Zygmunta imieniny obchodzi 1 stycznia, 2 maja, 12 czerwca i 17 września.

</doc>
<doc id="535081" url="https://pl.wikipedia.org/wiki?curid=535081" title="Koczobryk">
Koczobryk

Koczobryk – zbliżona kształtem do kocza resorowana duża kryta (całkowicie lub częściowo) bryczka czterokołowa, czteroosobowa, o płaskim dnie, z drzwiczkami i nadkolami; stosowana jako środek transportu przez drobną szlachtę w XIX wieku, zwłaszcza na Mazowszu, Małopolsce i Kielecczyźnie.

</doc>
<doc id="535082" url="https://pl.wikipedia.org/wiki?curid=535082" title="To &amp; Owo">
To &amp; Owo

To &amp; Owo – polski magazyn telewizyjny, powstały w Łodzi (wydawcą tytułu była spółka Midas), a od 23 maja 2012 roku wydawany w Warszawie. Zawiera programy polskojęzycznych stacji telewizyjnych.
Wydawany był od czasu schyłku PRL, przed rokiem 1990, kiedy analogowe odbiorniki satelitarne nie były jeszcze szeroko dostępne w Polsce.
W 2001 roku przejęty przez wydawnictwo Bauer, które wielokrotnie odświeżało szatę graficzną pisma, w celu umieszczenia nowo powstałych stacji telewizyjnych nadających poprzez nadajniki naziemne, kablówki, czy też platformy cyfrowe.
Oprócz programów telewizyjnych, tygodnik zawiera rubryki poświęcone gwiazdom filmowym, muzyce, serialom, hitom kinowym i telewizyjnym, podróżom, poradom TV-Sat oraz nowościom video i dvd.
„To &amp; Owo” tworzy wraz z tygodnikiem „Tele Tydzień” grupę „Premium TV” Wydawnictwa Bauer, czyli magazynów telewizyjnych drukowanych w eleganckiej, twardej okładce.
„To &amp; Owo" w przeciwieństwie do innych gazet telewizyjnych stosuje format programowy sobota-piątek, podczas gdy pozostałe gazety piątek-czwartek.

</doc>
<doc id="535085" url="https://pl.wikipedia.org/wiki?curid=535085" title="Bryczka">
Bryczka

Bryczka – czterokołowy pojazd zaprzęgowy, lekki, odkryty, resorowany, od XVIII wieku często używany w Polsce, na wsi, w celach gospodarczych i komunikacyjnych. W Europie Zachodniej bryczka była pojazdem podróżnym.
Aktualnie bryczki używa się głównie w celach turystycznych.

</doc>
<doc id="535086" url="https://pl.wikipedia.org/wiki?curid=535086" title="Ben Shenkman">
Ben Shenkman

Ben Shenkman, właśc. Benjamin Shenkman (ur. 26 września 1968 w Nowym Jorku) – amerykański aktor teatralny, telewizyjny i filmowy.
Życiorys.
Urodził się w rodzinie żydowskiej jako syn Katherine, która była asystentką firmy prawniczej, i Sheparda A. Sheinkmana, który pracował jako konsultant firmy. Studiował na Uniwersytecie Browna, a następnie w 1993 ukończył studia na Uniwersytecie Nowojorskim na wydziale sztuk pięknych z tytułem magistra. Jeszcze w czasie studiów wystąpił w roli prawnika Roya Cohna w spektaklu "Anioły w Ameryce". W serialu HBO "Anioły w Ameryce" postać tę odtwarzał Al Pacino.
Karierę ekranową rozpoczął w serialu NBC "Prawo i porządek" ("Law &amp; Order", 1993, 1999, 2002, 2004–2005) i serialu Fox "Ulice Nowego Jorku" ("New York Undercover", 1996). Na kinowym ekranie debiutował w dramacie Roberta Redforda "Quiz Show" (1994) u boku Johna Turturro, Ralpha Fiennesa i Roba Morrow. W 1998 trafił na Broadway jako Philip Welch w spektaklu "The Deep Blue Sea" w Roundabout Theatre.
Wystąpił w epizodach m.in. w filmach: "Egzekutor" ("Eraser", 1996) u boku Arnolda Schwarzeneggera, Vanessy Williams i Jamesa Caana, thrillerze sci-fi Darrena Aronofsky "Pi" (1998) i "Requiem dla snu" ("Requiem for a Dream", 2000) z Ellen Burstyn, Jaredem Leto i Jennifer Connelly. Pierwszą główną rolę zagrał w komedii romantycznej "30 dni do ślubu" ("30 days", 1999).
W 2001 za rolę Harolda ‘Hala’ Dobbsa w broadwayowskim przedstawieniu "Dowód" ("Proof") był nominowany do nagrody Tony. Za rolę Louisa Ironsona w telewizyjnej adaptacji sztuki Tony Kushnera "Anioły w Ameryce" ("Angels in America", 2003) zdobył nominację do nagrody Złotego Globu i Emmy.
W dniu 17 września 2005 ożenił się z Lauren Greilsheimer.

</doc>
<doc id="535088" url="https://pl.wikipedia.org/wiki?curid=535088" title="Nałęczka">
Nałęczka

Nałęczka – staropolska nazwa chusty służącej jako kobiecy zawój na głowę lub ręcznik.
W architekturze nałęczka oznacza obłe obrzeżenie na czole sklepienia albo wokół sklepionego łuku.
W tradycji.
Zgodnie ze średniowiecznym polskim zwyczajem, panna mogła uratować swego rycerza przed egzekucją, nakrywając mu głowę taką chustą. To prawo zwyczajowe przypomina w powieści „Krzyżacy” Henryk Sienkiewicz w scenie, gdy Danusia Jurandówna, zarzucając nałęczkę swemu rycerzowi Zbyszkowi z Bogdańca, ze słowami: "Mój ci jest!", ratuje mu życie, nim zostanie on ścięty za atak na posła krzyżackiego Kunona von Lichtensteina.
W heraldyce.
Jeden z najstarszych polskich herbów szlacheckich – Nałęcz, ma "nałęczkę" umieszczoną jako godło heraldyczne na swej tarczy, i stąd również wywodzi się jego zawołanie. W niektórych herbarzach na tarczy herbu Nałęcz w miejsce nałęczki wprowadzano pomłość, czyli skręcony pęk zmłóconego zboża służący dawniej do wiązania snopów.

</doc>
<doc id="535089" url="https://pl.wikipedia.org/wiki?curid=535089" title="Bioremediacja">
Bioremediacja

Bioremediacja – technologia usuwania zanieczyszczeń (głównie substancji ropopochodnych) z gleby i wód podziemnych za pomocą żywych mikroorganizmów w celu katalizowania, destrukcji lub transformacji różnego rodzaju zanieczyszczeń w formy mniej szkodliwe. W bioremediacji wykorzystywane są naturalne zdolności mikroorganizmów do rozkładu węglowodorów ropy naftowej.
Zaleca się stosowanie bioremediacji na terenach wyeksponowanych na działanie wyniszczających czynników. Przykładami zastosowań dla tego procesu są środowiska skażone metalami ciężkimi, obszary wycieków ropy naftowej, obszary hutnicze, obszary prób broni atomowej, okolice fabryk, wysypisk śmieci oraz oczyszczalni ścieków.
Bioremediacja naturalna.
Bioremediacja naturalna to proces przebiegający samorzutnie, bez stymulacji przez człowieka. Dotyczy biodegradacji wyprodukowanej biomasy roślinnej oraz resztek obumarłych organizmów i ich wydalin. Jest też dobrze obserwowana w wyciekach produktów ropopochodnych oraz przy skażeniach rozpuszczalnikami chlorowcopochodnymi, które są akceptorami elektronów dla mikroorganizmów beztlenowych. Bioremediacja naturalna powinna być monitorowana poprzez badanie potencjału redox gleby, jej pH, temperatury, zawartości tlenu, zawartości dwutlenku węgla, a także śledzenie rozmieszczenia zanieczyszczeń, migracji skażenia oraz tempa przyrostu i aktywności mikroflory w czasie.
Bioremediacja inżynieryjna.
Bioremediacja inżynieryjna to zabiegi mające na celu usunięcie zanieczyszczenia ze środowiska przez mikroorganizmy, a czasami przez rośliny. Może odbywać się "ex situ" lub "in situ".
Bioremediacja inżynieryjna "ex situ".
Technologie "ex situ" stosowane do oczyszczania zanieczyszczeń ciekłych prowadzi się w bioreaktorach i filtrach zraszanych, do oczyszczania emisji gazowych - w biofiltrach i biopłuczkach, a do usuwania odpadów stałych stosuje się kompostowanie i przeorywanie.
Bioremediacja inżynieryjna "in situ".
Do technologii "in situ" należą:

</doc>
<doc id="535092" url="https://pl.wikipedia.org/wiki?curid=535092" title="Jakubina (imię)">
Jakubina (imię)

Jakubina - imię żeńskie pochodzenia biblijnego, odpowiednik męskiego imienia Jakub, które wywodzi się od hebrajskiego Jaaqob - "niech Bóg strzeże" (inne tłumaczenie: "ten, którego Bóg ochrania"). Istnieje również etymologia, tłumacząca iż pochodzi ono od rdzenia יכב oznaczającego piętę (według tradycji patriarcha Jakub urodził się trzymając za piętę swojego brata Ezawa). Istnieje również imię Żaklina, które stanowi fonetyczny zapis francuskiego odpowiednika Jakubiny ("Jacqueline"). 
Jakubina imieniny obchodzi:
Znane osoby noszące to imię: 

</doc>
<doc id="535095" url="https://pl.wikipedia.org/wiki?curid=535095" title="Reprezentacja Niemiec w skokach narciarskich">
Reprezentacja Niemiec w skokach narciarskich

Reprezentacja Niemiec w skokach narciarskich – grupa skoczków narciarskich wybrana do reprezentowania Niemiec w międzynarodowych zawodach
przez Niemiecki Związek Narciarski ("Deutsche Skiverband").
W latach 1949-1990 istniały osobne reprezentacje Niemiec Wschodnich i Zachodnich. Po zjednoczeniu Niemiec zawodnicy z NRD zostali włączeni do kadry RFN.
Kadra na sezon 2022/2023.
Trenerami głównymi pozostali Stefan Horngacher w kadrze męskiej i Maximilian Mechler w kobiecej. Utworzono po 4 grupy szkoleniowe.
Mężczyźni.
Grupa IIb.
"16 zawodników"
Kobiety.
Grupa IIb.
"9 zawodniczek"
Kadra na sezon 2021/2022.
Trenerem głównym męskiej reprezentacji Niemiec pozostał Stefan Horngacher, a stanowisko to w reprezentacji kobiecej objął Maximilian Mechler. Utworzono po 4 kadry męskie i kobiece, w których znalazło się łącznie 41 zawodników i 19 zawodniczek.
Mężczyźni.
Kadra 2b.
"15 zawodników"
Kobiety.
Grupa 2b.
"7 zawodniczek"
Kadra na sezon 2020/2021.
Utworzono po 4 kadry męskie i kobiece.
Mężczyźni.
Grupa 2b.
"15 zawodników"
Kobiety.
Grupa 2b.
"22 zawodniczki"
Kadra na sezon 2019/2020.
Po 11 sezonach pracę na stanowisku głównego szkoleniowca reprezentacji Niemiec mężczyzn zakończył Werner Schuster.
Mężczyźni.
Grupa 2b.
"20 zawodników"
Kobiety.
Grupa 2b.
"13 zawodniczek"
Kadra na sezon 2018/2019.
W kadrze na sezon 2018/2019 znalazło się 47 mężczyzn w 4 grupach szkoleniowych oraz 30 kobiet, również w 4 grupach szkoleniowych.
Mężczyźni.
Grupa 2b.
20 zawodników
Kobiety.
Grupa 2b.
15 zawodniczek
Kadra na sezon 2017/2018.
W reprezentacji Niemiec na sezon olimpijski znalazło się 7 kadr w 5 grupach szkoleniowych u mężczyzn (razem 50 skoczków) oraz 4 kadry w 4 grupach szkoleniowych wśród kobiet (razem 33 skoczkinie). Trenerem kadry mężczyzn nadal będzie Werner Schuster a jego asystentem Roar Ljøkelsøy.
Kadra na sezon 2015/2016.
Składy reprezentacji Niemiec zostały podzielone na 3 kadry, a także 3 grupy treningowe, zarówno w przypadku kobiet jak i mężczyzn. Trenerem mężczyzn pozostał Werner Schuster.
Kadra na sezon 2014/2015.
W porównaniu do poprzedniego sezonu w układzie kadr nie zaszły znaczące zmiany. Trenerem mężczyzn pozostał Werner Schuster, a mężczyźni oraz kobiety zostały podzielone na 4 kadry i 4 grupy treningowe.
Mężczyźni.
Grupa 2b.
18 młodych zawodników należących do kadry D/C.
Kobiety.
Grupa 2a.
5 zawodniczek z kadry C.
Grupa 2b.
2 zawodniczki z kadry D/C.
Kadra na sezon 2013/2014.
Trenerem kadry mężczyzn pozostał Werner Schuster. Zarówno mężczyzn, jak i kobiety podzielono na 4 kadry (A, B, C, D) i 4 grupy treningowe (1a, 1b, 2a, 2b).
Mężczyźni.
Grupa 1a.
Wsparcie:
Grupa 1b.
Wsparcie:
Grupa 2b.
21 młodych zawodników należących do kadry D/C.
Kobiety.
Grupa 2b.
3 zawodniczki z kadry D/C.
Kadra na sezon 2012/2013.
Trenerem kadry narodowej od 2008 roku jest Austriak Werner Schuster. Podobnie, jak w poprzednim sezonie, reprezentacja została podzielona na kadry (A, B, C) oraz grupy szkoleniowe (1a, 1b, 2a).
Grupa 2a.
W kadrze A znaleźli się Richard Freitag, Severin Freund, Andreas Wank i Maximilian Mechler. Pozostali zawodnicy grupy szkoleniowej 1a oraz cała grupa 1b utworzyli kadrę B, zaś grupa 2a jest tożsama z kadrą C.
Kadra na sezon 2011/2012.
Trenerem kadry narodowej od 2008 roku jest Austriak Werner Schuster. Reprezentacja podzielona została na kadry (A, B, C, D) i grupy szkoleniowe (1a, 1b, 2a, 2b, grupy wsparcia).
Grupa wsparcia kadry B.
Poza wyżej wymienionymi w niemieckiej kadrze znalazła się również grupa młodych zawodników – członków grup szkoleniowych 2a i 2b (kadry C i D). Spośród członków grupy szkoleniowej 1a z sezonu 2010/2011 poza kadrą znaleźli się Michael Uhrmann, który zakończył karierę, oraz Georg Späth.
Kadra na sezon 2010/2011.
Trenerem kadry narodowej od 2008 roku jest Austriak Werner Schuster. Od 2010 roku stanowisko drugiego trenera zajmuje Marc Nölke, natomiast lekarzem współpracującym z kadrą jest Harald Pernitsch.

</doc>
<doc id="535098" url="https://pl.wikipedia.org/wiki?curid=535098" title="Piekarnia">
Piekarnia

Piekarnia – zakład rzemieślniczy lub przemysłowy produkujący pieczywo. 
Główne działy:

</doc>
<doc id="535099" url="https://pl.wikipedia.org/wiki?curid=535099" title="Adelajda Andegaweńska">
Adelajda Andegaweńska

Adelajda d'Anjou, znana także jako Blanka d'Anjou, fr. "Adélaïde d'Anjou" (ur. 947, zm. 1026) – córka hrabiego Andegawenii - Fulka II, i Gerbergi du Maine. Jej bratem był Godfryd I Szara Opończa. "Hrabina Gevaudan", później "hrabina Tuluzy", później "królowa Franków", później "hrabina Prowansji", później "hrabina Burgundii".
Życiorys.
Pochodziła z dynastii Ingelgerów. W 970 została wdową po Stefanie, hrabim Gévaudan, miała z nim dzieci. W 978 została wdową po raz drugi, tym razem po Rajmundzie, hrabim Tuluzy. W 982 roku, w Brioude została żoną Ludwika V Gnuśnego oraz królową Franków. W 984 została odsunięta przez męża i tym samym stracono możliwość przedłużenia istnienia dynastii karolińskiej (kolejnym królem Francji został Hugo Kapet). Schroniła się w Arles i tam w tym samym roku, wyszła za mąż po raz czwarty (mimo sprzeciwu papieża) za Wilhelma, hrabiego Prowansji. Para miała dwie córki:
Wilhelm zmarł w 993. Adelajda zmarła w 1026 i została pochowana w Montmajour, w opactwie blisko Arles - nekropolii prowansalskiej rodziny hrabiowskiej.

</doc>
<doc id="535109" url="https://pl.wikipedia.org/wiki?curid=535109" title="Płaskowyż Nerski">
Płaskowyż Nerski

Płaskowyż Nerski (ros. Нерское плоскогорье) – płaskowyż w azjatyckiej części Rosji, w Jakucji i obwodzie magadańskim.
Leży w dorzeczu Nery pomiędzy górami Ułachan-Czystaj, Tas-Kystabyt i Wyżyną Górnokołymską; średnia wysokość ok. 1200 m n.p.m., maksymalna 2080 m n.p.m. Zbudowany ze skał mezozoicznych, głównie piaskowców, łupków ilastych i mułowców.
W niższych partiach rośnie limba syberyjska i olcha, w wyższych tundra górska.

</doc>
<doc id="535111" url="https://pl.wikipedia.org/wiki?curid=535111" title="Tobias Linderoth">
Tobias Linderoth

Tobias Linderoth (wym. []; ur. 21 kwietnia 1979 w Marsylii) – szwedzki piłkarz, grający na pozycji pomocnika. W latach 1999-2008 w reprezentacji Szwecji rozegrał 76 meczów i strzelił 2 gole. Wystąpił na Mistrzostwach Świata 2002 i 2006 oraz na Euro 2004.

</doc>
<doc id="535113" url="https://pl.wikipedia.org/wiki?curid=535113" title="Masakra w Columbine High School">
Masakra w Columbine High School

Masakra w Columbine High School – jedna z największych masowych strzelanin na terenie placówek oświatowych w historii Stanów Zjednoczonych. Doszło do niej we wtorek, 20 kwietnia 1999 roku, w Columbine High School, liceum znajdującym się w miejscowości Columbine, 15 km od Denver w stanie Kolorado. Eric Harris i Dylan Klebold, dwaj nastoletni uczniowie tej szkoły, weszli na jej teren i, strzelając z broni palnej, zamordowali dwunastu uczniów w wieku od 14 do 18 lat i jednego nauczyciela, raniąc przy tym 24 inne osoby. Sprawcy popełnili samobójstwo, zanim do budynku wkroczyła policja.
Masakra w Columbine High School zainspirowała wielu naśladowców.
Broń użyta w ataku, niezdetonowane bomby wykonane przez Harrisa, ubrania ofiar i łuski od nabojów tworzą specjalną wystawę, zwaną "Columbine Evidence", i są wystawione w formie gablot w budynku, w którym znajduje się biuro szeryfa hrabstwa Jefferson. Od 2004 roku ma ona charakter publiczny. Udostępniono ponadto publicznie 11 tysięcy stron akt śledztwa, oraz liczący 900 stron raport, zawierający m.in. dokładne opisy sekcji zwłok wszystkich ofiar.
Strzelanina w Columbine odbiła się szerokim echem na całym świecie, wywołując panikę moralną związaną z młodzieżą nieprzystosowaną społecznie, środkami antydepresyjnymi, brutalnymi filmami, muzyką i grami komputerowymi, Internetem oraz powszechnym dostępem do broni.
Sprawcy.
Harris i Klebold byli bardzo dobrymi uczniami. Harris osiągał doskonałe wyniki w nauce, a Klebold w szkole podstawowej został nawet objęty programem dla wyjątkowo uzdolnionych dzieci (). Uczestnictwo w tym programie wiązało się jednak z odseparowaniem od lokalnej społeczności szkolnej. Powrót do normalnego systemu kształcenia był dla Klebolda stresujący. Według relacji rodziców był on „nieśmiały i cichy”, nigdy nie wykazywał agresywnych skłonności i nie fascynował się bronią. Interesował się głównie komputerami i chciał studiować informatykę na Uniwersytecie Arizony, gdzie miał już nawet wykupione miejsce w akademiku.
Eric Harris był aktywnym internautą; brał udział w sieciowych rozgrywkach w Doom i Quake, tworzył poziomy do gier, chatował, zamieszczał słowa do ulubionych piosenek i swoje przemyślenia. Po wydarzeniach 20 kwietnia 1999 strony internetowe założone przez Harrisa zostały zamknięte przez FBI.
Klebold prowadził pamiętnik. Zapiski od 1997 dowodzą, że przeszedł głęboką depresję oraz miał myśli samobójcze. W listopadzie 1997 pojawiła się pierwsza wzmianka o zamiarze zakupu broni i strzelaniu do ludzi.
30 stycznia 1998 Harris i Klebold zostali aresztowani za włamanie do zaparkowanego samochodu. Sędzia nakazał im udział w programie poprawczym dla młodocianych przestępców. Uczestnicy tego typu programów muszą, oprócz zapłacenia grzywny i odpracowania społecznie pewnej liczby godzin, odbyć również szereg indywidualnie dobranych zajęć. W ramach programu Harris miał napisać do ofiary włamania list z przeprosinami.
List Harrisa był bardzo empatyczny, wyrażał dużo zrozumienia dla uczuć okradzionego. Dzięki udawanej skrusze i szybkiemu wypełnieniu nałożonych na nich zadań obaj uzyskali wcześniejsze zwolnienie z programu.
Harris na swojej stronie zagroził śmiercią Brooksowi Brownowi – jednemu ze swoich szkolnych kolegów – oraz chwalił się posiadaniem materiałów wybuchowych. Zaniepokojeni rodzice Browna złożyli oficjalną skargę. Śledczy przyjęli wniosek Browna, jednak nie znaleźli stron internetowych Harrisa ani informacji o wykonanych przez niego bombach. Prowadzący śledztwo w tej sprawie Michael Guerra napisał wniosek o nakaz rewizji w domu Harrisów – jednak nigdy nie trafił on do sędziego. Policja ukrywała wszelkie informacje na ten temat aż do kwietnia 2001 roku. Akta śledztwa prowadzonego przez Guerrę (zawierające ten wniosek) zaginęły w niewyjaśnionych okolicznościach tuż po strzelaninie.
W relacjach medialnych po ataku błędnie kojarzono Harrisa i Klebolda ze szkolnej kliki uczniów z subkultury gotyckiej zwaną Mafią Długich Płaszczy () – Eric i Dylan znali niektórych jej członków, ale sami nie byli członkami tego zrzeszenia.
Trzy miesiące po masakrze Dwayne Fuselier (kierujący śledztwem z ramienia FBI) oraz dr Frank Ochberg (psychiatra) na konferencji w Leesburgu przedstawili po raz pierwszy swoje wnioski na temat sprawców. Według nich dwaj młodzi zabójcy reprezentowali zupełnie odmienne typy osobowości i kierowali się różnymi motywami. Klebold był porywczy, ale cierpiał na depresję, miał myśli samobójcze i o swoje problemy obwiniał siebie samego, podczas gdy Harris wykazywał charakterystyczne cechy psychopaty.
Obaj sprawcy masakry byli w grupie uczniów regularnie prześladowanych przez innych w szkole. Brooks Brown, jeden z kolegów Klebolda i Harrisa, w swojej książce wydanej po ataku opisuje różne formy prześladowań: wykopywanie krzeseł, popychanie na meble, zrzucanie jedzenia na podłogę w stołówce, obrzucanie różnymi przedmiotami, drwiny i wyzwiska. Według Browna nauczyciele nie reagowali na przemoc albo stawali po stronie prześladowców. Eric Harris miał szczególnie często być obiektem drwin ze względu na niski wzrost i niewielką, ale widoczną deformację ciała. Harris na jednym z nagrań pozostawionych przed atakiem na taśmach powiedział, że muszą wraz z Dylanem rozpocząć rewolucję szkolnych wyrzutków przez masakrę. Sprawcy nie byli jednak całkowicie odrzucani, ponieważ posiadali własną grupę przyjaciół.
Motywy.
Miejscowe władze i prowadzący śledztwo nie ustalili do dnia dzisiejszego motywów sprawców masakry. Przyjaciele sprawców tak jak Brooks Brown, ale także rodzice sprawców i rodzice ich przyjaciół uważają w większości, że nie było jednego powodu masakry, a mogło być ich wiele. Brown, wypowiadając się w dokumencie o Columbine z cyklu dokumentalnego "Godzina Zero" z 2004 roku powiedział, że jego zdaniem najbardziej jest możliwa teoria "splotu wielu okoliczności", który wykreował charaktery sprawców i dał im środki do przeprowadzenia tego ataku. Pomimo niejasności wokół motywu sprawców prowadzący śledztwo funkcjonariusze i miejscowe władze, a także psychologowie zajmujący się tematyką strzelanin jak Peter Langman, optowali za psychologicznym motywem strzelaniny mającym źródło w zaburzonej osobowości sprawców. Pojawiły się też jednak opinie (np. socjologa Ralpha Larkina, który przez wiele lat badał przypadek Columbine) o polityczno-społecznym motywie strzelaniny jako zemsty "w imieniu" uczniów odrzucanych i prześladowanych bądź uczniów z problemami.
Harris posiadał obsesję na punkcie destrukcji i chęci zdobycia sławy jako postać historyczna – opisując atak w pamiętniku pisał na przykład o idei selekcji naturalnej i o tym, że chce pozostawić po sobie trwałe wspomnienie wśród ludzi. Klebold był depresyjny, rozpisując się w pamiętniku o jego zawodzie miłosnym i idei bycia z "wymarzoną dziewczyną" po samobójczej śmierci poniesionej w szkolnej masakrze.
Przygotowania.
Sprawcy nagrali pięć filmów określanych czasem „Taśmami piwnicznymi” (). Prezentują w nich zgromadzoną broń oraz sposób jej ukrycia w pokoju Harrisa, a także szeroko dyskutują na temat swoich planów, wyrażając nadzieję, że uda im się zabić 250 osób. Snują również przypuszczenia o tym, co stanie się po ataku, np. czy powstaną filmy opisujące ich historię. Zwracają się z podziękowaniami do tych, którzy nieświadomie pomogli im w przygotowaniach; opisują też kilka sytuacji, kiedy przygotowania niemal wyszły na jaw, np. gdy pracownik sklepu z bronią zadzwonił do rodziców Harrisa, zawiadamiając, że zamówione magazynki są gotowe do odbioru.
Nagrania nie zostały jak dotąd upublicznione, dostępny jest jedynie opis ich zawartości i cytaty.
Sprawcy zbudowali około 100 różnych ładunków wybuchowych, w większości tzw. bomb rurowych (fragmentów metalowych rur wypełnionych materiałem wybuchowym) oraz prymitywnych granatów powstałych z połączenia naboju z dwutlenkiem węgla i zapalnika.
Robyn Anderson, koleżanka Klebolda, pomogła zdobyć im broń palną. W grudniu 1998 Anderson, która ukończyła już wtedy 18 lat, a więc w świetle prawa amerykańskiego mogła legalnie posiadać broń, kupiła dla nich dwie strzelby oraz karabinek Hi-Point 995. Później Harris i Klebold zdobyli kolejną broń, za pośrednictwem Philipa Durana, pracującego razem z nimi w pizzerii. Duran skontaktował obu sprawców z Markiem Manesem, który za 500 dolarów sprzedał im pistolet maszynowy TEC-DC9.
Podczas ataku Harris strzelał z karabinka Hi-Point 995 i strzelby typu Savage (którą nazwał "Arlene"), natomiast Klebold był uzbrojony w pistolet TEC-9 i strzelbę typu Stevens 311D. Obaj chłopcy posiadali ponadto w momencie ataku 99 materiałów wybuchowych o różnej sile rażenia, zarówno bomb, jak i miotanych ręcznie ładunków domowej roboty, a także 7 noży. Podczas masakry używali niemalże wszystkich z elementów uzbrojenia, z wyjątkiem noży, których nie użyli ani razu.
Przebieg.
Harris i Klebold przed przybyciem do szkoły zainstalowali bomby z zapalnikiem czasowym na pasie zieleni w pewnej odległości od właściwego celu ataku, aby odwrócić uwagę służb.
Sprawcy przyjechali osobno do szkoły około 11:10 we wtorek 20 kwietnia 1999. Harris zaparkował szarą Hondą Civic na południowym parkingu, a Klebold swoim czarnym BMW na południowo-zachodnim. Miejsca parkowania zostały tak wybrane, aby z samochodów widać było szkolną stołówkę oraz dwa najbliższe wejścia do budynku. Harris i Klebold byli ubrani w długie czarne płaszcze, które jednak zrzucili na początku ataku, jeszcze przed budynkiem szkoły. Harris był ubrany w białą koszulkę z czarnym napisem "Selekcja naturalna" (ang. "Natural Selection"), czarne spodnie i buty bojowe. Klebold był ubrany w czarną koszulkę z czerwonym napisem "Gniew" (ang. "Wrath"), czarne spodnie, buty bojowe i czarną czapkę z odwróconym w tył daszkiem. Przed wejściem Harris odbył krótką rozmowę z napotkanym kolegą, Brooksem Brownem, któremu miał poradzić, aby oddalił się od szkoły.
Następnie obaj sprawcy wnieśli do budynku dwie dziesięciokilogramowe bomby propanowe, zapakowane w torby podróżne, które ukryli w stołówce pomiędzy plecakami i torbami innych uczniów. Zapalniki bomb były ustawione na 11:17. Według zapisków w dzienniku Harrisa, o tej właśnie godzinie w stołówce miało być zebranych najwięcej osób. Obaj wrócili do samochodów, gdzie oczekiwali na eksplozję. Ich plan zakładał zabicie wszystkich próbujących wydostać się ze stołówki.
Początek strzelaniny.
O 11:19 został odebrany pierwszy telefon alarmowy w sprawie wybuchu. Policja i straż pożarna, które przybyły chwilę później na wskazane miejsce, znalazły dwa plecaki wypełnione bombami rurowymi i innymi materiałami wybuchowymi z zapalnikiem czasowym trzy mile na południowy zachód od Columbine High School.
Mniej więcej w tym samym czasie Harris i Klebold ruszyli w kierunku szkoły. Zajęli miejsca na szczycie schodów prowadzących do budynku, skąd mieli doskonały widok na wejście do stołówki, boisko do piłki nożnej i część parkingu. Tam wyciągnęli broń i otworzyli ogień w kierunku zachodnich drzwi szkoły, zabijając Rachel Scott i poważnie raniąc Richarda Castaldo, dwoje uczniów, którzy jedli lunch na trawie przed wejściem. Następnie skierowali ogień w kierunku trójki uczniów wychodzących ze stołówki: Daniela Rohrbougha, Seana Gravesa i Lance’a Kirklina. Wszyscy trzej padli ranni na ziemię. Napastnicy ostrzelali też piątkę uczniów siedzących na zachód od schodów, trafiając Michaela Johnsona, któremu mimo to udało się uciec i Marka Taylora, który, ciężko ranny, padł na ziemię. Klebold zszedł następnie w dół schodów i z bliska strzelił do Daniela Rohrbougha, zabijając go na miejscu. Oddał również drugi strzał do Lance’a Kirklina, który jednak przeżył. Następnie Klebold wszedł na chwilę do stołówki, przechodząc nad Seanem Gravesem, który zdążył doczołgać się do drzwi wejściowych.
Harris w tym samym czasie zranił Anne Marie Hochhalter, która starała się uciec z terenu południowo-zachodniego parkingu w kierunku stołówki. Klebold prawdopodobnie sprawdził, co się stało z podłożonymi bombami, po czym wrócił na zewnątrz i dołączył do Harrisa. Obaj zaczęli rzucać ładunki wybuchowe na dach i parking oraz strzelać do uczniów uciekających w stronę boiska piłkarskiego. Świadkowie słyszeli, jak jeden z napastników krzyczał: "„To jest to, co zawsze chcieliśmy zrobić. To jest niesamowite!”".
Około 11:24 część personelu szkoły zorientowała się, że coś się dzieje na zewnątrz. Nauczyciel William Sanders oraz dwóch szkolnych stróżów wkroczyło do stołówki i nakazało uczniom ukryć się pod stołami. Patricia Nielson, nauczycielka pełniąca dyżur na korytarzu, usłyszała hałasy przy zachodnim wejściu i udała się tam sądząc, że zajście jest tylko wygłupem. W tym momencie Harris wystrzelił w kierunku drzwi, rozbijając w nich szybę i raniąc Nielson, a także jednego z uczniów, który znalazł się w pobliżu (Brian Anderson). Oboje uciekli do biblioteki, korzystając z faktu, że uwagę napastników odwrócił pierwszy policyjny radiowóz, który przyjechał na miejsce zdarzenia.
Zastępca szeryfa Neil Gardner zatrzymał się na południowo-zachodnim parkingu. Był on policjantem przydzielonym do służby przy Columbine i w momencie wybuchu strzelaniny jadł lunch na północnym parkingu obok kortów tenisowych, skąd został wezwany drogą radiową przez jednego z woźnych. On i stojący w drzwiach szkoły Harris rozpoczęli krótką wymianę ognia. Harris z odległości około 50 metrów oddał 10 strzałów w kierunku samochodu Gardnera, po czym jego karabin zaciął się. Gdy próbował odblokować broń, Gardner strzelił do niego 4 razy. Harris zatoczył się gwałtownie w prawo, sprawiając wrażenie trafionego. Kilka sekund później jednak znowu otworzył ogień, po czym wbiegł do wnętrza szkoły.
Na miejsce przybyło dwóch kolejnych funkcjonariuszy, którzy rozpoczęli udzielanie pomocy dwóm rannym uczniom, leżącym na ziemi przed zachodnią stroną szkoły. Jeden z policjantów oddał kilka strzałów do okna, w którym zobaczył uzbrojoną postać. Napastnicy zaczęli chodzić po głównych korytarzach, strzelając do napotkanych osób. Klebold ranił Stephanie Munson, która starała się wydostać przez główne, wschodnie drzwi szkoły. Śmiertelnie ranny został też William Sanders, który wcześniej pomógł w ewakuacji stołówki, a teraz wraz z jednym z uczniów szedł w kierunku biblioteki. Kiedy po przeciwnej stronie korytarza pojawili się Harris i Klebold, Sanders odwrócił się i razem z uczniem zaczął uciekać w kierunku schodów na parter. Kule dosięgły go gdy skręcał w korytarz. Ranny Sanders został wciągnięty do jednej z klas przez innego nauczyciela i tam udzielono mu pierwszej pomocy. Mimo tego Sanders zmarł na skutek upływu krwi, zanim do szkoły wkroczyły służby ratownicze.
Z analizy nagrania rozmowy pomiędzy dyspozytorem policji a Patricią Nielson wynika, że Harris i Klebold przez prawie trzy minuty chodzili korytarzem przed biblioteką, strzelając i odpalając ładunki wybuchowe w przypadkowych miejscach.
Masakra w bibliotece.
Napastnicy wkroczyli do biblioteki o 11:29. Przebywało tam wówczas 56 osób. Harris i Klebold krzyczeli "„Wstawać!”". Kazali też podnieść się wszystkim szkolnym sportowcom (). Gdy nikt nie zareagował, Harris oddał kilka strzałów ze strzelby w główny kontuar. Odłamki drewna zraniły ukrytego za kontuarem Evana Todda. Sprawcy przeszli następnie przez całą długość biblioteki, w kierunku okien. Po drodze Klebold strzelił do siedzącego przy północnym stole komputerowym Kyle’a Velasqueza – jedynego ucznia, który nie ukrył się w żaden sposób. Velasquez zginął na miejscu.
Harris i Klebold zdjęli plecaki wypełnione amunicją i koktajlami Mołotowa, położyli je na stole komputerowym, po czym otworzyli ogień w kierunku zgromadzonych na zewnątrz policjantów oraz osób uciekających z budynku. Nastąpiła krótka wymiana ognia, po której napastnicy odwrócili się od okien. Klebold strzelił ze strzelby do uczniów ukrytych pod jednym ze stołów w południowej części pomieszczenia, raniąc Daniela Steepletona, Makai Halla i Patricka Irelanda. Strzały Harrisa zabiły Stevena Curnowa i raniły Kacey Reugsegger, którzy ukryli się pod południowym stołem komputerowym. Harris przeszedł następnie na południe do innego stołu i uderzając ręką w blat krzyknął „A kuku!” (), po czym schylił się i strzelił, zabijając Cassie Bernall.
Harris odwrócił się do siedzącej na podłodze Bree Pasquale i spytał ją, czy chce umrzeć. Klebold zwrócił wtedy uwagę Harrisa na Isaiaha Shoelsa. Napastnicy otoczyli stół, pod którym ukrywał się Shoels, a Klebold spróbował go spod niego wyciągnąć. Następnie obaj napastnicy strzelili. Harris zabił Shoelsa, a Klebold siedzącego tuż obok Matthew Kechtera. Harris rzucił następnie jeden z naboi z dwutlenkiem węgla w kierunku stołu, pod którym siedzieli Steepleton, Hall i Ireland. Hall chwycił nabój i odrzucił go w południowo-zachodni róg pomieszczenia, z dala od ludzi.
Klebold wrócił do głównych drzwi biblioteki i strzelił w znajdującą się tam przeszkloną gablotę, po czym podszedł do jednego ze stołów na południe od wejścia, strzelając i raniąc Marka Kintgena. Następnie przeszedł wzdłuż stołu obok, strzelając serią do ukrytych pod nim osób. Kule raniły Valeen Schnurr i Lisę Kreutz oraz zabiły Lauren Townsend. Wbrew rozpowszechnionemu przekonaniu, jakoby Harris przed zabiciem Bernall spytał ją, czy wierzy w Boga, pytanie to zostało zadane Valeen Schnurr, która jedynie została ranna – po tym, jak w panice zaczęła krzyczeć „o mój Boże”.
Harris w tym czasie strzelił pod jeden z południowo-wschodnich stołów, raniąc Nicole Nowlen i Johna Tomlina. Ranny Tomlin wyszedł spod stołu i został dobity przez Klebolda. Harris stanął następnie przy wschodniej ścianie, skąd zabił Kelly Fleming. Strzały Harrisa trafiły też w ciało Lauren Townsend oraz ponownie raniły Lisę Kreutz i Jeanne Park.
Obaj napastnicy skierowali się do centrum biblioteki, gdzie przeładowali broń. Harris podszedł po tym do jednego ze stołów i kazał przedstawić się ukrytemu pod nim uczniowi. Uczniem tym był John Savage, jeden z kolegów Klebolda. Savage spytał Klebolda co robi, na co ten odpowiedział: „Po prostu zabijam ludzi”. Savage spytał też, czy Klebold zamierza zabić i jego. Klebold polecił mu opuścić bibliotekę. Zaraz po tym, jak Savage wybiegł z pomieszczenia, Harris strzelił pod sąsiedni stół, zabijając Daniela Mausera. Obaj sprawcy strzelili też pod jeden z południowych stołów, raniąc Jennifer Doyle i Austina Eubanksa, oraz zabili Coreya DePootera. DePooter zginął o 11:35 i był ostatnią ofiarą masakry w Columbine. Harris i Klebold przeszli jeszcze obok rannego Evana Todda, dyskutując, czy go zabić, po czym opuścili pomieszczenie.
Sprawcy spędzili w bibliotece około siedem i pół minuty. W tym czasie zabili 10 osób i ranili 12.
Samobójstwo.
Po wyjściu z biblioteki Harris i Klebold udali się do południowej części szkoły. Po drodze zajrzeli do kilku klas, w których wciąż ukrywali się uczniowie. Obaj oddali kilka strzałów w składzie odczynników chemicznych i wrzucili tam koktajl Mołotowa. Wybuch wywołał niewielki pożar.
O 11:44 razem zeszli do stołówki. Harris klęknął na schodach i strzelając z karabinu bezskutecznie próbował zdetonować jedną z bomb propanowych. Klebold podszedł do torby z bombą i przez chwilę badał jej zawartość, po czym odpalił ładunek wybuchowy i rzucił go w jej kierunku, co spowodowało częściową detonację. Obaj opuścili stołówkę i zaczęli chodzić bez celu po budynku, strzelając kilka razy w sufit w części biurowej i korytarzach szkoły. Wrócili na moment do stołówki, gdzie ogień wywołany eksplozją został już ugaszony przez spryskiwacze przeciwpożarowe.
Dokładnie o 12:00 wyszli ze stołówki z powrotem do biblioteki, skąd z okien ostrzelali policjantów. W bibliotece pozostawali już w tym czasie tylko Lisa Kreutz, Patrick Ireland, Patricia Nielson oraz troje innych pracowników szkoły ukrytych w jednym z bocznych pokoi. Ostatnie strzały Harris i Klebold oddali prawdopodobnie pomiędzy 12:02 a 12:05, jednak z powodu ognia osłonowego, prowadzonego przez oddział SWAT na zewnątrz szkoły, żaden ze świadków nie był w stanie określić dokładnego czasu. Następnie Harris i Klebold popełnili samobójstwo, strzelając sobie w głowę. Wcześniej na jednym ze stołów postawili zapalony koktajl Mołotowa. Pożar wywołany wybuchem tego koktajlu o 12:08 uruchomił czujnik dymu w bibliotece. Eksperci CBI ustalili, że było to już po śmierci obu sprawców.
Bezpośrednie następstwa.
Około 11:50 pod wschodnią częścią szkoły zjawiły się pierwsze pojazdy jednostek specjalnych SWAT, jednak weszły do szkoły wejściem najbardziej oddalonym od biblioteki, gdzie było najwięcej ofiar. Nastąpiło to dopiero godzinę po samobójstwie sprawców.
Wieczorem jedna z ekip rozbrajających ładunki wybuchowe w szkolnej stołówce przez przypadek spowodowała niewielki wybuch jednego z ładunków. Nikt nie odniósł obrażeń.
Nazajutrz po ataku liczba ofiar nie była jeszcze potwierdzona, a jednostki SWAT wciąż przeszukiwały teren szkoły w poszukiwaniu nowych ciał. Zwłoki dwóch sprawców nie zostały wówczas jeszcze zabrane, ponieważ znaleziono przy nich materiały wybuchowe.
Prezydent Stanów Zjednoczonych Bill Clinton skomentował zdarzenie jeszcze we wtorek wieczorem; stwierdził, że młodzi ludzie nie potrafią rozwiązywać swoich konfliktów bez użycia przemocy i odniósł się do zbyt łatwego, jego zdaniem, dostępu do broni.
W pierwszych dniach po masakrze w Columbine amerykańskie media usiłowały wyjaśnić powody, dla których sprawcy zdecydowali się na popełnienie takiego czynu. W godzinach, dniach i tygodniach po masakrze media zaczęły wyciągać pochopne wnioski, często niesprawdzone lub będące niedopowiedzeniami. Opierano się na pogłoskach, które później okazały się częściowo lub zupełnie fałszywe, jakoby sprawcy mieli być zagorzałymi fanami "mrocznych" subkultur młodzieżowych i wznosić okrzyki na cześć kontrowersyjnego muzyka Marilyn Mansona podczas ataku bądź nosić koszulki z symbolem jego zespołu. W następnych dniach w wielu gazetach amerykańskich pojawiały się brzmiące sensacyjnie tytuły jak przykładowo: "Czczący diabła maniak kazał zabijać tym dzieciom", obwiniano muzyka o rzekome zachęcenie sprawców by popełnić atak przez teksty jego piosenek. Wkrótce rozpętała się nagonka medialna, podczas której obwiniano m.in. gry komputerowe, filmy z przemocą, muzykę industrialną o wywołanie zabójczych impulsów u sprawców. Niektórym zespołom muzycznym i artystom oraz producentom gier nieomal zniszczono kariery przez takie działania. Naukowo, nie ma żadnych dowodów by produkty kultury masowej zawierające przemoc mogły same z siebie zachęcić do popełnienia brutalnych czynów, a działania mediów w okresie po masakrze były podawane jako przykład nierzetelności dziennikarskiej.
Procesy sądowe.
Po strzelaninie w Columbine poszkodowani i rodziny zabitych złożyły w sumie 17 pozwów sądowych przeciwko m.in. rodzicom Harrisa i Klebolda, szkole, policji oraz tym, którzy umożliwili sprawcom zdobycie broni.
Pozew złożony przez rodzinę Williama Sandersa, która obwiniała o spowodowanie masakry producentów gier komputerowych i filmów, został odrzucony w 2002 roku. Ostatnia ze wspomnianych spraw, wytoczona przez rodzinę Isaiaha Shoelsa, trwała do 22 lutego 2005 roku. Shoelsowie początkowo żądali odszkodowania w wysokości 250 milionów dolarów od rodziców Harrisa i Klebolda, dowodząc, że to zupełny brak kontroli z ich strony umożliwił sprawcom zgromadzenie pokaźnego arsenału i przyczynił się tym samym do śmierci ich syna. Ostatecznie otrzymali około 250 000 dolarów z podziału 1,5 miliona wypłaconego na podstawie ugody pomiędzy ofiarami i ich rodzinami a rodzicami sprawców.
Największym pojedynczym odszkodowaniem, którego wielkość podano do publicznej wiadomości, było 1,5 miliona dolarów wypłacone przez Biuro Szeryfa Hrabstwa Jefferson córce Williama Sandersa, nauczyciela, który wykrwawił się na śmierć z powodu opieszałej akcji policji. O zaniedbania oskarżył również władze hrabstwa Jefferson Patrick Ireland, który, dwukrotnie ranny w głowę, wyczołgał się z budynku przez okno biblioteki już po samobójstwie sprawców. Odszkodowanie Irelanda wyniosło 117 500 dolarów.
Następstwa kulturowe.
Masakra w szkole Columbine została przedstawiona w filmie dokumentalnym nakręconym przez amerykańskiego filmowca Michaela Moore’a pt. "Zabawy z bronią" (). Film ten poruszał problem zabójstw z użyciem broni palnej w USA. W 2000 roku zespół Nightwish na swoim albumie "Wishmaster" umieścił utwór „The Kinslayer”, nawiązujący do masakry.
20 kwietnia 2005 roku, w szóstą rocznicę wydarzeń w Columbine, Danny Ledonne wydał opartą na nich grę komputerową. "Super Columbine Massacre RPG!" przedstawia w szczegółowy sposób dzień ataku na Columbine widziany oczami Harrisa i Klebolda. Gra wzbudziła kontrowersje w Stanach Zjednoczonych.
Efekt Columbine.
Po masakrze w Columbine High School odnotowano wzrost podobnych zdarzeń (tzw. efekt Columbine). Sprawcy 66,7% spośród 12 ataków dokonanych na terenie Stanów Zjednoczonych od 1999 do końca 2007 roku w sposób bezpośredni odwoływali się do masakry w Columbine. Niektórzy ze sprawców ataków na swoje szkoły, miejsca pracy lub na centra handlowe wprost wzorowali się na wydarzeniach z Columbine z 20 kwietnia 1999 roku, co miało miejsce np. podczas strzelaniny w Erfurcie w 2002 czy podczas strzelaniny w Tuusula w 2007. Inni umieścili nawiązania w swoich manifestach, jak w przypadku masakry w Virginia Tech, której sprawca nazwał Klebolda i Harrisa „męczennikami”.

</doc>
<doc id="535118" url="https://pl.wikipedia.org/wiki?curid=535118" title="Mikołaj Wolski (1553–1630)">
Mikołaj Wolski (1553–1630)

Mikołaj Wolski z Podhajec herbu Półkozic (ur. 1553 w Podhajcach, zm. 9 marca 1630) – marszałek wielki koronny w latach 1616–1630, marszałek nadworny koronny w latach 1600–1617, miecznik koronny i miecznik krakowski w latach 1574–1599, komandor komandorii poznańskiej zakonu maltańskiego w latach 1589–1600, kanonik kapituły katedralnej poznańskiej w latach 1589–1601, dyplomata, starosta olsztyński w 1613 roku, starosta krzepicki, rabsztyński, czorsztyński od 1599, starosta inowłodzki w 1612 roku, starosta babimojski i odolanowski w 1629 roku, starosta wołpeński i dubieński, starosta warszawski, skarbnik rawski, faworyt i przyjaciel Zygmunta III Wazy.
Jako senator wziął udział w sejmach: 1601, 1603, 1605, 1609, 1611, 1613 (I), 1613 (II), 1615, 1616, 1618 1619, 1620, 1621, 1623, 1624, 1625, 1626 (I), 1626 (II), 1627, 1628, 1629 (I), 1629 (II).
Życiorys.
Ojcem jego był Stanisław Wolski (1523–1566) kasztelan sandomierski, marszałek nadworny warszawski, starosta krzepicki.
Zwiedził wszystkie prawie kraje Europy. Wychowany na dworze Maksymiliana – księcia Austrii. Następnie po pobycie przez 10 lat na dworze cesarza Rudolfa, powrócił do ojczyzny. Wysyłany był w różnych poselstwach. W kraju dla biegłości wielkiej w prawie, i zasług, sprawował znakomite godności.
Poseł mazowiecki na sejm konwokacyjny 1574 roku.
W 1575 roku podpisał elekcję Maksymiliana II Habsburga.
Sprowadził z zagranicy do Polski wielu rzemieślników. Przebywając w Rzymie, jako poseł Zygmunta III Wazy, do papieża Klemensa VIII, bardzo upodobał sobie zakon Kamedułów, którzy zobowiązali się przysłać do Polski paru zakonników, jednak pod warunkiem, że wystawi im klasztor i zapewni odpowiednie fundusze na ich utrzymanie. W rynku w Kłobucku wybudował murowany pałac, połączony nadziemnym przejściem z kościołem św. Marcina i Małgorzaty. Budynek nie przetrwał jednak do czasów obecnych, nie wiadomo dokładnie kiedy został zburzony.
W 1578 roku po otrzymaniu zgody króla Stefana Batorego wykupuje kuźnice w swoich starostwach. Po 1588 roku przebudował w stylu renesansowym Zamek w Krzepicach. W 1607 roku wykupuje kuźnicę w Łojkach, w 1620 roku kuźnicę w Łaźcu i Wąsoszy. Dwie ostatnie wykupuje od wdowy po ostatnim kuźniku z rodu Konopków. W Łaźcu wystawia piec do odlewania dział, w Łojkach zakłada druciarnię i blacharnię, w Pankach odlewnię dział, moździerzy i kul. Zakłada kuźnice w Poczesnej (Poczesna Druga lub Klepaczka) oraz w 1620 roku w Nieradzie (działała 10 lat, po śmierci Mikołaja Wolskiego zamieniona na folwark). W kuźnicach Wolskiego odlewano ciężkie działa forteczne, panwie do warzenia solanki w żupach solnych, kotły, garnce i garnki. Z żelaza kutego wyrabiano w ogromnych ilościach sprzęt rolniczy i rzemieślniczy, blachy, druty, łopaty, siekiery. Po śmierci Mikołaja Wolskiego, wskutek braku spadkobiercy, kuźnice w Łaźcu, Nieradzie, Poczesnej, Sierakowie, Własnej i Zawadzie uległy dewastacji i zatrzymaniu.
Odbył legację do cesarza Macieja Habsburga, co zaowocowało podpisaniem przymierza polsko-austriackiego w 1613 roku.
W 1613 roku, 1618 i 1620 roku był deputatem Senatu na Trybunał Skarbowy Koronny.
Przyjął prawo miejskie w Krakowie.
Według legendy przez długie lata zajmował się czarną magią i alchemią, jednak pod koniec życia, gdy uznał, że jego życie jest niegodziwe i bezbożne, ufundował klasztor kamedułów na Bielanach w Krakowie. Został pochowany przy wejściu do kościoła, a na jego płycie nagrobnej umieszczono, zamiast nazwiska, łacińskie sentencje o strachu przed potępieniem i Sądem Ostatecznym. Zgodnie ze swoim życzeniem został pochowany w białym habicie kamedułów.
Portret epitafijny Mikołaja Wolskiego, którego autorem jest ojciec Wenanty Subiaco, malarz zakonny, umieszczony jest przy wejściu do kościoła.

</doc>
<doc id="535119" url="https://pl.wikipedia.org/wiki?curid=535119" title="Znachor (film 1981)">
Znachor (film 1981)

Znachor – polski melodramat filmowy z 1982 roku w reżyserii Jerzego Hoffmana, zrealizowany na podstawie powieści pod tym samym tytułem z 1937 roku autorstwa Tadeusza Dołęgi-Mostowicza. Była to druga filmowa ekranizacja książki po przedwojennej wersji z 1937 roku w reżyserii Michała Waszyńskiego.
Fabuła.
Film składa się z dwóch części o odrębnych podtytułach: "Antoni Kosiba" i "Maria Jolanta Wilczur". Pierwszą część otwiera scena operacji dokonywanej przez profesora Rafała Wilczura (Jerzy Bińczycki), najsłynniejszego kardiochirurga tamtych czasów, oraz jego asystenta – docenta Dobranieckiego (Piotr Fronczewski). Po operacji profesor pośpiesznie opuszcza klinikę, by świętować z żoną ósmą rocznicę ślubu. Jednak po przybyciu do swojej posiadłości nie zastaje żony, a jedynie list pożegnalny od niej. W liście wyznaje ona, że nie potrafiła dłużej znieść jego sławy, nie czuje się go godna i wyjeżdża wraz z ich ukochaną córką Marysią. Prosi także męża, by nie próbował jej szukać. Profesor Wilczur powodowany smutkiem opuszcza swoją posiadłość i udaje się na spacer bez celu, podczas którego spotyka Samuela Obiedzińskiego (Jerzy Trela), żebraka i pijaka, który prosi o wsparcie „na hipotekę polskiego monopolu spirytusowego”. Profesor daje mu wszystkie drobne, za co ten z wdzięczności zaprasza go do wspólnego picia. W barze jego zasobność zostaje dostrzeżona przez innych bywalców baru. Pijany profesor zostaje przez nich wywieziony w pole, ograbiony ze swego dobytku i pobity. W wyniku pobicia traci pamięć.
Następnie profesor Wilczur zostaje włóczęgą. Ponieważ nie ma dokumentów ani nie wie, kim jest, pozostaje na marginesie prawa. Zostaje zatrzymany i skazany kilkakrotnie za włóczęgostwo. Podczas jednego z zatrzymań kradnie z biura, w którym spisują go jako więźnia, dokumenty Antoniego Franciszka Kosiby. Posługując się tym nazwiskiem, od tej pory przyjmuje kolejne prace. Podczas tułaczki za pracą trafia pod dach Prokopa (Bernard Ładysz), który zatrudnia go jako robotnika w młynie. Poznaje też syna Prokopa, Wasylka (Artur Barciś), który w wyniku upadku z drabiny i następnie źle zrośniętych kości po złamaniu nóg, nie mógł chodzić. Od parobka w młynie dowiaduje się, że podobno nad dziećmi Prokopa ciąży przekleństwo, gdyż ten „puścił rodzonego brata z torbami”. Kosiba podejmuje się przeprowadzenia operacji Wasylka, podczas której ponownie łamie mu kości i prawidłowo je nastawia. Uleczając kalekę, zyskuje sławę jako znakomity znachor. Potrzebne przybory, narzędzia i opatrunki medyczne zakupuje w miejscowym sklepie, w którym sprzedaje dziewczyna Marysia, która Kosibie wydaje się znajoma, lecz wobec utraty pamięci nie potrafi jej skojarzyć. Zakochuje się w niej hrabia Leszek Czyński (Tomasz Stockinger), który oświadcza się jej. Jednakże oboje ulegają wypadkowi na motocyklu, spowodowanemu przez kierowanego zazdrością i zemstą Zenka (Piotr Grabowski). Oboje są w ciężkim stanie, a pomocy udziela im Kosiba. Rodzice hrabiego zabierają syna, a ich lekarz Pawlicki pozostawia bez pomocy będącą w gorszym stanie Marysię, uznając jej przypadek za beznadziejny. Kosiba decyduje się wykonać operację ratującą życie dziewczyny. Potrzebne do zabiegu narzędzia chirurgiczne kradnie Pawlickiemu, miejscowemu lekarzowi i przeprowadza udanie trepanację czaszki. W tym czasie rodzice zabierają młodego hrabiego do szpitala i informują, że Marysia zmarła. Hrabia wyjeżdża na rekonwalescencję z Polski. Marysia powoli odzyskuje zdrowie. 
Hrabia Czyński wraca do Polski i planuje popełnić samobójstwo na grobie Marysi. Wychodząc z domu oddaje list pożegnalny lokajowi Franciszkowi. Jednocześnie pyta go o miejsce pochówku Marysi. Zaskoczony Franciszek informuje hrabiego, że jego ukochana żyje, ma się dobrze i mieszka w młynie. Czyński gna powozem pełnym ściętych róż do młyna. Rodzice Czyńskiego przerażeni listem samobójczym syna akceptują Marysię jako synową. Kosiba za kradzież zostaje skazany na 3 lata więzienia. Wdzięczna Kosibie para zatrudnia adwokata, który sprowadza profesora Dobranieckiego jako eksperta w ponownym procesie. Profesor Dobraniecki stwierdza, iż wszystkie zabiegi wykonane przez Kosibę zostały wykonane zgodnie ze sztuką lekarską. Po wezwaniu na świadka Marysi, profesor rozpoznaje w znachorze profesora Rafała Wilczura, od lat uznanego za zaginionego. Dzięki temu znachor zostaje uwolniony i oczyszczony ze stawianych mu zarzutów. Jednocześnie Marysia okazuje się jego córką.
Obsada.
"Źródło: Filmpolski.pl"
Produkcja.
Reżyser filmu, Jerzy Hoffman, zainteresował się adaptacją powieści Tadeusza Dołęgi-Mostowicza jako kolejny filmowiec po Michale Waszyńskim, znanym z dwóch ekranizacji losów profesora Wilczura. Główną rolę Hoffman powierzył Jerzemu Bińczyckiemu. Natomiast postać Prokopa ucieleśnił Bernard Ładysz, który opanował zabużański akcent charakterystyczny dla Kresów Wschodnich. Film ilustrowała emocjonalna muzyka Piotra Marczewskiego, a operatorem filmu Hoffman mianował Jerzego Gościka, który często na planie posługiwał się transfokacjami.
Zdjęcia do filmu kręcono w następujących lokacjach:
Odbiór.
"Znachor" był olbrzymim sukcesem kasowym. Według ustaleń Emila Sowińskiego film Hoffmana zgromadził w kinach około 5,7 miliona widzów. W chwili premiery krytycy "Znachora" traktowali pobłażliwie. Jerzy Płażewski w recenzji dla „Rzeczpospolitej” pisał: „Hoffman jest jednym z dwóch-trzech polskich reżyserów, który bez żenady dąży do sukcesu kasowego […]. Nie widzę w takim nastawieniu nic zdrożnego”. Bożena Janicka, pisząc dla magazynu „Film”, nazwała film Hoffmana „baśnią bardzo specjalną, wschodnioeuropejską w dawnym rozumieniu tego słowa”.
Zdaniem Odysa Korczyńskiego z portalu Film.org.pl jedyną zaletą Hoffmanowskiej adaptacji "Znachora" jest rola Jerzego Bińczyckiego: „Żaden inny aktor w tym właśnie filmie Hoffmana nie skradł tak swoją postacią uwagi widzów, na szczęście dla całości produkcji, która jest raczej nieskomplikowaną i dość płytko zaprezentowaną historią, miejscami aż nazbyt specjalnie łzawą pod publiczkę”. Kalina Mróz z „Gazety Wyborczej” pisała, że po latach trudno „dać wiarę udanym operacjom przeprowadzanym przez Wilczura po kilkunastu latach bez praktyki. Rażą naiwne zbiegi okoliczności i przesłodzone zakończenie”.
Zwolennicy filmowego "Znachora" uzasadniali z kolei jego powodzenie wśród publiczności „dobrocią i ciepłem”. Alicja Cembrowska z portalu NaTemat.pl uznawała, że reżyser „zrealizował tak zwany "comfort movie". Produkcję, którą włączamy, gdy nam smutno, źle i zimno. Gdy chcemy przypomnieć sobie, jak ważna jest miłość. I bycie dobrym. I uczciwym”.

</doc>
<doc id="535121" url="https://pl.wikipedia.org/wiki?curid=535121" title="Język galindyjski">
Język galindyjski

Język galindyjski – wymarły język z zespołu zachodniobałtyckiego języków bałtyckich, którym posługiwało się plemię Galindów. Nie istnieją lub nie zachowały się żadne źródła pisane tego języka.

</doc>
<doc id="535122" url="https://pl.wikipedia.org/wiki?curid=535122" title="Prosto z serca">
Prosto z serca

Hum Dil De Chuke Sanam (polski tytuł: Prosto z serca, rosyjski: "Na wieki twoja", angielski: "Straight From the Heart", niemiecki: "Ich gab Dir mein Herz, Geliebter"; tłum. tytułu: "Podarowałem moje serce") – bollywoodzki film, który miał premierę w 1999 roku. Film wyreżyserował Sanjay Leela Bhansali. Występują w nim gwiazdy Bollywoodu: Salman Khan, Ajay Devgan i Aishwarya Rai. Część obrazu była kręcona w Budapeszcie, na Węgrzech (w filmie pełnią one rolę Włoch).
Fabuła.
Sameer (Salman Khan) (pół Włoch, pół Hindus) przyjeżdża do domu Pandita Darbara (Vikram Gokhale) – wybitnego znawcy indyjskiej muzyki tradycyjnej z prośbą o naukę. Jako gość dostaje najlepszy pokój w domu, jednak jego właścicielka Nandini (Aishwarya Rai) nie jest tym zachwycona i jako jedyna z całej rodziny nie ulega urokowi Sameera. Z czasem początkowa niechęć zamienia się w miłość. Kiedy ich romans wychodzi na jaw, Pandit zakańcza naukę Sameera i każe mu wyjechać. Chłopak wraca do Włoch, jednak nadal pisze listy do ukochanej. Niestety Nandini odbiera je dopiero po ślubie z Vanrajem (Ajay Devgan).
Zdjęcia.
Zdjęcia do filmu realizowane były na terenie Węgier (Budapeszt), Indii (Mandvi, Bhudź, Gondal, Jaisalmer, Dźodhpur, Hajdarabad – studio).

</doc>
<doc id="535123" url="https://pl.wikipedia.org/wiki?curid=535123" title="Tas-Kystabyt">
Tas-Kystabyt

Tas-Kystabyt także Chriebiet Saryczewa (ros. "Хребет Сарычева, Тас-Кыстабыт") – pasmo górskie w azjatyckiej części Rosji, w południowej części Gór Czerskiego, na Wyżynie Jańsko-Ojmiakońskiej.
Oddziela Płaskowyż Ojmiakoński od Płaskowyżu Nerskiego. Leży między doliną rzeki Indygirki, a doliną rzeki Nery. Długość pasma wynosi około 180 km. Najwyższy szczyt ma wysokość 2341 m n.p.m. 
Pasmo wypiętrzone zostało w czasie orogenezy alpejskiej; zbudowane jest z mułowców i iłowców z intruzjami granitów. 
W niższych partiach porośnięte tajgą modrzewiową, w wyższych tundra górska.

</doc>
<doc id="535124" url="https://pl.wikipedia.org/wiki?curid=535124" title="Góry Saryczewa">
Góry Saryczewa



</doc>
<doc id="535125" url="https://pl.wikipedia.org/wiki?curid=535125" title="Język łatgalski">
Język łatgalski

Język łatgalski ("latgaļu volūda") – etnolekt należący do wschodniego zespołu języków bałtyckich, blisko spokrewniony z językiem łotewskim. Posługuje się nim ok. 150–200 tys. osób. Przez wielu językoznawców jest zaliczany do dialektów łotewskich.

</doc>
<doc id="535127" url="https://pl.wikipedia.org/wiki?curid=535127" title="Centrum lim">
Centrum lim



</doc>
<doc id="535129" url="https://pl.wikipedia.org/wiki?curid=535129" title="Gwara zagłębiowska">
Gwara zagłębiowska

Gwara zagłębiowska – mowa ludu zagłębiowskiego, obecnie nieużywana. Należała do dialektu małopolskiego z naleciałościami śląskimi oraz rosyjskimi (głównie w sferze leksykalnej).
Cechy zatracone, to m.in.:
Cechy przetrwałe do dziś:

</doc>
<doc id="535131" url="https://pl.wikipedia.org/wiki?curid=535131" title="Collegium Altum w Poznaniu">
Collegium Altum w Poznaniu

Collegium Altum w Poznaniu – budynek Uniwersytetu Ekonomicznego przy ul. Powstańców Wielkopolskich 16 w centrum Poznania, zbudowany w II poł. XX w. według projektu Lecha Sternala, Witolda Milewskiego i Zygmunta Skupniewicza. Jest najwyższym wieżowcem w Poznaniu.
Historia i charakterystyka.
Studium programowe budynku zaczęło powstawać począwszy od roku 1968 dla ówczesnej Wyższej Szkoły Ekonomicznej. Budowa rozpoczęła się w roku 1974 lub 1976. Część dydaktyczną (wysoką) oddano użytkownikom we wrześniu 1991, a niską (biblioteka) w listopadzie 1995 (łącznie od projektu do ukończenia budowy upłynęło 27 lat). Wejście do biblioteki pierwotnie miało mieć miejsce przez obecny oddział banku, ale zmieniono program użytkowy tej kondygnacji.
Trudną technicznie operacją był montaż masztu telewizyjnego na szczycie obiektu. Operację posadowienia elementu z użyciem śmigłowca Przedsiębiorstwa Produkcji i Montażu Urządzeń Instalacyjnych i Konstrukcji Budowlanych "Instal" z Nasielska przeprowadzono 20 sierpnia 1983 w ciągu pięciu minut (od 9.45 do 9.50). Pierwsza próba, nieudana z uwagi na zbyt silny wiatr, odbyła się dzień wcześniej.
Wieżowiec liczy 78,45 m wysokości (z 25-metrowym masztem zainstalowanym przez śmigłowiec – 103,35 m) oraz posiada kubaturę 83 tys. m³, zaś powierzchnia użytkowa wynosi około 17 tys. m². W jego wnętrzu, na 22 kondygnacjach, znajduje się 485 pomieszczeń, w tym 43 sale dydaktyczne. Collegium wykonano stosując stalową konstrukcję szkieletową, zaś elewację wyłożono charakterystycznymi, czerwonymi płytami z metalu. Budynek jest jednym z najwyższych wieżowców Poznania, a jego sylwetka jest charakterystycznym elementem miejskiego krajobrazu.
Telewizyjny Ośrodek Nadawczy Poznań/Uniwersytet Ekonomiczny.
Programy telewizyjne – analogowe.
Programy analogowe zostały wyłączone z dniem 28 listopada 2012 przed uruchomieniem naziemnej telewizji cyfrowej

</doc>
<doc id="535132" url="https://pl.wikipedia.org/wiki?curid=535132" title="Collegium Altum Akademii Ekonomicznej w Poznaniu">
Collegium Altum Akademii Ekonomicznej w Poznaniu



</doc>
<doc id="535136" url="https://pl.wikipedia.org/wiki?curid=535136" title="Final Fantasy VI">
Final Fantasy VI

Final Fantasy VI ( "Fainaru Fantajī Shikkusu") – gra konsolowa z gatunku jRPG, wydana przez firmę Square w 1994 roku na platformę SNES. Jest to szósta część serii "Final Fantasy". W Stanach Zjednoczonych otrzymała tytuł "Final Fantasy III" z powodu braku poprzednich odsłon w tym kraju.
"Final Fantasy VI" była ostatnią grą z serii wydaną na konsole SNES. Gra została przerobiona i wydana na PlayStation, 1999 rok i Game Boy Advance, 2007 rok, zatytułowana Final Fantasy VI Advance.
Powstawanie.
Zamiast Hironobu Sakaguchi, dotychczasowego twórcy, reżyserii tej gry podjęli się Yoshinori Kitase oraz Hiroyuki Itō. Twórcą ścieżki dźwiękowej był Nobuo Uematsu, a odpowiedzialnym za projekt graficzny Yoshitaka Amano.
W 1995 roku na konsoli Nintendo 64 została pokazana wersja demonstracyjna pod nazwą "Final Fantasy VI: The Interactive CG Game", która przedstawiała bohaterów z "Final Fantasy VI" w wersji trójwymiarowej. Demo stanowiło zapowiedź gry "Final Fantasy VII".
Fabuła.
Gra koncentruje się na konflikcie pomiędzy Imperium a magicznymi istotami zwanymi Esperami. Posiada 14 grywalnych bohaterów. Świat gry osadzony jest w realiach fantasy-steampunk.
Gra zaczyna się w momencie, kiedy gracz steruje dwoma żołnierzami Imperium oraz tajemniczą dziewczyną. Mają oni misję zdobycia Espera ukrywanego przez mieszkańców miasta w kopalniach. Podczas spotkania z Esperem losy dziewczyny oraz magicznego stworzenia ulegają połączeniu. Bohaterka udaje się następnie do domu starca, do którego trafiają za nią strażnicy żądający wydania żołnierza Imperium, wówczas gracz poznaje także imię dziewczęcia (Terra). Postanawia ona zbiec do kopalń, lecz zostaje tam osaczona przez ścigających ją strażników. Jednak zapada się pod nią ziemia, a po upadku traci przytomność. Odnajduje ją później kolejny bohater – Poszukiwacz Przygód imieniem Locke. Z pomocą Mooglesów zamieszkujących jaskinie udaje mu się ją uratować. Wspólnie postanawiają wyruszyć w podróż do Edgara, króla Figaro.

</doc>
<doc id="535137" url="https://pl.wikipedia.org/wiki?curid=535137" title="Piotr Galiński">
Piotr Galiński

Leszek Piotr Galiński (ur. 23 marca 1959 w Olsztynie) – polski tancerz i choreograf specjalizujący się w tańcu jazzowym, towarzyskim i nowoczesnym. Honorowy Prezes Polskiej Federacji Tańca i wykładowca na seminariach szkoleniowych PFT, sędzia Międzynarodowej Organizacji Tańca ("International Dance Organization"). Prezenter telewizyjny, osobowość medialna.
Życiorys.
Urodził się i wychował w Olsztynie. W dzieciństwie trenował lekkoatletykę, był sprinterem w olsztyńskim klubie sportowym Gwardia. Ukończył studia pedagogiczne i choreograficzne w Wyższej Szkole Pedagogicznej w Olsztynie, uczył się też w Policealnym Studium Tanecznym.
Będąc w klasie maturalnej, zaczął pracę jako asystent instruktora tańca w Olsztyńskim Ośrodku Tanecznym. W 1979 założył zespół tańca nowoczesnego „Contra” w Olsztynie, którego był dyrektorem artystycznym. Za swą pracę został wyróżniony nagrodą wojewódzką za upowszechnianie kultury w maju 1986. W 1987 zdał egzamin przed komisją Ministerstwa Nauki i Sztuki, zostając pierwszym polskim tancerzem zawodowym. W kwietniu 1988 „Contra” została przekształcona w Olsztyński Teatr Tańca Piotra Galińskiego, który działał przy Teatrze im. Stefana Jaracza.
W 2007 został prowadzącym formacji tanecznej Kamion Dance. W latach 2007–2013 tworzył choreografie dla Adrianny Patłaszyńskiej, indywidualnej Mistrzyni Świata w stylu jazz dance.
W latach 2005–2011 był jurorem trzynastu edycji programu rozrywkowego TVN "Taniec z gwiazdami".
W 2007 wydał książkę kucharską pt. „Taniec z garami. Kuchnia na moją nutę”. Jesienią 2013 prowadził kulinarny program TVR "Taniec z garami". W 2016 uczestniczył w programie rozrywkowym Polsatu "Top Chef. Gwiazdy od kuchni". Zajął ósme miejsce.
Życie prywatne.
Ma mieszkanie i gospodarstwo w Sorkwitach.

</doc>
<doc id="535138" url="https://pl.wikipedia.org/wiki?curid=535138" title="Józef Unszlicht">
Józef Unszlicht

Józef Unszlicht, ros. "Иосиф Станиславович Уншлихт" (ur. 19 listopada 1879 w Mławie, zm. 29 lipca 1938 w miejscu egzekucji Kommunarka pod Moskwą) – polski i sowiecki działacz komunistyczny pochodzenia żydowskiego, ps. "Jurowski, Leon", z wykształcenia inżynier. 
Życiorys.
Od 1900 w SDKPiL, w latach 1911–1913 członek władz partii w guberni warszawskiej i władz okręgowych partii w Łodzi, jednocześnie członek Zarządu Krajowego. Więziony (kilkakrotnie w X Pawilonie Cytadeli Warszawskiej) i zsyłany za działalność rewolucyjną. Od 1906 w SDPRR. W 1907 uczestnik V zjazdu SDPRR.
Uczestnik przewrotu bolszewickiego (rewolucji październikowej) w Piotrogrodzie. Członek Rewolucyjnej Rady Wojennej, potem członek Kolegium NKWD. Po przewrocie bolszewickim pracował w Radzie Wykonawczej w Irkucku i Komitecie irkuckim SDPRR. Od 1918 współorganizator Armii Czerwonej, w latach 1917–1918 pełnił funkcję członka Centralnego Komitetu Wykonawczego grup SDKPiL w Rosji. W roku 1919 został członkiem Komitetu Centralnego Komunistycznej Partii Litwy i Białorusi. Organizował oddziały Armii Czerwonej na Litwie i w Białorusi. Komisarz ludowy ds. wojskowych oraz członek Rewolucyjnej Rady Wojennej marionetkowej Litewsko-Białoruskiej Republiki Rad, wprowadzał na tych terenach władzę sowiecką. Brał udział w walkach z Wojskiem Polskim w czasie wojny polsko-bolszewickiej, od kwietnia 1918 do stycznia 1919 przewodniczący Kolegium do Spraw Jeńców i Uchodźców ("Центральная коллегия по делам пленных и беженцев, Центропленбеж"), w okresie kwiecień – grudzień 1919 członek Rewolucyjnej Rady Wojennej 16 Armii. W okresie grudzień 1920 – kwiecień 1921 członek Rady Wojskowo Rewolucyjnej Frontu Zachodniego Michaiła Tuchaczewskiego. Jednocześnie od 1920 w Biurze Polskim KC RKP, został latem 1920 członkiem Tymczasowego Komitetu Rewolucyjnego w Białymstoku (tzw. Polrewkom). Był jednym z organizatorów Polskiej Armii Czerwonej. 
W latach 1921–1923 wiceprzewodniczący Czeka, (od 1922 GPU), w latach 1923–1925 członek Wojskowej Rady Rewolucyjnej, szef zaopatrzenia Armii Czerwonej. W 1924 członek Komisji Rewizyjnej WKP(b). W latach 1925–1930 zastępca komisarza ludowego spraw wojskowych i przewodniczący Rady Wojennej Republiki i zastępca komisarza ludowego (ministra) Marynarki Wojennej, jednocześnie od 1927 przewodniczący paramilitarnego Osoawiachimu. W latach 1930–1933 zastępca przewodniczącego Najwyższej Rady Gospodarki Narodowej. W latach 1933–1935 szef Głównego Zarządu Lotnictwa Cywilnego, następnie sekretarz Rady Związkowej CIK ZSRR.
Delegat na IX, X, XII, XIV–XVII zjazd RKP(b)/WKP(b).
W okresie wielkiej czystki 11 czerwca 1937 aresztowany przez NKWD i oskarżony o współpracę z polskim wywiadem. Mimo tortur nie przyznał się do winy, dlatego nie został wykorzystany – jak początkowo planowano – w procesie pokazowym. 28 lipca 1938 skazany przez Kolegium Wojskowe Sądu Najwyższego ZSRR na śmierć z zarzutu "stworzenia organizacji kontrrewolucyjnej, szpiegostwa i przygotowywaniu aktów terroru". Stracony 29 lipca 1938 w miejscu egzekucji Kommunarka, pochowany anonimowo.
Odznaczenia: Order Czerwonego Sztandaru.
Jego bratem był Julian Unszlicht, ksiądz katolicki, a siostrami: Zofia Unszlicht-Osińska i Stefania Brunowa, żona krytyka literackiego i działacza komunistycznego Juliana Bruna.

</doc>
<doc id="535139" url="https://pl.wikipedia.org/wiki?curid=535139" title="Collegium Altum">
Collegium Altum



</doc>
<doc id="535141" url="https://pl.wikipedia.org/wiki?curid=535141" title="Okres godowy">
Okres godowy

Okres godowy – u zwierząt jest to najbardziej korzystny okres, zazwyczaj w porze obfitości pokarmu i wody, w którym zwierzęta te łączą się w pary i przystępują do rozrodu. Jest on różny u różnych gatunków. Występowanie okresów godowych można uzasadnić ewolucyjnym przystosowaniem do występujących w naturze pór roku i mniejszych szans przeżycia młodych zimą niż latem.
Okresy godowe są czasami prezentowane na wykresach, dla pojedynczego gatunku lub dla większej ich grupy. Bywają też zestawiane z innymi okresami, np. przeobrażenia larw. Widać to na poniższym przykładzie prezentującym okresy godowe polskich płazów (kolor zielony), zdefiniowane tu jako okres składania jaj i okresy przeobrażenia (kolor niebieski):
Okresy godowe wielu gatunków mają swoją nazwę, np.:

</doc>
<doc id="535142" url="https://pl.wikipedia.org/wiki?curid=535142" title="Kotlina Krzeszowska">
Kotlina Krzeszowska

 Kotlina Krzeszowska – kotlina w Sudetach Środkowych stanowiąca wschodnią część Kotliny Kamiennogórskiej. Od zachodu graniczy z Górami Kruczymi, od północy i północnego wschodu z pasmem Czarnego Lasu, od wschodu z Górami Suchymi w Górach Kamiennych, natomiast od południa z pasmem Zaworów. W północno-wschodniej części Kotliny znajdują się niewielkie Krzeszowskie Wzgórza.
Budowa geologiczna.
Pod względem budowy geologicznej cała Kotlina Krzeszowska leży w obrębie niecki śródsudeckiej. Zbudowana jest ze skał osadowych permu, kredy i czwartorzędu. Są to zlepieńce, fanglomeraty, piaskowce, mułowce, iłowce powstałe we wczesnym permie (czerwonym spągowcu), piaskowce kwarcowe, piaskowce glaukonitowe, piaskowce wapniste, piaskowce skaleniowe, mułowce i wapienie piaszczyste z późnej kredy oraz żwiry, piaski i gliny zwałowe plejstoceńskie i najmłodsze gliny deluwialne, torfy i żwiry, piaski i mady rzeczne holoceńskie.
Miejscowości.
W obrębie Kotliny Krzeszowskiej leżą:
Częściowo w obrębie Kotliny Krzeszowskiej leżą:

</doc>
<doc id="535146" url="https://pl.wikipedia.org/wiki?curid=535146" title="Królewna Śnieżka i siedmiu krasnoludków (balet)">
Królewna Śnieżka i siedmiu krasnoludków (balet)

Balet "Królewna Śnieżka i Siedmiu Krasnoludków" – balet z muzyką Bogdana Pawłowskiego, którego prapremiera polska miała miejsce 14 marca 1970 roku w Teatrze Wielkim w Łodzi.
Przedstawienie wystawiane było na scenach operowych i deskach teatrów muzycznych w Europie, Azji i Ameryce Północnej (Kanada). Odbyło się 38 premier baletu, ostatnia miała miejsce w Teatrze Muzycznym w Lublinie 11 czerwca 2006 roku.

</doc>
<doc id="535149" url="https://pl.wikipedia.org/wiki?curid=535149" title="Cesar Menotti">
Cesar Menotti



</doc>
<doc id="535150" url="https://pl.wikipedia.org/wiki?curid=535150" title="Paul Xanthos">
Paul Xanthos

Paul J. Xanthos (ur. 1921 na Poros, zm. 12 czerwca 2006 w Hidden Hills) – amerykański trener tenisa.
Kariera zawodowa.
W wieku 2 lat przybył do USA z rodzicami. W młodości łączył naukę z pracą w rodzinnym sklepie z przyprawami. Był kapitanem drużyny tenisowej w szkole średniej i jednocześnie jej trenerem. W 1941 wstąpił do armii amerykańskiej i walczył na froncie filipińskim II wojny światowej. Po wojnie zajął się pracą trenera w szkole średniej North Hollywood High School, gdzie obok tenisa prowadził zajęcia m.in. z koszykówki. Zainicjował także szkolny program nauki golfa.
W 1965 został po raz pierwszy trenerem akademickiej ekipy Los Angeles Pierce College. Osiągnął z reprezentacją uczelni szereg sukcesów, zdobywając 23 tytuły mistrza konferencji i notując długie serie zwycięstw (96 spotkań z rzędu, także odpowiednio 50, 37, 27). Łącznie pod jego kierunkiem Pierce College wygrało 550 spotkań w rozgrywkach akademickich, przegrało 94. Xanthos znany był z dyscypliny, jaką zaprowadzał w ekipie oraz umiejętności tworzenia atmosfery walki zespołowej.
W 1989 przeszedł na emeryturę, ale powrócił do pracy z ekipą Pierce College na rok w 1999 i jeszcze raz w 2005 w wieku 84 lat. Był autorem publikacji tenisowych, m.in. znanego podręcznika wykorzystywanego w uczelniach amerykańskich ("Tennis", z Joan D. Johnson, późniejsze wydania także z Ann Lebedeff). Prowadził seminaria i kursy trenerskie, był jednym z inicjatorów powołania Narodowej Konferencji Trenerów przy federacji krajowej "United States Tennis Association". Został uhonorowany nagrodą za zasługi dla "USTA" w 1974 oraz licznymi tytułami trenera roku. Jego nazwisko wpisano do Hall of Fame "United States Professional Tennis Association" (najstarszej amerykańskiej organizacji zrzeszającej trenerów tenisa) w 1999 oraz Hall of Fame "Intercollegiate Tennis Association" (organizatora rozgrywek międzyuczelnianych) w 1994.

</doc>
<doc id="535152" url="https://pl.wikipedia.org/wiki?curid=535152" title="Teatr Muzyczny „Roma”">
Teatr Muzyczny „Roma”

Teatr Muzyczny ROMA – teatr muzyczny miasta stołecznego Warszawy, mieszczący się przy ul. Nowogrodzkiej 49. Posiada dwie sceny: główną (Duża Scena) na 999 miejsc oraz kameralną (Nova Scena) na 150 miejsc z wejściem od ulicy św. Barbary 12.
Historia.
Budynek Domu Akcji Katolickiej im. Piusa XI przy ul. Nowogrodzkiej 49 powstał w latach 30. ubiegłego wieku i lata II wojny światowej przetrwał bez większych zniszczeń. Po 1945 głównym użytkownikiem teatru była Opera Warszawska, która funkcjonowała tam do roku 1965 (do czasu ukończenia odbudowy i otwarcia gmachu Teatru Wielkiego przy pl. Teatralnym w Warszawie.) Następnie przy ul. Nowogrodzkiej 49 funkcjonowała Operetka Warszawska. W latach 90. XX wieku budynek powrócił do majątku kościoła, a sam nadzór organizacyjny i merytoryczny nad teatrem przejęło miasto stołeczne Warszawa – od tamtej pory jest to stołeczna instytucja kultury.
W 1994 roku dyrekcję Operetki objął Bogusław Kaczyński, który przemianował instytucję na Teatr Muzyczny ROMA. Za jego kadencji scena ta „specjalizowała się w prezentacji operowych, baletowych i operetkowych”. W 1998 na dyrektora powołany został Wojciech Kępczyński. Zmienił on profil teatru na czysto musicalowy (choć w pierwszych latach po objęciu dyrekcji wystawił jeszcze dwa tytuły operetkowe) i zrezygnował z posiadania przez teatr etatowego zespołu na rzecz angażowania artystów na kontrakty do poszczególnych produkcji. Od roku 2008 wprowadził też tzw. system „westendowy”, czyli granie tylko jednego tytułu na Dużej Scenie siedem razy w tygodniu – tak długo, jak utrzymuje się zainteresowanie widzów.
Profil działalności.
Od 1998 w teatrze realizowane są inscenizacje zarówno światowej klasyki musicalowej jak i rodzimych tytułów. Z Broadwayu i West Endu sprowadzone zostały m.in. takie tytuły jak „Miss Saigon” (2000), „Koty” (2004), „Upiór w operze” (2008), „Les Misérables” (2010) czy „Mamma Mia!” (2015). Wszystkie pokazano w tłumaczeniu na języku polski i w wersji non-replica. Natomiast rodzimi twórcy przygotowali prapremiery trzech własnych musicali:„Piotruś Pan” (2000), „Akademia Pana Kleksa” (2007) i „Piloci” (2017). 
Trzy tytułu najdłużej grane w Teatrze Muzycznym ROMA to:
Od 2015 kierownikiem literackim teatru jest Michał Wojnarowski.
Musicale.
Dotychczasowe premiery na Dużej Scenie:
NOVA Scena.
W grudniu 2009 roku pojawiła się na teatralnej mapie Warszawy NOVA Scena Teatru Muzycznego Roma. Jest to kameralna przestrzeń zaaranżowana w dawnej sali prób orkiestry, w przyziemiu od strony ul. Św. Barbary. Stanowi kontrapunkt wobec dużej sceny musicalowej i w jej repertuarze znajdują się mniejsze formy: przedstawienia muzyczne dla dzieci oraz kameralne musicale i spektakle muzyczne dla dorosłej widowni. Przedstawienia prezentowane na tej scenie reżyserowali m.in. Wojciech Kępczyński, Jakub Szydłowski, Anna Sroka-Hryń i Łukasz Czuj. Tu także goszczą koncerty z cyklu „Dobry Wieczór Jazz”, nad którym patronat sprawuje Krzysztof Herdzin. 
Premiery na Novej Scenie: 

</doc>
<doc id="535156" url="https://pl.wikipedia.org/wiki?curid=535156" title="Javier Alejandro Mascherano">
Javier Alejandro Mascherano



</doc>
<doc id="535157" url="https://pl.wikipedia.org/wiki?curid=535157" title="Javier Mascherano">
Javier Mascherano

Javier Alejandro Mascherano (wymowa hiszpańska: [], włoska: []; ur. 8 czerwca 1984 w San Lorenzo) – argentyński piłkarz, grający na pozycji pomocnika lub obrońcy. Były reprezentant Argentyny.
Kariera klubowa.
Początki.
Mascherano występował w zespole Renato Cesarini z siedzibą w Rosario, który powstał na cześć byłego piłkarza argentyńskiego. Grał również jako napastnik w lokalnych zespołach z San Lorenzo – zespołach Alianza i Barrio Vila, gdzie trenował go ojciec. W wieku 11 lat trafił do szkółki piłkarskiej River Plate. W 1999 roku z zespołem U-15 wyjechał do Manchesteru, gdzie grał w turnieju piłkarskim organizowanym przez Manchester United.
River Plate.
W 2003 roku Mascherano został włączony do pierwszego zespołu River Plate. Zadebiutował 3 sierpnia 2003 roku w meczu z Nueva Chicago. Sezon 2003/2004 zakończył z 21 występami w lidze. Ze swoim klubem wygrał także rozgrywki Clausury, zamykające sezon. Z drużyną River Plate dotarł także do półfinału Copa Libertadores 2004, w którym przegrał z Boca Juniors.
W sierpniu 2004 roku Arsenal złożył ofertę kupna Mascherano za 7,5 miliona funtów. Zainteresowany Argentyńczykiem był także Real Madryt oraz Juventus F.C.. Mascherano pozostał jednak w Argentynie, ponieważ dwie agencje piłkarskie, które miały prawo transferu zawodnika – Global Soccer Agencies i Mystere Services Ltd – miały inne plany.
W sezonie 2004/2005 Mascherano rozegrał 25 ligowych meczów.
Corinthians.
W 2005 roku Mascherano za 7,5 miliona funtów trafił do Corinthians Paulista. Zadebiutował w tym klubie 10 lipca w wygranym 3:1 meczu z SE Palmeiras. W sierpniu 2005 został nominowany do tytułu piłkarza roku młodego pokolenia według FIFPro, który ostatecznie powędrował do Wayne'a Rooneya. Po rozegraniu dziewięciu spotkań, we wrześniu 2005 roku doznał kontuzji, która wykluczyła go z gry na pół roku i na boisko powrócił w marcu 2006 roku.
W sezonie 2005 Mascherano wystąpił siedmiokrotnie w lidze. Został także ze swoim zespołem mistrzem Brazylii. W kolejnym sezonie rozegrał 10 ligowych spotkań. W kolejnym sezonie jego klub walczył o utrzymanie w lidze, a Mascherano rozegrał 10 meczów.
West Ham United.
Mimo iż Mascherano powiedział, że pozostanie w Corinthians aby pomóc temu zespołowi w utrzymaniu się w lidze to 31 sierpnia 2006 roku trafił do West Ham United za 339 tysięcy funtów. Klub ten zapłacił również 800 tysięcy dwóm agencjom piłkarskim, które posiadały prawa do zawodnika. W klubie tym zadebiutował 13 września w meczu Pucharu UEFA z US Palermo (przegrana 0:1). Trzy dni później zadebiutował w Premier League w przegranym 0:2 meczu z Newcastle United&lt;ref name="whu06/07"&gt;&lt;/ref&gt;.
W West Ham United Mascherano nie był podstawowym zawodnikiem. Klub ten nie wygrał żadnego spotkania, w którym wystąpił. W środku pomocy grali najczęściej Nigel Reo-Coker i Hayden Mullins, których Alan Pardew uznawał za bardziej doświadczonych. Podobnie postępował jego następca, Alan Curbishley. Mascherano rozegrał łącznie siedem meczów w West Ham United, w tym pięć w lidze.
Liverpool.
16 stycznia 2007 roku Liverpool poprosił FIFA o zgodę na wypożyczenie Mascherano z Corinthians. 31 stycznia FIFA wyraziła zgodę. Tego samego dnia zawodnik został wypożyczony na półtora roku za 1,6 miliona funtów z możliwością wykupu zawodnika. Mimo iż umowa została podpisana jeszcze przed zakończeniem okienka transferowego, to władze Premier League musiały sprawdzić czy nie złamane zostały żadne przepisy.
20 lutego pozwolono zarejestrować Mascherano jako zawodnika Liverpoolu i cztery dni później zadebiutował w wygranym 4:0 meczu z Sheffield United. Po swoim pierwszym spotkaniu Mascherano otrzymał pochwały od Rafaela Beníteza i Stevena Gerrarda. 3 kwietnia Mascherano zadebiutował w Lidze Mistrzów w meczu z PSV Eindhoven. Liverpool dotarł do finału tych rozgrywek, w którym zagrał z AC Milan. W meczu tym Mascherano zagrał do 78. minuty, kiedy to został zmieniony przez Petera Croucha i otrzymał także żółtą kartkę. Liverpool przegrał 2:1. Sezon 2006/2007 zakończył z 11 występami we wszystkich rozgrywkach&lt;ref name="lfc06/07"&gt;&lt;/ref&gt;.
28 października 2007 roku w zremisowanym 1:1 meczu z Arsenalem doznał kontuzji stopy. Mimo to 31 października zmienił w 87. minucie spotkania Pucharu Ligi z Cardiff City Lucasa Leivę. 29 lutego 2008 Mascherano został wykupiony z Media Sports Investment przez Liverpool i podpisał czteroletni kontrakt. Kwota zapłacona przez klub wyniosła około 17–19 milionów funtów. 15 marca w wygranym 2:1 spotkaniu Premier League z Reading strzelił swoją pierwszą bramkę dla Liverpoolu. Sezon 2007/2008 zakończył z 41 występami we wszystkich rozgrywkach&lt;ref name="lfc07/08"&gt;&lt;/ref&gt;.
W sezonie 2008/2009 rozegrał 38 spotkań&lt;ref name="lfc08/09"&gt;&lt;/ref&gt;.
17 października 2009 roku Mascherano rozegrał setne spotkanie dla Liverpoolu. Był to mecz z Sunderlandem.
FC Barcelona.
W sierpniu 2010 roku podpisał kontrakt z hiszpańskim klubem FC Barcelona. W sezonie 2010/2011 zdobył Mistrzostwo Hiszpanii i wygrał Ligę Mistrzów. W ostatnim sezonie pod wodzą Josepa Guardioli Javier Mascherano razem z drużyną sięgnął po cztery trofea: Copa del Rey, Klubowe Mistrzostwa Świata, Superpuchar Hiszpanii i Superpuchar Europy. Był to jego najlepszy dotychczasowy sezon.
Hebei China Fortune.
24 stycznia 2018 roku chiński klub Hebei China Fortune poinformował, że Mascherano zostanie ich nowym piłkarzem.
Estudiantes de La Plata.
W dniu 23 listopada 2019 roku ogłoszono, że Mascherano dołączy do argentyńskiego klubu Estudiantes de La Plata w styczniu 2020 roku. Oficjalny debiut zaliczył w meczu ligowym z San Lorenzo 25 stycznia 2020 roku, który zakończył się remisem 1:1.
15 listopada 2020 roku Mascherano ogłosił przejście na piłkarską emeryturę.
Kariera reprezentacyjna.
W 2001 roku Mascherano grał na Mistrzostwach Świata U-17. Argentyna odpadła w półfinałach po porażce z Francją i ostatecznie zajęła czwarte miejsce, a on sam zagrał we wszystkich sześciu meczach swojego zespołu. Mascherano wystąpił także na Mistrzostwach Świata U-20 w 2003 roku.
W reprezentacji debiutował 16 lipca 2003 w meczu z Urugwajem. Brał udział w Copa América 2004 (srebrny medal) oraz w finałach MŚ 2006. Z drużyną młodzieżową zdobył złoty medal Igrzysk Olimpijskich w Atenach i Igrzysk Olimpijskich w Pekinie. Od dnia 10 listopada 2008 roku jest jej kapitanem, opaskę wręczył mu nowy szkoleniowiec Diego Maradona.
30 czerwca 2018 po meczu na MŚ w Rosji w meczu z reprezentacją Francji zakończył karierę reprezentacyjną .
Styl gry.
Mascherano jest prawonożnym defensywnym pomocnikiem. Rozgrywa dobrze piłkę, wykonuje dokładne podania, umie umiejętnie przerywać akcje przeciwników, jest szybki oraz waleczny. Zawsze jest "silnikiem" zespołu, w którym występuje. Mimo to Mascherano nie oddaje dokładnych strzałów na bramkę, co jednak nie jest zadaniem defensywnego pomocnika.
Jorge Valdano określił Mascherano "skrzyżowaniem Diego Simeone i Fernando Redondo", a Diego Maradona nazwał go "graczem-potworem". Kibice Liverpoolu nazywają Javiera właśnie "Monster Masch", czyli potwór.
Życie prywatne.
Mascherano urodził się 8 czerwca 1984 roku. Jego ojciec, Oscar grał jako napastnik w zespole Newell's Old Boys.
W czerwcu 2008 roku poślubił Fernandę, która przez wiele lat była jego dziewczyną. Para ma dwie córki: Lolę i Almę.
Od 2004 roku posiada również obywatelstwo włoskie.

</doc>
<doc id="535158" url="https://pl.wikipedia.org/wiki?curid=535158" title="Zvonimir Soldo">
Zvonimir Soldo

Zvonimir Soldo (ur. 2 listopada 1967 w Zagrzebiu) – chorwacki piłkarz grający na pozycji obrońcy lub pomocnika. Z reprezentacją Chorwacji, w której barwach rozegrał 61 meczów, zdobył brązowy medal na Mistrzostwach Świata 1998. Jest wychowankiem Dinama Zagrzeb, w którym zdobył mistrzostwo i Puchar Chorwacji. Przez dziesięć lat był zawodnikiem VfB Stuttgart. Piłkarską karierę zakończył w maju 2006 roku.
Sukcesy piłkarskie.
W Bundeslidze rozegrał 301 meczów i strzelił 15 goli.
W reprezentacji Chorwacji od 1994 do 2002 roku rozegrał 61 meczów i strzelił 3 bramki – brązowy medal Mistrzostw Świata 1998 oraz starty w Euro 1996 (ćwierćfinał) i Mundialu 2002 (runda grupowa).

</doc>
<doc id="535162" url="https://pl.wikipedia.org/wiki?curid=535162" title="Carlos Alberto Tevez">
Carlos Alberto Tevez



</doc>
<doc id="535163" url="https://pl.wikipedia.org/wiki?curid=535163" title="Sadus">
Sadus

Sadus – amerykańska grupa wykonująca muzykę z pogranicza thrash i death metalu. Powstała 1984 roku w Antioch w stanie Kalifornia.

</doc>
<doc id="535164" url="https://pl.wikipedia.org/wiki?curid=535164" title="Guy-Manuel de Homem-Christo">
Guy-Manuel de Homem-Christo

Guy-Manuel de Homem-Christo, właśc. Guillaume Emmanuel Paul de Homem-Christo (ur. 8 lutego 1974) – francuski muzyk pochodzenia portugalskiego. Wraz ze szkolnym kolegą Thomasem Bangalterem założył zespół Daft Punk. Po raz pierwszy muzycy spotkali się w 1987, debiutując kilka lat później z Laurentem Brancowitzem jako zespół Darlin'. Jest współzałożycielem grupy Le Knight Club (wraz z Érikiem Chedeville'em).

</doc>
<doc id="535170" url="https://pl.wikipedia.org/wiki?curid=535170" title="Igor Štimac">
Igor Štimac

Igor Štimac (ur. 6 września 1967 w Metkoviciu) – chorwacki piłkarz grający na pozycji środkowego obrońcy, stopera lub defensywnego pomocnika. Z reprezentacją Chorwacji, w której barwach rozegrał 53 mecze, zdobył brązowy medal na Mistrzostwach Świata 1998. Jako zawodnik występował m.in. w Hajduku Split oraz w klubach angielskiej Premier League – Derby County i West Ham United.
Sukcesy piłkarskie.
W reprezentacji Chorwacji od 1992 do 2002 roku rozegrał 53 mecze i strzelił 2 bramki – brązowy medal Mistrzostw Świata 1998 oraz start w Euro 1996 (ćwierćfinał).

</doc>
<doc id="535171" url="https://pl.wikipedia.org/wiki?curid=535171" title="Igor Stimac">
Igor Stimac



</doc>
<doc id="535172" url="https://pl.wikipedia.org/wiki?curid=535172" title="Igor Stimać">
Igor Stimać



</doc>
<doc id="535176" url="https://pl.wikipedia.org/wiki?curid=535176" title="Kim Kallstrom">
Kim Kallstrom



</doc>
<doc id="535185" url="https://pl.wikipedia.org/wiki?curid=535185" title="Mario Stanić">
Mario Stanić

Mario Stanić (ur. 10 kwietnia 1972 w Sarajewie) − chorwacki piłkarz, grający na pozycji napastnika lub prawego pomocnika. Z reprezentacją Chorwacji, w której barwach rozegrał 49 meczów, zdobył brązowy medal na Mistrzostwach Świata 1998. Jako zawodnik występował m.in. w Dinamie Zagrzeb, Benfice Lizbona, Club Brugge, AC Parmie, a piłkarską karierę z powodu kontuzji kolana zakończył w 2004 roku w Chelsea F.C. W 1996 roku był królem strzelców ligi belgijskiej.
Sukcesy piłkarskie.
W 1996 roku z dorobkiem 20 goli został królem strzelców ligi belgijskiej.
W reprezentacji Chorwacji od 1995 do 2003 roku rozegrał 49 meczów (rekord) i strzelił 7 bramek – brązowy medal Mistrzostw Świata 1998 oraz starty w Euro 1996 (ćwierćfinał) i Mundialu 2002 (runda grupowa).

</doc>
<doc id="535186" url="https://pl.wikipedia.org/wiki?curid=535186" title="Mario Stanic">
Mario Stanic



</doc>
<doc id="535188" url="https://pl.wikipedia.org/wiki?curid=535188" title="Silvio Marić">
Silvio Marić

Silvio Marić (ur. 20 marca 1975 w Zagrzebiu), chorwacki piłkarz, występujący na pozycji ofensywnego pomocnika. Z reprezentacją Chorwacji, w której barwach rozegrał 19 meczów, zdobył brązowy medal na Mistrzostwach Świata 1998. Był zawodnikiem m.in. Newcastle United, FC Porto i Panathinaikosu AO, ale w żadnej z tych drużyn nie potrafił na dłużej przebić się do pierwszej jedenastki. Od czerwca 2005 roku grał w Dinamie Zagrzeb, klubie, którego był wychowankiem, jednak pod koniec sezonu 05/06 zerwał kontrakt z klubem.
Sukcesy piłkarskie.
W reprezentacji Chorwacji od 1997 do 2002 roku rozegrał 19 meczów i strzelił 1 bramkę – brązowy medal Mistrzostw Świata 1998.

</doc>
<doc id="535190" url="https://pl.wikipedia.org/wiki?curid=535190" title="Emilian Dolha">
Emilian Dolha

Emilian Ioan Dolha (ur. 3 listopada 1979 roku w Turdzie) – rumuński piłkarz, występujący na pozycji bramkarza. Obecnie jest trenerem bramkarzy w Universitatei Kluż.
Karierę zaczynał klubach Glorii Bystrzyca oraz Olimpia Satu Mare. W 2000 roku przeniósł się do Rapidu Bukareszt z którym zdobył mistrzostwo Rumunii w 2003 roku oraz dwukrotnie puchar krajowy oraz superpuchar. Następnie przez dwa lata grał w Polsce, w Wiśle Kraków i Lechu Poznań, po czym powrócił do Rumunii i został zawodnikiem Dinama Bukareszt. Grał tam przez trzy sezony po czym przeniósł się do Fakiełu Woroneż. Następnie wrócił do Glorii Bystrzyca, a karierę kończył w Universitatei Kluż, gdzie następnie został trenerem bramkarzy.
Dolha grał w juniorskiej reprezentacji Rumunii U-18 oraz młodzieżowej U-21, dwukrotnie wystąpił w pierwszej reprezentacji Rumunii.
Kariera klubowa.
Gloria Bystrzyca.
Jest wychowankiem klubu Gloria Bystrzyca. W pierwszej drużynie klubu z Bystrzycy Dolha zadebiutował w sezonie 1996/1997. Drugi mecz w pierwszej drużynie rozegrał dopiero w sezonie 1998/1999. Ostatecznie w Glorii Dolha zagrał trzy mecze i przed sezonem 1999/2000 przeszedł do grającej w Divizji B Olimpii Satu-Mare.
Olimpia Satu-Mare.
W drugoligowej Olimpii Dolha rozegrał 13 meczów, a po sezonie przeszedł do stołecznego Rapidu.
Rapid Bukareszt.
W ciągu pierwszych dwóch lat w barwach Rapidu w lidze rozegrał piętnaście meczów. W trakcie sezonu 2001/2002 zadebiutował w rozgrywkach europejskich. Miejsce w podstawowej jedenastce wywalczył dopiero na początku sezonu 2002/03, który zakończył się dla klubu odzyskaniem po czteroletniej przerwie tytułu mistrza kraju. Dolha miał pewne miejsce w zespole do 2005 roku, kiedy po kłótni z prezesem został odesłany do drużyny rezerw.
Wisła Kraków.
Po zakończeniu sezonu 2005/2006 przeszedł do Wisły Kraków, której trenerem był jego rodak Dan Petrescu. Początkowo w drużynie wicemistrza Polski był tylko zmiennikiem Mariusza Pawełka. Miejsce w wyjściowym składzie uzyskał dopiero po odejściu Petrescu. Nowy trener Dragomir Okuka, wobec kontuzji Mariusza Pawełka, postawił właśnie na Dolhę. Po udanych występach w 2006 roku Dolha został nominowany do Piłkarskiego Oscara w prestiżowym plebiscycie Canal Plus. Rumun przegrał tylko jednym głosem z bramkarzem Legii, Łukaszem Fabiańskim. Przez czytelników Gazety Krakowskiej został wybrany na najlepszego piłkarza Wisły w rundzie jesiennej sezonu 2006/2007. Tygodnik Piłka Nożna umieścił go w jedenastce najlepszych obcokrajowców ligi. W sumie w Wiśle Dolha zagrał 20 razy w lidze, trzy razy w Pucharze Ekstraklasy, raz w Pucharze Polski oraz pięć razy w Pucharze UEFA. Kontrakt rumuńskiego bramkarza obowiązywał do końca czerwca 2007 roku i zawarta w nim była opcja automatycznego przedłużenia umowy o kolejne cztery lata. Klub postanowił skorzystać z tej opcji, jednak według Dolhy i jego przedstawicieli zapis o jednostronnym podjęciu decyzji o przedłużeniu umowy był niezgodny z prawem, a zawodnik 5 czerwca zdecydował się podpisać kontrakt z Lechem Poznań.
Lech Poznań.
Ostatecznie sprawą zajął się Wydział Gier Polskiego Związku Piłki Nożnej, który przyznał rację piłkarzowi i 31 lipca uprawnił go do gry w Lechu. Dolha zadebiutował w meczu trzeciej kolejki z Górnikiem Zabrze. W szóstej kolejce ligowej Lech podejmował na wyjeździe były klub Rumuna, Wisłę Kraków. Dolha, wygwizdany przez kibiców Wisły dał sobie strzelić cztery gole w pierwszej połowie. Trener Franciszek Smuda postanowił go zmienić w przewie meczu, tłumacząc później na konferencji prasowej, że Dolha był załamany i nie nadawał się do dalszej gry. Dolha nie wystąpił w następnych dwóch spotkaniach ligowych, natomiast zagrał w meczu Pucharu Ekstraklasy, 19 września. Do bronienia w lidze powrócił 29 września, a po trzech kolejkach doznał urazu łokcia, co spowodowało, że do 10 stycznia 2008 roku musiał pauzować. W rundzie wiosennej zagrał tylko w trzech ostatnich kolejkach ligowych. W sumie w barwach Lecha Poznań Dolha zagrał w 10 meczach ligowych, jednym w Pucharze Ekstraklasy i 1 w Młodej Ekstraklasie. 15 maja 2008 roku Dolha rozwiązał kontrakt z poznańskim klubem za porozumieniem stron.
Dinamo Bukareszt.
27 czerwca Dolha podpisał kontrakt z Dinamem Bukareszt. W pierwszym sezonie rozegrał tylko pięć meczów w Lidze 1, będąc zmiennikiem Bogdan Lobonţa. W sezonie 2009/2010 Dolha był pierwszym bramkarzem Dinama Bukareszt i rozegrał 22 spotkania ligowe. W rozgrywkach Ligi Europy w meczu z austriackim SK Sturm Graz obronił rzut karny wykonywany przez Samira Muratovica.
Przed sezonem 2010/2011 Dinamo pozyskało dwóch nowych bramkarzy, Kristijana Naumovskiego oraz Cristiana Bălgrădeana. Dolha rozpoczął sezon w drużynie rezerwowej i zagrał w trzech meczach drugiej ligi, a w pierwszej drużynie bronił George Curca. Następnie zastąpił go Naumovski, ale szybko stracił miejsce w składzie. 22 sierpnia Dolha wrócił do pierwszego składu Dinama na mecz Pucharu Rumunii z Ceahlaul Piatra Neamt. Od 9 kolejki Dolha zagrał w 14 meczach ligowych, opuszczając tylko mecz ze Sportulem Studentesc. Dolha był pierwszym bramkarzem aż meczu z FC Braszow, w którym musiał zejść w 87 minucie z powodu kontuzji. 15 czerwca 2011 roku skończył się mu kontrakt z Dinamem.
Fakieł Woroneż i powrót do Rumunii.
Będąc wolnym zawodnikiem Dolha przeszedł do Fakiełu Woroneż, grającego w rosyjskiej pierwszej lidze. Grał tam przez cały 2011 rok, a następnie wrócił do Rumunii, gdzie kończył karierę w Glorii Bystrzyca i Universitatei Kluż. W tym ostatnim klubie został trenerem bramkarzy.
Kariera reprezentacyjna.
Dolha grał w juniorskiej reprezentacji Rumunii U-18 oraz młodzieżowej U-21, występując w meczach eliminacji do Mistrzostw Europy obu kategorii wiekowych.
W seniorskiej reprezentacji Rumunii rozegrał dwa mecze - w grudniu 2000 roku wystąpił w wygranym 3:2 spotkaniu towarzyskim z Algierią, a w styczniu 2004 roku z Gruzją w 83' minucie zmienił na boisku Bogdana Steleę.

</doc>
<doc id="535191" url="https://pl.wikipedia.org/wiki?curid=535191" title="Brujeria">
Brujeria

Brujeria – meksykański zespół wykonujący muzykę z pogranicza death metalu i grindcore’u. Grupa powstała w 1989 roku w Tijuanie (stan Kalifornia Dolna).

</doc>
<doc id="535195" url="https://pl.wikipedia.org/wiki?curid=535195" title="Robert Prosinečki">
Robert Prosinečki

Robert Prosinečki (wym. []; ur. 12 stycznia 1969 w Villingen-Schwenningen) – chorwacki piłkarz, występował na pozycji ofensywnego pomocnika.
Życiorys.
Syn Serba i Chorwatki. Urodził się w Villingen-Schwenningen, NRF, gdzie jego rodzice byli gastarbeiterami.
Do rodzinnej Chorwacji wrócił w wieku dziesięciu lat, tam w grupach juniorskich Dinama Zagrzeb, kontynuował juniorską karierę.
Kariera piłkarska.
Jego pierwszym profesjonalnym klubem było Dinamo Zagrzeb. W stołecznej drużynie rozegrał tylko dwa spotkania, po roku odchodząc do Crveny Zvezdy Belgrad. Tam talent pomocnika rozbłysł pełnym blaskiem. W czasie czteroletniej gry dla klubu, zdobył z nim trzy mistrzostwa Jugosławii, jeden krajowy Puchar, zwieńczając pobyt triumfem w Pucharze Mistrzów.
Latem 1991 roku został piłkarzem Realu Madryt, przechodząc do hiszpańskiego klubu za kwotę 8 milionów dolarów. Pomimo obecności serbskiego trenera Radomira Anticia, gra zawodnika pomocnika znacznie się pogorszyła. Pasmo kontuzji i niewspółmierne z formą zarobki, przełożyły się na oddanie piłkarza na wypożyczanie do Realu Oviedo. Tam, ponownie spotkał się z trenerem Anticiem, a jego gra przypominała najlepsze okresy. Real Madryt zdecydował się na zwolnienie Chorwata z kontrakty, a Prosinecki wraz z trenerem Anticiem miał przenieść się do Atletico Madryt. Wtem, niespodziewanie do gry o piłkarza włączyła się FC Barcelona i to właśnie ona go pozyskała. Okres gry w "Dumie Katalonii" był naznaczony kontuzjami mięśniowymi, przez co rozegrał w jej barwach tylko 19 spotkań. Po przejęciu klubu przez Bobby’ego Robsona poprosił o transfer. Nowym klubem piłkarza została Sevilla, ale spędził tam tylko pół roku.
Latem 1997 Prosinecki powrócił do Dinama Zagrzeb, z miejsca zostając czołowym zawodnikiem klubu. Powrót do klubu, dał zarówno piłkarzowi, jak i klubowi nowy wiatr w żagle, czego skutkiem były trzy mistrzostwa Chorwacji, jeden Puchar Chorwacji oraz dwukrotny awans do Ligi Mistrzów. Latem 2001 roku, niespodziewanie, został piłkarzem angielskiego drugoligowca Portsmouth FC. Jego świetne występy dały klubowi ligowe utrzymanie, a Chorwatowi przysporzyły ogromnej sympatii kibiców, na co najlepszym dowodem, było umieszczenie go w najlepszej drużynie w historii klubu.
Po sezonowych pobytach w Olimpiji Lublanie i NK Zagrzeb, zdecydował się zakończyć karierę w 2005 jako piłkarz Savskiego Marof.
Kariera reprezentacyjna.
W reprezentacji Jugosławii rozegrał 15 meczów, dochodząc do ćwierćfinału na Mistrzostwach Świata 1990.
Barw reprezentacji Chorwacji bronił od 1994 do 2002 roku, rozgrywając 49 spotkań i strzelając 10 bramek. Z reprezentacją "Vatreni," zdobył brązowy medal Mistrzostw Świata 1998 oraz wystartował na Euro 1996 (ćwierćfinał) i Mundialu 2002 (runda grupowa).
Kariera trenerska.
Od 2006 do 2010 roku pełnił funkcję asystenta Slavena Bilicia w reprezentacji Chorwacji.
W grudniu 2010 roku został wybrany na trenera Crveny Zvedy Belgrad, przy okazji zostając pierwszym chorwackim trenerem, który trenował serbski klub piłkarski po Wojnie w Bośni i Hercegowinie. Mimo zdobycia z klubem Pucharu Serbii, zdecydował się na rozwiązanie umowy.
Od października 2012 do stycznia 2014 roku prowadził tureckie Kayserispor.
W grudniu 2014 został wybrany na trenera reprezentacji Azerbejdżanu, stawiając za cel awans do Mistrzostw Europy 2016. Mimo obiecujących rezultatów – remisy z Chorwacją, Czechami i Norwegią czy rekordowa wygrana 5-1 z San Marino – zdecydował się na rozwiązanie kontraktu.
Od stycznia 2018 do listopada 2019 prowadził reprezentacje Bośni i Hercegowiny, z którą był bliski kwalifikacji do Euro 2020. O braku awansu zadecydowała porażka w wyjazdowym spotkaniu z Armenią (2-4).
W samym 2020 prowadził dwa tureckie kluby Kayserispor (ponownie) oraz Denizlispor.

</doc>
<doc id="535196" url="https://pl.wikipedia.org/wiki?curid=535196" title="Robert Prosinecki">
Robert Prosinecki



</doc>
<doc id="535198" url="https://pl.wikipedia.org/wiki?curid=535198" title="Marian Walentynowicz">
Marian Walentynowicz

Marian Walentynowicz (ur. w Petersburgu, zm. 26 sierpnia 1967 w Warszawie) – polski rysownik, architekt, pisarz oraz prekursor komiksu w Polsce.
Życiorys.
Urodził się w rodzinie Rafała i Wilhelminy z Siemaszków. Ukończył gimnazjum w Petersburgu oraz w 1932 Wydział Architektury Politechniki Warszawskiej. W Petersburgu był członkiem Związku Walki Czynnej. Służył w I Korpusie Wschodnim i Wojsku Polskim. Podróżował po Europie, Indiach, Malajach, Chinach, Japonii, Hawajach, Ameryce i Afryce. W latach 1930–1939 uczył w Żeńskiej Szkole Architektury im. Stanisława Noakowskiego w Warszawie. Od lat 20. współpracował jako rysownik z warszawskimi czasopismami.
W latach II wojny światowej był korespondentem wojennym przy 1 Dywizji Pancernej gen. Stanisława Maczka. Swoje przeżycia utrwalił w książce "Wojna bez patosu" (1969).
Zmarł w Warszawie. Spoczywa na cmentarzu Powązkowskim (kwatera 238-6-4).
Twórczość graficzna.
Zaprojektował Znak Spadochronowy używany jako znak 1 Samodzielnej Brygady Spadochronowej oraz odznaczenia dla zasłużonych spadochroniarzy. Zajmował się także ilustracją książkową. Zaprojektował m.in. okładkę do wojennego wydania książki Józefa Kisielewskiego "Ziemia gromadzi prochy". Ilustrator także wielu książek dla dzieci, w tym:
z Kornelem Makuszyńskim:
z innymi autorami:
Twórczość literacka.
Marian Walentynowicz zajmował się również twórczością literacką. Napisał wiele utworów wraz z Kornelem Makuszyńskim. Publikował własne utwory:

</doc>
<doc id="535200" url="https://pl.wikipedia.org/wiki?curid=535200" title="Bloodbath">
Bloodbath

Bloodbath – szwedzka supergrupa muzyczna wykonująca death metal. Powstała w 1999 roku w Sztokholmie.
Historia.
Rok po utworzeniu Bloodbath, składający się wówczas z Mikaela Åkerfeldta (Opeth) jako wokalisty, Dana Swanö (Edge of Sanity, Nightingale) grającego na perkusji, Andersa "Blakkheim" Nyströma (Katatonia, Diabolical Masquerade) – gitara, i Jonasa Renkse (Katatonia, October Tide) – gitara basowa; wydaje swój pierwszy mini-album zatytułowany "Breeding Death". Dwa lata później zespół wydaje swój pierwszy longplay "Resurrection Through Carnage ".
W roku 2004, wokalista Mikael Åkerfeldt opuścił Bloodbath by więcej uwagi poświęcić swojemu głównemu projektowi – Opeth. Został zastąpiony przez Petera Tägtgrena (Hypocrisy). W tym samym czasie Dan Swanö rozpoczyna grę na gitarze, a jego dotychczasowe miejsce perkusisty zajmuje Martin Axenrot znany z Witchery, Satanic Slaughter. Wzmocniona w ten sposób grupa przestaje być tylko jednorazowym projektem, a przeradza się w pełnoprawny zespół. Drugi album zatytułowany "Nightmares Made Flesh" został wydany w Europie we wrześniu 2004 roku.
W lutym roku 2005, Tägtgren opuszcza zespół z powodu "napiętego terminarza". Tego samego roku Mikael Åkerfeldt ponownie zasila szeregi Bloodbath na czas występu na żywo w trakcie odbywającego się w Niemczech Wacken Open Air. Jeszcze przed występami na Wacken zespół twierdził, że "jest to pierwszy, a zarazem ostatni występ Bloodbath z Mikaelem jako wokalistą", jak się później okazuje, był to również ostatni występ z Danem Swanö. We wrześniu roku 2005, Bloodbath rozpoczyna poszukiwania nowego wokalisty.
W sierpniu 2006, zespół ogłosił, że głównym powodem odejścia Dana Swanö była różnica zdań co do muzyki granej przez Bloodbath, kolejnym powodem miało być zaangażowanie Dana w innych zespołach. Jednocześnie ogłoszono koniec poszukiwań nowego wokalisty – przyczyną okazał się być brak osób, które mogłyby sprostać wymaganiom stawianym przez grupę.
27 marca 2007 Bloodbath ogłasza, że wkrótce wyjawi nowy skład, a także, że trwają prace nad nowym materiałem, który planowano wydać na mini-CD pod koniec lata. W sierpniu 2007, Jonas Renkse na oficjalnym forum dyskusyjnym zamieścił informację sugerującą, że prace nad nowymi kompozycjami trwają. W styczniu roku 2008 poprzez oficjalną stronę Bloodbath ogłoszono powrót Mikaela Åkerfeldta na stanowisko wokalisty, a także przyłączenie się do składu Pera Erikssona znanego z 21 Lucifers i Genocrush Ferox jako gitarzysty. Później, w marcu 2008, wydano EP-kę "Unblessing the Purity". Tego samego roku wydany zostaje długo oczekiwany zapis z koncertu na żywo zatytułowany "Wacken live CD/DVD The Wacken Carnage".
Trzeci, jak do tej pory ostatni, album Bloodbath noszący tytuł "The Fathomless Mastery" wydany został w październiku roku 2008. W 2012 roku zespół ponownie opuścił Mikael Åkerfeldt.

</doc>
<doc id="535201" url="https://pl.wikipedia.org/wiki?curid=535201" title="Edward Lutczyn">
Edward Lutczyn

Edward Lutczyn (ur. 8 czerwca 1947 w Heppenheim) – polski artysta plastyk o charakterystycznej kresce. Znany z rysunków satyrycznych, karykatur i ilustracji oraz plakatów, zarówno skierowanych do najmłodszych, jak i do dorosłych.
Życiorys.
Syn grafika i reżysera Piotra Pawła Lutczyna i malarki Bożeny Kubiczek-Lutczyn, wnuk malarza Mieczysława Kubiczka. W 1955 został nagrodzony w konkursie rysunkowym organizowanym przez „Płomyczek”. Absolwent Akademii Górniczo-Hutniczej w Krakowie. Debiutował w 1971 ilustracjami w „Szpilkach”. W tym samym roku pojawił się w dwutygodniku „Student” i „Echu Krakowa”. Współpracował z wieloma magazynami, takimi jak „Gazeta Wyborcza”, „Playboy”, „Przekrój”, „Reader’s Digest”, „Świerszczyk”, „Wiedza i Życie”. Rysował również w programie telewizyjnym „Butik”. Autor dwóch komiksów publikowanych w magazynie opowieści rysunkowych Relax, na początku lat osiemdziesiątych.
Zajmuje się także m.in. projektowaniem plakatów, pocztówek, okładek płyt. Zilustrował przeszło 130 książek, jego prace były wystawiane wielokrotnie w Polsce i za granicami kraju. Wielokrotny laureat złotej, srebrnej i brązowej szpilki. 
Ma córkę Karolinę Lutczyn (aktorkę, tancerkę, piosenkarkę) i syna Jakuba.

</doc>
<doc id="535202" url="https://pl.wikipedia.org/wiki?curid=535202" title="Jacob Burns">
Jacob Burns

Jacob Geoffrey Burns (ur. 21 kwietnia 1978 w Sydney) – australijski piłkarz występujący na pozycji pomocnika, reprezentant Australii w latach 2000–2010.
Kariera klubowa.
Od początku 2006 roku do lutego 2008 był zawodnikiem Wisły Kraków. 24 marca 2006 zadebiutował w I lidze w wygranym 2:1 meczu przeciwko Pogoni Szczecin. Ogółem w polskiej ekstraklasie rozegrał 22 spotkania. 15 lutego 2008 rozwiązał kontrakt z Wisłą Kraków za porozumieniem stron. Następnie trafił do Unirei Urziceni prowadzonej przez dawnego trenera Wisły Dana Petrescu. W sezonie 2008/09 wywalczył z tym zespołem mistrzostwo Rumunii. W Liga I rozegrał łącznie 19 spotkań. W 2009 roku odszedł do Perth Glory FC, gdzie mianowano go kapitanem zespołu i gdzie pozostał do momentu zakończenia kariery w 2014 roku.
Kariera reprezentacyjna.
15 listopada 2000 zadebiutował w reprezentacji Australii w wygranym 2:0 meczu towarzyskim ze Szkocją. W zespole narodowym rozegrał ogółem w latach 2000–2010 11 spotkań, nie zdobył żadnej bramki.

</doc>
<doc id="535204" url="https://pl.wikipedia.org/wiki?curid=535204" title="Głos Tomaszowa">
Głos Tomaszowa

Głos Tomaszowa – bezpłatne czasopismo lokalne wydawane w wersji miesięcznika dla mieszkańców powiatu tomaszowskiego oraz Opoczna. Pierwszy numer wydany został w styczniu 2006 w nakładzie 15 tys. egzemplarzy, stanowiąc konkurencję dla płatnego Tomaszowskiego Informatora Tygodniowego oraz samorządowej Nowej Gazety Tomaszowskiej. Ostatni numer został wydany w lipcu 2007 roku i gazeta po 18 miesiącach istnienia zawiesiła swoją działalność.

</doc>
<doc id="535206" url="https://pl.wikipedia.org/wiki?curid=535206" title="Janusz Józefowicz">
Janusz Józefowicz

Janusz Władysław Józefowicz (ur. 3 lipca 1959 w Świeciu) – polski choreograf, aktor, scenarzysta i reżyser. Dyrektor artystyczny Teatru „Studio Buffo”.
Życiorys.
Edukacja i wczesne lata.
Absolwent Szkoły Podstawowej w Borzechowie, III Liceum Ogólnokształcącego im. Unii Lubelskiej w Lublinie i Państwowej Wyższej Szkoły Teatralnej w Warszawie, na której zdobył tytuł magistra sztuki.
Na Festiwalu Szkół Teatralnych w Łodzi otrzymał wyróżnienie za rolę dyplomową (Marco) w spektaklu „Widok z mostu” Artura Millera. Tańca uczył się w Szkole Wokalno-Tanecznej w Koszęcinie i w Pradze, pod kierunkiem Franka Towena. Jego spektakl dyplomowy PWST/1984 w reżyserii Andrzeja Strzeleckiego pt. „Złe zachowanie” był wydarzeniem artystycznym roku. Grano go w warszawskim teatrze „Ateneum”, a od 1987 – w teatrze „Rampa”, którego Józefowicz został głównym choreografem. Przedstawienie prezentowano prawie w całej Europie i zdobyło szereg liczących się nagród.
W lipcu 1990 otrzymał od rządu amerykańskiego stypendium na sześciotygodniowy staż dla choreografów z całego świata. Tam pracował z grupą amerykańskich tancerzy nad etiudą własnego pomysłu. Przez rok prowadził również zajęcia choreograficzne w Berlinie Zachodnim – wykładał na berlińskiej Kunst – Forum. Przez dwa lata organizował tzw. "Mode-Theater", czyli imprezy w kilku miastach niemieckich, w których uczestniczyli awangardowi plastycy. Angażował do tego również polskich tancerzy i aktorów.
Kariera.
W latach 1999/2000 był pedagogiem w warszawskiej Akademii Teatralnej. Od listopada 1992 jest dyrektorem artystycznym teatru „Studio Buffo”. Stworzył w nim studio artystyczne „Metro”, w którym dzieci i młodzież mają możliwości uczenia się m.in. tańca klasycznego, współczesnego, śpiewu, stepu czy akrobatyki. W tym czasie zaczął realizować plany przygotowania polskiego musicalu o ludziach jego pokolenia. Temat taki znalazł w sztuce autorstwa Agaty i Maryny Miklaszewskich zatytułowanej "Metro". Skomponowanie muzyki powierzył Januszowi Stokłosie. Przez rok szukał wykonawców, przesłuchania odbywały się w całej Polsce i sąsiednich państwach. Wykształcił od podstaw zespół musicalu, w którym śpiewali m.in.: Katarzyna Groniec, Anna Frankowska, Barbara Melzer, Beata Wyrąbkiewicz, Anna Mamczur, Edyta Górniak, Robert Janowski, Michał Milowicz, Dariusz Kordek, Mariusz Czajka, Olaf Lubaszenko czy Bogusław Linda. Premiera musicalu odbyła się 30 stycznia 1991 w warszawskim Teatrze Dramatycznym, a 16 kwietnia 1992 zagrano go po raz pierwszy w „Minskoff Theatre” na Broadwayu. Za muzykę i libretto twórcy musicalu byli nominowani do broawayowskiej Tony Award w kategorii "Najlepsza partytura teatralna w sezonie 1991/1992". 22 października 1999 odbyła się premiera musicalu w Moskwie, później grano go także w Petersburgu. W 2001 za "Metro" otrzymał Złotą Maskę (najważniejszą nagrodę kulturalną w Rosji) dla najlepszego reżysera w sezonie 1999/2000 we wszystkich rodzajach sztuki teatralnej (dramat, balet, opera, operetka, musical).
Oprócz "Metra", wyreżyserował i stworzył choreografie do wielu spektakli, w tym m.in. do polskich inscenizacji musicali "Piotruś Pan", "Romeo i Julia", a także do komedii muzycznej "Panna Tutli Putli" na podstawie dramatu Witkacego, sztuk "Halka", "Krakowiacy i górale", "Zemsta nietoperza" oraz do opery Rogera Watersa "Ça Ira" (premiera: 25 sierpnia 2006). Ma na swoim koncie także przygotowanie choreografii oraz reżyserie musicali "Prorok" (premiera w Petersburgu) i "Czarownice z Eastwick" (Moskwa). 31 grudnia 2011 w warszawskiej Hali Torwar odbyła się premiera stworzonego przez niego, pierwszego na świecie musicalu realizowanego w technologii 3D live "Polita". Spektakl doczekał się także rosyjskiej wersji, której premiera miała miejsce 18 grudnia 2013 w Petersburgu. Jak stwierdziła redakcja „Die Welt”, rewolucyjny projekt Józefowicza, zrealizowany wraz ze studiem Platige Image, jest „początkiem nowej ery światowego musicalu”. Kolejne realizacje w tej technologii to: "Pola Negri" (Moskwa, Petersburg, Stuttgart), "Julietta&amp;Romeo" (Petersburg), "Piotruś Pan" (TM Gdynia).
Od września do listopada 2007 wraz z Nataszą Urbańską prowadzili swój debiutancki, dwunastoodcinkowy program taneczno-muzyczny "Przebojowa noc" emitowany przez TVP1. Program został zrealizowany na podstawie serii widowisk artystycznych tzw. "Wieczorów w Buffo" wystawianych w „Studio Buffo”. Również w 2007 stworzyli dla TVP1 kolejny, wspólny projekt, "Złota sobota".
W 2009 przygotował choreografię i prezentację sceniczną występu Piotra Jełfimaua, reprezentanta Białorusi w 54. Konkursie Piosenki Eurowizji w Moskwie. Początkowo piosenkarzowi nie spodobały się pomysły reżysera i ten zrezygnował z usług polskiego twórcy, ale kilka dni później ogłoszono ponowienie współpracy.
Był jurorem w programie Polsatu "Show!Time", a od września do listopada 2011 zasiadał za panelem jurorskim w trzynastej edycji programu TVN "Taniec z gwiazdami".
11 kwietnia 2014 Józefowicz został odznaczony srebrnym Medalem „Zasłużony Kulturze Gloria Artis”, a 7 lutego 2020 Krzyżem Kawalerskim Orderu Odrodzenia Polski za wybitne osiągnięcia w pracy artystycznej i twórczej.
Życie prywatne.
Dwukrotnie żonaty. Z pierwszego małżeństwa z Danutą ma dwoje dzieci, Kamilę (ur. 1983) i Jakuba (ur. 9 marca 1993). 16 sierpnia 2008 jego drugą żoną została jego wieloletnia partnerka, Natasza Urbańska, z którą ma córkę Kalinę (ur. 12 grudnia 2008).
Filmografia.
obsada:
obsada (gościnnie):
Ważniejsze produkcje telewizyjne z choreografią i w reżyserii Janusza Józefowicza.
TVP1 (21 i 22 grudnia 2004), TVP Polonia

</doc>
<doc id="535207" url="https://pl.wikipedia.org/wiki?curid=535207" title="Kocham Tomaszów">
Kocham Tomaszów

Kocham Tomaszów – bezpłatny półrocznik samorządowy wydawany przez Urząd Miasta Tomaszowa Mazowieckiego. 
Charakterystyka.
Pismo zastąpiło po 2014 roku „Nową Gazetę Tomaszowską”. Ze względu na wzrastającą popularność mediów społecznościowych Urząd Miasta zdecydował się również na zmianę częstotliwości ukazywania się swojego pisma. „NGT” była miesięcznikiem, „Kocham Tomaszów” jest półrocznikiem. Urząd Miasta prowadzi również profil na Facebooku o tym samym tytule. Na początku września 2021 roku profil obserwowało ponad 13 tysięcy osób. Tytuł półrocznika „Kocham Tomaszów” tworzy cześć loga promocyjnego Tomaszowa, przedstawionego w połowie 2015 roku. Zawartość papierowego wydania „Kocham Tomaszów” stanowią informacje i stanowiska Urzędu Miasta na temat bieżących problemów w Tomaszowie, kalendarium nadchodzących imprez kulturalno–rozrywkowych, porady prawne a również – zwykle jeden – wywiad. Na przedostatniej stronie redakcja przedstawia skład Rady Miasta wraz z podpisanymi zdjęciami radnych. Gazeta wykładana jest w urzędach podległych magistratowi, ale również w popularnych obiektach handlowych, jak handlowa „Galeria Tomaszów”

</doc>
<doc id="535208" url="https://pl.wikipedia.org/wiki?curid=535208" title="Cléber">
Cléber

Cléber, właśc. Cléber Guedes de Lima (ur. 29 kwietnia 1974 w Brasílii) – brazylijski piłkarz występujący na pozycji obrońcy oraz trener. Obecnie trenuje grupy młodzieżowe w brazylijskim klubie Real Brasília FC.
Swoją karierę piłkarską rozpoczynał w brazylijskim klubie Portuguesa. Następnie grał w Internacional-SP, skąd jego kartę zawodniczą wykupił sponsor, który decydował o tym w jakich klubach ma grać piłkarz. Najpierw trafił do klubu XV de Piracicaba, z którym wygrał rozgrywki brazylijskiej Série C. Był wypożyczony do Cruzeiro EC, z którym wygrał rozgrywki Copa Libertadores. Grał też w Guarani FC, União Barbarense i SE Gama. W 2000 roku trafił do portugalskiego CF Os Belenenses. Rok później został wykupiony przez Vitorię Guimarães, gdzie grał przez 5 lat i był kapitanem zespołu. Następnie przeszedł do Wisły Kraków, z którą dwa razy został mistrzem Polski w sezonach 2007/2008 i 2008/2009. W 2009 roku został sprzedany do Tierieka Grozny. Po niespełna roku powrócił do Wisły i w niej zakończył pod koniec 2010 roku swoją piłkarską karierę. W sezonie 2010/2011 Cléber zdobył trzecie w swojej karierze mistrzostwo Ekstraklasy z Wisłą. W 2014 roku wznowił swoją karierę piłkarską w Garbarzu Zembrzyce który obecnie występuje w IV lidze małopolskiej (zachód). Obecnie pracuje też jako skaut Lecha Poznań.
Kariera klubowa.
Kluby brazylijskie.
Cléber swój pierwszy profesjonalny kontrakt podpisał z klubem Portuguesa w 1993 roku. W brazylijskiej Série A zadebiutował 4 września 1993 roku, w spotkaniu z Criciúmą. Po roku przeszedł do klubu Internacional-SP, później jego karta zawodnicza została wykupiona przez sponsora, linie lotnicze TAM, które umieściły go w klubie XV de Piracicaba. W grudniu 1995 roku zwyciężył z tym klubem w rozgrywkach brazylijskiej Série C. Następnie został wypożyczony na rok do Cruzeiro EC. W 1997 roku zwyciężył z tym klubem w rozgrywkach Copa Libertadores. Na czas rozgrywek krajowych wrócił do występującego wówczas w Série B klubu XV de Piracicaba. 1998 rok spędził w klubie Guarani FC, gdzie występował w rozgrywkach stanowych Série A1 Campeonato Paulista, oraz krajowych Série A. W 1999 roku występował w rozgrywkach stowych Série A1 Campeonato Paulista w barwach klubu União Barbarense. Cléber zagrał tam w 12 spotkaniach najwyższej ligi stanu São Paulo. Natomiast na czas trwania rozgrywek krajowych trafił do klubu Gama, występującego wówczas w Série A. W 2000 roku występował ponownie w União Barbarense w rozgrywkach stanowych Série A1 Campeonato Paulista, gdzie zdobył dla swojego zespołu jedną bramkę.
Belenenses i Vitória Guimarães.
Na początku sezonu 2000/2001 trafił do klubu portugalskiej SuperLigi, CF Os Belenenses. W lidze portugalskiej zadebiutował 27 sierpnia 2000 roku w spotkaniu z FC Porto. Po roku występów w Belenenses zawodnik przeniósł się do Vitórii Guimarães, która wykupiła jego kartę zawodniczą od linii lotniczych TAM. W Vitórii Cléber spędził 5 lat występując w portugalskiej SuperLidze. Swoją pierwszą bramkę w lidze portugalskiej strzelił 20 sierpnia 2001 roku w spotkaniu z SC Farense. Była to jedyna bramka w tym meczu, która zapewniła Vitórii wygraną. 15 września 2005 roku zdobył bramkę, w spotkaniu I rundy pucharu UEFA przeciwko Wiśle Kraków. W Vitórii Guimarães pełnił funkcję kapitana zespołu.
Wisła Kraków.
11 czerwca 2006 roku Cléber trafił do Wisły Kraków. Z krakowskim klubem podpisał dwuletni kontrakt. W polskiej Ekstraklasie zadebiutował 29 lipca 2006 roku w meczu z Górnikiem Zabrze. W 22 minucie tego spotkania zdobył swoją debiutancką bramkę w barwach Wisły Kraków, w meczu ligowym. Został wybrany najlepszym obcokrajowcem grającym na boiskach ekstraklasy w 2006 roku, w głosowaniu, w którym wzięli udział wyłącznie trenerzy klubów Ekstraklasy. Redakcja tygodnika "Piłka nożna" w organizowanym przez siebie corocznym plebiscycie uhonorowała zawodnika wybierając go do „jedenastki obcokrajowców Orange Ekstraklasy” za rok 2006. Cléber zdobył również piłkarskiego Oscara za rok 2006 w kategorii: „Najlepszy obcokrajowiec Orange Ekstraklasy”, w plebiscycie Canal Plus. 9 listopada 2007 roku zawodnik przedłużył swój kontrakt z Wisły Kraków do czerwca 2010 roku. W sezonie 2007/2008 był pewnym punktem „Białej Gwiazdy” i wywalczył z nią Mistrzostwo Polski. 6 sierpnia 2008 roku zdobył swoją pierwszą bramkę dla Wisły w europejskich pucharach, trafiając do siatki w rewanżowym spotkaniu II rundy eliminacyjnej Ligi Mistrzów z Beitarem. 26 sierpnia 2008 zdobył zwycięską bramkę dla Wisły Kraków w spotkaniu z FC Barcelona, które odbyło się w ramach III rundy eliminacyjnej Ligi Mistrzów.
Terek Grozny.
3 marca 2009 roku Cléber podpisał kontrakt z grającym w rosyjskiej Premier Lidze klubem ze stolicy Czeczenii – Terekiem Grozny. Kwota transferowa nie została ujawniona przez kluby. W swoim ligowym debiucie w barwach Tierieka ze Spartakiem Nalczyk zdobył bramkę. W sezonie 2009 zagrał w 18 meczach, w rosyjskiej Premier Lidze. Zawodnik w trakcie trwania sezonu często borykał się z kontuzjami i sam poprosił klub o możliwość rozwiązania umowy. Po zakończeniu sezonu Cléber rozwiązał kontrakt z Tieriekiem za porozumieniem stron.
Powrót do Wisły Kraków.
Po rozwiązaniu kontraktu z Terekiem Brazylijczyk postanowił wrócić do Wisły Kraków. Podpisał z klubem roczną umowę, która weszła w życie 1 stycznia 2010 roku. 31 października w końcówce meczu przeciwko Lechowi Poznań na Clébera wpadł Joël Tshibamba, który przygniótł Brazylijczka do murawy. W efekcie Cléber doznał poważnej kontuzji kręgosłupa i musiał zostać zwieziony karetką z boiska. Kontuzja okazała się na tyle poważna, że zawodnik był zmuszony przedwcześnie zakończyć piłkarską karierę. W sezonie 2010/11 Cléber zdobył trzecie w karierze mistrzostwo Ekstraklasy z Wisłą.
Po zakończeniu kariery piłkarskiej Cléber pozostał w Wiśle Kraków i rozpoczął pracę na stanowisku skauta, z której zrezygnował w czerwcu 2011 roku.

</doc>
<doc id="535210" url="https://pl.wikipedia.org/wiki?curid=535210" title="Domenico Lorenzo Ponziani">
Domenico Lorenzo Ponziani

Domenico Lorenzo Ponziani (ur. 9 listopada 1719 w Modenie, zm. 15 lipca 1796 tamże) – włoski szachista, duchowny i prawnik, jeden z czołowych przedstawicieli modeńskiej szkoły szachowej.
Człowiek wszechstronnie wykształcony, w wieku 23 lat posiadał doktorat z prawa, studiował teologię i filozofię, władał sześcioma językami, wkrótce także został profesorem prawa cywilnego na uniwersytecie w Modenie. Mając 46 lat otrzymał święcenia kapłańskie, niedługo potem (1767) mianowany został przez papieża Klemensa XIII kanonikiem modeńskiej katedry. Jako przyjaciel i uczeń Lolliego oraz Del Rio, działając pod pseudonimem "Autor Modeński", wydał w roku 1769 książkę "Z niczym nie porównywalna gra w szachy...", która w sposób usystematyzowany przedstawiała poglądy szkoły modeńskiej. Zawarł w niej także wartościowe analizy dotyczące teorii otwarcie szachowe i końcówek. Pracę tę wznowił, po rozszerzeniu i poprawieniu, pod własnym nazwiskiem, w roku 1782, od tego czasu była ona wielokrotnie wznawiana. W teorii debiutów użyczył swego nazwiska debiutowi Ponzianiego: 1.e4 e5 2.Sf3 Sc6 3.c3 i gambitowi Ponzianiego w debiucie gońca: 1.e4 e5 2.Gc4 Sf6 3.d4. Także w praktyce cieszył się renomą silnego gracza. Po śmierci pochowany został w katedrze modeńskiej.

</doc>
<doc id="535212" url="https://pl.wikipedia.org/wiki?curid=535212" title="Fartuch (kajakarstwo)">
Fartuch (kajakarstwo)

Fartuch to element wyposażenia kajakarza. Zakładany na kokpit zapobiega wlewaniu się wody do wnętrza kajaka. Najczęściej używany w zimie, przez kajakarzy nizinnych, kiedy woda jest bardzo zimna oraz przez kajakarzy górskich przez cały rok.
Fartuchy mogą być wykonane z nieprzemakalnych tworzyw sztucznych (nylon, kordura, PVC), pianki neoprenowej, lub kombinacji tych materiałów.
Fartuch składa się z:

</doc>
<doc id="535214" url="https://pl.wikipedia.org/wiki?curid=535214" title="Carlos Bilardo">
Carlos Bilardo

Carlos Bilardo (ur. 16 marca 1938 w Buenos Aires) – piłkarz argentyński, a później trener reprezentacji Argentyny.
Początki i kariera piłkarska.
Dorastał w rodzinie sycylijskich emigrantów w Buenos Aires. W swoim życiu połączył miłość do piłki nożnej, ze studiami i ciężką pracą. W wakacje wstawał rano by pracować na targu. Karierę piłkarską rozpoczął w klubie San Lorenzo de Almagro. Później przeszedł do drugoligowego Deportivo Español, gdzie został królem strzelców. Następnie przeniósł się do Estudiantes La Plata. Szybko został mianowany kapitanem, a wraz z klubem zdobył tytuł mistrzowski w 1967, trzy razy Copa Libertadores w latach 1968–1970, a także Puchar Interkontynentalny w 1971. W międzyczasie ukończył studia medyczne na uniwersytecie w Buenos Aires. Po zakończeniu kariery piłkarskiej dzielił czas między rodzinę, pracę trenerską (trenował klub Deportivo Cali, a także reprezentację Kolumbii), znalazł nawet czas na praktykę lekarską.
Kariera trenerska.
W 1982 z Estudiantes zdobył tytuł mistrzowski. W tym samym roku został mianowany trenerem reprezentacji. Funkcję tę piastował do 1990. W tym okresie zdobył z drużyną mistrzostwo świata w 1986 i wicemistrzostwo świata w 1990.
Po odejściu z funkcji selekcjonera, trenował Sevilla FC, Bocę Juniors, przez krótki czas reprezentację Libii oraz swój dawny klub Estudiantes.

</doc>
<doc id="535216" url="https://pl.wikipedia.org/wiki?curid=535216" title="Christopher Birchall">
Christopher Birchall

Christopher Birchall (ur. 5 maja 1984 w Stafford w Wielkiej Brytanii), angielski piłkarz reprezentujący Trynidad i Tobago, grający na pozycji pomocnika.
Pomimo że Birchall urodził się w Wielkiej Brytanii, reprezentuje barwy reprezentacji Trynidadu i Tobago. Dostał obywatelstwo tego kraju z Karaibów, gdyż matka Birchalla urodziła się w Port-of-Spain. Kiedy w Trynidadzie zapytano go, dlaczego wybrał ten kraj, odpowiedział „Me Mum” („Moja Mama”). Od tego czasu Birchall nosi przydomek "Me Mum".
Kariera klubowa.
Kariera klubowa Birchalla przez długi czas związana była z jednym klubem, grającym obecnie w Football League One (odpowiednik 3 ligi), Port Vale FC. W 2005 roku bramka Birchalla, zdobyta w meczu z Barnsley FC, została uznana za najpiękniejszą w całym sezonie ligi. W sierpniu 2006 po udanych dla Birchalla Mistrzostwach Świata za sumę 325 tysięcy funtów został on sprzedany do klubu Football League Championship, Coventry City. Latem 2007 wypożyczono go do szkockiego St. Mirren FC, a w 2008 roku do Carlisle United. W 2009 roku grał w Brighton &amp; Hove Albion, a w połowie tamtego roku odszedł do klubu Major League Soccer, Los Angeles Galaxy. Występował tam przez trzy sezony. Następnie, w sezonie 2012 grał w innym zespole MLS – Columbus Crew.
W 2013 roku Birchall wrócił do Port Vale, grającego w League Two. W sezonie 2012/2013 awansował z nim do League One. W 2016 roku odszedł z klubu.
Kariera reprezentacyjna.
Birchall trafił do reprezentacji Trynidadu i Tobago w dość dziwny sposób. Otóż w rozmowie pomeczowej z zawodnikiem reprezentacji i Wrexham AFC, Dennisem Lawrence’em wyjawił właśnie o swojej matce i niebawem trafił do reprezentacji Socca Warriors. W reprezentacji zadebiutował 25 maja 2005 roku w wygranym 4:0 meczu z Bermudami stając się tym samym pierwszym od blisko 60 lat białym piłkarzem w reprezentacji Trynidadu i Tobago. Został także pierwszym białym, który zdobył bramkę dla wyspiarzy w oficjalnym meczu.
Dla selekcjonera Leo Beenhakkera Birchall jest teraz na tyle ważnym graczem, że powołany został do reprezentacji na Mistrzostwa Świata w Niemczech. W pierwszym meczu z reprezentacją Szwecji Trynidad i Tobago zaprezentował się wyśmienicie remisując w historycznym meczu 0:0, a pomógł w tym także Birchall. Jednak po porażkach z Anglią (0:2) oraz Paragwajem (0:2) reprezentacja Trynidadu i Tobago wróciła do domu po fazie grupowej.

</doc>
<doc id="535219" url="https://pl.wikipedia.org/wiki?curid=535219" title="Chris Birchall">
Chris Birchall



</doc>
<doc id="535225" url="https://pl.wikipedia.org/wiki?curid=535225" title="EMW">
EMW



</doc>
<doc id="535226" url="https://pl.wikipedia.org/wiki?curid=535226" title="Teatr Muzyczny &quot;ROMA&quot; w Warszawie">
Teatr Muzyczny &quot;ROMA&quot; w Warszawie



</doc>
<doc id="535227" url="https://pl.wikipedia.org/wiki?curid=535227" title="Barkas B1000">
Barkas B1000

Barkas B1000 – samochód dostawczy i mikrobus produkowany w latach 1961–1991 we wchodzących w skład zjednoczenia IFA zakładach VEB Barkas-Werke Karl-Marx-Stadt (obecnie Chemnitz) w byłej NRD. Jedyny samochód tej klasy produkowany w NRD.
Historia modelu.
Pod koniec lat 50. w NRD podjęto prace nad konstrukcją nowego samochodu dostawczego Barkas B1000 w celu zastąpienia produkowanego w latach 1954–1961 modelu Barkas/Framo V 901/2 (wywodzącego się jeszcze sprzed wojny i mającego układ klasycznej ciężarówki, z wystającą maską silnika). Nowy model wprowadził nowoczesne rozwiązania konstrukcyjne, w tym wagonowe nadwozie, a skonstruowany został z wykorzystaniem elementów konstrukcyjnych samochodu osobowego Wartburg 311. Również z tego modelu zastosowano jednostkę napędową, przeznaczoną do napędu Barkasa B1000. Był to początkowo trzycylindrowy, dwusuwowy silnik benzynowy typu AWE 311 o pojemności skokowej 900 cm³ i mocy 43 KM. Jednostka napędowa zblokowana została z 4-biegową manualną skrzynią biegów. Już w 1961 roku zastąpiono go przez zmodernizowany dwusuwowy silnik Wartburga 312 typu AWE 312 o pojemności skokowej zwiększonej do 992 cm³, osiągający moc maksymalną 46 KM. Dzięki przedniemu napędowi i niezależnemu zawieszeniu kół, udało się uzyskać równą podłogę w części ładunkowej, z nisko położoną krawędzią ładunkową (440 mm nad ziemią). Objętość części ładunkowej wynosiła 6,4 m³, ładowność 1 tona.
Pierwszy prototyp pojazdu w wersji furgon powstał w 1956 roku. Zbudowano ogółem 39 pojazdów serii zerowej (oznaczonych L1), w różnych wersjach nadwoziowych, które testowano w kolejnych latach. 14 czerwca 1961 roku rozpoczęto produkcję seryjną Barkasów B1000, początkowo w wersji furgon. W 1962 roku Barkas został zaprezentowany na Targach Lipskich. W 1964 roku podjęto produkcję ośmioosobowego mikrobusu, w 1965 r. – lekkiej ciężarówki skrzyniowej o ładowności 1050 kg. Nadwozia powstawały w głównych zakładach Barkas-Werke w Karl-Marx-Stadt (obecnie Chemnitz), ostateczny montaż miał miejsce w dawnych zakładach Framo w Hainichen, wchodzących w skład Barkas-Werke.
W toku produkcji samochód podlegał niewielkim ulepszeniom, głównie mechanicznym. Od 1972 roku wykorzystywano ulepszony silnik od Wartburga 353 o tej samej pojemności, przy tym zmieniono przełożenia skrzyni biegów i system chłodzenia. W 1974 roku zmodernizowano oświetlenie pojazdu według nowych norm międzynarodowych i dodano tylne światła przeciwmgielne i cofania. W 1975 roku wprowadzono pasy bezpieczeństwa, od 1981 r. – bezwładnościowe. W lipcu 1983 roku przeprowadzono niewielką modernizację wyglądu, wprowadzając m.in. zderzaki z gumową wstawką. W 1984 roku pojawiło się m.in. ogrzewanie tylnej szyby i nowa tablica przyrządów. W czerwcu 1987 roku wprowadzono odsuwane drzwi z prawej strony przedziału transportowego zamiast otwieranych.
Jesienią 1989 roku w Lipsku został zaprezentowany model B1000-1, który został wyposażony w czterosuwowy silnik typu BM 880 produkowany na licencji przedsiębiorstwa Volkswagen. Jednostka o pojemności skokowej 1272 cm³ i mocy 58 KM, stosowana była również w samochodzie Wartburg 1.3. Pojazd zaprezentowany na targach miał zmienioną przednią atrapę, która ostatecznie nie przyjęła się w produkcji, lecz powstało kilka prototypów. Seryjna produkcja modelu B1000-1 rozpoczęła się jeszcze w tym samym roku (według innych publikacji 1 września 1990 roku).
Produkcja modeli B1000 zakończona została 10 kwietnia 1991 roku. 22 lutego 1980 roku wyprodukowano 100-tysięczny samochód, a 8 kwietnia 1987 r. – 150-tysięczny. Przez 30 lat wyprodukowano łącznie 175 740 egzemplarzy modelu B1000 i 1961 B1000-1. Z uwagi na małą konkurencyjność z nowocześniejszymi pojazdami zachodnimi, dostępnymi po zjednoczeniu Niemiec w wolnej sprzedaży, produkcja modeli B1000-1 zakończona została 10 kwietnia 1991 roku. W 1993 roku prowadzono rozmowy na temat sprzedaży linii produkcyjnej do Rosji, gdzie ich produkcja miała być podjęta w Zakładach Kirowskich w Petersburgu, z silnikami WAZ-2106, jednak okazało się to nieopłacalne i ostatecznie oprzyrządowanie zezłomowano.
Samochody Barkas były eksploatowane głównie w NRD, jedynie niewielkie liczby przeznaczano na eksport. Wysokość produkcji samochodów była ograniczona i nie pokrywała pełnego zapotrzebowania rynku wewnętrznego – był to jedyny samochód tej klasy produkowany w NRD. Najwięcej powstało ich w 1974 roku – 8176. W odróżnieniu od np. ZSRR, ich nabywcami mogły być też osoby prywatne, a mikrobusy mogły nabywać ze zniżką rodziny wielodzietne. Dopiero w latach 90. znaczna liczba używanych Barkasów trafiła do krajów byłego ZSRR (częściowo z powracającymi z NRD żołnierzami Zachodniej Grupy Wojsk).
Wersje.
Samochody te były produkowane w następujących wersjach:
Barkas B1100.
W drugiej połowie lat 60. rozpoczęto prace konstrukcyjne nad następcą modelu B1000. Prototypy nowego modelu o oznaczeniu Barkas B1100 zaprezentowane zostały w 1969 roku. W 1972 roku do napędu prototypów zastosowano radziecki 4-cylindrowy, silnik benzynowy typu UZAM-412 o pojemności skokowej 1480 cm3 i mocy 75 KM (z Moskwicza 412). Produkcji seryjnej nowego modelu nie podjęto ze względu na brak akceptacji ówczesnych władz NRD. Problemem była także ograniczona wielkość produkcji zakładów UZAM, nie zaspokajająca całych potrzeb rynku radzieckiego. Powstały 3 prototypy, jeden z nich znajduje się w muzeum motoryzacji we Frankenberg/Sa..
Dane techniczne.
Silniki
Inne

</doc>
<doc id="535229" url="https://pl.wikipedia.org/wiki?curid=535229" title="Mangaczka">
Mangaczka



</doc>
<doc id="535230" url="https://pl.wikipedia.org/wiki?curid=535230" title="Niccolò Tron">
Niccolò Tron



</doc>
<doc id="535232" url="https://pl.wikipedia.org/wiki?curid=535232" title="Kot w butach (balet)">
Kot w butach (balet)

Kot w Butach – balet z muzyką Bogdana Pawłowskiego miał swoją prapremierę 12 października 1997 roku w Opera NOVA w Bydgoszczy. Następnie został wystawiony w Operze Dolnośląskiej (premiera 18 maja 2002 roku). Jest to drugi po "Królewnie Śnieżce i siedmiu krasnoludkach" balet Bogdana Pawłowskiego utrzymany w muzycznej konwencji postromantyzmu.

</doc>
<doc id="535234" url="https://pl.wikipedia.org/wiki?curid=535234" title="Toraigan">
Toraigan



</doc>
<doc id="535237" url="https://pl.wikipedia.org/wiki?curid=535237" title="Furu metaru paniku!">
Furu metaru paniku!



</doc>
<doc id="535240" url="https://pl.wikipedia.org/wiki?curid=535240" title="Lira Trona">
Lira Trona

Lira Trona – srebrna moneta wenecka wprowadzona przez dożę Mikołaja Trona w 1472 roku, należąca do najwcześniejszych europejskich, grubych, srebrnych monet (masa 6,52 grama, zawartość czystego srebra 6,18 grama). Na awersie umieszczono popiersie doży, na rewersie zaś – lwa weneckiego w wieńcu. 
Grube, srebrne monety europejskie takie jak "Lira Trona" były w użyciu bezpośrednio przed reformą talarową.

</doc>
<doc id="535241" url="https://pl.wikipedia.org/wiki?curid=535241" title="Daiamondo Yukai">
Daiamondo Yukai



</doc>
<doc id="535242" url="https://pl.wikipedia.org/wiki?curid=535242" title="Tomorowo Taguchi">
Tomorowo Taguchi

 (ur. 30 listopada 1957 w Tokio, Japonia) – prawdziwe imię japoński aktor i wokalista zespołu Bachikaburi. W swoim dorobku aktorskim ma blisko sto produkcji kinowych i telewizyjnych.

</doc>
<doc id="535246" url="https://pl.wikipedia.org/wiki?curid=535246" title="Mgławica emisyjna">
Mgławica emisyjna

Mgławica emisyjna – wielka chmura (często o średnicy kilkuset lat świetlnych) świecącego gazu i plazmy. Mgławicami emisyjnymi mogą być obszary H II, gdzie duże ilości promieniowania ultrafioletowego emitują młode, gorące, niebieskie gwiazdy; oraz mgławice planetarne, gdzie umierająca gwiazda odrzuciwszy swoje zewnętrzne warstwy, odsłoniła jonizujące gaz jądro.
Obserwacje mgławic emisyjnych, występujących licznie poza Drogą Mleczną, są niezwykle istotne. Pozwalają między innymi określać odległości do sąsiednich galaktyk, oraz ich skład chemiczny.
Mgławice emisyjne często zawierają ciemniejsze obszary, czyniąc z nich obiekty bardzo ciekawe wizualnie. Przykładem jest Mgławica Ameryka Północna, w której kombinacja obszarów jasnych i ciemnych przypomina kontynent.
Bywają też mgławice zbudowane zarówno z regionów emisyjnych, jak i refleksyjnych (również ciemnych). Takim obiektem jest np. Mgławica Trójlistna Koniczyna.

</doc>
<doc id="535247" url="https://pl.wikipedia.org/wiki?curid=535247" title="Mgławica ciemna">
Mgławica ciemna



</doc>
<doc id="535250" url="https://pl.wikipedia.org/wiki?curid=535250" title="Mgławica Orzeł">
Mgławica Orzeł

Mgławica Orzeł (również Messier 16, M16 lub NGC 6611) – gromada otwarta w gwiazdozbiorze Węża (w Ogonie Węża). W suplemencie do "NGC", pojawia się też oznaczona IC 4703 mgławica emisyjna (być może obszar H II), otaczająca i rozświetlona przez M16. Oba obiekty są ze sobą powiązane, nazwa "Mgławica Orzeł" zwyczajowo dotyczy ich obu.
Gromadę otwartą M16 (NGC 6611) odkrył Jean Philippe de Chéseaux w roku 1745 lub 1746. Charles Messier odkrył ją niezależnie 3 czerwca 1764 roku i zasugerował jednocześnie istnienie mgławicy.
M16 jest jednym z najpopularniejszych obiektów astronomicznych, do czego niemało przyczyniły się jej sławne zdjęcia wykonane przez Kosmiczny Teleskop Hubble’a (tak zwane Filary Stworzenia).
Podstawowe dane.
M16 znajduje się w odległości 7 tysięcy lat świetlnych (2,17 kpc) od Ziemi. Średnica kątowa mgławicy to 7 minut. Rzeczywista średnica gromady to 15 lat świetlnych, a cała mgławica ma rozmiary 70 × 55 lat świetlnych. Gromada gwiazd w M16 składa się z około 460 młodych gwiazd, których wiek szacowany jest na zaledwie 1-2 miliony lat. Naukowcy z Uniwersytetu Massachusetts, analizując obecne tam gwiazdy, dostrzegli obiekty o masie 3-8 mas Słońca, które dopiero rozpoczynają swoją ewolucję na ciągu głównym diagramu Hertzsprunga-Russella.
Jasność gromady to 6,4m. Jest niedostrzegalna gołym okiem, ale przy dobrych warunkach można ją zaobserwować przez lornetkę.
Sąsiedztwo z Mgławicą Omega.
W bardzo bliskim sąsiedztwie M16, lekko na południe, znajduje się inny ciekawy obiekt, Mgławica Omega (M17), która również jest emisyjna. Studiując fotografie obu obiektów, można dostrzec między nimi wiele ciemnych plam. Są to prawdopodobnie liczne mgławice ciemne.

</doc>
<doc id="535251" url="https://pl.wikipedia.org/wiki?curid=535251" title="Messier 16">
Messier 16



</doc>
<doc id="535252" url="https://pl.wikipedia.org/wiki?curid=535252" title="M15 GMC">
M15 GMC



</doc>
<doc id="535255" url="https://pl.wikipedia.org/wiki?curid=535255" title="Messier 19">
Messier 19

Messier 19 (znany również jako M19 lub NGC 6273) – gromada kulista w gwiazdozbiorze Wężownika, odkryta 5 czerwca 1764 roku przez Charles’a Messiera.
M19 jest jedną z najbardziej spłaszczonych gromad kulistych. Znajduje się w odległości 28 tysięcy lat świetlnych (8,6 kpc) od Ziemi i zaledwie 5,2 tysięcy lat świetlnych od centrum Galaktyki.
Ma średnicę 140 lat świetlnych lub 17 minut łukowych. Jasność M19 wynosi 6,8 magnitudo. Jej najjaśniejsze gwiazdy mają jasność około 14.

</doc>
<doc id="535256" url="https://pl.wikipedia.org/wiki?curid=535256" title="Flaga Republiki Zielonego Przylądka">
Flaga Republiki Zielonego Przylądka

Flaga Republiki Zielonego Przylądka – uchwalona 22 września 1992. Symbolizuje rozpad stosunków z Gwineą Bissau. 10 gwiazd na fladze symbolizuje 10 głównych wysp Republiki Zielonego Przylądka. Barwa niebieska symbolizuje ocean i niebo. Paski biały i czerwony symbolizują pokój i wysiłek. Są w stosunku 6:1:1:1:3.

</doc>
<doc id="535257" url="https://pl.wikipedia.org/wiki?curid=535257" title="Polski Związek Bojowy Niepodległość">
Polski Związek Bojowy Niepodległość

Polski Związek Bojowy "Niepodległość" – polska wojskowa organizacja konspiracyjna, działająca od końca 1939 r. do końca 1944 r. na obszarze Pomorza Gdańskiego
Historia.
Utworzona została 11 listopada 1939 r. w Wejherowie z inicjatywy Franciszka Kühla. Na jej czele znajdowała się komenda, w skład której wchodzili komendant, szef wydziału organizacyjnego, szef wydziału wywiadowczego i skarbnik. W terenie występował podział na inspektoraty, obejmujące rejon Wejherowa, Gdyni, Kartuz, Kościerzyny, Grudziądza. Ogółem organizacja liczyła w 1941 r. ok. 400 członków. Prowadzono działalność w zakresie akcji zbrojnych (akcje zaopatrzeniowe oraz sabotażowo-dywersyjne), przygotowań do wystąpienia wojskowego i prowadzenia działań informacyjno-propagandowych (wydawanie ulotek i własnej gazetki podziemnej "Słowo Polskie" opartej na nasłuchu radiowym). Program PZB "Niepodległość" przewidywał m.in. sprawiedliwy ustrój przyszłej Polski, oparty na socjalizmie oraz uznanie rządu emigracyjnego w Londynie. W latach 1942-1944 była prowadzona współpraca z Tajną Organizacją Wojskową "Gryf Pomorski". Wiosną 1944 r. część jej członków przeszła do "Niepodległości". Pierwsze aresztowania nastąpiły już w 1941 r., ale całkowita dekonspiracja nastąpiła latem 1944 r. Zapoczątkowało ją wykrycie przez Gestapo tajnej drukarni "Słowa Polskiego" w Gdyni. Niemcy znaleźli tam archiwum organizacji, w którym znajdował się m.in. statut PZB "Niepodległość", protokoły odpraw i imienna lista członków. Do końca 1944 r. aresztowano kierownictwo i większą część członków organizacji. 

</doc>
<doc id="535258" url="https://pl.wikipedia.org/wiki?curid=535258" title="Chiclayo">
Chiclayo

Chiclayo – miasto w północno-zachodnim Peru, w dolinie rzeki Lambayeque, w pobliżu Oceanu Spokojnego, stolica regionu Lambayeque. Około 634,6 tys. mieszkańców.
W mieście rozwinął się przemysł spożywczy oraz włókienniczy. W 1960 r. został założony uniwersytet.

</doc>
<doc id="535259" url="https://pl.wikipedia.org/wiki?curid=535259" title="Chimbote">
Chimbote

Chimbote – miasto w zachodnim Peru, w departamencie Ancash, nad zatoką Chimbote, przy Drodze Panamerykańskiej. Według spisu ludności z 22 października 2017 roku miasto liczyło 366 160 mieszkańców. 

</doc>
<doc id="535261" url="https://pl.wikipedia.org/wiki?curid=535261" title="Cajamarca">
Cajamarca

Cajamarca – miasto w północno-zachodnim Peru, w Kordylierze Zachodniej, w andyjskiej dolinie o tej samej nazwie, na wysokości 2750 metrów n.p.m. Około 155,6 tysięcy mieszkańców.
Miasto znane jest z produkcji serów oraz gorących źródeł zwanych Los Baños del Inca. W mieście rozwinął się przemysł włókienniczy, spożywczy, skórzany oraz rzemieślniczy.
Pojmanie Atahualpy (1532).
W lecie 1532 roku, w trakcie walk wewnętrznych w państwie Inków zgładzono ówczesnego inkaskiego władcę – Huascara. Dokonano tego na zlecenie Atahualpy, który pragnął przejąć władzę. Po dokonaniu zamachu, udał się on ze swoim oddziałem w kierunku stolicy imperium – Cuzco, by tam oficjalnie ogłosić się następcą Huascara.
Pod koniec roku zatrzymał się pod miasteczkiem Cajamarca. Tam dowiedział się o przybyciu hiszpańskich wojsk. Atahualpa zadecydował o wyjściu naprzeciw grupie przybyszów. Dowodzący konkwistadorami Francisco Pizarro wyznaczył na miejsce spotkania główny plac w Cajamarce. Miało to miejsce 16 listopada. Inkaski przywódca wjechał do miasta w złotej lektyce z kilkutysięczną świtą dostojników w odświętnych strojach. Pizarro ukrył swoje wojska w budynkach wokół placu – według kronik, żołnierzy było 168. Jak pisał giermek i kuzyn Pizarra – Pedro Pizarro, „wielu zmoczyło się z wielkiej grozy, ani o tym wiedząc”, gdy zobaczyło potęgę inkaskiej armii. Hiszpański ksiądz wręczył Atahualpie brewiarz. Ten jednak, nieświadomy jego roli, odrzucił go w piach, uznając za zupełnie bezużyteczny. Ten gest dał pretekst Hiszpanom do zaatakowania. Na salwę z broni palnej Inkowie wpadli w panikę i próbowali uciekać, ale bez skutku.
Cajamarca stała się miejscem masakry miejscowych wojsk i pojmania Atahualpy. Sam władca próbował wydostać się z niewoli, ofiarowując Hiszpanom ogromne ilości złota. Pizarro nie dotrzymał jednak słowa i zabił inkaskiego wodza. Od momentu wydarzeń w Cajamarce, Imperium Inków zaczęło chylić się ku upadkowi, aż wreszcie w 1533 roku zostało całkowicie podbite.

</doc>
<doc id="535262" url="https://pl.wikipedia.org/wiki?curid=535262" title="Pucallpa">
Pucallpa

Pucallpa – miasto we wschodnim Peru, na Nizinie Amazonki, na lewym brzegu rzeki Ukajali, ośrodek administracyjny regionu Ukajali. Około 300 tys. mieszkańców.
W tym mieście rozwinął się przemysł włókienniczy, odzieżowy oraz drzewny.

</doc>
<doc id="535263" url="https://pl.wikipedia.org/wiki?curid=535263" title="Juliaca">
Juliaca

Juliaca – miasto w południowym Peru, w regionie Puno. Położone jest w Andach Środkowych, na płaskowyżu Altiplano, w pobliżu jeziora Titicaca. Według spisu ludności z 22 października 2017 roku miasto liczyło 283 872 mieszkańców. 
W mieście rozwinął się przemysł wełniarski, skórzany, cementowy oraz rzemieślniczyy.

</doc>
<doc id="535264" url="https://pl.wikipedia.org/wiki?curid=535264" title="Eugeniusz Ornoch">
Eugeniusz Ornoch

Eugeniusz Ornoch (ur. 15 stycznia 1941 w Kuzawce, zm. 12 sierpnia 2004 w Gdańsku) – polski lekkoatleta i trener lekkoatletyczny.
Był specjalistą chodu sportowego. jako zawodnik startował w Lechii Gdańsk (1959) i Flocie Gdynia (1960–1971). Był dwukrotnym wicemistrzem Polski w chodzie na 20 kilometrów (1961 i 1966), a siedem razy zdobywał brązowy medal na tym samym dystansie (1960, 1962–1965, 1968 i 1970).
Startował w mistrzostwach Europy w 1966 w Budapeszcie, gdzie zajął 21. miejsce w chodzie na 50 kilometrów ustanawiając rekord życiowy (4:56:13,4), a chodu na 20 kilometrów nie ukończył.
Po zakończeniu kariery zawodniczej został trenerem. Pracował we Flocie Gdynia. Przez wiele lat (1971–1989) był trenerem kadry narodowej chodziarzy.
Został pochowany na Cmentarzu Łostowickim w Gdańsku.
Znanymi chodziarzami byli jego młodszy brat Jan oraz syn Mariusz.

</doc>
<doc id="535265" url="https://pl.wikipedia.org/wiki?curid=535265" title="Fiat Doblò">
Fiat Doblò

Fiat Doblò – samochód osobowo-dostawczy typu kombivan klasy kompaktowej produkowany przez włoską markę FIAT od 2000 roku. Od 2022 roku produkowana jest trzecia generacja modelu.
Pierwsza generacja.
Fiat Doblò I został po raz pierwszy oficjalnie zaprezentowany podczas targów motoryzacyjnych w Paryżu w 2000 roku. 
Samochód został zbudowany na bazie płyty podłogowej modelu Palio Weekend. W 2001 roku uruchomiona została produkcja modelu w brazylijskiej filii Fiata - Fiat Automóveis w Betim. We wrześniu 2003 roku wprowadzona została na rynek uterenowiona wersja pojazdu - Adventure, która wyposażona została w silnik pozwalający na spalanie benzyny i etanolu o pojemności 1.8 l i mocy 112-114 KM. W październiku 2004 roku auto przeszło face lifting. Zmodyfikowane zostały m.in. reflektory przednie, zderzaki oraz lampy tylne. W lutym 2006 roku face lifting przeszedł model oferowany na rynku brazylijskim.
W 2006 roku dostawcza odmiana Doblò Cargo otrzymała tytuł International Van of the Year.
Pomimo wprowadzenia w 2010 roku do produkcji drugiej generacji modelu, auto produkowane jest nadal w Turcji pod nazwą Doblò Classic.
Druga generacja.
Fiat Doblò II został po raz pierwszy oficjalnie zaprezentowany podczas targów motoryzacyjnych w Genewie w 2010 roku.
Samochód został zbudowany na nowej, powiększonej płycie podłogowej.
W 2011 roku gama nadwoziowa modelu uzupełniona została o model Doblò Work Up wyposażony w fabryczną skrzynię ładunkową o powierzchni ładunkowej 4 m2.
W 2012 roku do gamy jednostek napędowych dołączyły silniki benzynowe 1.4 T-Jet, oraz 1.4 T-Jet CNG i diesel 1.6 MultiJet o mocy 90 KM.
Od połowy 2014 roku Doblò sprzedawane jest w Stanach Zjednoczonych i Kanadzie pod marką Ram Trucks jako Ram ProMaster City.
We wrześniu 2014 roku w Hanowerze zaprezentowano wersję po face liftingu. Auto wyróżnia się m.in. odświeżonym pasem przednim oraz przemodelowanej klapie bagażnika. Zastosowane zostały nowe przednie reflektory, zderzak przedni oraz atrapa chłodnicy, a także deska rozdzielcza pojazdu. 
Na początku 2020 roku producent zakończył produkcję osobowych odmian Doblo. Wersje dostawcze mają być w dalszym ciągu produkowane. 
FSE M.
Po pracach trwających 2,5 Polska firma FSE przedstawiła 24 października 2019 roku elektryczny samochód dostawczy oparty o Fiata Doblo drugiej generacji.
Wyposażenie.
Przed liftingiem:
Standardowe wyposażenie pojazdu przed face liftingiem obejmuje m.in. system ABS z EBD, ESP, system ułatwiający ruszanie na wzniesieniu, a także 4 poduszki powietrzne, elektryczne sterowanie szyb przednich i czujniki ciśnienia powietrza w oponach. 
W zależności od wersji wyposażeniowej opcjonalnie samochód wyposażony może być m.in. w klimatyzację manualną bądź automatyczną, tempomat, elektryczne sterowanie lusterek, czujniki parkowania oraz system nawigacji satelitarnej.
Po liftingu:
Wyposażenie wersji Pop obejmuje m.in.: centralny zamek z pilotem, klimatyzację manualną i elektrycznie regulowane szyby przednie.
Wersja Lounge obejmuje dodatkowo m.in. elektrycznie sterowane lusterka, radio Uconnect z ekranem dotykowym, podłokietnik i dzieloną tylną kanapę.
Topowa wersja Trekking (stylizowana na off-roadową) dodatkowo obejmuje m.in. relingi dachowe, aluminiowe felgi i system Traction+.
Opcjonalnie samochód można wyposażyć np. w podwyższony dach (4400 zł).
Trzecia generacja.
Fiat Doblò III został zaprezentowany w 2022 roku.
Samochód bazuje na tych samych samochodach takie jak: Citroën Berlingo, Peugeot Partner, Opel Combo oraz Toyota Proace City. Trzecia generacja modelu nie jest już produkowana w tureckiej fabryce w Bursie, lecz wyłącznie w fabrykach w hiszpańskim Vigo i portugalskim Mangualde. 

</doc>
<doc id="535266" url="https://pl.wikipedia.org/wiki?curid=535266" title="Mrówka pniowa">
Mrówka pniowa

Mrówka pniowa ("Camponotus fallax") – gatunek mrówki z podrodziny Formicinae.
Mrówka pniowa zakłada gniazda w szczelinach drzew liściastych: dębu, lipy, jesionu. Mrówki te wykazują aktywność nocną. Żywią się spadzią i drobnymi owadami. Wielkości kolonii do kilkunastu tysięcy osobników.
W Polsce gatunek rzadki, znany z m.in. z kilku stanowisk na Dolnym Śląsku.
Opis gatunku.
Królowa
Samiec
Robotnice
Robotnice major - żołnierze
Robotnice minor - piastunki

</doc>
<doc id="535267" url="https://pl.wikipedia.org/wiki?curid=535267" title="Op. cit.">
Op. cit.

Op. cit., dz. cyt. (łac. "opus citatum" = „dzieło cytowane” lub "opere citato" = „z cytowanego dzieła”) – skrót używany w przypisach lub cytatach dla odesłania czytelnika do wcześniej cytowanej pozycji.
Chcąc odnaleźć źródło oznaczone jako "op. cit.", należy prześledzić wcześniejsze przypisy w bibliografii i odszukać odpowiedniego autora. Tam właśnie powinny znajdować się dane cytowanej pozycji.
Przykład 1:
W przypadku występowania w przypisach kilku pozycji tego samego autora, przed skrótem "op. cit." należy wskazać najkrótszy możliwy początek tytułu, pozwalający na jednoznaczną identyfikację dzieła.
Przykład 2:

</doc>
<doc id="535268" url="https://pl.wikipedia.org/wiki?curid=535268" title="Fiat Doblo">
Fiat Doblo



</doc>
<doc id="535275" url="https://pl.wikipedia.org/wiki?curid=535275" title="DIORA">
DIORA



</doc>
<doc id="535278" url="https://pl.wikipedia.org/wiki?curid=535278" title="Czarodziejski flet">
Czarodziejski flet



</doc>
<doc id="535280" url="https://pl.wikipedia.org/wiki?curid=535280" title="Jean-Jacques Tizié">
Jean-Jacques Tizié

Jean-Jacques Tizié (ur. 7 września 1972) - piłkarz z Wybrzeża Kości Słoniowej występujący na pozycji bramkarza, podstawowy zawodnik reprezentacji swojego kraju, od 2008 roku gracz Africa Sports.
Przed rozpoczęciem kariery piłkarskiej Jean-Jacques Tizié grał w piłkę ręczną, również na pozycji bramkarza. W 2000 wyjechał z kraju do Tunezji. Z drużyną Espérance z Tunisu zdobył 4 tytuły mistrzowskie z rzędu (2001-2004), w 2004 i 2005 był finalistą Pucharu Tunezji. Później był zawodnikiem klubu Zamalek Kair, a w 2008 roku powrócił do ojczyzny, przechodząc do Africa Sports.
Kariera reprezentacyjna.
Tizié rozegrał w reprezentacji Wybrzeża Kości Słoniowej ponad 30 meczów. Występował w Pucharze Narodów Afryki 2006 w Egipcie, na którym jego reprezentacja zajęła 2. miejsce. Wywalczył z drużyną awans do Mistrzostw Świata 2006, wyprzedzając w grupie eliminacyjnej Kamerun. W 2006 zadebiutował na Mistrzostwach Świata w Niemczech, jednak jego drużyna nie awansowała z trudnej grupy C.

</doc>
<doc id="535281" url="https://pl.wikipedia.org/wiki?curid=535281" title="Herrada z Landsbergu">
Herrada z Landsbergu

Herrada z Landsbergu, Herrada z Hohenburga lub po łacinie "Herradis Landsbergensis)" (ur. między 1125 a 1130 – zm. 25 lipca 1195), żyjąca w średniowieczu przeorysza klasztoru św. Odylii w Alzacji, autorka dzieła "Hortus deliciarum" (łac. "Ogród przysmaków").
"Hortus deliciarum" (ok. 1180) to dzieło o charakterze encyklopedycznym, florilegium, które powstawało w ciągu 16 lat i na które składają się fragmenty prozy i poezji wybitnych autorów starożytności i średniowiecza. Herrada zmieniała te fragmenty dopasowując do kontekstu. Dodatkowo ozdobiła dzieło własnymi ilustracjami, dodała własne hymny, a szczególnie jej ulubione alegorie. Godnymi podziwu są zamieszczone oryginalne i piękne ilustracje oraz miniatury. "Hortus deliciarum" w zamierzeniu miał być praktycznym podręcznikiem dla nowicjuszek klasztoru. Stał się szerzej znany dopiero w XIX wieku.

</doc>
<doc id="535282" url="https://pl.wikipedia.org/wiki?curid=535282" title="Herrada z Hohenburga">
Herrada z Hohenburga



</doc>
<doc id="535284" url="https://pl.wikipedia.org/wiki?curid=535284" title="Herradis Landsbergensis">
Herradis Landsbergensis



</doc>
<doc id="535285" url="https://pl.wikipedia.org/wiki?curid=535285" title="La clemenza di Tito">
La clemenza di Tito



</doc>
<doc id="535288" url="https://pl.wikipedia.org/wiki?curid=535288" title="Didier Zokora">
Didier Zokora

Alain Didier Zokora Déguy (ur. 14 grudnia 1980 w Abidżanie) – piłkarz z Wybrzeża Kości Słoniowej występujący na pozycji pomocnika, reprezentant swojego kraju.
Kariera klubowa.
Zokora rozpoczynał karierę, jak większość piłkarzy ze swojej ojczyzny, w drużynie ASEC Mimosas. W 2000 przeniósł się do RC Genk (mistrzostwo Belgii w 2002), w którym już został bardziej rozpoznawalnym piłkarzem, co zaowocowało transferem w 2004 do AS Saint-Étienne. W 2005 pojawiły się pogłoski o zainteresowaniu Zokorą przez Real Madryt, Chelsea i Arsenal, które byłyby gotowe zapłacić 10 mln funtów. Ostatecznie jednak piłkarz pozostał w Saint-Étienne. W lipcu 2006 roku przeszedł do angielskiego klubu Tottenham Hotspur, w którym występował przez trzy lata, po czym podpisał kontrakt z Sevillą. W 2011 roku odszedł do Trabzonsporu. W 2014 roku został zawodnikiem klubu Akhisar Belediyespor.
Kariera reprezentacyjna.
W reprezentacji Wybrzeża Kości Słoniowej Zokora zadebiutował 28 stycznia 2001 w wygranym 3:1 meczu z Madagaskarem. W 2002 wystąpił na nieudanym dla swojej drużyny turnieju Pucharu Narodów Afryki. Do tej pory wystąpił w drużynie narodowej 40 razy, nie zdobył jeszcze bramki. W 2006 wywalczył drugie miejsce na Pucharze Narodów Afryki w Egipcie i wystąpił na Mistrzostwach Świata, z których reprezentacja Wybrzeża Kości Słoniowej odpadła po fazie grupowej, mimo tego, że zaprezentowała się bardzo dobrze.

</doc>
<doc id="535290" url="https://pl.wikipedia.org/wiki?curid=535290" title="Idomeneusz, król Krety">
Idomeneusz, król Krety



</doc>
<doc id="535292" url="https://pl.wikipedia.org/wiki?curid=535292" title="Historia Olsztyna">
Historia Olsztyna



</doc>
<doc id="535294" url="https://pl.wikipedia.org/wiki?curid=535294" title="Uprowadzenie z Seraju">
Uprowadzenie z Seraju



</doc>
<doc id="535295" url="https://pl.wikipedia.org/wiki?curid=535295" title="Die Entführung aus dem Serail">
Die Entführung aus dem Serail



</doc>
<doc id="535296" url="https://pl.wikipedia.org/wiki?curid=535296" title="Hortus deliciarum">
Hortus deliciarum

Hortus deliciarum (ok. 1180) – średniowieczne dzieło o charakterze encyklopedycznym autorstwa przeoryszy klasztoru św. Odylii w Alzacji Herrady z Landsbergu.
To florilegium powstawało od roku 1165 przez 16 lat. Składają się na nie fragmenty prozy i poezji wybitnych autorów starożytności i średniowiecza. Jest ono kompendium ówczesnej wiedzy, głównie teologicznej. Chociaż dzieło w większości jest twórczą, dopasowaną do kontekstu kompilacją fragmentów innych dzieł, to świadczy o erudycji, talencie i szerokich horyzontach jego autorki. Dodatkowo Herrada ozdobiła dzieło własnymi ilustracjami, dodała własne hymny, a szczególnie jej ulubione alegorie. Godnym podziwu jest zbiór 365 zamieszczonych pięknych, oryginalnych ilustracji oraz miniatur. "Hortus deliciarum" w zamierzeniu miał być praktycznym podręcznikiem dla nowicjuszek klasztoru. Stał się szerzej znany dopiero w XIX wieku.
"Hortus deliciarum" przez wieki był przechowywany w klasztorze, a w czasach rewolucji francuskiej przekazany bibliotece miejskiej w Strasburgu. W roku 1818 miniatury z tego dzieła zostały skopiowane przez Christiana Maurice'a Engelhardta. Całe dzieło zostało skopiowane i opublikowane przez wydawnictwo "Straub and Keller" w latach 1879-1899. Oryginał dzieła spłonął w pożarze podczas oblężenia miasta w 1870 roku.

</doc>
<doc id="535297" url="https://pl.wikipedia.org/wiki?curid=535297" title="KV 384">
KV 384



</doc>
<doc id="535301" url="https://pl.wikipedia.org/wiki?curid=535301" title="Abdoulaye Méïté">
Abdoulaye Méïté

Abdoulaye Meïté (ur. 6 października 1980 w Paryżu) – piłkarz francuski, posiadający obywatelstwo Wybrzeża Kości Słoniowej i reprezentujący kraj z Afryki na arenie międzynarodowej.
Kariera klubowa.
Meïté rozpoczynał karierę w podparyskim Red Star 93, skąd kupiła go Olympique Marsylia. W klubie Ligue 1 zadebiutował już w pierwszym sezonie, jednak miejsce w podstawowym składzie wywalczył w sezonie 2002/2003. Jego partnerem w klubie był również reprezentant Wybrzeża Kości Słoniowej Didier Drogba. W 2004 Meïté dotarł z klubem do finału Pucharu UEFA, w którym Olympique Marsylia uległo Valencii 0:2. W 2005 wywalczył natomiast Puchar Intertoto, a rok później wystąpił w finale Pucharu Francji. Latem 2006 został kupiony przez Bolton Wanderers. 10 sierpnia 2008 zmienił barwy klubowe i za 2 miliony funtów odszedł do beniaminka Premiership West Bromwich Albion. W nowym zespole swój debiut zaliczył 16 sierpnia, kiedy to zagrał w przegranym 1:0 ligowym meczu z Arsenalem. W 2011 powrócił do Francji, do Dijon FCO, jednak po zaledwie sezonie zadecydował o przenosinach do FC Honka, zespołu z Finlandii. Opuścił go w styczniu 2014 r. by zasilić Doncaster Rovers, występujące wówczas w Championship. Od sierpnia 2014 r. reprezentował natomiast barwy OFI 1925. W styczniu podpisał kontrakt z Ross County ze Szkocji.
Kariera reprezentacyjna.
W reprezentacji Wybrzeża Kości Słoniowej rozegrał dotychczas 20 meczów i nie zdobył bramki. Występował meczach zwycięskich dla drużyny "Słoni" eliminacjach do Mistrzostw Świata 2006 oraz w Pucharze Narodów Afryki 2006 w Egipcie, na którym jego drużyna wywalczyła drugie miejsce. W 2006 zaliczył również występy na Mistrzostwach Świata w Niemczech, jednak jego drużyna odpadła po fazie grupowej. Rozegrał tam wszystkie trzy mecze. W 2008 roku wystąpił w Pucharze Narodów Afryki 2008.

</doc>
<doc id="535303" url="https://pl.wikipedia.org/wiki?curid=535303" title="Abdoulaye Meite">
Abdoulaye Meite



</doc>
<doc id="535304" url="https://pl.wikipedia.org/wiki?curid=535304" title="Partia Społeczności Węgierskiej">
Partia Społeczności Węgierskiej

Partia Węgierskiej Koalicji (węg. "Magyar Koalíció Pártja", MKP; słow. "Strana maďarskej koalície", SMK, od września 2012 pod nazwą Partia Społeczności Węgierskiej (węg. "Magyar Közösség Pártja", słow. "Strana maďarskej komunity") – słowacka pozaparlamentarna partia polityczna reprezentująca mniejszość węgierską w tym kraju. Zajmuje pozycje chrześcijańsko-demokratyczne.
Historia.
Przed pierwszymi w niepodległej Słowacji wyborami parlamentarnymi w 1994 trzy główne partie mniejszości węgierskiej zawarły 21 lipca 1994 w Bratysławie koalicję pod nazwą Magyar Koalíció – Maďarská koalícia. 
Przed kolejnymi wyborami parlamentarnymi w 1998 w związku ze zmianami w ordynacji wyborczej partie koalicji węgierskiej musiały przeprowadzić unifikację. 21 czerwca 1998 odbył się w mieście Dunajská Streda zjazd zjednoczeniowy partii węgierskich. Powstała nowa partia pod obecną nazwą, której szefem został wybrany Béla Bugár. Już wcześniej 22 maja 1998 jedna z partii węgierskich zmieniła w rejestrze partii politycznych swoją nazwę na nową nazwę wspólnej formacji. W wyniku wyborów SMK otrzymała 9,13% głosów i 15 mandatów, co dało jej czwarte miejsce. Słowaccy Węgrzy weszli w kadencji 1998–2002 w skład koalicji rządzącej wraz z SDK Mikuláša Dzurindy, SDL i SOP. 
W wyborach prezydenckich w 1999 startował wspólny kandydat SDK, SDL, SMK i SOP Rudolf Schuster, który wygrał wybory prezydenckie otrzymując w drugiej turze 57,18% poparcia. 
W wyborach parlamentarnych w 2002 partia zdobyła 11,17% i 20 mandatów, co dało jej ponownie czwarte miejsce. Po wyborach tworzyło rządową koalicję ze Słowacką Unią Chrześcijańsko i Demokratyczną Mikuláša Dzurindy, Ruchem Chrześcijańsko-Demokratycznym i Sojuszem Nowych Obywateli.
W wyborach prezydenckich w 2004 startował wspólny kandydat SMK i KDH František Mikloško, który w pierwszej turze dostał jedynie 6,51% poparcia zajmując dopiero piąte miejsce w stawce jedenastu kandydatów. 
W wyborach do Parlamentu Europejskiego w 2004 SMK osiągnęła 13,25% głosów, co dało jej piąte miejsce i 2 euromandaty. Partia Węgierskiej Koalicji należy do Europejskiej Partii Ludowej. 
W wyborach parlamentarnych w 2006 partia zajęła po raz kolejny czwarte miejsce z poparciem 11,69%, co dało jej znów 20 mandatów. Tym razem SMK znalazła się w opozycji. 
31 marca 2007 po blisko dziewięciu latach kierowania partią jej dotychczasowy szef Béla Bugár został zastąpiony przez nowego lidera, którym został Pál Csáky. W wyborach 2009 partia uzyskała ponownie 2 mandaty. W tym samym roku doszło do rozłamu w ugrupowaniu, co skutkowało powołaniem do życia nowej partii odwołującej się do węgierskiego elektoratu pod nazwą Most-Híd. Obie partie ubiegały się o mandaty poselskie w wyborach 2010, jednak SMK nie przekroczyła ostatecznie progu wyborczego. 10 lipca 2010 nowym przewodniczącym SMK został wybrany József Berényi. 

</doc>
<doc id="535306" url="https://pl.wikipedia.org/wiki?curid=535306" title="Czarne chmury">
Czarne chmury

Czarne chmury – polski przygodowy serial telewizyjny z 1973 r. konwencji kostiumowej „płaszcza i szpady” wyprodukowany przez Telewizję Polską.
O serialu.
Serial przygodowy z gatunku „płaszcza i szpady”, obfitujący w sceny walk, pościgów, ucieczek i pojedynków, zawierający również wątki miłosne. Akcja toczy się w drugiej połowie XVII wieku, a osią fabuły są dramatyczne epizody z walk o utrzymanie przy Rzeczypospolitej Prus Książęcych. Postać głównego bohatera, pułkownika Krzysztofa Dowgirda, nawiązuje do autentycznej postaci pułkownika Krystiana Ludwika Kalksteina, tragicznego bohatera tamtych czasów.
Serial składa się z dziesięciu prawie 1-godzinnych odcinków. Jego realizacja trwała przeszło rok – od marca 1972 r. do lata 1973 r. Poza łódzkim atelier, zdjęcia kręcono w zamku w Olsztynie, we wnętrzach zamku w Baranowie Sandomierskim, w Pałacu Biskupów Krakowskich w Kielcach i klasztorze pokamedulskim w Rytwianach pod Staszowem, w Łączynku, Krakowie, Lublinie (który występuje jako Warszawa), a plenery – m.in. pod Augustowem (okolice wsi Płaska w Puszczy Augustowskiej), w okolicach Aleksandrowa Łódzkiego oraz na zamku Tenczyn.
Serial mógł mieć cel propagandowy – odwrócenie uwagi społeczeństwa od tematu polskości Kresów Wschodnich i zastąpienie go dyskusją o polskości Ziem Odzyskanych. Mundury i zbroje postaci niemieckich występujących w serialu były celowo przyciemniane, by wywoływać skojarzenia z mundurami hitlerowskimi. Serial miał jak na owe czasy bardzo dużą oglądalność (ok. 76% w latach 1973–1974). Według jednej z hipotez twórcą scenariusza był Ludwik Kalkstein, agent Gestapo w Armii Krajowej, który w latach 1953–1965 odsiadywał wyrok za współpracę z Gestapo. Według tych źródeł Antoni Guziński i Ryszard Pietruski podpisali scenariusz swoimi nazwiskami, gdyż nazwisko Kalksteina z oczywistych względów nie mogło się znaleźć w napisach serialu.
Obsada.
W pozostałych rolach

</doc>
<doc id="535307" url="https://pl.wikipedia.org/wiki?curid=535307" title="Otylia z Hohenburga">
Otylia z Hohenburga

Otylia (Odylia) z Hohenburga (ur. ok. 660 w Obernai, zm. ok. 720 w klasztorze w Hohenburgu w Alzacji) – benedyktynka, ksieni, święta Kościoła katolickiego i ewangelickiego.
Była córką Adalryka, księcia Alzacji i Betswindy, siostrzenicy św. Leodegara.
Ok. roku 700 lub 710 została pierwszą przeoryszą benedyktyńskiego klasztoru w Hohenburgu (późniejszy niem. Odilienberg, fr. Mont Sainte-Odile), założonego wspólnie z ojcem. Przypisuje się jej również założenie klasztoru w Niedermünster koło Odilienbergu.
Według życiorysu z X wieku Otylia urodziła się niewidoma i dlatego jej ojciec Adalryk, aby uniknąć hańby, postanowił ją zabić. Matka Betswinda uratowała ją i przekazała na dalsze wychowanie do klasztoru Baume-les-Dames. Według legendy Otylia w czasie chrztu udzielonego jej przez biskupa św. Erharda miała odzyskać wzrok.
Kult świętej Otylii upowszechnił się w Alzacji od XI wieku, a potem także w Szwajcarii, na południu Niemiec i w innych rejonach. W Polsce, w Urzędowie, znajduje się sanktuarium pod jej wezwaniem.
Została wyniesiona na ołtarze w XI wieku przez papieża Leona IX i ogłoszona patronką Alzacji przez Piusa XII w 1946 roku.
Jest orędowniczką w chorobach oczu, uszu i bólach głowy.
Jej wspomnienie liturgiczne w Kościele katolickim i ewangelickim obchodzone jest 13 grudnia. Jeden z kościołów pod jej wezwaniem znajduje się w Paryżu.

</doc>
<doc id="535308" url="https://pl.wikipedia.org/wiki?curid=535308" title="Éric Poulat">
Éric Poulat

Éric Poulat (ur. 8 grudnia 1963 w Bron) – francuski sędzia międzynarodowy.
Specjalizacje sędziowską uzyskał 1 stycznia 1999 roku – jako sędzia międzynarodowy prowadził takie spotkania jak: Polska – Hiszpania i Polska – Armenia (tym drugim meczem zadebiutował jako sędzia międzynarodowy). Na Mistrzostwach Świata w Niemczech asystowali mu dwaj jego rodacy: Lionel Dagorne i Vincent Texier. Z wykształcenia jest informatykiem, oprócz francuskiego posługuje się również angielskim. Mieszka w Charlieu.

</doc>
<doc id="535310" url="https://pl.wikipedia.org/wiki?curid=535310" title="Partia Ludowa – Ruch na rzecz Demokratycznej Słowacji">
Partia Ludowa – Ruch na rzecz Demokratycznej Słowacji

Partia Ludowa – Ruch na rzecz Demokratycznej Słowacji ("Ľudová strana – Hnutie za demokratické Slovensko", ĽS-HZDS) – słowacka narodowo konserwatywna partia polityczna, której liderem jest Vladimír Mečiar. Ugrupowanie rządzące lub współrządzące w latach 1991–1994, 1994–1998 i 2006–2010. Partia deklaruje światopogląd narodowo-konserwatywny, odrzuca gospodarczy liberalizm i sprzeciwia się procesowi prywatyzacji.
Historia.
Partia powstała w 1991. Na jej czele stanął Vladimír Mečiar, który wykonywał w latach 1991–1998 (z krótką przerwą w 1994) funkcję premiera rządu.
Partia wygrywała wybory parlamentarne w 1994, 1998 i 2002, zdobywając w 1994 34,97% głosów i 61 mandatów (na 150), w 1998 - 27% głosów i 43 mandaty, a w 2002 - 19,5% głosów i 36 mandatów; po dwu ostatnich wyborach pozostawała w opozycji do rządów centroprawicowej koalicji.
W wyborach parlamentarnych w 2006 partia zdobyła 8,79% poparcia i 15 mandatów. Weszła w skład koalicji tworzącej rząd Roberta Fica. W wyborach 2010 nie przekroczyła progu wyborczego,
W wyborach prezydenckich w 2004 z ramienia ĽS-HZDS startował Vladimír Mečiar, który wygrał pierwszą turę z poparciem 32,7%, ale w drugiej turze uzyskał 40,1% i przegrał z Ivanem Gašparovičem. W wyborach do Parlamentu Europejskiego partia osiągnęła 17,0% głosów i zajęła drugie miejsce po Słowackiej Unii Chrześcijańskiej i Demokratycznej, co dało jej 3 mandaty. W wyborach do Parlamentu Europejskiego 2009 partia wywalczyła jeden mandat.

</doc>
<doc id="535312" url="https://pl.wikipedia.org/wiki?curid=535312" title="Puchar Narodów Afryki 1957">
Puchar Narodów Afryki 1957

Pierwsza edycja Pucharu Narodów Afryki odbyła się w dniach 10–16 lutego 1957 roku, w sudańskim Chartumie. Do rozgrywek początkowo zgłosiły się cztery zespoły, jednak reprezentacja RPA została zdyskwalifikowana z powodu apartheidu. Grano systemem pucharowym.

</doc>
<doc id="535320" url="https://pl.wikipedia.org/wiki?curid=535320" title="Magdalena Pokora">
Magdalena Pokora



</doc>
<doc id="535322" url="https://pl.wikipedia.org/wiki?curid=535322" title="Kierunek – Socjalna Demokracja">
Kierunek – Socjalna Demokracja

Kierunek – Socjalna Demokracja (słow. "SMER – sociálna demokracia", SMER) – słowacka partia polityczna o profilu socjaldemokratycznym, określana także jako partia lewicy narodowej. Przewodniczącym ugrupowania od czasu jego powstania jest Robert Fico. Smer dołączył do Partii Europejskich Socjalistów.
Historia.
Partię pod nazwą Smer założył 29 października 1999 Robert Fico, jeden z liderów postkomunistycznej Partii Demokratycznej Lewicy. Ugrupowanie zajęło trzecie miejsce w wyborach parlamentarnych w 2002, zdobywając 13,5% głosów i 25 mandatów (na 150). Pozostała wówczas w opozycji wobec drugiego rządu Mikuláša Dzurindy, sprzeciwiała się przeprowadzanym przez centroprawicę reformom, opowiadając się np. za zlikwidowaniem podatku liniowego. W pierwszych w historii Słowacji wyborach do Parlamentu Europejskiego 2004 partia osiągnęła 16,9% głosów i zajęła trzecie miejsce (3 mandaty).
1 marca 2003 do partii dołączyła Partia Porozumienia Obywatelskiego. 1 stycznia 2005 Smer zakończył proces integracji z innymi lewicowymi formacjami – przyłączyły się do niego Partia Demokratycznej Lewicy, Socjaldemokratyczna Alternatywa i Socjaldemokratyczna Partia Słowacji. Nastąpiła wówczas modyfikacja nazwy partii.
W 2006 Smer wygrał wybory parlamentarne z wynikiem 29,1% głosów i 50 mandatami. Ugrupowanie zawarło koalicję z Partią Ludową – Ruchem na rzecz Demokratycznej Słowacji Vladimíra Mečiara i Słowacką Partią Narodową Jána Sloty, tworząc rząd z Robertem Ficą jako premierem. Gabinet ten przetrwał pełną kadencję do 2010. Za zawarcie koalicji ze skrajnie prawicową i nacjonalistyczną Słowacką Partią Narodową w 2006 SMER został czasowo zawieszony w prawach członkowskich w Partii Europejskich Socjalistów.
W wyborach w tym samym roku partia zdobyła 34,8% głosów i ponownie zajęła pierwsze miejsce wśród ugrupowań politycznych (62 mandaty). Słabe wyniki koalicjantów, z których pierwszy znalazł się poza parlamentem, a drugie utracił ponad połowę posłów, spowodowały jednak przejście partii Roberta Fica do opozycji. Już w 2012 po rozpadzie centroprawicowej koalicji doszło do kolejnych wyborów do Rady Narodowej. Smer odniósł zdecydowane zwycięstwo z wynikiem 44,4%, co przełożyło się na 83 mandaty w 150-osobowym parlamencie. Pozwoliło to na utworzenie pierwszego od czasu rozpadu Czechosłowacji monopartyjnego gabinetu, na czele którego ponownie stanął Robert Fico.
W 2016 Smer ponownie zwyciężył w wyborach krajowych, tracąc jednak ponad 30 mandatów i tym samym bezwzględną większość w parlamencie. Partia zawiązała wówczas koalicję ze Słowacką Partią Narodową oraz ugrupowaniami Most-Híd i SIEŤ, jej lider pozostał premierem.
W marcu 2018, po skandalu związanym z zabójstwem dziennikarza Jána Kuciaka i masowych protestach, Robert Fico podał się do dymisji, która została przyjęta przez prezydenta Andreja Kiskę. W tym samym miesiącu na czele nowego gabinetu stanął inny członek partii, dotychczasowy wicepremier Peter Pellegrini.
W wyborach do Rady Narodowej w 2020 Smer otrzymał 18,3% głosów (38 mandatów), zajmując drugie miejsce za ugrupowaniem Zwyczajni Ludzie. W konsekwencji partia utraciła władzę, przechodząc do opozycji. W czerwcu tego samego roku doszło do rozłamu w partii, gdy Peter Pellegrini ogłosił powołanie nowej partii pod nazwą Głos – Socjalna Demokracja i z grupą posłów wystąpił z klubu poselskiego.

</doc>
<doc id="535324" url="https://pl.wikipedia.org/wiki?curid=535324" title="Jens Enevoldsen">
Jens Enevoldsen

Jens Enevoldsen (ur. 23 września 1907 w Kopenhadze, zm. 23 maja 1980) – duński szachista i sędzia szachowy, mistrz międzynarodowy od 1950 roku.
Kariera szachowa.
Pięciokrotnie zwyciężał w indywidualnych mistrzostwach Danii (1940, 1943, 1947, 1948, 1960. Reprezentował barwy swojego kraju na olimpiadach w latach: 1933, 1935, 1937, 1939, 1952, 1956, 1958, 1966, 1970, 1972. Do jego największych osiągnięć należało zajęcie IV m. w turnieju strefowym w Helsinkach w 1947 roku. W 1959 r. zwyciężył w Kilonii, w 1961 r. zajął III m. w turnieju głównym, natomiast w 1966 r. podzielił I m. w turnieju B festiwalu "IBM" w Amsterdamie.
Według retrospektywnego systemu rankingowego Chessmetrics, najwyżej notowany był we wrześniu 1948 r., z wynikiem 2648 punktów zajmował wówczas 21. miejsce na świecie.
Autor kilku książek szachowych. W 1960 r. otrzymał tytuł arbitra klasy międzynarodowej (ang. "International Arbiter").

</doc>
<doc id="535325" url="https://pl.wikipedia.org/wiki?curid=535325" title="STI">
STI



</doc>
<doc id="535326" url="https://pl.wikipedia.org/wiki?curid=535326" title="Ruch Solidarności z Ubogimi Trzeciego Świata „Maitri”">
Ruch Solidarności z Ubogimi Trzeciego Świata „Maitri”

Ruch Solidarności z Ubogimi Trzeciego Świata „Maitri” – katolicki ruch kościelny, działający w Polsce i w Czechach. Powstał w roku 1975 w Warszawie w następstwie spotkania jej założyciela, Jacka Wójcika, ze św. Teresą z Kalkuty.
Geneza i nazwa Ruchu.
Słowo "maitri" pochodzi z sanskrytu i oznacza przyjaźń. Zostało przyjęte jako nazwa Ruchu, by wyrazić szacunek wobec tych, którym pomagają jego uczestnicy. Początkowo pomoc polegała na wysyłce darów rzeczowych (odzieży, leków, opatrunków, sprzętu medycznego, przyborów szkolnych, środków do prania i mycia, różnych przedmiotów codziennego użytku) w formie paczek pocztowych do Matki Teresy do Kalkuty, później do o. Mariana Żelazka SVD i innych (głównie polskich) placówek misyjnych w Indiach i Afryce.
Ta forma pomocy upadła ze względu na ogromny wzrost kosztów wysyłki paczek po zmianach ustrojowych w Polsce. Ostatnią tego rodzaju akcją była wysyłka dwóch kontenerów z darami do Rwandy i jednego do Kalkuty oraz dostarczenie dużej części darów i wsparcie finansowe ostatniej już wysyłki kontenera do Burkina Faso przez Redemptorystów w marcu 2002.
Czasy komunistyczne.
Ruch „Maitri” był jednym z bardzo nielicznych ruchów kościelnych, działających w Polsce w czasach komunizmu. W szczytowym okresie rozwoju Ruch liczył około 35 ośrodków w parafiach na terenie całego kraju.
Zmiany ustrojowe przyczyniły się także do znacznego zmniejszenia ilości ośrodków Ruchu i jego uczestników - zarówno z powodu niemożności kontynuowania dotychczasowych form działalności, jak i z powodu otwarcia się szerokich możliwości zaangażowania w różne inne działania w ramach Kościoła oraz w organizacjach pozarządowych.
Ruch „Maitri” obecnie.
Aktualnie Ruch „Maitri” zajmuje się przede wszystkim pomocą sierotom i najuboższym dzieciom w Afryce i Ameryce Łacińskiej. Największym dziełem Ruchu jest program Adopcji Serca. Od 2017 r. w jego ramach pomaga niepełnosprawnym dzieciom, młodzieży i dorosłym w Aleppo w Syrii. Ruch wspiera też systematycznie misyjne ośrodki dożywiania dla zagłodzonych dzieci, a także finansuje jednorazowe projekty, jak np. remonty czy budowy szkół w Afryce, zakup samochodów dla ośrodków misyjnych itp.
Aktualnie w Polsce wspólnoty Ruchu Maitri znajdują się w Białymstoku, Bytomiu, Gdańsku, Gliwicach, Lublinie, Poznaniu, Toruniu, Warszawie i Wrocławiu. Niektóre wspólnoty lokalne Ruchu posiadają zarejestrowane sądownie organy Ruchu: Stowarzyszenie Adopcji Serca „Maitri” w Bytomiu, Stowarzyszenie Ruchu „Maitri” w Gdańsku czy Fundacja Adopcji Serca w Poznaniu.
Ruch jest członkiem-założycielem Ogólnopolskiej Rady Ruchów Katolickich. Długoletnim asystentem kościelnym Ruchu był ks. dr Roman Forycki SAC, który zginął w wypadku samochodowym 25 czerwca 2011 roku. Od marca 2017 r. Duszpasterzem Krajowym jest ks. dr Andrzej Panasiuk.

</doc>
<doc id="535328" url="https://pl.wikipedia.org/wiki?curid=535328" title="Ruch Chrześcijańsko-Demokratyczny">
Ruch Chrześcijańsko-Demokratyczny

Ruch Chrześcijańsko-Demokratyczny ("Kresťanskodemokratické hnutie", KDH) – słowacka chadecka partia polityczna.
Historia.
Oficjalnie powstała w 1990. W 1998 brała udział w powstaniu Słowackiej Koalicji Demokratycznej. W latach 1998–2006 współtworzyła oba rządy Mikuláša Dzurindy, najpierw w ramach SKD, następnie (po wyborach parlamentarnych w 2002, w których zdobyła 8,3% głosów i 15 mandatów) ze Słowacką Unią Chrześcijańską i Demokratyczną, Partią Węgierskiej Koalicji i Sojuszem Nowych Obywateli. W wyborach parlamentarnych w 2006 KDH zajęła 6. miejsce z poparciem 8,3%, co dało jej 14 mandatów, zaś w wyborach 2010 uzyskała 8,5% głosów. Po tych wyborach partia przystąpiła do negocjacji nad utworzeniem nowego rządu centroprawicowego, który współtworzyła. W 2012 KDH dostał 8,8% głosów.
W wyborach prezydenckich w 2004 startował wspólny kandydat SMK i KDH František Mikloško, który w pierwszej turze dostał 6,5% poparcia. W 2009 kandydatką partii była Iveta Radičová, która przegrała ostatecznie z ubiegającym się o reelekcję urzędującym prezydentem. W 2014 kandydował były lider partii Pavol Hrušovský, a w 2019 poparcie z jej strony otrzymał František Mikloško.
W wyborach do Parlamentu Europejskiego w 2014 ruch osiągnął 16,2% głosów (3 mandaty). W kolejnych wyborach partia zdobywała po dwa mandaty z poparciem 10,9% (2009), 13,2% (2014) i 9,7% (2019).
W wyborach do Rady Narodowej w 2016 i 2020 partia otrzymywała odpowiednio 4,9% głosów oraz 4,7% głosów, nie przekraczając wyborczego progu.
Przewodniczącymi partii byli Ján Čarnogurský (do 2000) i następnie Pavol Hrušovský. W 2009 na czele ugrupowania stanął Ján Figeľ. W 2016 po wyborczej porażce ruchu pełniącym obowiązki przewodniczącego został Pavol Zajac, a następnie na funkcję tę wybrano Alojza Hlinę. Ten ostatni ustąpił po wyborczej porażce w 2020, po czym obowiązki przewodniczącego ponownie czasowo przejął Pavol Zajac. Jeszcze w tym samym roku nowym liderem KDH został Milan Majerský.

</doc>
<doc id="535332" url="https://pl.wikipedia.org/wiki?curid=535332" title="Krunoslav Hulak">
Krunoslav Hulak

Krunoslav Hulak (ur. 25 maja 1951 w Osijeku, zm. 23 października 2015 w Zagrzebiu) – chorwacki szachista i trener szachowy, arcymistrz od 1976 roku.
Kariera szachowa.
W 1976 r. zdobył mistrzostwo Jugosławii, natomiast w 2005 r. – Chorwacji. Dwukrotnie startował w turniejach międzystrefowych (eliminacjach mistrzostw świata): Toluca 1982 (XI miejsce) oraz Zagrzeb 1987 (XII miejsce). 
Wielokrotnie reprezentował Jugosławię i Chorwację w turniejach drużynowych, m.in.:
Sukcesy w turniejach międzynarodowych:
W 2013 r. zdobył brązowy medal mistrzostw świata seniorów (szachistów powyżej 60. roku życia).
Najwyższy ranking w karierze osiągnął 1 lipca 2002 r., z wynikiem 2570 punktów zajmował wówczas 3. miejsce (za Zdenko Kožulem i Ognjenem Cvitanem) wśród chorwackich szachistów.

</doc>
<doc id="535334" url="https://pl.wikipedia.org/wiki?curid=535334" title="Wielka Stopa (zwierzę)">
Wielka Stopa (zwierzę)

Wielka Stopa (), również znane jako Sasquatch (/ˈsæskwætʃ/) – mityczne zwierzę, które według niepotwierdzonych (kilkudziesięciu tysięcy) relacji żyje w Górach Skalistych i w sąsiednich regionach (USA i Kanada). Niektóre relacje wskazują na obecność stworzenia w rejonie Wielkich Jezior i w południowych stanach USA, a nawet na Wschodnim Wybrzeżu USA (m.in. w Pensylwanii). Nazwa pochodzi od ogromnych śladów łap (stóp?), które były najczęstszym znakiem jego obecności.
Żadne wiarygodne dowody nie potwierdziły jak dotąd istnienia „Wielkiej Stopy” (nie znaleziono kości czy ciała, a fragmenty domniemanego futra okazały się sierścią znanych zwierząt lub niemożliwe do identyfikacji). Są tylko dowody pośrednie i niepewne: naoczni świadkowie, niedojedzone resztki pokarmu, przypisywane tej istocie odchody itp.
Opis.
„Wielka Stopa” opisywany jest jako potężna (od 2 do 3 metrów wysokości), dwunożna, człekopodobna istota bez ogona, pokryta gęstym i krótkim futrem, którego kolor może być zmienny od czerni do rudego brązu (także jasny i srebrzysty). Ma głowę podobną do głowy goryla, z niskim czołem i dużymi oczami. Być może prowadzi nocny tryb życia (najczęściej go spotykano w nocy). Rzekomo wydaje jakieś głosy i wydziela silny, nieprzyjemny zapach. Najprawdopodobniej jest wszystkożerny. Zamieszkuje bardzo słabo zaludnione lasy górskie, a najwięcej świadków spotkało go od 1958 w górach północnej Kalifornii.
Informacje o istnieniu wielkiej człekokształtnej istoty pochodzą także z Ameryki Południowej i Azji (Yeti), jednak przyjmuje się, że chodzi o inny gatunek (podgatunek)-(różnice w wyglądzie). Najbardziej pewnym dowodem na istnienie takich zwierząt jest zdjęcie rzekomo przedstawiające wielką bezogoniastą małpę, podobną do pitekantropa, którą w 1920 zastrzelił w Wenezueli François de Loys (tzw. małpa de Loysa). Autentyczność tego zdjęcia jest jednak kwestionowana; nie tylko sceptycy, ale i niektórzy kryptozoolodzy (m.in. Ivan T. Sanderson i Loren Coleman), stwierdzili, że zdjęcie przedstawia w istocie czepiaka upozowanego tak, by nie było widać ogona. Istocie nadano nawet nazwę: "Ameranthropoides loysi", jednak zaginęła czaszka, a podobnych stworzeń więcej nie spotkano.
Historia.
Już pierwsi biali osadnicy w Ameryce Północnej słyszeli od Indian opowieści o „leśnym człowieku”, kradnącym im zapasy. Znane są indiańskie rzeźby kamienne i drewniane maski, przedstawiające głowy, podobne do małpich. Jedno z plemion wybrało „Wielką Stopę” jako zwierzę totemiczne. Jednak fakt, że „Wielka Stopa” istniała w mitologii nie oznacza, że istniała naprawdę. W 1811 w Górach Skalistych zauważono ślady „Wielkiej Stopy” odbite w śniegu. W 1893 Theodore Roosevelt opublikował zasłyszaną historię o „tajemniczej leśnej istocie”. W 1924 kilku górników twierdziło, że zostali zaatakowani przez grupę „wielkich małp” (miejsce zdarzenia nazwano „Ape Canyon„, „Małpi Wąwóz”). W latach 40. i 50. kilkunastu świadków stwierdziło, że widziało „Wielką Stopę”.
20 października 1967 Roger Patterson i Robert Gimlin w Bluff Creek (Kalifornia) po raz pierwszy sfilmowali legendarną istotę. Film jest jednak niewyraźny, a zwierzę sfilmowane z dużej odległości. W 1995 domniemana „Wielka Stopa” została znowu sfilmowana (nocą, zdjęcia są niewyraźne). W 2005 mieszkańcy Teslin (Kanada) zauważyli istotę i znaleźli kępkę sierści (była to sierść bizona).
W sierpniu 2008 dwóch poszukiwaczy-hobbystów Wielkiej Stopy – Matthew Whitton i Rick Dye – ogłosiło, że posiadają dowody na istnienie legendarnego zwierzęcia. Przedstawili mediom zdjęcie zwłok potężnego, pokrytego futrem stworzenia, o podobnym do małpy pysku, które zostało znalezione w północnej Georgii. Po otrzymaniu zaliczki, poszukiwacze przekazali naukowcom zamrażarkę z rzekomym ciałem Wielkiej Stopy, znajdującym się w głębokim lodzie. Okazało się, że „odkrycie” było jedną wielką mistyfikacją – rzekome ciało było jedynie wypchanym gumowym kostiumem małpy.
Wielka Stopa w kulturze.
Do indiańskiej nazwy istoty – Sasquatch − nawiązuje utworzony na początku lat 60. XX wieku rezerwat Sasquatch Provincial Park (w Kolumbii Brytyjskiej w Kanadzie).
W miejscowości Willow Creek organizowana jest ku czci „Wielkiej Stopy” coroczna parada.
„Wielka Stopa” od 1970 r. była bohaterem kilkudziesięciu filmów i seriali, wyprodukowanych głównie w USA i Kanadzie (m.in. "Feed the Gods"), a także tematem licznych książek i komiksów.
Występuje też w grach: "Red Dead Redemption","Tony Hawk's Underground 2" oraz w dodatku "".

</doc>
<doc id="535337" url="https://pl.wikipedia.org/wiki?curid=535337" title="Romaric">
Romaric

Romaric, właśc. Christian Koffi N’Dri (ur. 4 czerwca 1983 w Abidżanie) – iworyjski piłkarz występujący na pozycji pomocnika, reprezentant swojego kraju, od lata 2016 zawodnik klubu NorthEast United FC.
Kariera klubowa.
Romaric zaczynał karierę w największym klubie swojego kraju, ASEC-u Mimosas. W 2003 przeniósł się do belgijskiego KSK Beveren, w którym większość składu stanowią piłkarze pochodzący z Wybrzeża Kości Słoniowej. Z klubem z Belgii wywalczył finał krajowego pucharu w 2004.
W 2005 przeniósł się do drużyny beniaminka Ligue 1 Le Mans UC72 w którym występował do 2008 roku. W tym roku przeszedł do Primera División, do drużyny Sevilla FC, gdzie zastąpił Seydou Keitę, który przeszedł do FC Barcelona.
W 2011 roku został wypożyczony do Espanyolu. W barwach katalońskiego zespołu rozegrał 28 meczów i zdobył 3 bramki.
28 lipca 2012 roku podpisał dwuletni kontrakt z Realem Saragossą.
31 lipca 2013 roku podpisał kontrakt z SC Bastia. Grał w nim dwa lata. W 2015 przeszedł do Omonii Nikozja. W 2016 został zawodnikiem indyjskiego NorthEast United FC.
Kariera reprezentacyjna.
Romaric rozegrał w reprezentacji Wybrzeża Kości Słoniowej 31 meczów. W 2006 był w składzie drużyny, która wywalczyła drugie miejsce w Pucharze Narodów Afryki w Egipcie po przegranym po rzutach karnych z gospodarzami turnieju. W reprezentacji Henriego Michela zadebiutował również na Mistrzostwach Świata w 2006, w drugim meczu grupowym z Holandią. Drużyna jednak odpadła z turnieju już po fazie grupowej.

</doc>
<doc id="535339" url="https://pl.wikipedia.org/wiki?curid=535339" title="The Haunted">
The Haunted

The Haunted – szwedzka grupa muzyczna wykonująca thrash metal z elementami melodic death metalu i hardcore. Powstała 1996 roku w Göteborgu z inicjatywy członków zespołów At the Gates i Satanic Slaughter. 
W 2003 roku The Haunted otrzymał nagrodę szwedzkiego przemysłu fonograficznego Grammis w kategorii "Best Hard Rock Band" za album "One Kill Wonder". Do 2009 roku grupa wydała sześć albumów studyjnych oraz szereg kompilacji i minialbumów, które zostały pozytywnie ocenione zarówno przez fanów, jak i krytyków muzycznych. W swej twórczości grupa poruszyła takie zagadnienia jak przemoc czy polityka.
Historia.
1996-2004.
Zespół powstał w 1996 roku w Göteborgu z inicjatywy gitarzysty Patrika Jensena, basisty Jonasa Björlera, perkusisty Adriana Erlandssona, gitarzysty Andersa Björlera i wokalisty Petera Dolvinga. W 1997 roku ukazało się pierwsze demo zespołu zatytułowane "Demo '97". Rok później 23 czerwca nakładem Earache Records ukazał się debiutancki album pt. "The Haunted". 31 października 2000 roku został wydany drugi album pt. "Made Me Do It". 10 grudnia 2001 roku ukazał się pierwszy album koncertowy pt. "Live Rounds in Tokyo". Tego samego roku z zespołu odszedł Anders Björler, którego zastąpił Marcus Sunesson z zespołu The Crown. Jednakże latem 2002 roku Björler powrócił do zespołu. 11 marca tego samego roku ukazało się pierwsze wydawnictwo DVD pt. "The Haunted - Caught On Tape". 
17 lutego 2003 roku ukazał się trzeci album pt. "One Kill Wonder". Wydawnictwo zostało zarejestrowane w Studio Fredman we współpracy z producentem muzycznym Fredrikiem Nordstromem. Gościnnie w nagraniach wziął udział gitarzysta Michael Amott członek zespołu Arch Enemy. W ramach promocji zespół odbył europejską trasę koncertową wraz z grupami Mastodon i Hatesphere. Album "One Kill Wonder" został wyróżniony nagrodą szwedzkiego przemysłu fonograficznego Grammis w kategorii "Best Hard Rock Band". Pod koniec roku z zespołu odszedł wokalista Marco Aro, którego zastąpił Peter Dolving. Dolving o powrocie do zespołu:
Od 2004.
Latem 2004 roku zespół podpisał kontrakt płytowy z wytwórnią muzyczną Century Media Records. Anders Björler o nowym kontrakcie płytowym: 
Również w 2004 roku ukazał się pierwszy minialbum pt. "The Haunted / Diecast". 18 października tego samego roku ukazał się czwarty album pt. "rEVOLVEr". Album został nagrany w studiu Fredman w Gőteborgu we współpracy z Patrikiem J. Stenem oraz Fredrikiem Nordströmem. Gościnnie w nagraniach wziął udział wokalista zespołu Sick of It All - Lou Koller, który zaśpiewał w utworze pt. "Who Will Decide?". W 2005 roku ukazały się splity pt. "God Forbid / Manntis / The Haunted sampler" i "Tsunami Benefit". 12 marca tego samego roku zespół wystąpił w katowickim Spodku w ramach festiwalu Metalmania. 31 października 2006 roku ukazał się piąty album pt. "The Dead Eye". Wydawnictwo zostało nagrane w studiu Antfarm w Danii. Wokalista Peter Dovling o albumie:
23 maja 2007 roku zespół wystąpił we wrocławskim klubie WZ, a dzień później w warszawskim klubie Proximia. Koncerty The Haunted poprzedził występ zespołu Municipal Waste. 19 września 2008 roku nakładem Century Media Records ukazał się szósty album pt. "Versus". Nagrania odybyły się w PUK Studios w Danii we współpracy z producentem Tue Madsenem. Jonas Björler o albumie:
W styczniu 2009 roku na gali Swedish Metal Awards album wersus został nagrodzony w kategorii "najlepsza płyta metalowa". 9 marca tego samego roku ukazała się pierwsza kompilacja nagrań grupy zatytułowana "Warning Shots". Na wydawnictwie ukazały się nagrania z lat 1998-2003, utwory wcześniej niepublikowane, nagrania koncertowe oraz interpretacje utworów Candlemass. 8 czerwca 2010 roku ukaże się drugie DVD zespołu zatytułowane "Road Kill". Na wydawnictwie znajdzie się m.in. koncert The Haunted zarejestrowany 13 lutego 2009 roku w Melkweg w Amsterdamie. 29 lutego 2012 roku na oficjalnej stronie zespołu podano, że opuścił go Peter Dolving. W połowie października 2012 roku grupę opuścili gitarzysta Anders Björler i perkusista Per Möller Jensen.

</doc>
<doc id="535340" url="https://pl.wikipedia.org/wiki?curid=535340" title="Św. Otylia">
Św. Otylia



</doc>
<doc id="535341" url="https://pl.wikipedia.org/wiki?curid=535341" title="Jan Kostka">
Jan Kostka

Jan Kostka herbu Dąbrowa (ur. 1529 w Sztembarku, zm. 31 maja 1581 w Jarosławiu) – sekretarz królewski od (1554), podskarbi ziem pruskich i ekonom malborski (1554), kasztelan gdański (1556), wojewoda sandomierski (1574), starosta malborski, płocki, golubski i lipieński.
Był synem Stanisława Kostki i Elżbiety Eulenburg. Studiował w Niemczech, Flandrii i Hiszpanii.
W 1568 roku Zygmunt II August postawił Jana Kostkę na czele świeżo powołanej Komisji Morskiej. Uczestniczył w organizacji polskiej floty wojennej. Był zwolennikiem unii Prus Królewskich z Koroną. Był sygnatariuszem aktu unii lubelskiej 1569 roku. Podpisał konfederację warszawską 1573 roku. 
Dwukrotnie (1573, 1575) kandydat na króla Polski (za pierwszym razem ostatecznie poparł Henryka Walezego, którego elekcję potwierdził, za drugim Annę Jagiellonkę). Na zjeździe w Jędrzejowie w 1576 roku potwierdził wybór Stefana Batorego na króla Polski.
Pochowany w kościele Podwyższenia Krzyża Świętego w Lisewie obok swego ojca, Stanisława, wojewody chełmińskiego. Lisewo znajdowało się w starostwie lipieńskim (wówczas znanym także jako lipnowskie), trzymanym przez Kostków od 1530. Stanisław i Jan Kostkowie, kolejni starostowie lipieńscy, odbudowali jako swoją rezydencję dawny krzyżacki zamek w Lipienku i byli fundatorami szesnastobocznej, gotycko-renesansowej wieży lisewskiego kościoła. W 1591 rodzina Kostków ufundowała tam także zachowane do dziś renesansowe epitafium dla Jana.,
Rodzina.
Od 1555 był mężem Jadwigi Przerębskiej, z którą miał czworo dzieci:
Od 1575 był mężem Zofii Odrowąż, z którą miał czworo dzieci:

</doc>
<doc id="535342" url="https://pl.wikipedia.org/wiki?curid=535342" title="Partia Ludowa - Ruchu dla Demokratycznej Słowacji">
Partia Ludowa - Ruchu dla Demokratycznej Słowacji



</doc>
<doc id="535344" url="https://pl.wikipedia.org/wiki?curid=535344" title="Krab wełnistoręki">
Krab wełnistoręki



</doc>
<doc id="535346" url="https://pl.wikipedia.org/wiki?curid=535346" title="Roberto Grau">
Roberto Grau

Roberto Gabriel Grau (ur. 18 marca 1900 w Buenos Aires, zm. 12 kwietnia 1944 tamże) – szachista argentyński.
Z zawodu dziennikarz. W latach 1927–1939 uczestniczył w pięciu szachowych olimpiadach, z czego trzykrotnie na pierwszej szachownicy. Barw Argentyny bronił również na nieoficjalnej olimpiadzie w Paryżu w 1924 roku.

</doc>
<doc id="535348" url="https://pl.wikipedia.org/wiki?curid=535348" title="Bonaventure Kalou">
Bonaventure Kalou

Bonaventure Kalou (ur. 12 stycznia 1978 w Oumé) – piłkarz iworyjski występujący na pozycji pomocnika, reprezentant swojego kraju. Obecnie zakończył karierę i mieszka we Francji.
Kalou rozpoczynał karierę w klubach z Wybrzeża Kości Słoniowej. W 1997 był mistrzem kraju i wywalczył krajowy puchar z ASEC Mimosas. Z Feyenoordem wywalczył szereg tytułów, był mistrzem Holandii w 1999 i wicemistrzem w 2001 roku, w 1999 wywalczył również Superpuchar Holandii. W 2002 osiągnął największy sukces w karierze, wywalczył Puchar UEFA po finale z Borussią Dortmund, rok później grał w finale Pucharu Holandii. Z klubami francuskimi dwukrotnie sięgał po Puchar Francji, w 2005 z AJ Auxerre i 2006 z Paris Saint-Germain. Do tej pory zdobył w Ligue 1 23 bramki w 81 meczach. W sezonie 2008/2009 będzie reprezentował barwy holenderskiego SC Heerenveen. Zakończył karierę po sezonie 2009/2010. Wznowił karierę w sezonie 2011/2012 w amatorskim klubie Combs-la-Ville pochodzącym z Francji.
Kariera reprezentacyjna.
Bonaventure Kalou występował już w juniorskich reprezentacjach Wybrzeża Kości Słoniowej. W 1997 występował na Mistrzostwach Świata U-20. W 1998 zadebiutował w pierwszej drużynie seniorów. Największe sukcesy osiągnął już w XXI wieku. W 2005 awansował do Mistrzostw Świata. W 2006 zdobył z drużyną srebrny medal na Pucharze Narodów Afryki w Egipcie oraz zadebiutował na Mistrzostwach Świata w Niemczech, z których jego drużyna odpadła już po fazie grupowej. W drużynie narodowej rozegrał 52 mecze i zdobył 11 goli.
Brat Bonaventure, Salomon Kalou jest graczem Herthy Berlin.

</doc>
<doc id="535351" url="https://pl.wikipedia.org/wiki?curid=535351" title="Stanisław Kędziora (duchowny)">
Stanisław Kędziora (duchowny)

Stanisław Kędziora (ur. 6 grudnia 1934 w Seligowie, zm. 25 grudnia 2017 w Warszawie) – polski duchowny rzymskokatolicki, doktor nauk teologicznych, biskup pomocniczy warszawski w latach 1987–1992, biskup pomocniczy warszawsko-praski w latach 1992–2011, od 2011 biskup pomocniczy senior diecezji warszawsko-praskiej.
Życiorys.
Urodził się 6 grudnia 1934 w Seligowie. W latach 1948–1952 kształcił się w Liceum Ogólnokształcącym w Łowiczu. Po złożeniu egzaminu dojrzałości przez rok był pracownikiem urzędu gminy. W latach 1953–1958 odbył studia filozoficzno-teologiczne w Wyższym Metropolitalnym Seminarium Duchownym w Warszawie. Święcenia subdiakonatu otrzymał 29 czerwca 1957 przez posługę biskupa pomocniczego warszawskiego Zygmunta Choromańskiego. Na diakona wyświęcił go 11 sierpnia 1957 kardynał Stefan Wyszyński, który 3 sierpnia 1958 w archikatedrze św. Jana Chrzciciela w Warszawie udzielił mu również święceń prezbiteratu. Od 1961 do 1964 kontynuował studia w zakresie teologii dogmatycznej na Wydziale Teologicznym Katolickiego Uniwersytetu Lubelskiego, które ukończył z magisterium-licencjatem. Tamże w 1971 uzyskał doktorat na podstawie dysertacji "Nauka św. Bernarda z Clairvaux o mistycznym poznaniu Boga".
W latach 1958–1961 i 1964–1965 pracował jako wikariusz i katecheta w parafii św. Floriana w Brwinowie. Od 1982 do 1987 był proboszczem parafii Wszystkich Świętych w Warszawie, a od 1986 do 1987 dziekanem dekanatu Warszawa-Śródmieście. W 1985 został członkiem rady kapłańskiej i kolegium konsultorów. W 1976 otrzymał przywilej noszenia rokiety i mantoletu.
Od 1965 do 1987 był wykładowcą teologii dogmatycznej w Wyższym Metropolitalnym Seminarium Duchownym w Warszawie. W latach 1965–1971 pełnił w seminarium funkcję prefekta, zaś w latach 1971–1982 sprawował urząd wicerektora.
11 marca 1987 został mianowany biskupem pomocniczym archidiecezji warszawskiej ze stolicą tytularną Tucci. Święcenia biskupie otrzymał 25 marca 1987 w kolegiacie Wniebowzięcia Najświętszej Maryi Panny i św. Mikołaja w Łowiczu. Udzielił mu ich kardynał Józef Glemp, prymas Polski, któremu asystowali biskupi pomocniczy warszawscy: Władysław Miziołek i Kazimierz Romaniuk. Jako dewizę biskupią przyjął słowa „"Secundum Verbum Tuum"” ("Według Słowa Twego"). 12 maja 1987 został ustanowiony wikariuszem generalnym archidiecezji. W kurii metropolitalnej był przewodniczącym Wydziału Nauki Katolickiej. Należał do rady kapłańskiej, kolegium konsultorów i rady ds. ekonomicznych archidiecezji.
25 marca 1992 został przeniesiony na urząd biskupa pomocniczego nowo utworzonej diecezji warszawsko-praskiej. Został mianowany wikariuszem generalnym diecezji. W kurii biskupiej objął funkcje przewodniczącego Wydziału Administracji Ogólnej i Wydziału Nauki Katolickiej. Został zastępcą przewodniczącego rady kapłańskiej i członkiem kolegium konsultorów diecezji. W 2008, w związku z przeniesieniem dotychczasowego biskupa diecezjalnego Sławoja Leszka Głódzia do archidiecezji gdańskiej, sprawował urząd administratora diecezji. W 1992 został ustanowiony prałatem kapituły katedralnej warszawsko-praskiej. 5 stycznia 2011 papież Benedykt XVI przyjął jego rezygnację z obowiązków biskupa pomocniczego diecezji warszawsko-praskiej.
W ramach Episkopatu Polski wszedł w skład Komisji ds. Duchowieństwa, Komisji ds. Duszpasterstwa Akademickiego, Komisji ds. Instytutów Życia Konsekrowanego i Stowarzyszeń Życia Apostolskiego oraz Komisji ds. Wychowania Katolickiego.
Zmarł 25 grudnia 2017 w Warszawie. 29 grudnia 2017 został pochowany na cmentarzu Bródnowskim w Warszawie.
Odznaczenia.
Postanowieniem prezydenta RP Lecha Kaczyńskiego z 17 lipca 2008 został odznaczony Krzyżem Oficerskim Orderu Odrodzenia Polski.
W 2012 został wyróżniony Medalem Pamiątkowym „Pro Masovia”.

</doc>
<doc id="535352" url="https://pl.wikipedia.org/wiki?curid=535352" title="Tomasz Działyński">
Tomasz Działyński

Tomasz Działyński herbu Ogończyk (ur. 1656, zm. 25 czerwca 1714 w Łąkach Bratiańskich) – wojewoda chełmiński, marszałek Trybunału Głównego Koronnego w 1712 roku.
Syn Adama i Zofii Katarzyny Kobierzyckiej, brat Stanisława.
Podskarbi ziem pruskich 1684, marszałek sejmu od 16 stycznia 1690 do 6 maja 1690 roku, krajczy wielki koronny 1691 
wojewoda chełmiński 1697 - 1700, także starosta bratiański i kowalewski oraz ekonom malborski.
Poseł sejmiku kowalewskiego na sejm 1681 roku, sejm 1685 roku, sejm 1690 roku, poseł sejmiku dobrzyńskiego na sejm 1683 roku, sejm 1695 roku, poseł na sejm zwyczajny 1688 roku, sejm nadzwyczajny 1688/1689 roku. Poseł sejmiku województwa chełmińskiego na sejm konwokacyjny 1696 roku. Po zerwanym sejmie konwokacyjnym 1696 roku przystąpił 28 września 1696 roku do konfederacji generalnej. 5 lipca 1697 roku podpisał w Warszawie obwieszczenie do poparcia wolnej elekcji, które zwoływało szlachtę na zjazd w obronie naruszonych praw Rzeczypospolitej. Uczestnik rokoszu łowickiego w 1697 roku. Poseł na sejm 1701 roku i sejm z limity 1701-1702 roku z ziemi dobrzyńskiej. W styczniu 1702 roku podpisał akt pacyfikacji Wielkiego Księstwa Litewskiego. Był uczestnikiem Walnej Rady Warszawskiej 1710 roku. 
Ożenił się w 1689 roku z Teresą Bielińską i miał córkę Annę.
Główny darczyńca zakonu Jezuitów w Grudziądzu, gdzie okazał dużą pomoc finansową przy budowie kościoła św. Franciszka Ksawerego w Grudziądzu. 30 sierpnia 1704 w imieniu konfederacji sandomierskiej zawarł sojusz zaczepno-odporny z Rosją w Narwie. Zmarł na skutek paraliżu w klasztorze w Łąkach Bratiańskich, tam też został pochowany.

</doc>
<doc id="535354" url="https://pl.wikipedia.org/wiki?curid=535354" title="Arouna Koné">
Arouna Koné

Arouna Koné (ur. 11 listopada 1983 w Anyamie) – piłkarz pochodzący z Wybrzeża Kości Słoniowej występujący na pozycji napastnika w VK Weerde i reprezentacji Wybrzeża Kości Słoniowej.
Kariera klubowa.
Arouna Koné rozpoczynał karierę w lokalnym klubie w Wybrzeżu Kości Słoniowej. W 2000 roku był na testach w RC Lens, jednak nie podpisał z nim kontraktu i w 2002 przeniósł się do belgijskiego Lierse SK. W 2003 podpisał kontrakt z Rodą JC Kerkrade, w której strzelał wiele bramek, co zaowocowało transferem do PSV Eindhoven, z którym w 2006 i 2007 wywalczył mistrzostwo Holandii i występował w Lidze Mistrzów UEFA. 30 sierpnia 2007 podpisał 5-letni kontrakt z klubem hiszpańskiej ekstraklasy Sevilla FC. Podczas pobytu w Sevilli Arouna wypożyczany był do Hannoveru 96 oraz Levante UD. W sezonie 2012-13 reprezentował barwy Wigan. W sezonie 2012/13 kiedy to Wigan spadło z angielskiej Premier League Koné odszedł z klubu. W lipcu 2013 roku podpisał trzyletni kontrakt z angielskim Evertonem .
Kariera reprezentacyjna.
Koné występował już w juniorskich reprezentacjach Wybrzeża Kości Słoniowej. W 2003 był w składzie drużyny na Mistrzostwa Świata U-20. W pierwszej drużynie występował już w eliminacjach do Mistrzostw Świata 2006 i w turnieju finałowym Pucharu Narodów Afryki 2006, na których jego drużyna zajęła 2. miejsce. W 2006 zaliczył również występy na Mistrzostwach Świata w Niemczech, z których jego drużyna odpadła już po fazie grupowej.

</doc>
<doc id="535356" url="https://pl.wikipedia.org/wiki?curid=535356" title="Arouna Kone">
Arouna Kone



</doc>
<doc id="535357" url="https://pl.wikipedia.org/wiki?curid=535357" title="Królewna Śnieżka (ujednoznacznienie)">
Królewna Śnieżka (ujednoznacznienie)



</doc>
<doc id="535358" url="https://pl.wikipedia.org/wiki?curid=535358" title="Alfred Beni">
Alfred Beni

Alfred Beni (ur. 3 czerwca 1923, zm. 4 czerwca 1995) – szachista Austriacki. 
Mistrz międzynarodowy od 1951 Wielokrotny mistrz Wiednia. Siedmiokrotnie reprezentował Austrię na olimpiadach szachowych. W 1957 uczestniczył w turnieju strefowym w Sofii. W silnie obsadzonym turnieju w Wiedniu (przełom 1950/51) zajął II miejsce.

</doc>
<doc id="535361" url="https://pl.wikipedia.org/wiki?curid=535361" title="Omega (litera)">
Omega (litera)



</doc>
<doc id="535362" url="https://pl.wikipedia.org/wiki?curid=535362" title="Formuła Friedewalda">
Formuła Friedewalda

Formuła Friedewalda – wzór matematyczny umożliwiający obliczenie stężenia cholesterolu frakcji LDL, wykorzystujący wcześniejsze oznaczenie stężenia cholesterolu całkowitego (TC), cholesterolu frakcji HDL oraz triglicerydów (TG).
Dla wartości podanych w mmol/l wzór przyjmuje postać:
Dla wartości podanych w mg% (mg/dl):
Powyższy wzór można stosować jedynie, gdy stężenie triglicerydów wynosi poniżej 2,3 mmol/l (200 mg%). Jeśli stężenie triglicerydów przekracza te wartości, konieczne jest bezpośrednie (metodami laboratoryjnymi) wyznaczenie stężenia cholesterolu frakcji LDL.

</doc>
<doc id="535363" url="https://pl.wikipedia.org/wiki?curid=535363" title="Wzór Friedwalda">
Wzór Friedwalda



</doc>
<doc id="535366" url="https://pl.wikipedia.org/wiki?curid=535366" title="Mgławica Trójlistna Koniczyna">
Mgławica Trójlistna Koniczyna

Mgławica Trójlistna Koniczyna (znana również jako Messier 20, M20 lub NGC 6514) – mgławica emisyjna (również obszar H II) powiązana z gromadą otwartą, znajdująca się w gwiazdozbiorze Strzelca. Została odkryta 5 czerwca 1764 roku przez Charles’a Messiera.
Odległość M20 do Ziemi nie jest dokładnie znana, szacuje się ją na od 2,2 do 9 tysięcy lat świetlnych. Na niebie zajmuje obszar o średnicy 28 minut łukowych. Jej jasność to około 9.
Mgławica ta jest obszarem gwiazdotwórczym. Powiązana z nią gromada otwarta nosi oznaczenie C 1759-230 lub OCl 23. Mgławica jest jonizowana przez gwiazdę wielokrotną HD 164492.
Jedna z najbardziej fotogenicznych mgławic na naszym niebie. Pasmo mgły o średnicy równej połowie średnicy Księżyca, pocięte na trzy części, które powodują jej wyjątkowy wygląd. 

</doc>
<doc id="535368" url="https://pl.wikipedia.org/wiki?curid=535368" title="Messier 20">
Messier 20



</doc>
<doc id="535376" url="https://pl.wikipedia.org/wiki?curid=535376" title="Metryka strzałowa">
Metryka strzałowa

Metryka strzałowa jest w górnictwie dokumentem opracowywanym dla każdego miejsca wykonywania robót strzałowych.
Metrykę strzałową sporządza służba strzałowa (par.40 rozp. MG,P i PS), a zatwierdza kierownik działu górniczego. Metryka zawiera dane techniczne niezbędne dla wykonania robót strzałowych, w szczególności określa rozmieszczenie i budowę poszczególnych ładunków wybuchowych, ich wielkość oraz sposób połączeń w sieci strzałowej. W przypadku bardziej złożonych robót strzałowych i trudniejszych warunków sporządza się dokumentację strzałową zatwierdzaną przez kierownika ruchu zakładu górniczego.

</doc>
<doc id="535379" url="https://pl.wikipedia.org/wiki?curid=535379" title="Szachy atomowe">
Szachy atomowe

Szachy atomowe (ang. ) – wariant szachów nieortodoksyjnych. Opracowane przez Nassuha bey Tehera.
Zasady są podobne do szachów zwykłych z kilkoma wyjątkami:

</doc>
<doc id="535380" url="https://pl.wikipedia.org/wiki?curid=535380" title="Berlin-Lichtenberg">
Berlin-Lichtenberg

Niemcy:
Zobacz też:

</doc>
<doc id="535382" url="https://pl.wikipedia.org/wiki?curid=535382" title="Lichtenberg">
Lichtenberg

Polska.
Dawne nazwy miejscowości:

</doc>
<doc id="535383" url="https://pl.wikipedia.org/wiki?curid=535383" title="Obudowa podporowa">
Obudowa podporowa

Obudowa podporowa – obudowa wyrobisk korytarzowych, która ma na celu podparcie wyrobiska przez otaczający go górotwór. Podparcie górotworu realizowane jest przez stropnice i stojaki lub mury, miejsce połączenia stropnicy ze stojakiem to zamek, stojak podparty jest na tzn stopie. 
Podział obudów podporowych:

</doc>
<doc id="535384" url="https://pl.wikipedia.org/wiki?curid=535384" title="Norman Hunter (piłkarz)">
Norman Hunter (piłkarz)

Norman Hunter (ur. 29 października 1943 w Eighton Banks, Gateshead, zm. 17 kwietnia 2020) – angielski piłkarz. Mistrz świata z 1966, uczestnik MŚ 1970, brązowy medalista Mistrzostw Europy 1968.
Był jednym z najlepszych graczy Leeds United w latach 60. i 70. XX wieku. W pierwszej drużynie zadebiutował w 1962. Partnerował Jackowi Charltonowi na środku obrony, ich współpraca trwała 10 lat. Z Leeds zdobył mistrzostwo Anglii (1969, 1974), Puchar Anglii (1972), Puchar Miast Targowych (1968, 1971). Inne jego osiągnięcia to: finalista Pucharu Anglii (1965, 1970, 1973), Puchar Ligi Angielskiej (1968), finalista Pucharu Europy (1975), półfinalista Pucharu Europy (1970), finalista Pucharu Zdobywców Pucharów (1973).
Hunter debiutował w reprezentacji Anglii w 1965, ale wobec znakomitej współpracy Jacka Charltona i Bobby’ego Moore’a nie miał dużych szans na grę. Był w składzie na MŚ 66, jednak nie zagrał w żadnym meczu.
W 1970 Hunter spędził część sezonu na leczeniu kontuzji, ale pomimo rozczarowującego sezonu był w kadrze Alfa Ramseya na mundial w 1970, z którego Anglia odpadła po porażce z RFN w ćwierćfinale po dogrywce 3:2.
Norman Hunter miał pseudonim " kąsacz nóg". Był często nagradzany – fachowcy wybrali go najlepszym angielskim graczem 1974 w inauguracyjnej edycji tej nagrody.
W 1973 zmierzył się na Wembley z Polską w meczu eliminacji mistrzostw świata w 1974. Po jego błędzie i stracie piłki Polacy zdobyli bramkę. Wynik 1:1 spowodował, że Anglia odpadła z rywalizacji. Hunter był reprezentantem Anglii do 1975.
W 1975 Hunter pobił się z napastnikiem Derby County (i reprezentantem Anglii) Francisem Lee. Obaj zawodnicy zostali ukarani przez The Football Association.
W 1976 odszedł z Leeds i dołączył do Bristol City. Występował tam przez dwa sezony przed powrotem do Yorkshire, gdzie został grającym menedżerem Barnsley F.C. Później pracował w West Bromwich Albion i Leeds United. Stracił jednak posadę w Leeds wraz z przybyciem Howarda Wilkinsona, który reorganizował klub. Hunter zdecydował wówczas, że kończy karierę piłkarską i zajął się sprzedażą towarów sportowych i ubezpieczeń.
Znalazł zatrudnienie w stacji BBC, gdzie komentował mecze Leeds. W 2004 wydał swoją autobiografię zatytułowaną "Biting Talk".
Zmarł 17 kwietnia 2020 w wyniku zachorowania na COVID-19.

</doc>
<doc id="535386" url="https://pl.wikipedia.org/wiki?curid=535386" title="Raziel">
Raziel



</doc>
<doc id="535388" url="https://pl.wikipedia.org/wiki?curid=535388" title="Stanisław Kohn">
Stanisław Kohn

Stanisław Kohn (ur. 1895 w Warszawie, zm. 1940 w Palmirach) – polski lekarz i szachista żydowskiego pochodzenia.
Życiorys.
Syn Dawida (dentysta) i Czesław z domu Alter. Urodził się na warszawskiej Pradze. W 1901 roku rodzina przeprowadziła się do lewobrzeżnej części miasta. W wieku 11 lat zaczął uczęszczać do III Gimnazjum Filologicznego w Warszawie przy Krakowskim Przedmieściu 3. W 1915 roku po zdaniu egzaminu maturalnego przyjęto go na Wydział Medyczny Uniwersytetu Warszawskiego. Nie podjął jednak studiów. W sierpniu 1915 roku do Warszawy wkroczyły wojska niemieckie, a rodzina Kohnów wyjechała na wschód. Osiedlili się w Jekaterynosławiu. W tym mieście Stanisław Kohn wstąpił do miejscowego klubu szachowego i zadebiutował w turnieju.
W 1918 roku rodzina Kohnów powróciła do Warszawy. Stanisław Kohn podjął studia medyczne i równolegle pedagogiczne. Wstąpił do Wojska Polskiego i w czasie wojny polsko-bolszewickiej służył w służbach sanitarnych na froncie. W 1927 roku ukończył studia i uzyskał tytuł doktora wszech nauk lekarskich. 
W czasie studiów był członkiem Akademickiego Związku Szachowego i Warszawskiego Towarzystwa Zwolenników Gry Szachowej. Na przełomie 1921/1922 roku zdobył tytuł akademickiego mistrza Warszawy pokonując w Karola Piltza 3:1.
W 1923 roku wygrał eliminacje do paryskiej olimpiady szachowej uzyskując 10 punktów w 11 partiach. Reprezentował Polskę na nieoficjalnej olimpiadzie szachowej w Paryżu w 1924 roku. W turnieju o mistrzostwo Polski w Warszawie w roku 1926 zdobył brązowy medal, wyprzedzili go tylko Dawid Przepiórka i Paulin Frydman. Był mistrzem Warszawy w 1927 roku. W II Mistrzostwach Polski uzyskał dzielone V–VII miejsce. W związku z pracą zawodową grą w szachy zajmował się sporadycznie. Pracował jako lekarz w Łowiczu, Kolnie, Pułtusku, Mławie oraz m.in. w Borysławiu. 
W 1931 roku wygrał poboczny turniej olimpijski w Pradze. W 1936 roku Stanisław Kohn, podobnie jak Izaak Appel, Jakub Kolski i Achilles Frydman odmówił udziału w Olimpiadzie w Monachium organizowanej przez nazistów. 
W latach 30 XX wieku powrócił do Warszawy. W 1935 roku wystartował w mistrzostwach Warszawy, ale z powodu choroby musiał się wycofać z rywalizacji.
Z zawodu był lekarzem. Podczas II wojny światowej aresztowany przez Gestapo w kawiarni szachowej redaktora J. Kwiecińskiego przy ul. Marszałkowskiej 76 (w oficynie). Między 18 a 25 stycznia 1940 roku Niemcy urządzili kocioł w kawiarni Kwiecińskiego, aresztując przybyłych tam szachistów. Niemcy, za brak żydowskiej opaski na rękawie, pobili Stanisława Kohna. Ponad 30 zatrzymanych graczy przewieziono do więzienia na ulicę Daniłowiczowską. Tu dzięki strażnikom przemycono szachy i zorganizowano turniej o mistrzostwo „Daniłowiczowskiej”. Z graczy żydowskich grali m.in. Dawid Przepiórka, Stanisław Kohn, Mojżesz Łowcki, H. Młynek, Achilles Frydman i Moryc Abkin. Po 3 dniach Niemcy zwolnili szachistów Polaków, w związku z tym turniej dokończony został bez części graczy. Turniej ten, w którym prawdopodobnie najlepszy okazał się Mojżesz Łowcki, był w ich życiu ostatnim – wszyscy zostali rozstrzelani przez hitlerowców w Palmirach.
Rozstrzelany wraz z innymi żydowskimi szachistami pomiędzy w styczniem a marcem 1940 roku w Palmirach.
Był jednym z najsilniejszych polskich szachistów okresu międzywojennego. 

</doc>
<doc id="535389" url="https://pl.wikipedia.org/wiki?curid=535389" title="Fruktozamina">
Fruktozamina

Nazwą fruktozamina, lub także "izoglukozamina" określa się białka osocza krwi, głównie albuminy, które uległy procesowi glikacji białek. Ponieważ stężenie fruktozaminy koreluje ze stopniem wyrównania glikemii w przebiegu cukrzycy jest ono wykorzystywane w monitorowania efektów leczenia tego schorzenia.
W związku z okresem półtrwania albumin wynoszącym 14-20 dni, jej poziom świadczy o wyrównaniu cukrzycy w przebiegu ostatnich 2 tygodni od oznaczenia.
Zakres norm:
W przypadku hipoalbuminemii wartość diagnostyczna oznaczenia fruktozaminy traci na znaczeniu.
Uważa się, że bardziej obiektywnym oraz lepiej świadczącym o wyrównaniu cukrzycy jest oznaczanie hemoglobiny glikowanej. Wadą badania stężenia fruktozaminy jest ponadto to, że nie koreluje z ryzykiem rozwoju powikłań cukrzycowych.

</doc>
<doc id="535391" url="https://pl.wikipedia.org/wiki?curid=535391" title="Izoglukozamina">
Izoglukozamina



</doc>
<doc id="535392" url="https://pl.wikipedia.org/wiki?curid=535392" title="Samotny wilk i szczenię">
Samotny wilk i szczenię

 – manga stworzona przez scenarzystę Kazuo Koike i rysownika Goseki Kojimę. Ukazywała się w oryginale w odcinkach od września 1970 do kwietnia 1976 w magazynie "Manga Action". Epizody zostały zebrane w 28 tomach. W Polsce w latach 2006–2008 siedem pierwszych tomów opublikowało wydawnictwo Mandragora; w 2022 wydawnictwo Hanami wznowiło polską edycję od początku, zapowiadając zebranie serii w 20 tomach. 
Fabuła.
"Samotny wilk i szczenię" opowiada historię Ogamiego Itto, kata sioguna, oskarżonego podstępnie o przestępstwo, którego nie popełnił. Nie poddaje się karze, zostaje płatnym zabójcą i wraz z trzyletnim synkiem Daigoro mści się na fałszywych oskarżycielach. Ojciec i syn znani są odtąd jako Samotny Wilk i Szczenię. "Dziecko do wypożyczenia, miecz do wynajęcia", głosi napis wymalowany na sztandarze niesionym przez wędrownego samuraja.
Fabuła po części oparta jest na faktach historycznych. Główny bohater pochodzi z rodu Ogami, który zniknął z kart historii Japonii około 1655.
Adaptacje.
Na podstawie serii powstało m.in. siedem filmów kinowych, cztery sztuki teatralne, serial telewizyjny. 
Wpływ.
"Samotny wilk i szczenię" stał się inspiracją dla następnego po Koikem i Kojimie pokolenia twórców komiksowych w Japonii, Stanach Zjednoczonych i Europie. Ma status kultowej mangi w Japonii i w USA. Serią bezpośrednio inspirowali się Max Allan Collins i Richard Piers Rayner, tworząc komiks "Droga do zatracenia" oraz Frank Miller tworząc "Ronina".
Nagrody.
Manga zdobyła nagrodę Eisnera w 2001 i nagrodę Harveya w 2001 i 2002.

</doc>
<doc id="535400" url="https://pl.wikipedia.org/wiki?curid=535400" title="Paweł Szydło">
Paweł Szydło

Paweł Szydło (ur. 26 czerwca 1904 w Wirku, zm. 1 lutego 1975) – polski bokser i trener pięściarski. 
W 1923 roku wyemigrował do Francji, gdzie w 1925 podpisał zawodowy kontrakt, po krótkiej karierze zawodniczej w 1930 otworzył we Francji szkołę bokserską, którą prowadził najpierw z olimpijczykiem z 1924 roku z Paryża Adamem Świtkiem, a potem sam. Trenowali tam zarówno pięściarze amatorscy, jak i zawodowcy. Wśród tych ostatnich niezłą renomę uzyskali pięściarze polskiego pochodzenia: Pol Jut (waga średnia), Kid Polan (waga lekka) czy Marceli Pawlaczyk (waga ciężka), których Szydło przywiózł do Polski w 1933 roku na parę mityngów profesjonalnych. Po powrocie do kraju trenował bokserów m.in. Warty Poznań, po wojnie był trenerm: Batorego Chorzów, Gwardii Słupsk, Budowlanych Poznań, Turowa Zgorzelec oraz ponownie Warty Poznań. Od 1951 wspólnie z Feliksem Stammem przygotowywał kadrę narodową polskich bokserów do pięciu kolejnych Igrzysk Olimpijskich 1952–1968. 
W 1953 został odznaczony Srebrnym Krzyżem Zasługi "za zasługi i osiągnięcia w dziedzinie kultury fizycznej i sportu".

</doc>
<doc id="535402" url="https://pl.wikipedia.org/wiki?curid=535402" title="Herb gminy Ozorków">
Herb gminy Ozorków

Herb gminy Ozorków w powiecie zgierskim w województwie łódzkim.
"Herbem gminy Ozorków jest tarcza podzielona pionowo na dwa pola, jedno w kolorze niebieskim, drugie w kolorze zielonym. Na polach równomiernie jest umieszczona biała podkowa zwróna ku dołowi tarczy. Na podkowie znajdują się po trzy ufnale na każdym polu i w kolorze danego pola. Herb utrwalony jest w załączniku do Statutu Gminy Ozorków zatwierdzonym Uchwałą Rady Gminy Ozorków nr 12/85/03 z dnia 29 października 2003 r."

</doc>
<doc id="535404" url="https://pl.wikipedia.org/wiki?curid=535404" title="Musicology Band">
Musicology Band

Musicology Band – orkiestra skupiająca wokół siebie muzyków jazzowych i klasycznych pod kierownictwem Macieja Pawłowskiego. Grają w niej między innymi: Robert Majewski,
Mariusz "Fazi" Mielczarek, Marcin "Muraś" Murawski, Wiesław Wysocki, Marcin Dębek, Wojciech Hartman, Piotr Pietrzak. Śpiewają między innymi: Malwina Kusior, Krzysztof Pietrzak, Adam Krylik, Jacek Kotlarski.

</doc>
<doc id="535406" url="https://pl.wikipedia.org/wiki?curid=535406" title="Richard Griffith">
Richard Griffith

Richard Clewin Griffith (ur. 22 lipca 1872 w Londynie, zm. 11 grudnia 1955 tamże) – angielski szachista, pisarz i działacz szachowy.
Największym jego sukcesem było zdobycie mistrzostwa Wielkiej Brytanii w 1912 roku. Od tej pory uczestniczył w wielu krajowych turniejach. Był wydawcą czasopisma "British Chess Magazine" (w latach 1920–1938).

</doc>
<doc id="535411" url="https://pl.wikipedia.org/wiki?curid=535411" title="Guy Demel">
Guy Demel

Guy Demel (ur. 13 czerwca 1981 w Paryżu) – francuski piłkarz posiadający również obywatelstwo Wybrzeża Kości Słoniowej, reprezentant kraju z Afryki, od 2011 roku zawodnik West Ham United.
Demel rozpoczynał swoją profesjonalną karierę w klubie Ligue 2 z Nîmes, z którego został kupiony przez Arsenal. Z klubem z Londynu wywalczył w 2001 wicemistrzostwo Anglii i finał Pucharu Anglii. W 2002 przeniósł się do Borussii Dortmund, w której zadebiutował w 2003. W 2005 został zawodnikiem Hamburger SV, z którym wywalczył w 2006 3. miejsce w Bundeslidze.
Kariera reprezentacyjna.
W 2004 Demel, obywatel francuski otrzymał paszport Wybrzeża Kości Słoniowej i zadebiutował w reprezentacji tego kraju. Później znalazł się w składzie na Puchar Narodów Afryki 2006 w Egipcie, na których jego drużyna zajęła 2. miejsce. W 2006 Henri Michel powołał go również na Mistrzostwa Świata, na których Demel był rezerwowym, a reprezentacja odpadła po fazie grupowej.

</doc>
<doc id="535417" url="https://pl.wikipedia.org/wiki?curid=535417" title="Azoty-Puławy">
Azoty-Puławy

Klub Sportowy Piłki Ręcznej Azoty-Puławy – polski męski klub piłki ręcznej, powstały w 1975 jako sekcja Wisły Puławy, od 2003 działający jako oddzielny podmiot. W latach 2003–2006 nosił nazwę Wisła-Azoty Puławy. Od sezonu 2005/2006 występuje nieprzerwanie w Superlidze.
Sześciokrotny brązowy medalista mistrzostw Polski oraz finalista Pucharu Polski w sezonie 2017/2018. Półfinalista Challenge Cup w sezonie 2013/2014, uczestnik fazy grupowej Pucharu EHF w sezonach 2017/2018 i 2018/2019.
Historia.
Rozgrywki krajowe.
1975–2014.
Sekcję piłki ręcznej w Wiśle Puławy utworzono we wrześniu 1975. Jej pierwszym kierownikiem został Marian Kostyra, natomiast trenerem – Wojciech Pastuszko. W 1978 zespół wywalczył awans do klasy międzywojewódzkiej. W kolejnych latach klub odnosił sukcesy w kategorii juniorów, m.in. w 1985 zdobył w Nowej Soli mistrzostwo Polski juniorów. W 1990 zespół seniorów po raz pierwszy awansował do II ligi, a w 1994 uzyskał promocję do I ligi. W debiutanckim sezonie 1994/1995 w najwyższej klasie rozgrywkowej Wisła Puławy zajęła miejsce spadkowe (do pozycji dającej utrzymanie zabrakło jej jednego punktu) i została zdegradowana do II ligi. Występowała w niej do 1999. W sezonie 1999/2000, po reorganizacji rozgrywek, trafiła do grupy B II ligi, stanowiącej trzeci poziom ligowy.
W 2003 utworzono nowy klub piłki ręcznej, który przyjął nazwę Wisła-Azoty Puławy (jego sponsorem zostały Zakłady Azotowe „Puławy”), a jego prezesem został Jerzy Witaszek. W sezonie 2003/2004 zespół występował w II lidze, natomiast w sezonie 2004/2005 grał w I lidze, wywalczając awans do Ekstraklasy. W sezonie 2005/2006 drużyna zajęła w najwyższej klasie rozgrywkowej 10. miejsce. W połowie marca 2006 zmieniono nazwę klubu na Azoty-Puławy. W sezonie 2006/2007 zespół zajął w Ekstraklasie 9. pozycję, w sezonie 2007/2008 – 6. miejsce, a w sezonie 2008/2009 zakończył zmagania na 9. pozycji.
W sezonie 2009/2010 Azoty-Puławy po raz pierwszy awansowały do półfinału play-off (po pokonaniu w ćwierćfinale Zagłębia Lubin), w którym przegrały z Vive Kielce (18:31; 26:34; 23:36). W rywalizacji o 3. miejsce puławski zespół trzykrotnie przegrał z Wisłą Płock (26:32; 25:35; 26:29) i ostatecznie zakończył rozgrywki na 4. pozycji. Ponadto skrzydłowy Azotów-Puławy Wojciech Zydroń, który zdobył 247 goli, został królem strzelców Ekstraklasy. W sezonach 2010/2011 i 2011/2012 puławska drużyna zajmowała w Superlidze 5. miejsce. W sezonie 2012/2013 zespół po raz drugi awansował do półfinału play-off, w którym został pokonany przez Vive Kielce (21:49; 23:39; 23:25). W rywalizacji o 3. miejsce zmierzył się z MMTS-em Kwidzyn. Po pierwszych dwóch meczach, które odbyły się w Puławach, był remis 1:1, trzecie spotkanie wygrały Azoty, czwarte zaś MMTS. O końcowym rozstrzygnięciu zadecydował więc piąty mecz, który rozegrano 29 maja 2013 w Puławach – Azoty przegrały 28:29, kończąc ostatecznie rozgrywki na 4. pozycji. W sezonie 2013/2014 puławski zespół w rywalizacji o 3. miejsce przegrał z Górnikiem Zabrze (33:34; 29:30; 26:29).
2014–2018.
Przed sezonem 2014/2015 do drużyny dołączyli m.in. reprezentanci Bośni i Hercegowiny Nikola Prce i Kosta Savić, a trenerem został Dragan Marković. Szkoleniowiec został zwolniony w październiku 2014, po siedmiu kolejkach ligowych, bowiem zarząd klubu uznał, że wyniki nie były adekwatne do posiadanego potencjału osobowego. Bośniackiego trenera zastąpił Ryszard Skutnik, który pozostał na stanowisku do czerwca 2016. Rundę zasadniczą Azoty zakończyły na 6. miejscu w tabeli z bilansem dziewięciu zwycięstw, czterech remisów i dziewięciu porażek. W ćwierćfinale play-off pokonały Górnika Zabrze (33:30; 38:32), zaś w półfinale przegrały z Wisłą Płock (18:24; 28:30; 29:31). W rywalizacji o 3. pozycję zmierzyły się z Pogonią Szczecin. Po pierwszych dwóch meczach, które rozegrano w Szczecinie, był remis 1:1. Dwa kolejne spotkania rozegrane 22 i 23 maja 2015 w Puławach wygrały Azoty (29:20; 41:29), zdobywając brązowy medal mistrzostw Polski. Królem strzelców Superligi został Przemysław Krajewski (160 bramek).
W 2015 zespół wzmocnili m.in. Michał Kubisztal, Patryk Kuchczyński, Robert Orzechowski i czeski obrotowy Leoš Petrovský. Do fazy play-off w sezonie 2015/2016 Azoty przystąpiły z 3. miejsca po rundzie zasadniczej (16 zwycięstw, jeden remis, pięć porażek; 33 punkty). W ćwierćfinale wyeliminowały Chrobrego Głogów, a w 1/2 finału przegrały z Wisłą Płock. W rywalizacji o 3. miejsce pokonały MMTS Kwidzyn – w decydującym piątym meczu, który rozegrano 18 maja 2016 w Puławach, zwyciężyły 33:24, a najwięcej bramek (9) zdobył Nikola Prce. Przed rozpoczęciem sezonu 2016/2017 Ryszarda Skutnika na stanowisku trenera zastąpił Marcin Kurowski, a do drużyny dołączyli m.in. Bartosz Jurecki i Wałentyn Koszowyj. W rundzie zasadniczej Azoty wygrały 20 meczów i sześć przegrały. Z dorobkiem 50 punktów uplasowały się na 3. miejscu w tabeli zbiorczej i 2. pozycji w tabeli grupy pomarańczowej. W ćwierćfinale play-off (20 i 26 kwietnia 2017) wyeliminowały Wybrzeże Gdańsk (27:24; 28:21), natomiast w półfinale zostały pokonane przez Wisłę Płock (26:29; 24:33). W rywalizacji o brązowy medal zmierzyły się z MMTS-em Kwidzyn – w pierwszym meczu przegrały 18:24, lecz w rozegranym 26 maja 2017 w Puławach rewanżu wygrały 30:20, kończąc ostatecznie rozgrywki na 3. miejscu.
W 2017 nowym trenerem Azotów-Puławy został Daniel Waszkiewicz. W zespole doszło do wielu zmian kadrowych. Opuścili go: Sebastian Zapora, Rafał Przybylski, Przemysław Krajewski, Jan Sobol, Leoš Petrovský i Michał Kubisztal. W ich miejsce przybyli: grający przez wiele sezonów we francuskiej ekstraklasie Paweł Podsiadło i Marko Panić, dwukrotny król strzelców Superligi Witalij Titow, a także Wojciech Gumiński, Mateusz Seroka, Piotr Jarosiewicz i Danieł Dupjaczanec. W trakcie rozgrywek, w styczniu 2018, do drużyny dołączył także doświadczony ukraiński rozgrywający Władysław Ostrouszko. W rundzie zasadniczej Superligi puławska drużyna wygrała 24 mecze, a sześć przegrała. Z dorobkiem 84 punktów zajęła 2. miejsce w grupie pomarańczowej i 3. w tabeli zbiorczej. Fazę play-off rozpoczęła od wyeliminowania w ćwierćfinale Chrobrego Głogów (28:25; 24:24). W półfinale zmierzyła się z Vive Kielce – w pierwszym meczu przegrała 27:37, a w drugim 34:35, prowadząc jednak przez większość spotkania z wyżej notowanym rywalem i pozostawiając po sobie wrażenie zespołu bardziej zmobilizowanego i bardziej skoncentrowanego. W rywalizacji o 3. miejsce, której mecze rozegrano 29 maja 2018 i 2 czerwca 2018, Azoty pokonały Gwardię Opole (30:28; 31:26) i po raz czwarty z rzędu zdobyły brązowy medal mistrzostw Polski. Najskuteczniejszym zawodnikiem puławskiego zespołu w sezonie 2017/2018 był Marko Panić, który rzucił 166 bramek, natomiast obrotowy Azotów Bartosz Jurecki, który po zakończeniu rozgrywek zakończył karierę zawodniczą, został wybrany najlepszym obrotowym Superligi. W sezonie 2017/2018 puławska drużyna dotarła też po raz pierwszy do finału Pucharu Polski, w którym 13 maja 2018 w Kaliszu przegrała z Vive Kielce (29:35).
2018–2019.
Przed rozpoczęciem sezonu 2018/2019 nowym trenerem Azotów-Puławy został Bartosz Jurecki, który zakończył karierę zawodniczą, a do drużyny dołączyli reprezentanci Chorwacji Ante Kaleb i Jerko Matulić (finalista Ligi Mistrzów w sezonie 2017/2018) oraz reprezentant Polski Łukasz Rogulski. Komentatorzy wskazywali, że wzmocniony w ten sposób puławski zespół może zagrozić Wiśle Płock i stać się drugą siłą w Polsce. Sezon zasadniczy zweryfikował jednak te plany: Azoty, oprócz porażek z wyżej notowanymi Vive Kielce i Wisłą Płock, przegrały również z Górnikiem Zabrze (25:28; 29:29 k. 1:3), Piotrkowianinem Piotrków Trybunalski (31:32), Zagłębiem Lubin (28:31), Chrobrym Głogów (33:34) i MMTS-em Kwidzyn (26:28). Na początku marca 2019 Bartosza Jureckiego, który został dyrektorem sportowym klubu, zastąpił na stanowisku trenera Zbigniew Markuszewski. Do fazy play-off Azoty przystąpiły z 5. miejsca w tabeli (16 zwycięstw, 10 porażek). W 1/4 finału spotkały się z Gwardią Opole, którą w fazie zasadniczej ograły dwukrotnie. W pierwszym meczu, który rozegrano 17 kwietnia 2019 w Puławach, przegrały 25:27, natomiast w spotkaniu rewanżowym, które odbyło się 26 kwietnia 2019 w Opolu, uległy 25:28, odpadając z rywalizacji o medale mistrzostw Polski. W ten sposób po raz pierwszy od 2012 puławska drużyna nie weszła do półfinału. Prezes klubu Jerzy Witaszek przyznał po zakończeniu sezonu, że Azoty „zgubiła zbytnia pewność siebie i rutyna, która w tym przypadku okazała się złym doradcą”, a ponadto ogłosił, że latem 2019 zespół opuści 10 zawodników, tj. ponad połowa kadry.
Europejskie puchary.
W europejskich pucharach Azoty-Puławy zadebiutowały w sezonie 2010/2011, w którym dotarły do ćwierćfinału Challenge Cup (w rundzie tej przegrały ze słoweńskim RK Koper). Puławski klub brał udział w tych rozgrywkach również w sezonach 2011/2012 i 2012/2013. W sezonie 2013/2014 Azoty-Puławy awansowały do 1/2 finału Challenge Cup, w którym zostały pokonane przez IK Sävehof – w pierwszym meczu, który rozegrano 20 kwietnia 2014 w Szwecji, przegrały 38:40, natomiast w rewanżu, który odbył się 26 kwietnia 2014 w Puławach, uległy 28:30.
W sezonie 2015/2016 Azoty-Puławy przystąpiły do gry w Pucharze EHF – w 3. rundzie eliminacyjnej przegrały ze szwajcarskim Pfadi Winterthur (25:29; 23:30) i nie awansowały do fazy grupowej. Również w sezonie 2016/2017 puławskiej drużynie nie udało się wywalczyć promocji do fazy grupowej – choć w pierwszym spotkaniu 3. rudny kwalifikacyjnej Azoty pokonały Benfikę 34:29, to w rewanżu rozegranym 27 listopada 2016 w Portugalii przegrały 18:24, uzyskując w dwumeczu gorszy bilans bramek.
W sezonie 2017/2018 puławska drużyna pokonała w 3. rundzie eliminacyjnej duński TTH Holstebro (30:27; 29:32; lepszy bilans bramek zdobytych na wyjeździe) i po raz pierwszy w swojej historii awansowała do fazy grupowej Pucharu EHF. Wobec niespełniania przez halę w Puławach przepisów EHF (niewystarczająca ilość miejsca za liniami bocznymi i pojemność trybun), klub zadecydował, że mecze fazy grupowej będzie rozgrywał w hali „Globus” w Lublinie (rozważano również halę w Ostrowcu Świętokrzyskim i halę w Białej-Podlaskiej). W fazie grupowej Pucharu EHF Azoty-Puławy zadebiutowały 11 lutego 2018, pokonując w spotkaniu domowym 31:29 szwajcarski Wacker Thun. Następnie przegrały z hiszpańskim BM Granollers i dwa razy z francuskim Chambéry Savoie. W 5. kolejce wygrały na wyjeździe 34:26 z Wacker Thun, zaś w ostatnim meczu przegrały po raz drugi z BM Granollers. Fazę grupową zakończyły na 3. miejscu w tabeli z dorobkiem czterech punktów. Najskuteczniejszymi zawodnikami puławskiej drużyny w sezonie 2017/2018 byli: Marko Panić (36 bramek), Mateusz Seroka (32 bramki) i Paweł Podsiadło (29 bramek).
W sezonie 2018/2019 Azoty-Puławy trafiły w 3. rundzie eliminacyjnej Pucharu EHF na islandzkie Selfoss, które wyeliminowały (33:26; 27:28), awansując po raz drugi do fazy grupowej. W grupie D znalazły się wraz z duńskim GOG, niemieckim THW Kiel i hiszpańskim BM Granollers – w meczach z tymi zespołami zanotowały jeden remis i poniosły pięć porażek, kończąc zmagania na ostatnim 4. miejscu w tabeli. Szczególnie dobre recenzje puławscy szczypiorniści zebrali po wyjazdowym meczu z utytułowanym THW Kiel (23:26; 13 lutego 2019), którego wynik rozstrzygnął się dopiero w ostatniej minucie. Wyrównaną rywalizację Azoty toczyły również z BM Granollers – w spotkaniu domowym zremisowały 34:34, mimo że jeszcze trzy minuty przed końcem prowadziły czterema bramkami, a w meczu wyjazdowym przegrały 29:30. Najlepszym strzelcem puławskiego zespołu w sezonie 2018/2019 w Pucharze EHF był Paweł Podsiadło, który w ośmiu spotkaniach rzucił 47 bramek.
Trenerzy od 2003.
Od 2003 trenerami Azotów-Puławy byli:

</doc>
<doc id="535422" url="https://pl.wikipedia.org/wiki?curid=535422" title="Narcyzm (seksuologia)">
Narcyzm (seksuologia)

Narcyzm, autofetyszyzm – parafilia polegająca na kierowaniu całego libido na własną osobę, związane z doznawaniem satysfakcji seksualnej poprzez widok własnego ciała. Przejawem narcyzmu jest także autofilia – narcyzm skojarzony z ekshibicjonizmem, czyli osiąganie satysfakcji w wyniku podziwu okazywanego przez partnera lub grupę osób. Te wybitnie seksualne rodzaje narcyzmu należy odróżnić od narcyzmu „osobowościowego”, gdyż mogą one, lecz wcale nie muszą być z nim związane.

</doc>
<doc id="535423" url="https://pl.wikipedia.org/wiki?curid=535423" title="Aruna Dindane">
Aruna Dindane

Aruna Dindane (ur. 26 listopada 1980 w Abidżanie) – piłkarz z Wybrzeża Kości Słoniowej występujący na pozycji napastnika, reprezentant swojego kraju.
Dindane rozpoczynał karierę w swojej ojczyźnie. W 1999 zdobył tytuł króla strzelców Ligue 1 MTN w barwach ASEC Mimosas. W 2000 trafił do Anderlechtu, czołowego klubu belgijskiej Eerste Klasse. Z drużyną "Fiołków" wywalczył dwukrotnie mistrzostwo Belgii w 2001 i 2004 oraz Superpuchar Belgii w 2000 i 2001. W 2003 został uhonorowany Złotym Butem Eerste Klasse dla najlepszego gracza ligi belgijskiej. Aruna był czołowym napastnikiem Anderlechtu (50 bramek w lidze), z którym występował również w Lidze Mistrzów (jego bramki wyeliminowały m.in. Wisłę Kraków w 2003 roku). W 2005 podpisał kontrakt z RC Lens, z którym występował w Pucharze UEFA, zaś w 2006 zajął 4. miejsce w Ligue 1. Latem 2009 roku w ostatnim dniu okienka transferowego został wypożyczony na roczne wypożyczenie do Portsmouth.
Kariera reprezentacyjna.
W reprezentacji Wybrzeża Kości Słoniowej Aruna zadebiutował 9 kwietnia 2000 roku w meczu przeciwko Rwandzie. Występował w turnieju finałowym Pucharu Narodów Afyrki 2002, zaś w 2006 musiał opuścić kadrę turnieju PNA z powodu tragedii rodzinnej, śmierci jednej ze swoich córek bliźniaczek. W 2006 zadebiutował również na Mistrzostwach Świata, na którym wchodził z ławki w meczach przeciwko Argentynie i Holandii. Jego drużyna odpadła z turnieju po fazie grupowej. W ostatnim meczu grupowym, z Serbią i Czarnogórą, Dindane strzelił w 37 minucie gola kontaktowego (z rzutu karnego) uzyskując rezultat 1:2. Następnie w 67' wyrównał stan meczu na 2:2.

</doc>
<doc id="535424" url="https://pl.wikipedia.org/wiki?curid=535424" title="Chylomikrony">
Chylomikrony

Chylomikrony "CM" – największe lipoproteiny występujące w osoczu krwi. Charakteryzują się gęstością względną poniżej 0,95 g/ml oraz obecnością na ich powierzchni apolipoprotein apoA, apoB48, apoC oraz apoE.
Budowa.
Chylomikrony to kuliste cząstki o średnicy rzędu 0,5 μm (wg różnych źródeł wielkości skrajne są różne, np. 0,2–0,6 μm, 0,09–1,0 μm, 0,075–1,2 μm).
Funkcja.
Ze względu na hydrofobowy charakter cząstek lipidów, w tym trójglicerydów oraz cholesterolu, nie mogą one być transportowane bezpośrednio w środowisku wodnym krwi. Aby transport mógł być możliwy, powstają kompleksy lipoproteinowe np. chylomikrony, HDL, LDL, VLDL, których otoczka jest hydrofilowa, a cała cząstka jest rozpuszczalna w wodzie.
Chylomikrony transportują, pochodzące z pokarmu m.in. trójglicerydy, fosfolipidy i cholesterol, z jelita cienkiego do wątroby i mięśni.
Metabolizm.
Chylomikrony powstają w ścianie jelita cienkiego, w enterocytach, kosztem ATP. Uwalniane są z enterocytów do podnabłonkowych naczyń limfatycznych w postaci kulistych agregatów składających się z tłuszczów właściwych, cholesterolu i fosfolipidów w otoczce białkowej.
Chylomikrony z limfy transportowane są do krwi, a następnie do wątroby, tkanki tłuszczowej i do mięśni.
Pod wpływem lipazy lipoproteinowej, obecnej na powierzchni naczyń włosowatych, tracą ok. 90% trójglicerydów, powstają resztkowe chylomikrony (remnanty), które są transportowane przez krew do komórek wątroby (hepatocytów), gdzie są hydrolizowane do aminokwasów, cholesterolu, kwasów tłuszczowych i zasad azotowych, pochodzących z fosfolipidów.
W komórkach tkanki tłuszczowej (adipocytach) są re-estryfikowane.
Metabolizm chylomikronów jest krótki, trwa od 0,5 do 1,5 h.

</doc>
<doc id="535425" url="https://pl.wikipedia.org/wiki?curid=535425" title="IG Metall">
IG Metall

Industriegewerkschaft Metall (skrót IG Metall; pol. Przemysłowy Związek Zawodowy Metal) – niemiecki związek zawodowy z siedzibą we Frankfurcie n. Menem. Liczy 2,2 (2011) mln członków i tym samym jest obok ver.di największą samodzielną organizacją związkową na świecie. Jedna z ośmiu organizacji zrzeszonych w DGB.
IG Metall reprezentuje pracowników przemysłu metalowego, tekstylnego, drzewnego i tworzyw sztucznych.

</doc>
<doc id="535426" url="https://pl.wikipedia.org/wiki?curid=535426" title="IG Bauen-Agrar-Umwelt">
IG Bauen-Agrar-Umwelt

Industriegewerkschaft Bauen-Agrar-Umwelt (skrót IG BAU; pol. Przemysłowy Związek Zawodowy Budownictwo-Rolnictwo-Środowisko) – niemiecki związek zawodowy powstały 1 stycznia 1998 z połączenia IG Bau-Steine-Erden oraz Gewerkschaft Gartenbau, Land- und Forstwirtschaft. Siedziba mieści się we Frankfurcie n. Menem.
IG BAU należy jako jedna z ośmiu organizacji do DGB.
Według statutu IG BAU reprezentuje pracowników następujących branż i działów administracji: budownictwa, produkcji budowlanej, unieszkodliwiania odpadów i recyklingu, rolnictwa i gospodarki leśnej, zarządzania nieruchomościami oraz ochrony środowiska.
W roku 2003 związek miał ok. 400 tys. członków. Pierwszym przewodniczącym związku od początku jego istnienia do 2013 był Klaus Wiesehügel. Od 2013 przewodniczącym jest Robert Feiger.

</doc>
<doc id="535427" url="https://pl.wikipedia.org/wiki?curid=535427" title="Joao Ricardo">
Joao Ricardo



</doc>
<doc id="535428" url="https://pl.wikipedia.org/wiki?curid=535428" title="Majorana Ettore">
Majorana Ettore



</doc>
<doc id="535429" url="https://pl.wikipedia.org/wiki?curid=535429" title="Musicology">
Musicology



</doc>
<doc id="535435" url="https://pl.wikipedia.org/wiki?curid=535435" title="Absolutyzm władzy">
Absolutyzm władzy

Absolutyzm polityczny – pogląd z dziedziny myśli politycznej, według którego jest dobrze uzasadnione, by władza przysługująca jednemu człowiekowi lub grupie ludzi sprawujących ją w państwie przysługiwała im bez ograniczeń, przy czym ma się na myśli ograniczenia prawne, a czasem nawet moralne.
Władzę absolutną można sprawować w ramach rozmaitych ustrojów i nie jest ona ograniczona tylko do monarchii absolutnej. Absolutyzm władzy polega nie tyle na formalnej stronie ustroju, lecz na tym kto w rzeczywistości sprawuje władzę i czy osoba lub grupa ją sprawująca jest ograniczona prawnie, np. przez konstytucję, czy też stoi całkowicie ponad prawem.

</doc>
<doc id="535439" url="https://pl.wikipedia.org/wiki?curid=535439" title="Abdul Kader Keïta">
Abdul Kader Keïta

Abdul Kader Keïta (ur. 6 sierpnia 1981 w Abidżanie) – piłkarz z Wybrzeża Kości Słoniowej występujący na pozycji napastnika, reprezentant swojego kraju, od 2015 roku zawodnik indonezyjskiego klubu Persib Bandung.
Kariera klubowa.
Kader Keïta rozpoczynał swoją karierę w ojczyźnie, skąd szybko wyjechał zarabiać do krajów arabskich. Występował w lidze tunezyjskiej oraz na Półwyspie Arabskim. W 2005 został zawodnikiem Lille OSC, z którym występował w Lidze Mistrzów i wywalczył 3. miejsce w Ligue 1 w 2006 roku. Latem 2007 za 16 milionów euro przeszedł do Olympique Lyon. W 2009 roku opuścił zespół 7-krotnego mistrza Francji i przeniósł się do Galatasaray SK. Z tureckim klubem związał się na trzy lata za kwotę 7,5 miliona euro. 6 lipca opuścił klub i za 8,150 miliona euro przeniósł się do katarskiego klubu Al-Sadd.
Kariera reprezentacyjna.
Do reprezentacji Wybrzeża Kości Słoniowej Kader Keïta został po raz pierwszy powołany po Pucharze Narodów Afryki 2006, na towarzyski mecz z Hiszpanią, w którym zadebiutował. Henri Michel powołał go również na Mistrzostwa Świata 2006, na których był najmniej doświadczonym w reprezentacji graczem Wybrzeża Kości Słoniowej. Na turnieju finałowym zadebiutował w pierwszym meczu przeciwko Argentynie (1:2), jednak jego drużyna nie zdołała wyjść z grupy. W latach 2000–2012 w drużynie narodowej Keïta rozegrał 68 spotkań i zdobył 11 bramek.

</doc>
<doc id="535440" url="https://pl.wikipedia.org/wiki?curid=535440" title="Kader Keita">
Kader Keita



</doc>
<doc id="535442" url="https://pl.wikipedia.org/wiki?curid=535442" title="Zigmantas Balčytis">
Zigmantas Balčytis

Zigmantas Balčytis (ur. 16 listopada 1953 w Juodžiai w rejonie szyłokarczemskim) – litewski ekonomista, polityk, eurodeputowany VII i VIII kadencji, minister komunikacji w latach 2001–2005, minister finansów w latach 2005–2007, pełniący obowiązki premiera od 1 czerwca do 4 lipca 2006.
Życiorys.
W 1976 ukończył studia na Wydziale Finansów Uniwersytetu Wileńskiego ze specjalizacją ekonomista-matematyk.
W latach 1976–1978 pracował jako inżynier i naczelny inżynier w Biurze Projektowym w Ministerstwie Przemysłu Spożywczego LSRR. Od 1978 do 1984 był etatowym pracownikiem Komsomołu LSRR. W latach 1984–1989 pełnił funkcję zastępcy dyrektora Litewskiej Filharmonii Narodowej. W latach 1989–1991 był dyrektorem Centrum Szkoleniowego Związków Zawodowych. Od 1992 pełnił funkcję dyrektora Wileńskiej Wytwórni Betonu Asfaltowego, a w latach 1994–1996 zastępcy naczelnika okręgu wileńskiego. Od 1996 do 2000 był zastępcą dyrektora generalnego litewsko-węgierskiej spółki „Lithun”.
Był członkiem Komunistycznej Partii Litwy. Od 2000 członek Litewskiej Demokratycznej Partii Pracy, a od 2001 Litewskiej Partii Socjaldemokratycznej. Został członkiem rady, a w maju 2005 wiceprzewodniczącym tego ugrupowania.
W latach 2000–2004 sprawował mandat posła na Sejm, wybrany jako kandydat Litewskiej Demokratycznej Partii Pracy. Zasiadał we Frakcji Socjaldemokratycznej (LDDP-LSDP-LRS). W 2004 został ponownie wybrany do Sejmu jako przedstawiciel Litewskiej Partii Socjaldemokratycznej.
12 lipca 2001 został powołany na stanowisko ministra komunikacji (pełnił tę funkcję do 10 maja 2005). 13 maja 2005 mianowano go na stanowisko ministra finansów. Po rezygnacji Algirdasa Brazauskasa został 1 czerwca 2006 tymczasowym premierem. 15 czerwca prezydent Valdas Adamkus przedstawił jego kandydaturę na szefa rządu Sejmowi, który 20 czerwca nie wyraził zgody na jego powołanie na urząd premiera. 12 lipca 2006 otrzymał nominację na stanowisko ministra finansów w rządzie Gediminasa Kirkilasa. 28 marca 2007 został odwołany ze stanowiska. Funkcję ministra sprawował do 16 maja tego samego roku. W wyborach parlamentarnych w 2008 kolejny raz uzyskał mandat deputowanego, wygrywając już w pierwszej turze w okręgu jednomandatowym. W 2009 został posłem do Parlamentu Europejskiego VII kadencji. W 2012 ponownie wybrany do litewskiego Sejmu, odmówił jednak objęcia mandatu.
W 2014 Zigmantas Balčytis został kandydatem socjaldemokratów w wyborach prezydenckich. W pierwszej turze głosowania otrzymał około 13,62% głosów, przechodząc do drugiej tury. W ponownym głosowaniu z 25 maja 2014 przegrał z Dalią Grybauskaitė (poparło go 40,14% głosujących). W tym samym roku z powodzeniem ubiegał się natomiast o reelekcję do Europarlamentu, uzyskując mandat deputowanego do PE VIII kadencji. Związał się później z Litewską Socjaldemokratyczną Partią Pracy. Z jej ramienia w 2020 został wybrany do Sejmu w jednym z okręgów jednomandatowych. W trakcie kadencji wstąpił do Frakcji Demokratów „W imię Litwy”.

</doc>
<doc id="535443" url="https://pl.wikipedia.org/wiki?curid=535443" title="Zigmantas Balczytis">
Zigmantas Balczytis



</doc>
<doc id="535445" url="https://pl.wikipedia.org/wiki?curid=535445" title="Alex Tobin">
Alex Tobin

Alex Tobin (ur. 3 listopada 1965 w Adelaide) – australijski piłkarz, reprezentant kraju. Jest byłym rekordzistą pod względem liczby występów w reprezentacji Australii – 87 razy.
Kariera.
Tobin nigdy nie grał dla żadnej nieaustralijskiej drużyny. Większość kariery spędził jako obrońca w klubie Adelaide City. W 2000 opuścił klub i przeniósł się do Parramatta Power, a w sezonie 2001/02 grał w Northern Spirit FC. Tobin grał w 522 meczach w Australii.
Teraz pracuje w Central Coast Mariners jako asystent trenera.

</doc>
<doc id="535451" url="https://pl.wikipedia.org/wiki?curid=535451" title="Koń aztecki">
Koń aztecki

Koń aztecki – rasa konia domowego wyhodowana w Meksyku.
Historia.
Konie azteckie powstały na bazie ras: andaluzyjskiej, Quarter Horse
i Criollo. Rasę wyhodowano w 1972 r. jako konia dla "Charros", tradycyjnych meksykańskich jeźdźców. Don Antonio Ariza, wraz z innymi hodowcami, odegrał kluczową rolę w utworzeniu rasy i oficjalnym uznaniu jej przez meksykańskie Ministerstwo Rolnictwa w dniu 4 listopada 1982 r. Antonio Ariza używał importowanych koni andaluzyjskich i krzyżował je z Quarter Horse i Criollo, a następnie zaczął hodować uzyskane w ten sposób mieszańce na swoim ranczo San Antonio w pobliżu Texcoco w Meksyku.
Początkowo pokrój rasy nie był jednolity, hodowcy dostrzegli potrzebę ujednolicenia pogłowia przez standaryzację programu hodowlanego.
"Centrum Badań nad Rasą Aztecką" powstało nad jeziorem Texcoco i we współpracy z hodowcami opracowano dzisiejszy fenotyp rasy. Oficjalnie, pierwszym koniem azteckim był urodzony w tym centrum ogier "Casarejo" (czyt. Kasareho), który był krzyżówką andaluzyjskiego ogiera imieniem "Ocultado" i klaczy Quarter Horse nazywającej się "Americana".
"Meksykański Związek Hodowców Koni Azteckich" (hisz. "Associación Mexicana de Criadores de Caballos de Raza Azteca"), prowadzi rejestr do księgi stadnej, w której począwszy od 2005 r. zarejestrowano od 10 do 15 tys. koni, a corocznie wpisywanych jest kolejny tysiąc.
Pokrój.
Wzrost i waga
Budowa
Umaszczenie
Charakter
Użytkowanie.
Konie użytkowane głównie do: zaganiania bydła, walk byków, westernowo (reining, cutting, team penning i roping), ujeżdżeniowo, rekreacyjnie i do polo.
Ciekawostka.
Przepisy regulujące wpisy tych koni do ksiąg stadnych przewidują od 3/8 do 5/8 udziału krwi koni ras Quarter Horse lub andaluzyjskiej i maksymalnie 1/4 krwi koni Criollo.

</doc>
<doc id="535452" url="https://pl.wikipedia.org/wiki?curid=535452" title="Gilles Yapi Yapo">
Gilles Yapi Yapo

Gilles Yapi-Yapo (ur. 30 stycznia 1982 w Abidżanie) – piłkarz z Wybrzeża Kości Słoniowej występujący na pozycji pomocnika, reprezentant kraju, od sezonu 2014/2015 zawodnik klubu ligi szwajcarskiej FC Zürich.
Yapi-Yapo rozpoczynał karierę w klubach typowych dla reprezentantów Wybrzeża Kości Słoniowej, ASEC Mimosas i KSK Beveren. W 2004 został zawodnikiem FC Nantes, z którym wywalczył finał Pucharu Ligi Francuskiej w tym samym roku. W styczniu 2006 przeniósł się do ligi szwajcarskiej, do BSC Young Boys, z którym zajął w 2006 3. miejsce w lidze. Latem 2010 roku podpisał 3 letni kontrakt z FC Basel. Następnie grał w Qatar CSC, a w 2014 przeszedł do FC Zürich.
Kariera reprezentacyjna.
Gilles Yapi Yapo zadebiutował w reprezentacji Wybrzeża Kości Słoniowej 31 marca 2004 roku w wygranym 2:0 meczu przeciwko Tunezji. Uczestniczył w zwycięskich dla drużyny eliminacjach do Mistrzostw Świata 2006 oraz w Pucharze Narodów Afryki 2006 w Egipcie, na którym jego drużyna zajęła drugie miejsce. W 2006 został powołany przez Henriego Michela na Mistrzostwa Świata, na których zadebiutował w drugim meczu grupowym z Holandią (1:2), wchodząc z ławki rezerwowych. Drużyna zakończyła jednak udział w turnieju na fazie grupowej.

</doc>
<doc id="535453" url="https://pl.wikipedia.org/wiki?curid=535453" title="Żleb Kulczyńskiego">
Żleb Kulczyńskiego

Żleb Kulczyńskiego (słow. "Kulczyńského žľab", niem. "Kulczyński-Schlucht", węg. "Kulczyński-szakadék") – żleb opadający z Przełączki nad Dolinką Buczynową do Dolinki Koziej w polskich Tatrach Wysokich. Nazwa pochodzi od nazwiska przyrodnika Władysława Kulczyńskiego, który w 1893 r. wraz z przewodnikiem Szymonem Tatarem młodszym przeszedł nim jako pierwszy turysta. Nazwę żlebowi nadał Mariusz Zaruski w 1910 roku. Obecnie żleb jest bardzo popularny ze względu na poprowadzony nim czarno znakowany szlak turystyczny łączący tę dolinkę ze szlakiem Orlej Perci.
Tuż ponad Dolinką Kozią żleb jest podcięty bardzo stromym progiem. Miejsce to szlak turystyczny omija po prawej stronie (patrząc od dołu) przez Rysę Zaruskiego. Ścieżka prowadzi pod samą podstawę tej rysy (śnieg zalega tutaj bardzo długo, często jeszcze w lipcu), następnie skośnie po skałach, potem ubezpieczonym łańcuchami pionowym kominem i stromą rynną do Żlebu Kulczyńskiego, już powyżej stromego progu. Jest to najtrudniejszy odcinek na czarnym szlaku. Dalsza trasa Żlebem Kulczyńskiego jest nieco łatwiejsza, prowadzi po wielkich głazach i mniejszą nieco stromizną. 
Czarny szlak turystyczny przez Żleb Kulczyńskiego jest jednym z najbardziej wymagających w całych Tatrach. Jest stromy, dno zasłane jest kamieniami, często płynie nim niewielka struga wody, co powoduje, że skały są śliskie. Do 2010 r. zdarzyło się w nim 7 wypadków, w tym 2 śmiertelne. Należy też uważać na spadające czasem z górnego odcinka szlaku kamienie i głazy, niechcący potrącone przez idących nieuważnie turystów. 
Jako pierwsi Żlebem Kulczyńskiego w zimie weszli ks. Walenty Gadowski i przewodnik Jakub Gąsienica Wawrytko starszy 22 lutego 1910 r.

</doc>
<doc id="535454" url="https://pl.wikipedia.org/wiki?curid=535454" title="Melituria">
Melituria



</doc>
<doc id="535455" url="https://pl.wikipedia.org/wiki?curid=535455" title="Emerse Faé">
Emerse Faé

Emerse Faé (ur. 24 stycznia 1984 w Nantes) – francuski piłkarz grający na pozycji defensywnego pomocnika, posiada również obywatelstwo Wybrzeża Kości Słoniowej, reprezentant kraju z Afryki.
Kariera klubowa.
Faé rozpoczynał i kontynuował swoją karierę piłkarską w FC Nantes, z którym występował w 2004 roku w finale Pucharze Ligi Francuskiej. W 2007 spadł z Nantes do Ligue 2, a w sierpniu podpisał trzyletni kontrakt z angielskim Reading F.C., który zapłacił za niego 2,5 miliona funtów. Jednak Reading również spadło do drugiej ligi, został więc wypożyczony do OGC Nice.
Kariera reprezentacyjna.
Emerse Faé rozpoczynał przygodę z reprezentacją Wybrzeża Kości Słoniowej w 2005 roku. W roku kolejnym wywalczył z drużyną drugie miejsce na Pucharze Narodów Afryki w Egipcie oraz znalazł się w składzie drużyny na Mistrzostwa Świata, z których odpadła po fazie grupowej. W kadrze narodowej rozegrał 41 meczów i zdobył 1 bramkę.

</doc>
<doc id="535456" url="https://pl.wikipedia.org/wiki?curid=535456" title="Próg nerkowy">
Próg nerkowy



</doc>
<doc id="535458" url="https://pl.wikipedia.org/wiki?curid=535458" title="Dani Pedrosa">
Dani Pedrosa

Daniel „Dani” Pedrosa (ur. 29 września 1985 w Sabadell) – hiszpański motocyklista, trzykrotny mistrz świata (jeden tytuł mistrzowski w klasie 125 cm³ – 2003 i dwa tytuły w klasie 250 cm³ – 2004 i 2005), w 2018 roku zakończył karierę w zespole Repsol Honda Team MotoGP.
Został odkryty przez Alberta Puiga (znanego motocyklistę z wcześniejszych lat) i pod jego opieką rozpoczął karierę w klasie 125 cm³ w roku 2001, wraz z dwoma innymi hiszpańskimi motocyklistami Antoniem Eliasem i Joanem Olivem zasiadał na motocyklu Honda w ekipie Telefonica Movistar Junior team. Już w pierwszym roku startów pokazał się z bardzo dobrej strony; dwukrotnie stanąwszy na najniższym stopniu podium w GP Walencji i GP Pacyfiku, w konsekwencji skończył sezon na ósmej pozycji z dorobkiem 100 punktów. W następnych sezonach Pedrosa zdobył tytuł w klasie 125 cm³ i dwukrotnie w klasie 250 cm³ (jest najmłodszym mistrzem świata w tej klasie w całej historii).
Kariera.
2001.
Debiutancki sezon w ekipie Telefonica Movistar Junior Team. Dwa razy na podium (GP Walencji i GP Pacyfiku), końcowa klasyfikacja 8. miejsce i 100 punktów
2002.
Drugi sezon w tej samej ekipie, klasyfikacja końcowa 3. miejsce i 243 punkty – 9 razy na podium w tym trzy zwycięstwa
2003.
Trzeci sezon w tej samej ekipie pod wodzą Alberto Puiga, wywalczone mistrzostwo świata na dwa wyścigi przed końcem sezonu, pięć zwycięstw i jedno drugie miejsce, łączna liczba punktów 223. W GP Australii doznał groźnego upadku i złamał dwie kości piszczelowe, co wyeliminowało go na dwie ostatnie rundy, jednak tytuł mistrzowski wywalczył już wcześniej.
2004.
Przejście do klasy 250 cm³ wraz z nim ekipa Telefonica Movistar z Alberto Puigem. Debiut na motocyklu Honda zwieńczony od razu mistrzostwem świata. Dodatkowo Daniel Pedrosa w wieku 19 lat został najmłodszym mistrzem świata w klasie 250 cm³ w całej historii startów. 317 punktów to efekt stawania 13 razy na podium w tym 7 razy zwyciężał. Otrzymał również nagrodę "Rookie of the year", przyznawaną rokrocznie w każdej klasie pod koniec sezonu dla najlepiej spisujących się debiutantów we wszystkich klasach.
2005.
Pozostał w klasie 250 cm³ by po raz drugi z rzędu zdobyć mistrzostwo świata dla ekipy Telefonica Movistar Honda. Końcowy rezultat to 309 punktów, 11 razy na podium w tym 8 razy zwycięstwo.
2006.
Przejście do klasy MotoGP. Startuje jako członek zespołu Repsol Honda Team wraz z kolegą z zespołu Amerykaninem Nicky Haydenem. Dorobek w najwyższej klasie po 17 startach imponujący, dwa zwycięstwa, dwa drugie i cztery trzecie miejsca na podium, co daje w rezultacie 215 punktów i 5. miejsce w klasyfikacji końcowej. Nagroda "Rookie of the year" za najlepiej spisującego się debiutanta w klasie MotoGP na sezon 2006. Końcówka sezonu 2006 słabsza w wykonaniu Daniela, z powodu kontuzji kolana. W GP Portugalii kontrowersyjny upadek, w którym zabrał ze sobą z toru kolegę z zespołu Nickiego Haydena, co mogło przyczynić się do zniweczenia szansy na tytuł mistrzowski dla kolegi, jednak w rezultacie Nicky Hayden niespodziewanie został nowym mistrzem świata w klasie MotoGP na rok 2006.
2007.
Sezon zmian. Ze względu na bezpieczeństwo, FIM nakazał wszystkim producentom maszyn zmniejszyć pojemność skokową silników z 996 cm³ do 800 cm³. Pierwszy swój wyścig na nowej maszynie w zespole Repsol Honda Team, Daniel zakończył na najniższym stopniu podium, o GP Kataru na torze Losail (wtedy ku zaskoczeniu wszystkich wyścig wygrał niespodziewanie Casey Stoner). Kolejny swój wyścig na torze Jerez, zawodnik zakończył na drugiej pozycji, co potwierdzało jego wysoką formę. Po upadku na torze w Turcji, spekulacje na temat jego wysokiej formy zelżały i na podium powrócił dopiero we Włoszech (drugie miejsce) i Katalonii (trzeci), by wreszcie wygrać swój pierwszy w sezonie wyścig o GP Niemiec. Nie najlepsza passa trwała nadal i poza pojedynczymi podiami, Pedrosa doznał szereg upadków i kontuzji. Zrezygnowany, lecz ciągle broniący się przed spadkiem w klasyfikacji, Pedrosa nie miał szans rywalizować ze Stonerem (który wywalczył mistrzostwo świata). Do Pedrosy uśmiechnęło się jednak szczęście kiedy Rossi, z którym zawsze próbował nawiązać walkę, nie dojeżdżał do mety poprzez liczne awarie swojej Yamahy. Chwila prawdy nastąpiła dopiero w ostatnim wyścigu sezonu o Grand Prix Walencji. Rossiemu wystarczał jeden punkt, czyli 15-te miejsce w wyścigu, nawet przy wygranej Pedrosy, by zdobyć tytuł wicemistrzowski. Wtedy właśnie rozegrał się na torze najgorszy scenariusz dla Rossiego, a najlepszy dla Pedrosy, gdyż Rossi miał potężny upadek uniemożliwiający mu dalszą jazdę roztrzaskaną maszyną, w momencie kiedy Pedrosa bezapelacyjnie wygrał, spychając tym samym Rossiego z pozycji drugiej, na trzecią i zapewniając sobie tytuł wicemistrza świata. Jest to jak na razie jego najlepszy rezultat w klasie MotoGP.
2008.
Nie schodził z podium (oprócz GP Francji, gdzie był 4), aż do połowy sezonu o GP Niemiec, gdzie po atomowym starcie na mokrej nawierzchni jechał 11 sekund przed kolejnym zawodnikiem już po drugim okrążeniu. Na początku trzeciego okrążenia stracił przyczepności i wypadł z toru z dużą prędkością. Kontuzja jaką wtedy doznał, uniemożliwiła mu powrót do formy z pierwszej połowy sezonu i ostatecznie z 2 wygranymi (GP Hiszpanii i GP Katalonii), łącznie stając 11 razy na podium, uplasował się dopiero na trzecim miejscu za świętującym triumfalny powrót na mistrzowski tron Rossim i drugim Stonerem.
2009.
Przed rozpoczęciem 2009 doznał kontuzji, co sprawiło, że nie mógł wziąć udziału w oficjalnych testach przedsezonowych, zajął odległe, 11. miejsce podczas Grand Prix Kataru. W trakcie piątej rundy we Włoszech znowu uległ kontuzji spadając z motocykla w treningach i już w trakcie wyścigu, rok zakończył, jako 3 najlepszy zawodnik świata, za Rossim i Lorenzo.
2010.
Od 2010 Pedrosa powrócił do startów z numerem 26, zrobił tak, ponieważ dostawał wiele próśb od swoich fanów, Hiszpan wygrał cztery wyścigi w sezonie i zdobył tytuł wicemistrza, wyprzedził go tylko Jorge Lorenzo.
2011.
Honda, w drodze wyjątku, wystawiła do rywalizacji trzech kierowców, Pedrosę, Stonera i Dovizioso. Po dobrym początku i 3 podiach w 3 pierwszych wyścigach sezonu, a także jednej wygranej w Portugalii, przyszedł pechowy weekend we Francji, tam Pedrosa po kolizji z Simoncellim doznał kolejnej już kontuzji w karierze, co wykluczyło go ze ścigania na dłuższy czas, powrócił w Grand Prix Włoch na torze Mugello, gdzie zajął 8 lokatę.
Powracając do pełni dyspozycji udało mu się wygrać w Niemczech, wykorzystując błąd Lorenzo, zwyciężył także w Japonii. Ostatecznie Dani rok podsumował 4. miejscem, częste wypadki i kontuzja sprawiły, że znalazł się tuż za podium przegrywając w ostatniej chwili z mniej utytułowanym Dovizioso.
2012.
Pozbywając się z zespołu Dovizioso, Honda mogła spokojnie skoncentrować się na pracy ze Stonerem i Pedrosą, Dani pierwsze sześć wyścigów kończył wizytami na podium, wygrywając dopiero podczas Grand Prix Niemiec, tam po wspaniałej walce do ostatnich metrów pokonał Stonera, który tuż przy mecie zaliczył upadek. Drugi triumf przyszedł w Indianapolis, startował z pole position i pobił tam rekord okrążenia w wyścigu, tym zwycięstwem poprzedził kolejne w Brnie, gdzie po pasjonującej batalii ze swoim rodakiem, Lorenzo minął linię mety, jako pierwszy.
Pech nie omijał Daniego i w trakcie Grand Prix San Marino „zdjął” go z toru Héctor Barberá, przed tym jednakże Pedrosa został cofnięty z pierwszej pozycji startowej na sam koniec stawki, powodem był koc grzewczy, którego mechanicy Repsol Hondy nie mogli zdjąć z przedniej opony, potem motocykl przeniesiono do boksów, aby zastąpić go drugim. W ostatniej chwili zrezygnowano z tego pomysłu, a koc udało się zdjąć i wnieść pierwszą maszynę, jednak naruszało to regulamin mistrzostw i RC212V Hiszpana ruszyła z ostatniego pola startowego.
W efekcie #26 musiał przebijać się przez całą stawkę, gdzie trafił na Barberę.
2013.
2013 miał być tym sezonem, w którym Pedrosa wreszcie odniesie sukces, po zakończeniu kariery przez Stonera, którego zastąpił debiutant Marquez, Daniemu zostawał jeden groźny rywal, Jorge Lorenzo, nie brano też pod uwagę Rossiego, który wracał po dwóch latach z Ducati, dodatkowo widząc, jakie problemy ma Yamaha ze swoją konstrukcją, Pedrosa, według fachowców, stawał się zdecydowanym faworytem.
Życie zweryfikowało te plany już w Sachsenring, tak szczęśliwego dla Pedrosy miejsca, gdzie podczas treningów nabawił się kontuzji obojczyka. Przed tamtym wydarzeniem prowadził w klasyfikacji indywidualnej kierowców o 9 punktów wyprzedzając Lorenzo. Gwoździem do trumny był incydent w Aragonii, Pedrosa stracił kontrolę nad swoim motocyklem, gdy próbujący wyhamować Marquez dotknął go i przypadkowo przeciął kabel odpowiadający za kontrolę trakcji w RC213V, od tamtej pory Dani stracił jakiekolwiek szanse na zdobycie swojego pierwszego tytułu mistrza.
Zajął 3. miejsce, za Marquezem, nowym mistrzem świata i Jorge Lorenzo.
Daniel Pedrosa jako niespełna 21 letni kierowca jest najmłodszym zawodnikiem, który wygrywał we wszystkich trzech klasach. Na co dzień mieszka w Londynie. W Hiszpanii posiada ogromną liczbę fanów, a popularnością dorównuje Valentino Rossi.
2014.
Mimo niesamowitej dominacji partnera z teamu Marca Marqueza Dani zaczął sezon bardzo obiecująco. Do weekendu w San Marino nie schodził poniżej 10. miejsca, potem miał wpadkę w Aragonii (14. miejsce), jednak wyścigi w Australii i Malezji, których nie ukończył, zakończyły marzenia Hiszpana o zdobyciu tytułu wicemistrza.
2015.
Hiszpan po GP Kataru musiał poddać się operacji lewego przedramienia, która wyeliminowała go ze startów do GP Francji (zastąpił go Hiroshi Aoyama). Zanotował pięć miejsc na podium, dwukrotnie zwyciężając, zajmując czwartą pozycję w klasyfikacji końcowej.

</doc>
<doc id="535460" url="https://pl.wikipedia.org/wiki?curid=535460" title="Emerse Fae">
Emerse Fae



</doc>
<doc id="535462" url="https://pl.wikipedia.org/wiki?curid=535462" title="Tygrys z Queensland">
Tygrys z Queensland

Tygrys z Queensland, yarri, lub tygrys workowaty (nie mylić z wilkoworem tasmańskim, który czasem występuje pod tą samą nazwą), (ang. "Queensland Tiger") to legendarne zwierzę, rzekomo zamieszkujące północno-wschodnią Australię oraz Nową Gwineę.
Opis.
Drapieżnik z wyglądu przypominający tygrysa. Zbliżony wielkością do dużego psa (długość około 1,5 metra, wysokość 45 cm), ma żółtawą, krótką sierść z czarnymi pręgami na grzbiecie i jaśniejszym brzuchem. Okrągły łeb i spiczaste, odstające uszy upodabniają go do rysia. Ma stosunkowo duże łapy z ostrymi pazurami i długi, puszysty ogon, zakończony kitą. Ma zamieszkiwać słabo zaludnione tropikalne lasy, gdzie poluje na walabie, kangury i inne roślinożerne torbacze. Czasami atakuje zwierzęta hodowlane. 
Historia.
Pierwsze wzmianki o "tygrysie" ze wschodniej Australii pojawiają się na przełomie XVII i XVIII wieku (mogły dotyczyć wilka tasmańskiego). Pierwszy dokładny opis "tygrysa z Queensland" pochodzi z 1871. W latach 1870. australijski przyrodnik George Sharp miał spotkać to zwierzę i stwierdził, że różniło się wyraźnie od wilka tasmańskiego; widział też u jednego z miejscowych farmerów skórę z rzekomego "tygrysa". Później tygrysa widziano wielokrotnie, jednak nigdy nie dostarczono badaczom żadnych fragmentów jego ciała. Ostatnie doniesienia pochodzą z lat 60. XX wieku.

</doc>
<doc id="535465" url="https://pl.wikipedia.org/wiki?curid=535465" title="Brolly">
Brolly



</doc>
<doc id="535470" url="https://pl.wikipedia.org/wiki?curid=535470" title="Anna Ostrogska">
Anna Ostrogska

Anna Ostrogska z Kostków (ur. 26 maja 1575 w Jarosławiu, zm. 30 lub 31 października 1635 w Jarosławiu) – księżna herbu Dąbrowa. Córka wojewody sandomierskiego Jana Kostki i Zofii z Odrowążów.
Życiorys.
Została szybko osierocona przez rodziców - jej matka zmarła w 1580 r., a ojciec w 1581 r.. Przebywała wtedy według testamentu pod opieką brata przyrodniego Jana Kostki, który sprawował nadzór nad jej majątkiem Prawdopodobnie po śmierci przyrodniego brata Jana w czerwcu 1592 r. opiekę nad Anną i jej siostrą Katarzyną przejął stryj Krzysztof Kostka, wojewoda pomorski. W roku 1592 lub 1593 Anna wyszła za mąż za wyznawcę prawosławia Aleksandra Ostrogskiego. Wesele odbyło się na zamku w Golubiu. Po ślubie Anna zamieszkała w Jarosławiu. W 1594 r. dokonała wraz z siostrą podziału dóbr macierzystych. Przypadła jej wówczas połowa miasta Jarosławia wraz z 19 wsiami oraz klucz kańczudzki w ziemi przemyskiej, Dzików i klucz piękoszowski w ziemi sandomierskiej, Czercz na Podolu oraz dwór w Krakowie. W 1606 r. wykupiła od Katarzyny drugą połowę miasta.
Po śmierci męża w 1603 r. prowadziła bardzo pobożne życie. Choć zgodnie z umową małżeńską, córki miały być katoliczkami po matce, a synowie prawosławnymi po ojcu, po 1608 r. Anna czyniła starania o nawrócenie synów na katolicyzm. Była fundatorką bursy przy kolegium, do której m.in. w 1604 r. zakupiła ubrania dla ubogich uczniów. Według legend cechowało ją wielkie miłosierdzie wobec innych. 
. Sprowadziła do Jarosławia benedyktynki. Była propagatorką powstania kolegium zamiejskiego. Podarowała w 1633 r. kościołowi św. Jana srebrną podobiznę św. Ignacego wykonaną w Augsburgu. W 1624 r. sporządziła testament, w którym wyraziła wolę spoczęcia w kaplicy św. Krzyża w tymże kościele.
Zmarła po długotrwałej chorobie w 1635 w Jarosławiu. Data jej śmierci jest podawana różnorodnie: według A. Duryjewskiego był to 20 września, według Ignacego Rychlika 30 października, według ks. Franciszka Siarczyńskiego 6 listopada. Tę ostatnią datę, jako datę śmierci Anny Ostrogskiej, przyjmuje również Krystyna Kieferling. Z kolei według Jakuba Makary tego dnia odbył się już pogrzeb księżnej.
Polski Słownik Biograficzny podaje jako datę jej śmierci 30 lub 31 października 1635 r. Uroczystości pogrzebowe odbyły się w dniach 7-9 stycznia 1636 i przewodniczył im bp przemyski Andrzej Grochowski. Kazanie pogrzebowe wygłosił m.in. prowincjał jezuitów Marcin Hińcza. Ciało księżnej spoczęło w szklanej trumnie w jezuickim kościele św. Jana w Jarosławiu.
Rodzina.
Z małżeństwa z Aleksandrem Ostrogskim miała ośmioro dzieci. Trzech synów - Aleksander, Krzysztof i Wasyl - zmarło w latach 1605-1608.

</doc>
<doc id="535473" url="https://pl.wikipedia.org/wiki?curid=535473" title="Marco Zoro">
Marco Zoro

Marco-André Zoro Kpolo (ur. 27 grudnia 1983 w Abidżanie) - piłkarz z Wybrzeża Kości Słoniowej występujący na pozycji obrońcy, reprezentant kraju. Od 2013 roku jest zawodnikiem klubu OFI 1925.
Kariera klubowa.
Zoro rozpoczynał swoją karierę piłkarską po przenosinach z ojczyzny do Włoch, gdzie występował od 1998 w klubie Salernitana Sport z Salerno. W 1999 zadebiutował w Serie B, zaś w 2003 przeniósł się do FC Messina, z którą awansował w 2004 do Serie A. 27 października 2005, w meczu przeciwko Interowi Mediolan Zoro stał się obiektem rasistowskich ataków kibiców Interu, przez co chciał opuścić boisko. Został jednak przekonany przez piłkarzy obydwu drużyn do pozostania. Incydent ten wywołał we Włoszech dyskusję na temat rasizmu na stadionach i spowodował zainicjowanie licznych akcji antyrasistowskich. W 2006 Zoro spadł z klubem z Messyny do Serie B.
Latem 2007 Zoro podpisał czteroletni kontrakt z Benficą Lizbona. Z Benfiki był wypożyczony do Vitórii Setúbal (2009-2010), a w 2011 roku do Universitatei Craiova.
30 stycznia 2012 roku Zoro podpisał 1.5–letni kontrakt z SCO Angers. W 2013 roku przeszedł do OFI 1925.
Kariera reprezentacyjna.
W reprezentacji Wybrzeża Kości Słoniowej Zoro zadebiutował 11 lutego 2003 w meczu z Kamerunem. Do tej pory rozegrał w kadrze 13 meczów. Znalazł się w kadrze na Puchar Narodów Afryki 2006, w którym drużyna zajęła 2. miejsce oraz na Mistrzostwa Świata 2006 w Niemczech, z których odpadła już po fazie grupowej.

</doc>
<doc id="535476" url="https://pl.wikipedia.org/wiki?curid=535476" title="Jawor (Bóbrka)">
Jawor (Bóbrka)

Jawor – część wsi Bóbrka w Polsce położona w województwie podkarpackim, w powiecie leskim, w gminie Solina. 
Jawor położony jest po drugiej stronie wsi Solina, dojazd przez wieś Bóbrka lub pieszo przez Zaporę Solińską. 
Jawor pełni funkcję osady turystyczno-wypoczynkowej i jest poza sezonem niezamieszkany. Na terenie Jawora znajduje się przystań białej floty oraz wypożyczalnia sprzętu wodnego. 
W latach 1975–1998 Jawor administracyjnie należał do województwa krośnieńskiego.

</doc>
<doc id="535477" url="https://pl.wikipedia.org/wiki?curid=535477" title="Ziarno">
Ziarno



</doc>
<doc id="535479" url="https://pl.wikipedia.org/wiki?curid=535479" title="Krzywizna (wada drewna)">
Krzywizna (wada drewna)

Krzywizna, krzywizna strzały - jedna z najpospolitszych wad drewna, należąca do grupy wad kształtu. Jest to trwałe skrzywienie morfologicznej osi drewna, przebiegające w jednej lub kilku płaszczyznach. Charakterystycznym elementem krzywizny jest strzałka wygięcia (strzałka krzywizny) - jest to odległość osi drewna (z krzywizną) od osi o prostym przebiegu (bez krzywizny). 
Wartość krzywizny otrzymuje się dzieląc długość strzałki krzywizny, przez jej długość krzywego drewna. Wyraża się ją w centymetrach na metr.
Krzywiznę drewna dzieli się na:

</doc>
<doc id="535480" url="https://pl.wikipedia.org/wiki?curid=535480" title="Echo Mazowieckie">
Echo Mazowieckie

Echo Mazowieckie "niezależny organ tygodniowy" – czasopismo lokalne wydawane w języku polskim w wersji tygodnika przeznaczonego dla mieszkańców Tomaszowa Mazowieckiego. Pierwszy numer ukazał się 12 grudnia 1926 roku, ostatni najprawdopodobniej 26 lutego 1928 roku. Ogółem ukazało się co najmniej 64 numerów (3 numery w roku 1926, 56 w roku następnym, co najmniej 5 w roku 1928). Odegrało wielką rolę kulturotwórczą. Na łamach czasopisma publikowali wybitni przedstawiciele tomaszowskiej inteligencji, m.in. Tadeusz Antoniewicz, Beno Józef Badower, Alfons Dzięciołowski, Hersz Kahane, Władysław Landsberg, Henryk Różycki, Tadeusz Seweryn. Stałym elementem tygodnika były karykatury lokalnych osobistości tomaszowskich, uzupełniane epigramatami odnoszącymi się do przedstawianych postaci. Nie ma pewności, kim był rysownik i poeta posługujący się pseudonimem "M. Furt".
20 sierpnia 1927 roku wydano na papierze kredowym numer specjalny tygodnika (nr 33), który miał uwiecznić uroczystości, związane z oddaniem do użytku ratusza miejskiego w Tomaszowie Mazowieckim i planowaną wizytą prezydenta II RP Ignacego Mościckiego. W numerze znalazł się obszerny artykuł Tadeusza Seweryna pt. "Historia powstania i rozwoju m. Tomaszowa Mazowieckiego (1789-1900)", "Echo Mazowieckie" 1927, R. 2, nr 33, s. 7-32.
Czasopismo było drukowane w zakładzie poligraficznym Wolfa Handwergera. Redaktorami naczelnymi byli Jan Białecki i Beno Józef Badower.

</doc>
<doc id="535484" url="https://pl.wikipedia.org/wiki?curid=535484" title="Alaeddine Yahia">
Alaeddine Yahia

Alaeddine Yahia (ur. 26 września 1981 w Colombes we Francji) – tunezyjski piłkarz grający na co dzień we francuskim klubie SM Caen.
Kariera klubowa.
Alaeddine Yahia ma 185 cm wzrostu, może grać na pozycji obrońcy, jak i pomocnika.
Yahia przyszedł do OGC Nice z innego francuskiego klubu CS Sedan. Wcześniej był zawodnikiem CS Louhans-Cuiseaux, En Avant Guingamp, Southampton F.C., AS Saint-Étienne, OGC Nice i RC Lens.

</doc>
<doc id="535485" url="https://pl.wikipedia.org/wiki?curid=535485" title="Tornado (wiatr)">
Tornado (wiatr)



</doc>
<doc id="535488" url="https://pl.wikipedia.org/wiki?curid=535488" title="Tomaszowski Kurier Polski">
Tomaszowski Kurier Polski

Tomaszowski Kurier Polski – polskojęzyczne czasopismo lokalne niegdyś wydawane w Tomaszowie Mazowieckim. Pierwszy numer ukazał się 1 czerwca 1925 roku. Zdaniem Jastrzębskiego, czasopismo tomaszowskie było mutacją warszawskiego "Kuriera Polskiego". Numer liczył zazwyczaj 10 stronic, rzadziej 12. Materiały lokalne były umieszczane na stronicy pierwszej (tytułowej) i ostatniej. Ukazało się 121 numerów pisma (do dnia 1 października 1925 roku). Najprawdopodobniej wydawanie czasopisma po tym terminie zostało zaniechane. 
Czasopismo było drukowane w Tomaszowie Mazowieckim w zakładzie poligraficznym Wolfa Handwergera (1867-1935). Wydawcą i redaktorem naczelnym był Henryk Różycki (1883-1942?). 

</doc>
<doc id="535489" url="https://pl.wikipedia.org/wiki?curid=535489" title="Blaise Kouassi">
Blaise Kouassi

Blaise Kouassi (ur. 2 lutego 1975 w Abidżanie) – piłkarz z Wybrzeża Kości Słoniowej występujący na pozycji obrońcy, reprezentant swojego kraju, od 2007 roku zawodnik klubu francuskiej Ligue 2 Angers SCO.
Kouassi rozpoczynał karierę w ASEC Mimosas, z którym w 1998 wygrał Afrykańską Ligę Mistrzów. W 2000 roku wyjechał do Europy, gdzie występował w klubie Ligue 2 i Ligue 1 EA Guingamp. W 2005 roku został podstawowym zawodnikiem defensywy Troyes AC i grał tam do stycznia 2007. Następnie wyjechał do katarskiego Ar-Rajjan, a od sierpnia 2007 jest piłkarzem drugoligowego Angers SCO.
Kariera reprezentacyjna.
Kouassi zadebiutował w reprezentacji Wybrzeża Kości Słoniowej 27 lipca 1997 w meczu przeciwko Mali. Później występował w turniejach o Puchar Narodów Afryki (największym osiągnięciem było 2. miejsce w 2006 roku w Egipcie). W 2006 pojechał, już jako doświadczony zawodnik, na Mistrzostwa Świata do Niemiec, gdzie jego drużyna odpadła w fazie grupowej. Do tej pory rozegrał w drużynie narodowej 36 meczów, nie zdobył bramki.

</doc>
<doc id="535491" url="https://pl.wikipedia.org/wiki?curid=535491" title="Masłówka (dopływ Orli)">
Masłówka (dopływ Orli)

Masłówka – rzeka, prawy dopływ Orli o długości 35,76 km .
Obszarem źródliskowym są tereny leśne w okolicy miejscowościami Krobia. Około 3 km na północny zachód od Rawicza znajduje się na Masłówce zbiornik retencyjny Izbice. Do Orli uchodzi .
Główne dopływy Masłówki to:

</doc>
<doc id="535498" url="https://pl.wikipedia.org/wiki?curid=535498" title="Sąd apelacyjny">
Sąd apelacyjny

Sąd apelacyjny (SA) – organ wymiaru sprawiedliwości powołany do rozstrzygania w II instancji spraw z zakresu:
Sądy apelacyjne rozpoznają także kwestie szczególne przekazane im bezpośrednio przez ustawę. Są również sądami dyscyplinarnymi I instancji dla sędziów sądów powszechnych. Sądy Apelacyjne utworzone zostały w 1990 r. wraz z przywróceniem przedwojennej, trójstopniowej organizacji sądownictwa. Tak jak wszystkie inne sądy powszechne powołuje je i znosi minister sprawiedliwości po zasięgnięciu opinii Krajowej Rady Sądownictwa.
Sądy apelacyjne.
13 sierpnia 1990 minister sprawiedliwści Aleksander Bentkowski podpisał rozporządzenie, mocą którego powołano siedem sądów apelacyjnych: w Warszawie, Białymstoku, Gdańsku, Lublinie, Łodzi, Poznaniu i Rzeszowie. Natomiast sądy apelacyjne w Katowicach, Krakowie i Wrocławiu powołane zostały 3 września 1990. Wszystkie te sądy rozpoczęły swoją działalność 1 października 1990. Natomiast 1 stycznia 2005 powołano Sąd Apelacyjny w Szczecinie. 

</doc>
<doc id="535500" url="https://pl.wikipedia.org/wiki?curid=535500" title="Herb gminy Grabów">
Herb gminy Grabów

Herb gminy Grabów przedstawia w polu srebrnym mur miejski czerwony, z bramą zamkniętą, zieloną. Nad nim trzy liście grabu zielone, z których środkowy nieco niżej od bocznych.
"Herbem gminy Grabów jest mur blankowany barwy czerwonej z bramą zamkniętą barwy zielonej, umieszczony w srebrnym (białym) polu tarczy herbowej. Nad murem trzy zielone liście grabu, ułożone 2:1. Autorem projektu herbu jest dr Piotr Gołdyn. Herb został zatwierdzony uchwałą nr XXIV/139/2004 Rady Gminy w Grabowie z dnia 29 grudnia 2004 r."
Mur miejski symbolizuje prawa miejskie, które Grabów posiadał w latach 1372-1870. Liście grabu są godłem mówiącym i odwołują się do nazwy gminy. Herb został przyjęty 29 grudnia 2004.

</doc>
<doc id="535501" url="https://pl.wikipedia.org/wiki?curid=535501" title="Ralph Doubell">
Ralph Doubell

Ralph Douglas Doubell (ur. 11 lutego 1945 w Melbourne) – australijski lekkoatleta, średniodystansowiec, zwycięzca biegu na 800 metrów na igrzyskach olimpijskich w 1968.
Przebieg kariery.
Zajął 6. miejsce w biegu na 880 jardów i nie ukończył biegu na milę na igrzyskach Imperium Brytyjskiego i Wspólnoty Brytyjskiej w 1966 w Kingston.
Zdobył złoty medal w biegu na 800 metrów na uniwersjadzie w 1967 w Tokio. Na igrzyskach olimpijskich w 1968 w Meksyku wywalczył złoty medal w biegu na 800 metrów, wyprzedzając Wilsona Kipruguta z Kenii i Toma Farrella ze Stanów Zjednoczonych. Podczas tej imprezy wyrównał należący do Petera Snella rekord świata czasem 1:44,3 s., który przetrwał aż do 1973 r., kiedy to poprawił go Marcello Fiasconaro. Zwyciężył w biegu na 800 metrów i zajął 3. miejsce w sztafecie 4 × 400 metrów na Igrzyskach Konferencji Pacyfiku w 1969 w Tokio. Na igrzyskach Brytyjskiej Wspólnoty Narodów w 1970 w Edynburgu zajął 6. miejsce w biegu na 800 metrów.
Był mistrzem Australii w biegu na 800 jardów w 1964/1965 oraz w biegu na 800 metrów w latach od 1965/1966 do 1969/1970. Był również brązowym medalistą w biegu na 880 jardów w 1963/1964 oraz w biegu na 1500 metrów w 1965/1966 i 1966/1967.
Pięciokrotnie poprawiał rekord Australii w biegach na 880 jardów i na 800 metrów, do wspomnianego wyżej rezultatu 1:44,3 s. (przy pomiarze elektronicznym 1:44,40 s.). 
Po zakończeniu kariery sportowej pracował w Deutsche Bank w Australii, a także był do 2007 dyrektorem Telstra Stadium. W 2006 otrzymał Order of Australia.

</doc>
<doc id="535504" url="https://pl.wikipedia.org/wiki?curid=535504" title="Robosapien">
Robosapien

Robosapien – robot humanoidalny, produkowany od 2004 roku przez firmę Wow Wee. Robot ma 67 funkcji takich jak chodzenie, podnoszenie przedmiotów czy taniec i jest kontrolowany poprzez dołączony pilot, komputer lub PDA wyposażony w port podczerwieni. Projektantem robota jest naukowiec z NASA dr Mark Tilden.

</doc>
<doc id="535509" url="https://pl.wikipedia.org/wiki?curid=535509" title="Język celtyberyjski">
Język celtyberyjski

Język celtyberyjski (północno-wschodni hispano-celtycki) – zespół wymarłych dialektów celtyckich, używanych przez zamieszkujących północno-wschodnią część Półwyspu Iberyjskiego Celtyberów najdalej do I w. p.n.e. Język jest poświadczony bezpośrednio poprzez około 200 inskrypcji pochodzących głównie z II i I w. p.n.e., zapisanych celtyberyjską mutacją pisma iberyjskiego oraz alfabetem łacińskim. Dodatkowo, zachowane do dzisiaj są celtyberyjskie nazwy własne. Celtyberyjski grupuje się wraz z językiem galijskim i innymi starożytnymi językami celtyckimi w parafiletyczną podgrupę kontynentalną, ale niewielka ilość materiału źródłowego nie pozwala na ustalenie dokładnych zależności między nimi. Archaiczne cechy w fonetyce i morfologii skłaniają badaczy do twierdzenia, że był to pierwszy język celtycki, który odłączył się od praceltyckiej wspólnoty językowej.

</doc>
<doc id="535510" url="https://pl.wikipedia.org/wiki?curid=535510" title="Dąbrocznia">
Dąbrocznia



</doc>
<doc id="535513" url="https://pl.wikipedia.org/wiki?curid=535513" title="Adam Działyński">
Adam Działyński

Adam Działyński herbu Ogończyk (ur. w 1614 roku – zm. w bitwie pod Cudnowem – 1 listopada lub 15 października 1660 roku) – starosta bratiański, rotmistrz husarski.
Syn Pawła Jana i Jadwigi Marianny Czarnkowskiej, wnuk Mikołaja (1540–1604), wojewody chełmińskiego.
W 1648 roku był elektorem Jana II Kazimierza Wazy z województwa chełmińskiego.
W czasie potopu szwedzkiego bronił Malborka u boku Jakuba Wejhera, sprzeciwiając się do końca kapitulacji. Po upadku Malborka przedarł się do obozu Jana Kazimierza i brał udział w walkach u boku Jerzego Lubomirskiego. Wsławił się w walkach w Prusach jako rotmistrz utworzonej przez siebie chorągwi wolontarskiej. W 1660 wystawił własnym sumptem chorągiew husarii i brał udział w kampanii cudnowskiej przeciw siłom kozacko–moskiewskich. Walczył w bitwach pod Lubarem i Słobodyszczami. Ranny podczas wycofywania się spod Cudnowa. Umierając wyraził życzenie, aby pochowano go w habicie św. Franciszka w klasztorze reformatów w Łąkach k. Nowego Miasta w pobliżu Bratiana, którego był starostą od 1644 roku. Opiekę nad dziećmi oddał porucznikowi swej chorągwi Aleksandrowi Polanowskiemu. W 1662 roku Sejm w uznaniu zasług przyznał Zofii Katarzynie – wdowie po Adamie, dożywocie na starostwie bratiańskim, a dzieciom prawo korzystania z tego starostwa do 15 lat po śmierci matki.
Poseł sejmiku generalnego pruskiego na sejm nadzwyczajny 1652 roku, sejm zwyczajny 1654 roku, sejm 1655 i 1659 roku.
Ożenił się w 1655 z Zofią Katarzyną Kobierzycką i miał z nią 2 synów:
Stanisława i Tomasza oraz córkę Jadwigę.

</doc>
<doc id="535514" url="https://pl.wikipedia.org/wiki?curid=535514" title="Superpuchar Polski w piłce nożnej 1992">
Superpuchar Polski w piłce nożnej 1992



</doc>
<doc id="535515" url="https://pl.wikipedia.org/wiki?curid=535515" title="Pastwiska (województwo podkarpackie)">
Pastwiska (województwo podkarpackie)

Pastwiska – wieś w Polsce położona w województwie podkarpackim, w powiecie sanockim, w gminie Zarszyn. Leży nad Wisłokiem. Od 2000 roku Pastwiska są wsią sołecką.
Wieś leży u podnóża Wzgórz Rymanowskich i Pogórza Bukowskiego przy drodze wojewódzkiej nr 889 z Rymanowa, przez Bukowsko do Szczawnego. Droga ta łączy się drogą 892 prowadzącą do przejścia granicznego przez Radoszyce na Słowację. W latach 1975–1998 miejscowość położona była w województwie krośnieńskim.
Wieś o liczbie mieszkańców 225
Opis miejscowości.
We wsi znajduje się mały kościół św. Józefa z darami Jana Pawła II, między innymi figura Matki Boskiej Fatimskiej.
Na ścianie Domu Ludowego znajduje się tablica upamiętniająca pobyty kard. Karola Wojtyły, robiącego zakupy w sklepie, który mieścił się w tym budynku.
We wsi odbywa się coroczny zimowy i letni Rajd Śladami Dwóch Kardynałów kardynała Stefana Wyszyńskiego i kardynała Karola Wojtyły szlakiem z Pastwisk do Komańczy.
Blisko Domu Ludowego znajduje się kamienny pomnik ku czci Františka Geisler oficera II Czechosłowackiej Brygady Spadochronowej. Jest on czechosłowackim bohaterem, który został zabity przez Niemców w walkach o Pastwiska 18 września 1944 roku podczas Operacji Dukielsko-Preszowskiej. Walczył on wcześniej o wyzwolenie Zarszyna i Beska, gdzie został odznaczony za ratowanie rannych żołnierzy na polu bitwy.
Podczas tej bitwy dwór rodziny Russockich został zniszczony, ale pozostał park przy drodze. Naprzeciwko parku znajduje się kapliczka odbudowana po wojnie w miejsce przedwojennej zniszczonej przez Armię Sowiecką. A w polu w kierunku Odrzechowej kępa drzew – lasek, który jest cmentarzem zmarłych na cholerę w XIX wieku.
W centrum wsi znajduje się boisko sportowe, plac zabaw dla dzieci, dom ludowy, sklep, bar, gospodarstwo agroturystyczne.
W miejscowości powstało Regionalne Centrum Pamięci Kardynała Karola Wojtyły. Centrum powstało w celu upamiętnienia licznych pobytów Kard. Karola Wojtyły w Beskidzie Niskim a w szczególności w Rudawce Rymanowskiej. Miejsce to pokazuje ścieżkę życiową Korola Wojtyły, która doprowadziła go aż na Stolicę Piotrową poprzez wyeksponowanie trzech wątków: intelektualno-duchowego, pasterskiego i turystyczno-przyrodniczego.
Turystyka.
Przełom rzeki Wisłok, za mostem w Pastwiskach.

</doc>
<doc id="535516" url="https://pl.wikipedia.org/wiki?curid=535516" title="Mechagodzilla">
Mechagodzilla

 – fikcyjny robot, mechaniczny odpowiednik Godzilli występujący w japońskich filmach fantastycznonaukowych wytwórni Tōhō. Jeden z najbardziej znanych antagonistów Godzilli.
Opis.
Wygląd.
Mechagodzilla to metalowy robot w srebrnym kolorze o kształcie Godzilli. Poszczególne wcielenia robota zwykle od siebie się różnią. Mechagodzilli w serii Heisei i Millennium jest wyższy od Godzilli, podczas gdy w Showa i MonsterVerse jest tego samego wzrostu co on. Mechagodzille mają zwykle mniejsze płetwy grzbietowe i krótszy ogon od Godzilli. Ogon w seriach Showa i Heisei był bardziej nieruchomą ozdobą, zaś w późniejszych seriach ogon jest ruchomy i długi jak u Godzilli. Mechagodzilla w trylogii anime "Godzilla: Planeta potworów" wygląda zupełnie inaczej, z segmentowym ciałem pokrytym dużymi kolcami. Jego głowa jest płaska i wydłużona, z czerwonymi oczami i dwoma dużymi kolcami wystającymi z twarzy, które przypominają kły i mniejszym kolcem wystającym z brody. W serii Heisei był pokryty diamentową powłoką NT-20 zdolną odbijać promienie przeciwnika. W każdej inkarnacji Mechagodzilla posiadał promień emitowany w pysku, będący odpowiednikiem termonuklearnego oddechu Godzilli.
Historia.
Seria Shōwa.
W serii filmów Shōwa (1954–1975) Mechagodzilla był robotem zbudowanym przez małpopodobnych kosmitów z 3. Planety z Czarnej Dziury, który miał im umożliwić podbój Ziemi. Mechagodzilla był także potworem mającym zniszczyć cały świat wedle starożytnej okinawskiej przepowiedni. Początkowo występował pod postacią Fałszywego Godzilli, tj. był pokryty sztuczną skórą, dzięki której wyglądał tak samo jak Godzilla. Pod tą postacią stoczył zwycięską walkę z Anguirusem. Później jednak w Tokio Mechagodzilla starł się z prawdziwym Godzillą, któremu w toku walki udało się zniszczyć sztuczną skórę robota i odsłonić jego prawdziwe oblicze. W wyniku skrzyżowania obu promieni zraniony Godzilla uciekł do wody, Mechagodzilla został uszkodzony i wymagał naprawy. W jaskiniach Gyokusen w Okinawie, gdzie znajduje się kryjówka kosmitów z 3. Planety z Czarnej Dziury zreperowany Mechagodzilla wyruszył na walkę z King Caesarem, który według tej samej przepowiedni ma powstrzymać Mechagodzillę. Do walki dołączył Godzilla, który dzięki nabytym magnetycznym zdolnościom zniszczył Mechagodzillę.
Niedługo potem kosmici z 3. Planety z Czarnej Dziury odbudowywali Mechagodzillę i z pomocą doktora Mafune dali mu do pomocy Tytanozaura. W końcu oba potwory zaczęły niszczyć Tokio i pokonały tam obecnego Godzillę. Gdy Tytanozaur został poprzez działo ultradźwiękowe wyrwany z kontroli kosmitów, Godzilla był w stanie stawić czoło oponentom i zniszczył Mechagodzillę na dobre.
Seria Heisei.
W serii Heisei (1984−1995), ignorującej wydarzenia z filmów z serii Shōwa (oprócz rozpoczynającego serię "Godzilla: Król potworów"), Mechagodzilla był robotem sterowanym przez zespół pilotów zbudowanym przez Ziemian dla obrony przed Godzillą. Powołana w tym celu przez ONZ i Japońskie Siły Samoobrony militarna formacja UNGCC stworzyła Mechagodzillę z resztek Mecha Króla Ghidory i w tamtym czasie był uznany za szczytowe osiągnięcie technologii.
Gdy Godzilla przybył do Japonii wiedziony obecnością swego prawdopodobnego potomka, Mechagodzilla w asyście wojsk został wysłany, by go powstrzymać. Był pokryty powłoką z syntetycznego diamentu, dzięki czemu termonuklearny promień Godzilli odbijał się od jego pancerza. Mechagodzilla powalił go na ziemię wstrzeliwując w niego kotwice wstrząsowe. Jednak po użyciu przez Godzillę pulsu nuklearnego, wyładowania elektryczne wróciły w stronę Mechagodzilli uszkadzając go.
Podczas naprawy maszyny dokonano w niej modyfikacjach dołączając zdolność łączenia się ze statkiem powietrznym Garudą − poprzednią maszyną stworzoną do walki z Godzillą. Po odkryciu istnienia drugiego mózgu u Godzilli, wojsko zdecydowało się użyć zmodyfikowanego Mechagodzillę. Gdy Rodan pojawia się w Kioto, Garuda i Mechagodzilla wspólnymi siłami niemal go zabijają. Gdy do Kioto przybył Godzilla, obie maszyny połączyły się tworząc potężnego Super Mechagodzillę i zniszczyły drugi mózg Godzilli paraliżując go. Jednak mózg Godzilli zregenerował się, gdy umierający Rodan dał mu swą energię życiową. Dzięki temu silniejszy Godzilla zniszczył całkowicie Super Mechagodzillę.
Seria Millenium.
W serii Millenium Mechagodzilla był określany jako Kiryū. Został zbudowany przez Japończyków. Kiryū mógł walczyć tylko przez dwie godziny (inne Mechagodzille nie miały aż takiego ograniczenia) i mógł używać działa Zero Absolutne, co pożerało jednak 40% energii robota.
MonsterVerse.
Mechagodzilla wystąpił w filmie "Godzilla vs. Kong" jako robotyczny duplikat Godzilli zbudowany w tajemnicy przez Apex Cybernetics, zaprojektowany do zniszczenia wszystkich Tytanów. Był zasilany siecią neuronową od czaszki lewej głowy Króla Ghidory, oderwanej przez Godzillę w "". Jego pilotem był dyrektor techniczny Apex, Ren Serizawa.
Robot został odkryty przez Madison Russell, Josha Valentine’a i byłego pracownika Apex, Berniego Hayesa podczas włamania do bazy Apex Cybernetics w Victoria Peak, chcąc wyjaśnić nagły i niesprowokowany atak Godzilli na placówkę. Nazwany przez Josha Mechagodzillą podczas testowej aktywacji z łatwością zabił hodowanego Skullcrawlera z Wyspy Czaszek. Gdy Madison, Josh i Hayes zostali nakryci przez ochronę, prezes Apex – Walter Simmons wyjaśnił, że Mechagodzilla ma zastąpić Godzillę jako Alfę, by wspomóc ludzkość, jednocześnie wysłał ekipę z Monarch, by podczas wyprawy do Pustej Ziemi przyniosła próbki tamtejszej energii.
Gdy Godzilla i Kong walczyli w Hongkongu o dominację, Apex aktywował Mechagodzillę, nasyconego już energią Pustej Ziemi. Jednak maszyna natychmiast zerwała połączenie neuronowe z Renem Serizawą, zanim go zaszokowała i zabiła. Mechagodzilla wymknął się spod kontroli, zabijając Simmonsa, gdy wydostał się ze swej bazy pod Victoria Peak i zaczął niszczyć to, co zostało z Hongkongu za pomocą Protonowego Krzyku. Godzilla, który właśnie prawie zabił Konga, natychmiast ruszył do walki. Mimo to Mechagodzilla okazał się silniejszy od Godzilli, poważnie go raniąc. Kong będąc tego świadkiem, został przekonany przez Jię, że to Mechagodzilla jest prawdziwym wrogiem, a nie Godzilla. Oba potwory połączyły siły w walce wciąż silnym Mechagodzillą.
Madison, Josh i Hayes zdali sobie sprawę, że Mechagodzilla nadal jest kontrolowana przez centrum dowodzenia, więc Josh włamał się do systemu robota, próbując go spowolnić. Po uszkodzeniu panelu kontrolnego Mechagodzilla chwilowo się zatrzymał, co pozwoliło Godzilli wystrzelić swój atomowy oddech w topór Konga, doładowując go. Zaś Kong ostatecznie zniszczył Mechagodzillę i dzierżąc jego odrąbany łeb ryknął triumfalnie.
"Godzilla: Singular Point".
W latach 50. XX wieku Godzilla wyłaniając się z czerwonego morza zaatakował wioskę rybacką Misakioku, w której urodził się Michiyuki Ashihara. Wkrótce zginął, a sprawa została zapomniana biorąc pod uwagę odbudowę po II wojnie światowej. Ashihara znalazł szkielet potwora i odkrył, że jest w stanie emitować fale radiowe. 
W 2030 roku Tsunetomo Yamamoto, szef Misakioku Radio Observatory, pokazał Shunyi Satō radioaktywny szkielet Godzilli przetrzymywany w piwnicach, będących dawnym obiektem wojskowym. Zaaferowany Satō, dodatkowo mikrofilmem z Michiyukim Ashiharą, odkrywa też powiązania z firmami Ashihary z Shiva Consortium. Podczas częstszych ataków potworów Satō odkrywa, że szkielet pokrywa bardziej czerwony pył roznoszony przez inne bestie. Odkrywa też, że hinduska piosenka "Alapu Upala" była bezpośrednio emitowana ze szkieletu.
Pracownik Otaki Facotry, Yun Arikawa został schwytany przez ludzi reportera Takehiro Kaia (który okazał się szpiegiem Shiva Consortium) odkrywa, że to szkielet był pierwszym Punktem Osobliwym. W ostatniej scenie jest pokazane jak Shiva Consortium w tajemnicy obudowuje wokół szkieletu mechaniczną wersję Godzilli.

</doc>
<doc id="535518" url="https://pl.wikipedia.org/wiki?curid=535518" title="Komunistyczna Partia Słowacji">
Komunistyczna Partia Słowacji

Komunistyczna Partia Słowacji ("Komunistická strana Slovenska", KSS) – słowacka partia polityczna założona w 1992. W latach 2002–2006 ugrupowanie reprezentowane było Radzie Narodowej Republiki Słowackiej. Od 2006 znajduje się poza parlamentem. Od 2006 przewodniczącym partii jest Jozef Hrdlička.
Historia.
Zjazd założycielski Komunistycznej Partii Słowacji odbył się 29 sierpnia 1992 w Bańskiej Bystrzycy. W wyborach parlamentarnych w 1992 (23 349 głosów), 1994 (78 419 głosów) i 1998 (94 015 głosów) KSS bezskutecznie próbowała wejść do słowackiego parlamentu.
W wyborach parlamentarnych w 2002 partia uzyskała 181 872 głosów, co przełożyło się na 6,33% poparcia. W słowackiej Radzie Narodowej KSS reprezentowało 11 deputowanych. Ugrupowanie znajdowało się w opozycji do rządu premiera Mikuláša Dzurindy. W wyborach parlamentarnych w 2006 Komunistyczna Partia Słowacji zdobyła jedynie 89 418 głosów (3,88% poparcia), tym razem nie przekraczając progu wyborczego.
W wyborach parlamentarnych w 2010 (21 104 głosy), w 2012 (18 583 głosy) i 2016 (16 278 głosów) Komunistyczna Partia Słowacji po raz kolejny bezskutecznie próbowała wejść do parlamentu.
KSS czterokrotnie bezskutecznie uczestniczyła w wyborach do Parlamentu Europejskiego: w 2004 (31 908 głosów), 2009 (13 643 głosów), 2014 (8 510 głosów) i 2019 (6 199 głosów). Przed ostatnimi z nich Komunistyczna Partia Słowacji zawiązała koalicję z ugrupowaniem VZDOR – strana práce.
Współpraca międzynarodowa.
Komunistyczna Partia Słowacji jest obserwatorem Partii Europejskiej Lewicy. Należy również do Initiative of Communist and Workers' Parties.

</doc>
<doc id="535519" url="https://pl.wikipedia.org/wiki?curid=535519" title="Nicolás Andrés Burdisso">
Nicolás Andrés Burdisso



</doc>
<doc id="535520" url="https://pl.wikipedia.org/wiki?curid=535520" title="Nicolas Burdisso">
Nicolas Burdisso



</doc>
<doc id="535521" url="https://pl.wikipedia.org/wiki?curid=535521" title="Nicolás Burdisso">
Nicolás Burdisso

Nicolás Andrés Burdisso (ur. 12 kwietnia 1981 w Altos de Chipion) – argentyński piłkarz występujący na pozycji obrońcy.
Kariera.
Zawodową karierę zaczynał w Boca Juniors. Z klubem tym dwukrotnie był mistrzem kraju (2000 i 2003), trzykrotnie zdobywał Copa Libertadores (2000, 2001, 2003) oraz dwa razy Puchar Interkontynentalny (2000, 2003). W 2004 został piłkarzem włoskiego Interu, w 2009 został wypożyczony do Romy, przez którą 28 sierpnia 2010 został wykupiony za 8 mln € ("płatnych w trzech ratach: 2,7 mln w sezonie 2010/11, oraz 2,65 mln w sezonach 2011/12 i 2012/13").
W reprezentacji debiutował 31 stycznia 2003 w meczu z Hondurasem. W kadrze rozegrał dotychczas ponad 25 spotkań. Był zawodnikiem podstawowej jedenastki Argentyny na MŚ 2006, jednak z fazy pucharowej turnieju wyeliminowała go kontuzja. Uczestniczył także w MŚ 2010.
Ze względu na pochodzenie przodków posiada również obywatelstwo włoskie. Jego brat Guillermo Burdisso również jest piłkarzem.

</doc>
<doc id="535522" url="https://pl.wikipedia.org/wiki?curid=535522" title="Język galatyjski">
Język galatyjski

Język galatyjski (galacki) – wymarły język z grupy celtyckiej. Posługiwali się nim Galatowie, którzy na obszarze Azji Mniejszej (dzisiejsza Turcja) stworzyli własne państwo. Język galatyjski był używany w okresie od III stulecia p.n.e. do IV wieku n.e. 
Zachowały się jedynie nieliczne źródła tego języka, razem ok. 120 słów, w większości imion kończących się na "-riks" (jak w innych językach celtyckich: galijskie "-rix/-reix", staroirlandzkie "-ri", a także w italskich: łacińskie "-rex") – czyli „król”, a także z końcówką -marus („wielki”).
Język galatyjski należy do podgrupy kontynentalnej i reprezentuje język o charakterze p-celtyckim. Najbliżej spokrewniony był z językiem galijskim.

</doc>
<doc id="535525" url="https://pl.wikipedia.org/wiki?curid=535525" title="Aleksander Ostrogski">
Aleksander Ostrogski

Aleksander Konstantynowicz Ostrogski herbu Ostrogski (ur. przed 1 lipca 1570 w Wiewiórce, zm. 13 grudnia 1603 roku w Tarnopolu) − książę, wojewoda wołyński w latach 1593-1603, starosta perejasławski.
Najmłodszy syn Konstantyna Wasyla Ostrogskiego i Zofii z Tarnowskich, brat Janusza.
Urodził się w dobrach tarnowskich, wniesionych do rodziny przez matkę, która zmarła przy porodzie. Kształcił się na dworze ojcowskim w Ostrogu. W 1592 roku ożenił się z Anną z Kostków, która wniosła mu w posagu między innymi Jarosław, gdzie odtąd spędzał większość czasu. 6 maja 1593 roku został mianowany wojewodą wołyńskim, jako następca starszego brata Janusza. Prowadził zbliżoną do niego politykę prohabsburską, ale nigdy nie odszedł od religii prawosławnej i był przeciwny unii brzeskiej. W październiku 1596 r. wraz z ojcem stał na czele opozycji prawosławnej na synodzie w Brześciu.
Deputat na Trybunał Główny Koronny z województwa wołyńskiego w 1595, 1596, 1600 roku.
O granice swoich dóbr toczył ostre spory m.in. z Janem Tomaszem Drohojowskim, referendarzem koronnym, oraz Miękickimi.
Był wybrany prowizorem przez protestancko-prawosławną konfederację wileńską w 1599 roku.
Został pochowany w cerkwi prawosławnej w Ostrogu.
Rodzina.
Z małżeństwa z Anną z Kostków miał ośmioro dzieci:

</doc>
<doc id="535527" url="https://pl.wikipedia.org/wiki?curid=535527" title="Superpuchar Polski w piłce nożnej 1990">
Superpuchar Polski w piłce nożnej 1990



</doc>
<doc id="535528" url="https://pl.wikipedia.org/wiki?curid=535528" title="Retinopatia">
Retinopatia

Retinopatia – proces chorobowy dotyczący siatkówki oka.
Rozróżnia się:

</doc>
<doc id="535529" url="https://pl.wikipedia.org/wiki?curid=535529" title="Chlebak">
Chlebak

Chlebak – pojemnik służący do przechowywania pieczywa, zmniejszający jego wysychanie i umożliwiający utrzymanie porządku. Stosuje się dwa rodzaje chlebaków – w postaci sztywnych pojemników jak i elastycznych zwanych torbami.
Chlebaki w formie pojemników wykonywane są głównie z drewna, z tworzyw sztucznych i metalu. Chlebak składa się z części nieruchomej (dna) jak i części ruchomej (pokrywy).

</doc>
<doc id="535531" url="https://pl.wikipedia.org/wiki?curid=535531" title="Język staroirlandzki">
Język staroirlandzki

Język staroirlandzki, język staroiryjski – wymarły język z grupy celtyckiej. Najstarsza forma języków goidelskich, dla której istnieje znaczny korpus tekstowy. Pochodzi z języka prairlandzkiego. Wywodzą się z niego współczesne języki: irlandzki, szkocki i manx. Używany między VI a X wiekiem naszego tysiąclecia, po czym przekształcił się w dialekty średnioirlandzkie.
Po raz pierwszy zaświadczony na marginesach religijnych manuskryptów łacińskich z VI wieku.

</doc>
<doc id="535533" url="https://pl.wikipedia.org/wiki?curid=535533" title="Rubinstein">
Rubinstein



</doc>
<doc id="535534" url="https://pl.wikipedia.org/wiki?curid=535534" title="Wybraniec smoka">
Wybraniec smoka

Wybraniec smoka (ang. "Dragon Booster", 2004 – 2006) – kanadyjski serial animowany opowiadający o przygodach młodego Arthy, który z pomocą legendarnego smoka – Beau stara się zapobiec wojnie ludzi ze smokami.
Opis fabuły.
Trzy tysiące lat temu wybuchła wojna między ludźmi a smokami. Legendarny złocisto-czarny smok Beau wybrał wtedy swojego jeźdźca – Wybrańca Smoka, któremu udało się zakończyć wojnę. Teraz nad Miastem Smoka znowu wisi niebezpieczeństwo. Word Paynn chce rozpętać nową wojnę. Hodowca smoków Connor Penn przez wiele lat pracował nad wyhodowaniem nowego złocisto-czarnego smoka, który pomoże zapobiec nadchodzącemu konfliktowi. Kiedy Paynn się o tym dowiaduje usiłuje porwać Beau zanim ten wybierze nowego bohatera. Podczas ataku syna Paynna na stajnie Beau wybiera szesnastoletniego Arthę Penna na swego jeźdźca i zabiera go do świątyni, gdzie tajemniczy kapłan – Mortis przekazuje mu zbroję Wybrańca Smoka.
Biorąc udział w wyścigach Artha zdobywa doświadczenie i nowe umiejętności, które potrzebne mu są do walki ze złem. Wraz z przyjaciółmi stara się udaremniać kolejne niecne plany Paynna i jego syna.
Postacie pierwszoplanowe.
Wybraniec smoka.
Mistyczny bohater sprzed trzech tysięcy lat powraca wraz ze swym legendarnym, złocisto-czarnym smokiem – Beau, aby ponownie przywrócić spokój w Mieście Smoka.
Na jego ramionach spoczywa ogromne zadanie – misja powstrzymania nieubłaganie nadciągającej wojny ludzi ze smokami. Wraz z zaprzyjaźnionymi jeźdźcami ze stajni Penna dzielnie walczy z występkiem, od powstrzymywania kradzieży smoków i osprzętu po krzyżowanie demonicznych planów Worda Paynna. Zawsze jest gotów poświęcić siebie by ratować innych, niezależnie, czy są to przyjaciele, czy też wrogowie, ponieważ obowiązkiem Wybrańca Smoka jest chronić każde życie. Bohater ze wszystkich sił stara się zażegnać konflikty pomiędzy drużynami i zjednoczyć Radę Dwunastu, gdyż wie, iż tylko pracując razem mogą uchronić się przed nadchodzącą zagładą.
Jego zadanie jest niezwykle trudne, stopniowo narasta coraz więcej problemów i powoli sytuacja staje się niemożliwa do rozwiązania. Jednakże, pomimo iż nawet sam bohater nie jest pozbawiony wad i miewa chwile zwątpienia, dzięki wsparciu przyjaciół i wierze we własne siły legendarny Wybraniec Smoka jest w stanie stawić czoła najstraszliwszym wrogom.
Artha Penn.
Chłopiec stajenny żyjący beztrosko wraz z ojcem (Connor) i młodszym bratem (Lance). Początkowo prowadzi sielankowe życie spędzając czas z przyjaciółmi i pomagając w stajni. Ku strapieniu Connora Artha bardziej interesował się grami wideo niż wyścigami smoków. Jednakże ten idylliczny świat szybko zostaje obrócony w popiół gdy drużyna Smocze Oko, chcąc ukraść legendarnego Beau napada i pali stajnie Penna. Podczas dramatycznej ucieczki chłopak dosiada złocisto-czarnego smoka i nieświadomie zostaje "wybrany" na jego legendarnego jeźdźca. W wyniku tych tragicznych wydarzeń znika również bez śladu ojciec bohatera. Artha zostaje bez środków do życia i zmuszony jest szybko dorosnąć. By utrzymać siebie i brata postanawia razem z Beau brać udział w wyścigach ulicznych.
Prawdziwa przygoda rozpoczyna się, kiedy Artha spotyka Mortisa – tajemniczego kapłana smoka, który odkrywa przed bohaterem jego przeznaczenie. Zostaje Wybrańcem Smoka i zaczyna kroczyć trudną ścieżką bohatera biorąc na siebie odpowiedzialność za przyszłe losy Miasta Smoka. Na swej drodze spotyka wielu przeciwników, wielu z nich zamieni się z czasem w sojuszników i przyjaciół.
Artha nie jest postacią o krystalicznie czystym charakterze – cechuje go wiele wad. Bohaterowi zdarza się być zaślepionym przez dumę lub pozwala przysłowiowej wodzie sodowej uderzać do głowy. Są chwile egoistyczne, czasami bywa również słaby wątpiąc w swoje przeznaczenie i nie mogąc poradzić sobie z odpowiedzialnością, jaka na niego spadła. Jednakże pomimo tych skaz w głębi duszy Artha wie, co jest w życiu naprawdę ważne. Z czasem dorasta, zaczyna dostrzegać w każdym człowieku dobro, wierzy w ludzi i stara się rozwiązywać konflikty bez przemocy. Jest opiekuńczy w stosunku do swojego młodszego brata i z czasem dojrzewa do roli przywódcy drużyny jeździeckiej ze stajni Penna.
Artha ma błękitne oczy i krótkie, czarne włosy. Nosi lekko sczerniałą od ognia kurtkę jeździecką swojego ojca, niebieskie spodnie i kask przypominający hełm rycerski.
Imię Artha pochodzi z arturiańskich legend. Pełne imię Króla Artura to Arthur Pendragon. Pendragon oznacza "głowa smoka" ("głowa" w sensie, że lider). Jego drugie imię to Tannis. Tannis to jest kapłan smoka, który pomógł Wybrańcowi Smoka.
Lance Penn.
Młodszy brat Arthy również jest chłopcem stajennym. Podobnie jak większość małych chłopców w Mieście Smoka uwielbia wyścigi, gry wideo, przygody i słodycze. Nie można jednak go lekceważyć ze względu na jego wiek, ponieważ pod dziecięcym zachowaniem kryje się mądrość godna kapłana smoka. Lance jest bardzo bystrym dzieckiem i nierzadko potrafi łatwiej odróżnić dobro od zła niż zaślepieni uprzedzeniami dorośli, zauważa istotę problemów. Cechuje go dość cięty, trafny humor. Udało mu się również wzbudzić sympatię u wrogo nastawionego Moordryda Paynna.
Jak w typowym rodzeństwie i młodym Pennom zdarzają się kłótnie i często się przedrzeźniają, chociaż w rzeczywistości łączy ich bardzo silna, braterska więź. Lance bardzo podziwia swojego brata i ze wszystkich sił stara się mu pomóc towarzysząc wraz z pozostałymi członkami drużyny w licznych przygodach Wybrańca Smoka. Zgodnie z kolorem swojego drakonu jest bardzo zdolnym akrobatą.
W przeciwieństwie do Arthy Lance wykazuje większe podobieństwo do ojca – posiada rude włosy, błękitne oczy i mnóstwo piegów rozsianych na policzkach. Nosi ciemnoniebieskie spodnie i zieloną koszulkę ze wzorami przypominającymi szaty adeptów zakonu smoka.
Imię Lance pochodzi od Lancelota z arturiańskich legend. Jego drugie imię to Patrik.
Kitt Wonn.
Kitt od 14. roku życia bierze udział w wyścigach i jest jednym z najlepszych jeźdźców w Mieście Smoka. Dzięki niesamowitej szybkości jej smoka łatwo zajęła wysokie miejsce w tabeli. Jeździła samotnie dopóki nieoczekiwany bieg wydarzeń zaprowadził ją prosto do drużyny Arthy.
Jest troskliwa w stosunku do swoich przyjaciół i bardzo często odgrywa też rolę głosu rozsądku. Jednak nie żałuje sarkastycznych uwag i nie można jej lekceważyć – Kitt jest twardą dziewczyną, zawsze potrafiącą poradzić sobie w trudnych sytuacjach. Potrafi być również bardzo ofiarna i nie waha się poświęcić siebie dla dobra swojej drużyny – straciła swoją szansę na miejsce w Akademii by ratować Arthę.
Kitt ma duże, zielone oczy, krótkie niebieskie włosy spięte w ogon. Nosi obcisły żółto-różowo-zielony kostium.
Imię Kitt pochodzi od słowa "kitten". Wonn od słowa "won", ponieważ wygrywa prawie zawsze w wyścigach. Jej drugie imię to Raada, co pochodzi prawdopodobnie od słowa "rad", bo jest świetna w ściganiu się na torze wyścigowym.
Parmon Sean.
Parmon – najlepszy przyjaciel Arthy i Lance’a – jest bez wątpienia "mózgiem" drużyny. Mimo braku talentu jeździeckiego może on zostać uznany za najbardziej wartościowego przedstawiciela Stajni Penna dzięki swojej imponującej wiedzy na temat osprzętu, strategii oraz wzajemnych oddziaływań drakonu. Przed tym geniuszem, często uznawanym za dziwaka, świat zaawansowanej technologii nie ma żadnych tajemnic. Dar ten prawdopodobnie odziedziczył po matce, która sama jest profesorem Akademii Technologicznej w Mieście Smoka.
Chociaż nie można go nazwać szczególnie odważnym, w sytuacjach naprawdę krytycznych Parm potrafi się zdobyć na najbardziej niebezpieczne wyczyny byle tylko ratować swoich przyjaciół. Rzeczywiście chłopak nie waha się okazywać strachu i wiele rzeczy napawa go przerażeniem (ma np. lęk wysokości), jednak gdy nie ma innego wyjścia, Parmon zawsze przełamuje swoje fobie. I właśnie ta umiejętność czyni go bohaterem.
Parm w odróżnieniu od swoich towarzyszy ma ciemniejszą karnację, brązowe oczy oraz bordowe włosy i bródkę. Nosi zielone spodnie na szelkach, koszulkę w podobnej tonacji i wymalowane w płomienie rękawice. Zawsze nosi przy sobie jakieś narzędzia.
Imię Parmon pochodzi od rodzaju sera Parmezan, a jego nazwisko Sean prawdopodobnie od słowa "sea".
Wybraniec Mocy.
Parmon Sean bardzo dorósł w trakcie serii i przechodząc pomyślnie próbę w Świątyni Imperium Zielonego Drakonu udowodnił, iż jest godny być następcą Wybrańca Mocy. Nieznany kapłan smoka ofiarował mu mankiet od legendarnej zbroi mówiąc, że kiedy nadejdzie czas, Parm odnajdzie amulet pozwalający mu na transformację. Dodał również, że Wybraniec Mocy okaże się wartościowym sprzymierzeńcem Wybrańca Smoka.
Moordryd Paynn.
Moordryda poznajemy jako agresywnego przywódcę niesławnej drużyny Smocze Oko. Jest również synem najpotężniejszego człowieka w Mieście Smoka i zarazem głównego czarnego charakteru – Worda Paynna oraz nieobecnej Zulay Paynn. Przez większą część przygód Wybrańca Smoka Moordryd spełnia rolę antagonisty, nieustannie próbując przechwycić Beau, bądź też w inny sposób pomagając ojcu w jego planach. Dodatkowo bierze udział w wyścigach ulicznych, ale jego metody są dość odległe od zasad fair-play. Drużyna Smocze Oko budzi powszechny strach i to ona jest głównym powodem rozłamu panującego w Radzie Dwunastu.
Na początku Moordryd, działając na zlecenie ojca, był prowodyrem wszelkiego zamieszania i niebezpieczeństwa. Jednak wraz z biegiem czasu nieustanna wrogość ojca sprawiła, iż chłopak przestaje walczyć o akceptację swego rodzica, buntuje się i zaczyna działać na własną rękę. Ten idealny dla siebie moment wybrał Armeggaddon, który wkradając się na opustoszałe miejsce mentora czyni Moordryda swoim uczniem. Młodzieniec z zachwytem przyjmuje amulet w kształcie smoczego oka (w odcinku 22 "Wody zamarzają") i z czasem odnajduje mankiet, który zamienia go w Wybrańca Cienia.
Nowa moc wyrównała szanse walki ze znienawidzonym Wybrańcem Smoka, jak również spowodowała powiększający się konflikt nie tylko z ojcem, ale również z Armeggaddonem. W finałowej rozgrywce o miejsce w Akademii Moordryd pokazuje swoją lepszą stronę, ostatecznie buntując się przeciwko ojcu i Armeggaddonowi oraz pomagając i okazując szacunek Arthcie.
Moordryd Paynn bez wątpienia jest jedną z najbardziej złożonych psychologicznie postaci. Chłopak jest nieprzyjemny, narwany i łatwo wpada w gniew. Ale z drugiej strony przedstawiony jest jego patologiczny związek z ojcem i bezowocna walka o akceptację. Nie można go oceniać jednoznacznie, gdyż w serialu można zaobserwować cały kalejdoskop jego zachowań – od dwulicowego złodzieja po bohatera.
Z wyglądu Moordryd jest bardzo podobny do ojca: ma białe włosy, bladą cerę i szare oczy. Jest również bardzo szczupły. Nosi ciemnobrązowy i ciemnozielony kostium, wysokie czarne buty i okazjonalnie szaro-czarną kurtkę jeździecką.
Imię Moordryd pochodzi od Mordreda z arturiańskich legend. Nazwisko Paynn prawdopodobnie od słowa "pain". Jego drugie imię to Drakkus.
Wybraniec Cienia.
Jeszcze bardziej mroczne ego Moordryda Paynna, Wybraniec Cienia jest uosobieniem terroru i destrukcji. Jego zbroja zrobiona jest z czarnego Drakonu, zaś smoczyca Obłuda w wyniku mutacji również stała się czystym, czarnym smokiem.
Głównym celem Wybrańca Cienia jest ostateczne rozprawienie się z Wybrańcem Smoka. Nie można zaprzeczyć, iż Moordryd stał się śmiertelnie niebezpiecznym wrogiem głównego bohatera. Obaj wojownicy w odcinku "Połączone siły" zawiązują pokój i wspólnie walczą przeciwko Armeggaddonowi. Przymierze jednak okazało się chwilowe i mimo wzajemnego zdemaskowania swoich prawdziwych tożsamości bohaterowie nadal prowadzą między sobą mordercze potyczki.
Word Paynn.
Word Paynn jest ojcem niesławnego Moordryda oraz właścicielem Korporacji Paynna – największego producenta osprzętu na planecie. To również czyni go jednym z najbardziej zamożnych ludzi w Mieście Smoka. Jednak jego ambicje nie kończą się na olbrzymim bogactwie – marzeniem Worda jest rozpętanie kolejnej wojny ludzi ze smokami. Uważa, że to smokom należy się władza dopóki on ma władzę nad nimi. Niestety każdy misternie ułożony plan zostaje zniweczony przez Wybrańca Smoka.
Word wraz z Connorem Pennem był wychowywany przez kapłanów smoczego zakonu. Jednakże jako chłopiec zaczął eksperymentować z zakazanym, wojennym osprzętem i został ukarany poprzez wydalenie z zakonu. Następnie zaczynając od zera stworzył najpotężniejszą firmę na planecie. Brał również udział w wyścigach ekstraklasy pod imieniem Drakkus i zajmował wysoką pozycję w tabeli.
Paynn jest geniuszem w kwestii osprzętu i nowoczesnej technologii, jak również posiada olbrzymią wiedzę na temat starożytnych czasów i legend. Jest bardzo inteligentnym człowiekiem, niestety obłąkana żądza władzy często go zaślepia i pochłania bez reszty. Efektem tego mogą być jego niezdrowe relacje z synem, którego traktuje głównie jako pionek we własnej grze. Nie jest on jednak postacią do cna niegodziwą, podobnie jak Moordryd jego poczynania nie zawsze można określić jednoznacznie.
Imię Word pochodzi od słowa "wyrd".
Drakkus.
Drakkus jest potężnym wojownikiem, który posługuje się starożytnymi technikami walki. Posiada zbroję sprzed 3000 lat, która ukrywa jego tożsamość dopóki sam się nie ujawnia jako Word Paynn.
Imię Drakkus pochodzi z łaciny od słowa "dracon" co znaczy "smok".
Connor Penn.
Ojciec Arthy i Lance’a, hodowca smoków i właściciel słynnych Stajni Penna. Wychowywany był przez kapłanów smoka i od nich posiadł wiedzę na temat pierwszej wojny ludzi ze smokami. Wtedy również zrodziło się marzenie o wyhodowaniu legendarnego złotego smoka. Jako chłopiec przyjaźnił się z młodym Wordem Paynnem, niestety z powodu odmiennych opinii ich więź została brutalnie przerwana. Od tamtej pory czuli do siebie tylko nienawiść i konkurowali ze sobą na wyścigach ekstraklasy.
W pierwszym odcinku Connor znika bez śladu i zostaje uznany za martwego. W rzeczywistości przybrał tożsamość Mortisa, kapłana smoka i mentora Wybrańca Smoka. W ten sposób chciał poddać Arthę próbie, w czasie której chłopak miał udowodnić swoją niezależność. Connor powraca w trzecim sezonie i dalej wspiera swoich synów.
Imię Connor w języku irlandzkim/celtyckim znaczy "wise aid" ("rozsądna pomoc"). Jego drugie imię to Jackson.
Mortis.
Tajemniczy kapłan smoka Mortis staje się mentorem Arthy po niewyjaśnionym zaginięciu Connora. Posiada rozległą wiedzę na temat pradawnych czasów, relikwii i drużyn. To on stał na straży złotego mankietu i kiedy nadszedł odpowiedni czas wręczył go Wybrańcowi Smoka.
Kapłan rezyduje w starożytnej świątyni zakonu smoka znajdującej się pod stajniami Penna. Jego rady i nauki zawsze okazywały się bardzo pomocne i ratowały bohaterów od zguby. W rzeczywistości za maską Mortisa kryje się ojciec głównego bohatera – Connor Penn. W ostatnim odcinku drugiego sezonu ("Powrót Drakkusa, część 2") prawdziwa tożsamość kapłana zostaje ujawniona.
Imię Mortis pochodzi z łaciny co znaczy "śmierć".
Cain.
Cain jest prawą ręką Moordryda, jego zastępca jako przywódcy Smoczego Oka oraz jedynym przyjacielem. Jego najbardziej rzucająca się w oczy cechą jest potworne tchórzostwo. Cain sam napędza swoje fobie nawet do takiego stopnia, iż potrafi wpaść w panikę z powodu rzucającej duży cień traszki. Często ten niekontrolowany strach zmusza go do porzucenia w dzikiej ucieczce swojej drużyny. Z drugiej strony jest on inteligentny, cechuje go cięty język i ironiczne poczucie humoru. Jeżeli nie jest zaślepiony strachem potrafi trafnie oceniać sytuacje. Nierzadko zdarza mu się kierować sarkastyczne uwagi pod adresem Moordryda, drażniąc swojego przywódcę.
W odcinku "Bunt Caina" Cain pokazał się z nieco innej strony wychodząc daleko poza rolę akcentu komediowego. Można go było zobaczyć jako przywódcę, tytułowego buntownika, nawet bohatera i przede wszystkim przyjaciela. Po raz pierwszy przedstawiony był emocjonalny aspekt więzi między nim a Moordrydem. Obojgu zależało na sobie nawzajem i mimo nieporozumień ich przyjaźń przetrwała.
Cain ma ciemną skórę, czarne dredy i wytatuowany znak na czole: smocze oko.
Imię Cain pochodzi z opowiadania biblijnego "Kain i Abel" (ang. "Cain and Abel").
Postacie drugoplanowe.
Pyrrah.
Porywcza Pyrrah jest przywódcą drużyny Smocze Strzały. Pomimo ognistego temperamentu znana jest ze swojej uczciwości i prawości. Z drugiej jednak strony potrafi sprytnie manipulować ludźmi i zdarza jej się stawać po złej stronie. Nie jest zadowolona z sytuacji w Radzie Dwunastu i chciałaby sama przejąć władzę. Jednym z członków drużyny Pyrryh jest jej młodszy brat – Sparkk.
Pyrrah jest honorowa i ma dobre serce, jednakże często brawurowa osobowość nie pozwala jej trafnie ocenić sytuacji; nierzadko podczas zebrań Rady Dolnego Miasta opowiada się za Moordrydem. Nie ma też zbyt silnej woli, pozwoliła się kontrolować przez Worda Paynna (w odcinku "W ogniu") i nie była w stanie oprzeć się energii Furoxa ("Podsycanie ognia"). Lecz pomimo tych wad w odcinku "Bunt Caina" Pyrrah była pierwszą osobą ze zbuntowanych drużyn, która zdała sobie sprawę z niesłuszności swojego postępowania. Ten ostatni gest udowodnił, że potrafi wybrać dobro ponad złem.
Imponująca, płomienna fryzura Pyrryh jest jej znakiem rozpoznawczym. Ma szaro-fioletowe oczy i rumieńce na policzkach. Nosi wysokie fioletowe buty na wysokich obcasach i elegancki, przypominający frak czerwony kostium.
Phistus.
Przewodniczący Rady Dwunastu z Dolnego Miasta i jednocześnie przywódca drużyny Uścisk Smoka. Nienawidzi nieustannego chaosu i niezgody, jaka panuje wśród drużyn. Pomimo swojego brutalnego charakteru wierzy, że należy zaprowadzić pokój i jedność w Radzie – nie jest to jednak łatwe zadanie, ponieważ Moordryd i Word Paynn mają własne plany co do jej przyszłości. Na szczęście Phistus ma po swojej stronie część przywódców drużyn z Dolnego Miasta i co najważniejsze – Wybrańca Smoka.
Phistus bardzo łatwo wpada w gniew i nie waha się używać przemocy kiedy to jest konieczne. Jak sam twierdzi, zdobył swoją pozycję siłą i jest z tego dumny. Z początku był odrobinę za bardzo pewny siebie, jednak z czasem zaczął doceniać każdą pomoc. Jest prostym człowiekiem o ustalonych zasadach moralnych, do których zawsze się stosuje.
Przy pomocy ogromnego młota wykonanego z zielonego Drakonu Phistus szybko zaprowadza ciszę na posiedzeniach Rady. Jest wysoki i silnie umięśniony, nosi zielony kostium, ma brązowe oczy i tatuaż na prawej ręce.
Khatah.
Dostojny lider Wewnętrznego Zakonu, Khatah, znany jest również jako wielokrotny mistrz wyścigu o Róg Librisa oraz zdolny absolwent Akademii. Jest bardzo popularny i jak sam mówi, lubi spotykać swoich fanów. W kwestii Rady Dwunastu zawsze opowiada się po stronie Phistusa. Jest jednym z jej najstarszych członków i z reguły jest opanowany w czasie obrad.
Jednak pomimo aury doskonałości Khatah potrafi być samolubny i arogancki w stosunku do innych jeźdźców. Z początku potraktował Arthe jako przeciętnego młokosa, a kiedy stracił trofeum obwiniał innych za swoje niepowodzenie. Był na tyle opętany potrzebą zdobycia tytułu mistrza Rogu Librisa, że bezmyślnie wpadł w sidła Smoczego Oka narażając siebie i swojego przyjaciela Sarjo na niebezpieczeństwo. Z czasem zdaje sobie sprawę ze swoich błędów i w odcinku "Zasady Potęgi" próbuje pomóc Parmowi i Cyrano wyzwolić się spod wpływu Samuroxa.
Khatah ma azjatyckie rysy twarzy, krótkie, granatowe włosy i bródkę. Nosi błękitny kostium ze złotymi elementami i błyskawicami – symbolem Wewnętrznego Zakonu.
Stewardd.
Przewodzący tajemniczą drużyną Zbieraczy Stewardd jest mistrzem w kwestii konstruowania osprzętu. Szybko zaprzyjaźnia się z Wybrańcem Smoka pamiętając, iż jego poprzednicy także stali po stronie złotego drakonu w trakcie wojny sprzed trzech tysięcy lat. Również od owych czasów Zbieracze pozostają w ukryciu i mieszkają w najniższych częściach miasta.
Stewardd podobnie jak Parmon nosi przy sobie mnóstwo różnego rodzaju narzędzi i gadżetów, przy pomocy których konstruuje nowy, wysokiej jakości osprzęt. Jako części zazwyczaj służą mu wyrzucone przez innych lub skradzione rzeczy. Jednym z takich urządzeń jest kij (tzw. blokada) z jasnozielonego drakonu ofiarowany Wybrańcowi Smoka (w odcinku "Nie wszystko ginie").
Przywódca Zbieraczy zawsze stara się być pomocnym, jest bardzo serdeczny i oddany swoim przyjaciołom. W obliczu jakichkolwiek kłopotów wpada w popłoch i zaczyna mówić nader nerwowo i szybko. Pomimo jednak iż nie cechuje go niezwykła odwaga, nadal uznaje się go za jednego z najbardziej wartościowych sprzymierzeńców Wybrańca smoka. Stewardd sprawia również wrażenie nieco „zagubionego”, często zdarza mu się powtarzać i mówić wyrywkowo oraz w sposób dziecinny.
Dzięki niewielkiej posturze Stewardd do perfekcji opanował sztukę skradania się, chowania i uciekania. Nosi kolorowe ubranie, ma niebieskie włosy, gogle i odstające uszy dodające mu „mysiego” uroku.
Kawake.
Kawake był niegdyś wielką gwiazdą smokballa, niestety w wyniku wypadku stracił władzę w nogach. Obecnie sparaliżowany nie udziela się już ani na boisku, ani w Radzie Dwunastu. Stara się oceniać wszystkich sprawiedliwie. Obecnie obowiązki Kawake’a zaczął wypełniać jego młodszy brat – Shane.
Wulph.
Rządzi grupą Armia Smoka, która początkowo wykonuje rozkazy Worda Paynn’a. Wulph ma zwyczaj rozkazywania wszystkim wokoło. Nie cierpi, kiedy ludzie podważają jego zdanie lub decyzję. Przywykł do tego, iż wszyscy go słuchają. Kiedy ktoś mu się sprzeciwi, wpada we wściekłość. Jest twardym, lecz odpowiedzialnym liderem.
Wulph ma jasne zielone włosy i oczy w kolorze indygo. Na jego prawym oku widnieje cienka blizna. Jego mundur jest w kolorach złotym, fioletowym i ciemnogranatowym.
Vociferous.
Lider drużyny Smoczy Głos znany jest ze swojej przebiegłości i dwulicowości. Jest wybornym kłamcą i lubi drwić z innych. U jego boku zawsze stoi Spynn – jego zastępczyni.
W odcinku 20 "Smoczy Artha" oszukali Arthę i ukradli Beau dla Worda Paynna. Parm, Lance i Kitt pomogli odzyskać smoka.
Marianis.
Pod dowództwem Marianis znajduje się drużyna Smocze Ryby. W sytuacjach spornych zawsze opowiada się po stronie Phistusa i jest jedną z pierwszych liderów, którzy otwarcie zbuntowali się przeciwko terrorowi Smoczego Oka. W stosunku do Moordryda okazuje niczym nie skrępowaną wrogość i z wielkim entuzjazmem sprzymierza się z Wybrańcem Smoka. To ona wraz ze swoim wiernym zastępcą – Dorsulem – przekazują bohaterowi potężny osprzęt ze starożytnych czasów (odcinek 22 "Wody zamarzają").
Jest bardzo dobrym jeźdźcem, zaś w walce często stosuje zagrania podstępne i dywersyjne. Ma drobną budowę, błękitno-zielone włosy spięte w kok i niebieski kostium.
Rivett.
Tajemniczy i nieprzewidywalny członek grupy Mechanistów. Handluje rzadkim i niebezpiecznym osprzętem. Nosi czarno-szarą pelerynę i symbol Mechanistów na piersi.
W odcinku 23 "Mechanista" ukradł Róg Librisa, który znajdował się w Siedzibie Służb Bezpieczeństwa. Twierdzi, że jego smokiem jest Libris. Pomoga też Arthcie w dostaniu się do biblioteki w Akademii Smoka, dając mu urządzenie, które wyłącza lasery alarmujące (odcinek 31 "Bez pracy, nie ma kołaczy").
Chute.
Chute jest literką Smoczego Wiatru i ostatnim jeźdźcem z dolnego miasta, który dostał się do Akademii. Jest wesoła i dość nieprzewidywalna, uwielbia przygody i zawsze staje po stronie prawdy.
Pomogła Arthcie, gdy ten został fałszywie oskarżony o sabotaż, odcinek 29 "Wrobieni".
Armeggaddon.
Armeggaddon to starożytny wojownik sprzed trzech tysięcy lat, prawdopodobnie rywal pierwotnego Wybrańca Smoka. Był uwięziony w Cienistym Szlaku dopóki Artha, Lance, Moordryd i Cain nie złamali zaklęcia, które więziło ludzi i smoki. Wybiera Moordryda na swojego ucznia, z którym komunikuje się przez amulet. Armeggeddon ma ok. 35 lat (nie licząc pobytu na Cienistym Szlaku).
Sentrus.
Sentrus jest obserwatorką z Akademii – przygląda się uważnie zawodnikom i ich osiągnięciom w wyścigach.
Wersja polska.
Wersja polska: na zlecenie ZigZapa – Studio Publishing
Reżyseria: Tomasz Grochoczyński
Dialogi: Małgorzata Kochańska
Dźwięk i montaż: Jacek Kacperek
Kierownictwo produkcji: Aneta Staniszewska
W wersji polskiej udział wzięli:
i inni
Dalsze odcinki.
W rozmowie z Mattem Hillem (podkładał głos głównemu bohaterowi) w dniu 10 czerwca 2006 roku podczas konwencji Otakuthon, która odbyła się w Concordia University, powiedział, że produkcja "Wybrańca smoka" została na stałe anulowana. Stwierdził "Nie otrzymamy kolejnych 13 odcinków". Na pytanie, dlaczego seria straciła swoją ofertę na więcej odcinków, Hill odpowiedział "Nie było wystarczająco widzów".

</doc>
<doc id="535535" url="https://pl.wikipedia.org/wiki?curid=535535" title="Język staroiryjski">
Język staroiryjski



</doc>
<doc id="535536" url="https://pl.wikipedia.org/wiki?curid=535536" title="Coppa Italia">
Coppa Italia

Coppa Italia – rozgrywki o randze pucharu kraju organizowane we Włoszech:

</doc>
<doc id="535537" url="https://pl.wikipedia.org/wiki?curid=535537" title="Zgromadzenie wspólników">
Zgromadzenie wspólników

Zgromadzenie wspólników – najwyższa władza w spółce z ograniczoną odpowiedzialnością (czasami ta sama nazwa stosowana jest – nieprawidłowo – wobec zgromadzenia akcjonariuszy w spółce akcyjnej).
Zgromadzenie wspólników w polskich spółkach z ograniczoną odpowiedzialnością.
Organ ten podczas zwykłej działalności spółki spotyka się raz do roku (takie spotkanie nazywa się „zwyczajnym zgromadzeniem wspólników”), na zakończenie roku obrachunkowego, celem zatwierdzenia bilansu oraz rachunku zysków i strat w spółce, oraz w celu udzielenia absolutorium pozostałym organom spółki – zarządowi oraz (o ile istnieją) radzie nadzorczej i komisji rewizyjnej. Decyzje zgromadzenia wspólników są nadrzędne w stosunku do wszelkich czynności pozostałych organów spółki i mogą być zaskarżane tylko do sądu, który może je uchylić tylko wówczas, gdyby stwierdził sprzeczność z prawami nadrzędnymi (np. z kodeksem spółek handlowych), albo gdyby decyzja podjęta została z naruszeniem procedury.
Zgromadzenie wspólników może też zostać zwołane w dowolnym innym czasie, o ile wymaga tego interes spółki, bądź jeśli tylko dostatecznie duża grupa wspólników (zazwyczaj reprezentująca nie mniej, niż 10% udziałów spółki) domaga się jego zwołania. Takie spotkanie nazywa się „nadzwyczajnym zgromadzeniem wspólników”. Zgromadzenie nadzwyczajne zwoływane jest także niezwłocznie po tym, jeśli bilans sporządzony przez zarząd wykaże stratę przewyższającą sumę kapitałów zapasowego i rezerwowych oraz połowę kapitału zakładowego: zgromadzenie takie zwołuje się w celu powzięcia uchwały dotyczącej dalszego istnienia spółki.
Każde zgromadzenie wspólników (zarówno „zwyczajne”, jak i „nadzwyczajne”) musi odbywać się zgodnie z porządkiem obrad, skutecznie przesłanym wszystkim wspólnikom spółki z zachowaniem terminu. Zawiadomienia powinny być wysłane co najmniej 2 tygodnie przed terminem zgromadzenia i powinny zawierać – oprócz szczegółowego porządku obrad – informację o dokładnym miejscu, dniu i godzinie planowanego zgromadzenia. Miejsce odbycia zgromadzenia powinno być wyznaczone w miejscowości, w której znajduje się siedziba spółki; zazwyczaj mniejsze spółki odbywają swe zgromadzenia we własnej sali konferencyjnej, ale jeśli liczba wspólników jest znaczna, a spółka nie dysponuje dostatecznie dużym pomieszczeniem, to praktykowane jest odbywanie zgromadzeń w wynajętych salach konferencyjnych.
Oprócz wymienionych wyżej czynności, związanych z zamknięciem roku obrachunkowego (bilans, rachunek zysków i strat, absolutoria) do kompetencji zgromadzeń wspólników należy m.in. podejmowanie uchwał w sprawach (art. 228 KSH):
Uchwały na zgromadzeniach wspólników zapadają bezwzględną większością głosów z wyjątkiem uchwał dotyczących zmian umowy spółki, rozwiązania spółki lub zbycia przedsiębiorstwa albo jego zorganizowanej części, do których trzeba większości dwóch trzecich głosów oraz uchwał dotyczących istotnej zmiany przedmiotu działalności spółki, wymagających większości trzech czwartych głosów.
Każdy wspólnik ma prawo wyznaczyć pełnomocnika, który będzie reprezentował jego interesy na zgromadzeniu. Pełnomocnikiem nie może być członek zarządu spółki ani jej pracownik, a pełnomocnictwo musi być udzielone na piśmie i dołączone po zgromadzeniu do księgi protokołów spółki.
Z wyjątkiem spraw personalnych (wybory do organów spółki oraz uchwały w sprawach odwołania członków organów spółki lub likwidatorów lub o pociągnięcie ich do odpowiedzialności) zgromadzenia wspólników podejmują swoje uchwały w głosowaniu jawnym, chyba że choć jeden ze wspólników (lub działający w jego imieniu pełnomocnik) zażąda głosowania tajnego. Tajność głosowania w sprawach personalnych dotyczących komisji niezbędnych podczas zgromadzenia wspólników (np. komisji skrutacyjnej, komisji mandatowej itp.) wspólnicy mogą wyłączyć uchwałą.
W sprawach dotyczących odpowiedzialności wspólnika wobec spółki z jakiegokolwiek tytułu, w tym udzielenia absolutorium, zwolnienia z zobowiązania wobec spółki oraz sporu między nim a spółką wspólnik ten głosować nie może ani osobiście, ani przez pełnomocnika.
Kontrola wspólników nad zwoływaniem zgromadzeń wspólników.
Art. 236 § 1 ksh, wyposażający wspólników reprezentujących co najmniej jedną dziesiątą kapitału zakładowego w prawo żądania zwołania nadzwyczajnego zgromadzenia wspólników, jak również umieszczenia określonych spraw w porządku obrad najbliższego zgromadzenia wspólników, w praktyce jedynie częściowo niweluje negatywne skutki takiej blokady ze strony zarządu. Zdarza się bowiem, że w reakcji na to żądanie dochodzi wprawdzie do zwołania przez zarząd w terminie dwóch tygodni od dnia przedstawienia żądania zgromadzenia z proponowanym przez wspólników porządkiem obrad, lecz z terminem zgromadzenia bardzo odległym w stosunku do proponowanego przez udziałowców. Jedyne co wspólnicy mogą zrobić w takiej sytuacji to zwrócić się, na podstawie art. 237 § 1 ksh, do sądu rejestrowego o upoważnienie ich do samodzielnego zwołania nadzwyczajnego zgromadzenia wspólników. Wprawdzie oczywistym jest, iż zarząd nie ma prawa samowolnie ustalać terminu odbycia się zgromadzenia i obowiązany jest respektować termin wskazany przez wspólników w ich żądaniu zwołania nadzwyczajnego zgromadzenia wspólników, jednakże kwestia zasadności wniosku wspólników traci na znaczeniu, skoro termin prawomocnego rozstrzygnięcia przez sąd ich wniosku może być równie odległy jak wyznaczony przez zarząd termin zgromadzenia wspólników.
Zaskarżanie uchwał zgromadzenia wspólników, stwierdzenie nieważności uchwały.
Uchwała zgromadzenia wspólników:
i
może być zaskarżona w drodze powództwa o uchylenie uchwały wytoczonego przeciwko spółce. Prawo do wytoczenia powództwa o uchylenie uchwały zgromadzenia wspólników przysługuje:
Jeżeli przeprowadzono głosowanie pisemne, powyższe prawo ma także wspólnik pominięty przy głosowaniu, wspólnik, który nie zgodził się na takie głosowanie albo głosował przeciwko uchwale i następnie po dowiedzeniu się o jej powzięciu w terminie dwóch tygodni zgłosił sprzeciw. Powództwo o uchylenie uchwały zgromadzenia wspólników może być wniesione w terminie miesiąca od dnia otrzymania wiadomości o uchwale, nie później jednak niż w terminie sześciu miesięcy od dnia powzięcia uchwały.
Podmiotom uprawnionym do wniesienia powództwa o uchylenie uchwały przysługuje również prawo do wniesienia przeciwko spółce powództwa o stwierdzenie nieważności uchwały zgromadzenia wspólników sprzecznej z ustawą. Prawo do wniesienia powództwa wygasa z upływem sześciu miesięcy od dnia, w którym uprawniony powziął wiadomość o uchwale, nie później jednak niż z upływem trzech lat od dnia powzięcia uchwały.

</doc>
<doc id="535544" url="https://pl.wikipedia.org/wiki?curid=535544" title="Synagoga Wysoka">
Synagoga Wysoka



</doc>
<doc id="535546" url="https://pl.wikipedia.org/wiki?curid=535546" title="Synagoga Poppera">
Synagoga Poppera



</doc>
<doc id="535547" url="https://pl.wikipedia.org/wiki?curid=535547" title="Synagoga Izaaka">
Synagoga Izaaka



</doc>
<doc id="535548" url="https://pl.wikipedia.org/wiki?curid=535548" title="Synagoga Kupa">
Synagoga Kupa



</doc>
<doc id="535550" url="https://pl.wikipedia.org/wiki?curid=535550" title="Rtęcica">
Rtęcica

Rtęcica, zatrucie rtęcią – choroba wywołana poprzez akumulację rtęci w organizmie człowieka. Dochodzi do niej głównie w wyniku spożywania zanieczyszczonego pokarmu, używania urządzeń zawierających rtęć (jak np. termometry), narażenia zawodowego (wydobycie złota) oraz podczas zabiegów dentystycznych z wykorzystaniem amalgamatów. Rtęć uszkadza centralny układ nerwowy człowieka oraz układ hormonalny. Może doprowadzić do uszkodzenia warg, zębów oraz dziąseł. Długi czas styczności ze związkami rtęci prowadzić może do urazów mózgu oraz śmierci. Wpływa negatywnie na rozwój płodu oraz niemowlęcia. Szczególnie niebezpiecznym związkiem rtęci jest dimetylortęć, która była stosowana jako pestycyd i środek przeciwgrzybiczny.
Przykłady.
Najbardziej znany przypadek: do masowego zatrucia rtęcią doszło w rejonie okręgu zatoki Minamata w Japonii w roku 1956 (zob. choroba z Minamaty).
Do zatrucia rtęcią doszło również w Iraku w latach 1971–1972 na obszarze wiejskim, gdzie importowane zboże z pestycydem zawierającym metylortęć przeznaczone wyłącznie do zasiewu, zostało użyte do wypieku domowego chleba oraz jako pasza dla zwierząt hodowlanych. Z powodu zatrucia rtęcią zmarło wtedy 459 osób, a 6530 osób hospitalizowano.

</doc>
<doc id="535551" url="https://pl.wikipedia.org/wiki?curid=535551" title="Synagoga Remuh">
Synagoga Remuh



</doc>
<doc id="535552" url="https://pl.wikipedia.org/wiki?curid=535552" title="Synagoga Tempel">
Synagoga Tempel

Polskie synagogi:
Zagraniczne synagogi:

</doc>
<doc id="535553" url="https://pl.wikipedia.org/wiki?curid=535553" title="Parafia Bożego Ciała w Jankowicach Rybnickich">
Parafia Bożego Ciała w Jankowicach Rybnickich

Parafia Bożego Ciała w Jankowicach Rybnickich – parafia rzymskokatolicka w Jankowicach Rybnickich, w dekanacie boguszowickim archidiecezji katowickiej.
Budynek obecnego, zabytkowego, drewnianego kościoła parafialnego zbudowany został około 1670 roku.
Jankowice i jankowicki kościółek były filią rybnickiej parafii pw. Matki Bożej Bolesnej. W drugiej połowie XIX w. mieszkańcy Jankowic oraz pobliskiego Radziejowa i Chwałowic domagali się częstszych nabożeństw odprawianych w jankowickim kościele. Mimo wieloletnich starań, parafia w Jankowicach z filią w Radziejowie powstała dopiero 25 stycznia 1897 r. Jej pierwszym administratorem został ks. Edward Bolik.
W Jankowicach istnieje od końca XVIII wieku Bractwo Najświętszego Sakramentu. Założone zostało bullą papieża Klemensa X z 7 stycznia 1675 r. 
Jankowicki kościół wraz ze Studzienką od 14 września 2002 r. został oficjalnie uznany za sanktuarium Bożego Ciała.

</doc>
<doc id="535559" url="https://pl.wikipedia.org/wiki?curid=535559" title="Stipe Pletikosa">
Stipe Pletikosa

Stipe Pletikosa (ur. 8 stycznia 1979 w Splicie) – chorwacki piłkarz grający na pozycji bramkarza.
Kariera klubowa.
W sezonie 2005/2006 przebywał na wypożyczeniu w Hajduka Split, od lata 2006 ponownie w barwach Szachtara Donieck. W ostatnim dniu letniego okienka transferowego 2010 został wypożyczony na rok do Tottenhamu Hotspur z powodu kontuzji pachwiny podstawowego bramkarza londyńskiego klubu Heurelho Gomesa.
Kariera reprezentacyjna.
Z reprezentacją Chorwacji brał udział w turniejach Mistrzostw Świata 2002 (faza grupowa), Mistrzostwach Świata 2006 (faza grupowa), Euro 2008 (ćwierćfinał) i Euro 2012 (faza grupowa), Mistrzostwach Świata 2014.
Z powodu kontuzji nie pojechał na Mistrzostwa Europy 2004. Jego miejsce w reprezentacyjnej bramce zajął wówczas Tomislav Butina. Był kapitanem młodzieżowej reprezentacji Chorwacji.

</doc>
<doc id="535567" url="https://pl.wikipedia.org/wiki?curid=535567" title="Marc-Andre Zoro">
Marc-Andre Zoro



</doc>
<doc id="535575" url="https://pl.wikipedia.org/wiki?curid=535575" title="Antoni Kenar">
Antoni Kenar

Antoni Kenar (ur. 23 października 1906 w Iwoniczu, zm. 19 lutego 1959 w Zakopanem) – polski rzeźbiarz, pedagog, dyrektor Państwowego Liceum Technik Plastycznych w Zakopanem, taternik.
Życiorys.
Urodził się 23 października 1906 w Iwoniczu, w rodzinie Szymona i Franciszki z Jarocińskich. Ukończył szkołę ludową w Iwoniczu. W 1925 został absolwentem Państwowej Szkoły Przemysłu Drzewnego w Zakopanem, jako rzeźbiarz ornamentalny. Jego nauczycielem i mistrzem był Karol Stryjeński. Ukończył studia na wydziale rzeźby Akademii Sztuk Pięknych w Warszawie. W 1932 otrzymał wyróżnienie w kategorii rzeźby w olimpijskim konkursie sztuki Igrzysk Olimpijskich w Los Angeles. W 1938 r. wrócił do Zakopanego. Okupację spędził w Warszawie. Jesień 1941 i wiosnę 1942 r. spędził we wsi Balice, w woj. kieleckim, gdzie wykonał drewniane rzeźby ołtarza miejscowego kościoła i figurę pomnika Jezusa Chrystusa z kamienia pińczowskiego stojącą przed świątynią. Po powstaniu warszawskim wywieziony przez Niemców do obozu pracy przymusowej w Oberhausen i Essen. W 1947 r. wrócił do Zakopanego i podjął pracę w Państwowej Szkole Przemysłu Drzewnego. Od 1954 r. został dyrektorem szkoły, która po reorganizacji w 1948 r. nosiła nazwę Państwowe Liceum Technik Plastycznych. Kilka miesięcy po śmierci Kenara Liceum oficjalnie nazwano jego imieniem.
Zasługą Kenara było dokonanie głębokiej reformy systemu nauczania łączącego swobodę twórczą, szacunek dla tradycji sztuki ludowej, biegłą znajomość warsztatu, jak również orientację w tendencjach sztuki współczesnej. „Szkołę Kenara” ukończyło wielu twórców, m.in. rzeźbiarze: Władysław Hasior, Stanisław Kulon, Antoni Rząsa, Bronisław „Buni” Tusk.
W twórczości własnej łączył elementy podhalańskie z wpływami kubizmu i art déco. Prace zachowane m.in.: Aniołek (1937), Narciarka (1948), Dyskobolka (1956), Niedźwiedź (1955), Madonna (1941), projekt Pomnika Ofiar Oświęcimia (1952), ponadto rzeźby na statkach MS Batory i MS Piłsudski. Dziełem artysty jest także krzyż na grobie Karola Stryjeńskiego (1933).
Zmarł 19 lutego 1959 r. Spoczywa na Starym Cmentarzu w Zakopanem (kw. L-II-9). Jego imieniem nazwano ulicę w krakowskiej Dzielnicy X Swoszowice.

</doc>
<doc id="535576" url="https://pl.wikipedia.org/wiki?curid=535576" title="Gérard Gnanhouan">
Gérard Gnanhouan

Gérard Gnanhouan (ur. 12 lutego 1979 w Adzopé) - piłkarz z Wybrzeża Kości Słoniowej występujący na pozycji bramkarza, reprezentant swojego kraju, od 2009 roku zawodnik francuskiego klubu Ligue 2 Vannes OC.
Gnanhouan rozpoczynał swoją karierę piłkarską we Francji po wyjeździe ze swojej ojczyzny. Występował w Ligue 2 w barwach EA Guingamp oraz w Ligue 1 w barwach FC Sochaux-Montbéliard, w którym nie zawsze występował w podstawowym składzie. W 2005 przeniósł się do klubu Ligue 2 Montpellier HSC. Grał tam przez rok i latem 2006 został bramkarzem US Créteil. W sezonie 2008/2009 grał w ES Fréjus, a następnie przeszedł do Vannes OC.
Kariera reprezentacyjna.
W reprezentacji Wybrzeża Kości Słoniowej Gérard Gnanhouan rozegrał do tej pory 6 meczów. Występował w eliminacjach do Mistrzostw Świata 2006, jednak stracił miejsce w składzie na rzecz Jeana-Jacques'a Tizié po porażce 2:3 z Kamerunem we wrześniu 2005. W 2006 był rezerwowym bramkarzem na Pucharze Narodów Afryki (2. miejsce) oraz Mistrzostwach Świata w Niemczech, z których jego drużyna odpadła po fazie grupowej.

</doc>
<doc id="535578" url="https://pl.wikipedia.org/wiki?curid=535578" title="System Palladiusza">
System Palladiusza

System Palladiusza (ros. транскрипционная система Палладия) lub rosyjska transkrypcja sinologiczna – transkrypcja języka chińskiego za pomocą cyrylicy, używana w Rosji. W drugiej połowie XIX wieku podwaliny pod nią położył archimandryta Palladiusz (Piotr Kafarow, 1817–1878), członek rosyjskiej misji w Pekinie i rosyjski sinolog, a także autor nieukończonego słownika chińsko-rosyjskiego, który ostatecznie ukazał się w 1889 roku. Rosyjska transkrypcja nosi jego imię. Oparta jest na niej także rosyjska transkrypcja języków koreańskiego i japońskiego.
Opis transkrypcji Palladiusza, wraz z porównaniem z innymi narodowymi transkrypcjami języka chińskiego (angielskimi, francuskimi, niemieckimi, polskimi), można znaleźć w artykule Witolda Jabłońskiego o transkrypcjach języka chińskiego w Roczniku Orientalistycznym z 1934 roku. Jest tam porównanie z ujednoliconą transkrypcją polską (wówczas przedstawioną jako projekt, ale następnie przyjętej przez Polską Akademię Umiejętności i obowiązującą w polskiej sinologii do końca lat 90., tu dalej w skrócie: PAU).
Zmodyfikowaną, zaadaptowaną (powierzchownie) transkrypcję Palladiusza stosuje się także w piśmiennictwie ukraińskojęzycznym – po mechanicznej zamianie rosyjskiego "и" na "і", "ы" na "и", "е" na "є", "э" na "е" oraz "ё" na "ьо".
Palladyzmy, czyli niepoprawne sinicyzmy w tekstach polskich.
Z języka rosyjskiego, poprzez transkrypcję o. Palladiusza, trafiła do języka polskiego seria błędnych sinicyzmów (niezgodnych z rzeczywistą fonetyką języka chińskiego), m.in. żeńszeń (zamiast poprawniejszego: "żenszen", pinyin: "renshen"), "Tiańszań" (wyparte dziś przez poprawne Tienszan, pinyin: "Tian Shan"), hunwejbini (zamiast poprawniejszego: "hungwejpingowie", pinyin "hongweibing"), chunchuz, czy nawet koreańskie Phenian (zamiast poprawnego: "Pjongjang", czytane: ""pchiong-jang" – NB. czytanie: "fenian" jest podwójnym błędem – interpretowania że "ph" należy czytać jak francuskie "ph"", tymczasem język koreański w ogóle nie posiada dźwięku "f").
Na przełomie XIX i XX wieku korzystanie z niej było popularne wśród polskich autorów piszących o Chinach, którzy wiedzę często czerpali z drugiej ręki z rosyjskich źródeł. Na przykład częściowo na niej oparty jest zapis terminologii chińskiej (nazw własnych) w powieści przygodowej o Chinach Wacława Sieroszewskiego pt. "Zamorski diabeł (Jan-Gui-Tzy)". Także imiona chińskie w pracach o kulturze i filozofii Wschodu Stanisława Jedynaka – oparte w całości na literaturze rosyjskojęzycznej – są naszpikowane "palladyzmami", czyli takimi błędnymi spolszczeniami za pośrednictwem rosyjskiego. Palladyzmy mają się dobrze także w literaturze przełomu XX i XXI wieku, por. np. Konrad T. Lewandowski, "Zderzenie z legendą", "Fantastyka – wydanie specjalne", nr 3 (20) 2008, s. 35-45.
Każdy system transkrypcji jakiegoś języka źródłowego (A) na jakiś język docelowy (B) jest systemem zamkniętym i specyficznym i nie da się go łatwo "przełożyć" na język trzeci (C) z użyciem normalnego systemu transkrypcji języka B na język C. Konwencje systemu transkrypcji często – aby oddać dźwięki niewystępujące w języku docelowym – są niezgodne z normalną ortografią języka docelowego lub przynajmniej wykorzystują zestawienia liter normalnie w języku B niewystępujące. Interpretowanie transkrypcji Palladiusza jak normalnej ortografii rosyjskiej i stosowanie do niej zwykłych zasad transkrypcji czy transliteracji języka rosyjskiego na język polski – jest wielkim nieporozumieniem; przy czym należy zwrócić uwagę, że jeszcze większe przekłamania mogą wystąpić w przypadku kalkowania zachodnich transliteracji z uwagi na większe różnice w brzmieniu pomiędzy językami francuskim czy angielskim i polskim.
System Palladiusza posiada wiele specyficznych konwencji, niezgodnych z normalną ortografią rosyjską (np. "чж", "цз", "юй"). Dodatkowo jedna z nich została zlikwidowana wskutek reformy ortografii rosyjskiej z 1918, poprzez likwidację pisania tzw. twardego znaku "-ъ" kończącego słowa, wprowadzając w ten sposób ułomność (asymetrię) do oryginalnej koncepcji Palladiusza. Chodzi o różnicowanie chińskiego "-ng" i "-n" przy pomocy odpowiednio rosyjskiego "-нъ" i "-нь" (język rosyjski nie zna dźwięku "[ng]") – co dziś jest oddawane przez "-н" i "-нь".
Poprawne polskie sinicyzmy (zapożyczenia z języka chińskiego w języku polskim) powinny być jakimś kompromisem między fonetyką chińską a fonetyką polską, bez interwencji języka pośredniczącego. ""Palladyzmy" (podobnie jak "wade-giles-izmy"") tego kryterium nie spełniają.
Typowe "palladyzmy".
Typowe skutki błędnej interpretacji transkrypcji Palladiusza to: 

</doc>
<doc id="535580" url="https://pl.wikipedia.org/wiki?curid=535580" title="Herb Brańska">
Herb Brańska

Herb Brańska – jeden z symboli miasta Brańsk w postaci herbu, który używany jest od XV wieku.
Wygląd i symbolika.
Herb przedstawia w czerwonym polu herbowym rycerza w białej zbroi, trzymającego wzniesiony poziomo nad głową miecz, dosiadającego białego konia, wspiętego w skoku. Koń z jeźdźcem skierowani są w heraldycznie prawą stronę. Elementy uprzęży końskiej i płaszcz rycerza barwy błękitnej. Rycerz ma tarczę barwy błękitnej, z podwójnym złotym krzyżem (umieszczona jest ona centralnie w herbie miasta). Całość tworzy godło litewskie, Pogoń.

</doc>
<doc id="535581" url="https://pl.wikipedia.org/wiki?curid=535581" title="Dekanat czerski">
Dekanat czerski



</doc>
<doc id="535584" url="https://pl.wikipedia.org/wiki?curid=535584" title="Retinopatia barwnikowa">
Retinopatia barwnikowa

Retinopatia barwnikowa, barwnikowe zwyrodnienie siatkówki () – choroba rozpoczynająca się w okresie młodzieńczym, związana z odkładaniem się barwnika w siatkówce oka, z wtórnymi do tego procesu zaburzeniami krążenia w obrębie siatkówki i postępującym pogorszeniem wzroku, związanym ze zmianami zanikowymi siatkówki i utratą komórek siatkówki. Początkowo zmiany zanikowe dotyczą tylko fotoreceptorów i nabłonka barwnikowego siatkówki, a w późniejszych fazach choroby także komórek warstw wewnętrznych.
Objawy.
Choroba ma charakter dziedziczny, postępujący. Pierwszym jej objawem jest pogorszenie widzenia w ciemności, a okresowo wręcz ślepota nocna (nyktalopia). Na tym etapie choroby mogą nie występować żadne obiektywne objawy, które można stwierdzić w badaniach dodatkowych (np. fundoskopia). W późniejszym okresie pojawiają się brunatne komórki barwnikowe (tzw. "ciałka kostne"), początkowo w okolicy „równikowej” siatkówki obejmując ją stopniowo całą. Sukcesywnie pogarsza się widzenie, zaburzeniu ulega widzenie obwodowe, które może doprowadzić do tzw. widzenia lunetowego, czyli ograniczenia pola widzenia obwodowego tak, że zostaje zachowane tylko widzenie centralne, które można porównać do widzenia przez lunetę lub lornetkę.
W dalszym etapie dołączają się zmiany w obrębie tarczy nerwu wzrokowego – tarcza stopniowo traci różowy kolor na rzecz woskowego, co związane jest z zanikiem nerwu wzrokowego.
Na tym etapie choroby pojawia się ślepota.
Leczenie.
Nieznane są metody skutecznego leczenia tej choroby.
Istnieją próby leczenia z lekami rozszerzającymi naczynia, dużymi dawkami witaminę A i witaminę E, bFGF ("basic fibroblast growth factor" – czynnik wzrostu fibroblastów).
Pewne nadzieje wiąże się z terapią genową, próbami modyfikacji apoptozy czy transplantacją siatkówki.
W przypadku osób młodych ważne są zalecenia co do zdobywania zawodu, którego wykonywanie jest możliwe przez osobę słabo widzącą lub nawet ociemniałą oraz poradnictwo genetyczne, gdyż choroba, w zależności od typu dziedziczenia, przebiega z różnym nasileniem.
Częściowe odzyskanie wzroku jest możliwe dzięki zastosowaniu implantu opracowanego przez niemieckich naukowców w ramach projektu EPI-RET. Implant ten przetwarza obrazy na sygnały nerwowe. Niezbędne dane są przesyłane bezprzewodowo przez nadajnik w oprawce okularów do implantu wewnątrz oka. Umożliwia to widzenie plam światła i odróżnianie niektórych kształtów.

</doc>
<doc id="535585" url="https://pl.wikipedia.org/wiki?curid=535585" title="Boubacar Barry">
Boubacar Barry

Boubacar „Copa” Barry (ur. 30 grudnia 1979 w Marcory) – piłkarz z Wybrzeża Kości Słoniowej występujący na pozycji bramkarza, reprezentant swojego kraju.
Boubacar Barry rozpoczynał karierę w swojej ojczyźnie, skąd wyjechał do Francji w 2001 roku. W Stade Rennais występował przez dwa i pół sezonu, nie debiutując nawet w Ligue 1. W 2003 przeniósł się do belgijskiego KSK Beveren, gdzie był podstawowym bramkarzem. W 2004 był wraz z klubem z Beveren finalistą Pucharu Belgii. W 2007 roku przeniósł się do KSC Lokeren.
Kariera reprezentacyjna.
W reprezentacji Wybrzeża Kości Słoniowej Barry rozegrał do tej pory 78 meczów. Zaliczył jeden występ na Pucharze Narodów Afryki 2006, na którym jego drużyna zajęła 2. miejsce. W reprezentacji Henriego Michela był również na Mistrzostwach Świata w Niemczech, jednak w roli rezerwowego bramkarza drużyny, która odpadła już w fazie grupowej. Swój jedyny występ na Mundialu zaliczył w pożegnalnym meczu przeciwko Serbii i Czarnogórze (3:2).

</doc>
<doc id="535588" url="https://pl.wikipedia.org/wiki?curid=535588" title="Anna Alojza Chodkiewicz">
Anna Alojza Chodkiewicz

Anna Alojza Chodkiewicz (ur. 1600, zm. 27 stycznia 1654) – księżna herbu Ostrogski, żona hetmana Jana Karola Chodkiewicza.
Życiorys.
Urodziła się w 1600 w arystokratycznej rodzinie Ostrogskich. Była córką księcia Aleksandra wojewody wołyńskiego i Anny z Kostków herbu Dąbrowa. 28 listopada 1620 odbył się jej ślub z 50-letnim hetmanem wielkim litewskim Janem Karolem Chodkiewiczem. Małżeństwo trwało niespełna rok, podczas bitwy pod Chocimiem hetman ciężko zachorował i zmarł 24 września 1621. Mimo iż o jej rękę starało się wielu arystokratów polskich i litewskich do końca życia pozostała niezamężna. Pod wpływem matki gorliwej katoliczki i jezuitów (ojca obrońcę prawosławia, przeciwnika unii brzeskiej, nie pamiętała, zmarł gdy miała zaledwie 3 lata), poświęciła się pracy misjonarskiej i charytatywnej. Prowadziła ascetyczny tryb życia, wiele czasu spędzała na medytacjach i modłach, często pokutowała, pościła i biczowała ciało. Zrezygnowała z uciech cielesnych, pojawiły się plotki, że związek z hetmanem był nie skonsumowany, że było to "białe małżeństwo". Odnotował to m.in. Kasper Niesiecki: "jako niektórych opinia świadczy, ta zacna para, sekretną przed Bogiem umowę na wspólną czystość zezwoliwszy, przystojnym małżeństwa pretekstem cnotę nienaruszonego panieństwa pokrywała."
W 1622 wybudowała w Ostrogu kościół i kolegium jezuickie, utrzymywała tam też konwikt dla ubogiej młodzieży szlacheckiej. Fundowała także budowę szpitali i przytulisk dla biednych. 
Po śmierci matki w 1635 stała się dziedziczką ogromnego majątku, należało do niej 16 miast, 153 wsie oraz 1/3 miasta Jarosław. Dobra jarosławskie przypadły siostrze Katarzynie, siostrzeńcom Aleksandrowi Michałowi i Konstantemu oraz księżniczce Annie Alojzie. Faktyczną opiekę nad miastem sprawowała hetmanowa. Była fundatorką wielu kościołów, klasztorów i szkół katolickich, które budowano na terenach jej majątków ziemskich. Było to przyczyną niezadowolenia wśród zamieszkałej tam ludności, w większości wyznania prawosławnego. Tym bardziej, że często darowizny na rzecz jezuitów i kościoła katolickiego były przedtem w posiadaniu prawosławnych i bywały im siłą odbierane. Oddanie jezuitom wybudowanego przez jej dziada Konstantego Wasyla szpitala dla dyzunitów oraz przeniesienie z cerkwi prawosławnej i pochowanie w cerkwi unickiej szczątków jej ojca Aleksandra, spowodowało otwarty konflikt z jej poddanymi, w Ostrogu doszło do starć zbrojnych ze służbą Ostrogskiej. Sytuację opanowano dopiero po wkroczeniu wojsk księcia Dominika Zasławskiego ordynata ostrogskiego. Wielu uczestników zamieszek skazanych na śmierć uwolniła osobista interwencja księżnej, jednak decyzją sądu szlacheckiego obligatoryjnie wprowadzono w dobrach ostrogskich kościół unicki.
 W 1648 podczas powstania Chmielnickiego uchodząc przed kozakami opuściła Ostróg, zabierając ze sobą szczątki męża udała się wpierw do Krakowa, a potem do Wielkopolski, zatrzymała się tam w majątku ziemskim Racot należącym do Wolffowej, której pierwszym mężem był kuzyn księżnej Stanisław Kostka. Opuszczony Ostróg został przez kozaków spalony a ludność wymordowana. Po zawarciu ugody zborowskiej łożyła fundusze na odbudowę i uposażenie zburzonego ostrogskiego kolegium jezuickiego. W sporządzonym w 1653 testamencie zapisała wiele datków na klasztory i kolegia jezuickie. Swoje klejnoty i kosztowności przekazała na uposażenie kościoła jezuickiego w Ostrogu.
Zmarła 27 stycznia 1654 w Racocie. Zwłoki księżnej zostały przewiezione do Krakowa, została pochowana tymczasowo w nowicjackim jezuickim kościele św. Macieja.
Wojny w które uwikłana była w tym czasie Rzeczpospolita uniemożliwiały uroczysty pogrzeb. Po śmierci księżna kreowana była przez jezuitów i kler katolicki jako wzór do naśladowania, osobę niemal świętą. Na jej cześć powstały utwory pochwalne, panegiryki np:
ks. jezuita Andrzej Kanon napisał "Flores Sepulchrales 1654" czy "Grantiae Parentales" napisany przez ostrogskich jezuitów. Pojawiały się informacje donoszące o rzekomych cudach powstających za jej sprawą. Jezuici nie zapomnieli o swej protektorce w 1722 sprowadzili szczątki Anny Alojzy i jej męża hetmana Jana Chodkiewicza do Ostroga, 12 października 1722 odbył się uroczysty pogrzeb, małżonkowie spoczęli w nowym kościele jezuickim pw. Matki Boskiej.

</doc>
<doc id="535589" url="https://pl.wikipedia.org/wiki?curid=535589" title="Schlawe">
Schlawe

Geografia.
Polska.
Dawna nazwa miejscowości:

</doc>
<doc id="535591" url="https://pl.wikipedia.org/wiki?curid=535591" title="Pierwotne zwyrodnienie barwnikowe siatkówki">
Pierwotne zwyrodnienie barwnikowe siatkówki



</doc>
<doc id="535592" url="https://pl.wikipedia.org/wiki?curid=535592" title="Dystrofia pręcikowo-czopkowa">
Dystrofia pręcikowo-czopkowa



</doc>
<doc id="535594" url="https://pl.wikipedia.org/wiki?curid=535594" title="Zwyrodnienie barwnikowe siatkówki">
Zwyrodnienie barwnikowe siatkówki



</doc>
<doc id="535597" url="https://pl.wikipedia.org/wiki?curid=535597" title="Ian Cox">
Ian Cox

Ian Gary Cox (ur. 25 marca 1971 w Croydon), piłkarz reprezentujący Trynidad i Tobago, grający na pozycji obrońcy.
W 1994 roku Ian Cox trafił z małego zespołu Carshalton Athletic, który nie grał w żadnej lidze, do Crystal Palace za 35.000 funtów. W londyńskim klubie nie grał zbyt wiele i w 1996 roku trafił do zespołu Bournemouth, który nie zapłacił za niego ani funta. Początkowo właśnie w Crystal Palace Cox grał jako pomocnik, dopiero w Bournemouth przekwalifikowano go na obrońcę, gdzie przez pewien czas grał w jednej linii z Rio Ferdinandem. W Bournemouth Cox spędził 4 lata i rozegrał ponad 170 meczów ligowych. W 2000 roku trafił do Burnley, a w latach 2003-2008 był graczem Gillingham. W sezonie 2008/2009 był piłkarzem amatorskiego Maidstone United, w którym zakończył karierę.
Rodzice Coxa pochodzą z Trynidadu i Tobago, ale Ian urodził się w Wielkiej Brytanii na przedmieściach Londynu. Jednak nie miał żadnych szans na grę w reprezentacji Anglii, toteż zdecydował się reprezentować kraj swoich rodziców. W reprezentacji Trynidadu i Tobago Cox debiutował 18 stycznia 2000 roku w przegranym 0:1 meczu z reprezentacją Maroka. Po przegranych kwalifikacjach do MŚ w Korei i Japonii Cox zdecydował, że kończy reprezentacyjną karierę, by skoncentrować się tylko na występach w Burnley FC. Jednak w 2004 roku za namową selekcjonera Leo Beenhakkera wrócił do reprezentacji i pomógł jej w awansie do Mistrzostw Świata w Niemczech, gdzie był rezerwowym obrońcą i nie zagrał ani minuty. A po remisie ze Szwecją (0:0) i porażkach z Anglią (0:2) oraz Paragwajem (0:2) reprezentacja Trynidadu i Tobago wróciła do domu po fazie grupowej.

</doc>
<doc id="535601" url="https://pl.wikipedia.org/wiki?curid=535601" title="Wierchporoniec">
Wierchporoniec

Wierchporoniec, Wierch Poroniec (nazwa gwarowa Poroniec) – zalesiony grzbiet górski o wysokości 1105 m n.p.m., który według przyjętych przez większość geografów granic mezoregionów znajduje się na Pogórzu Bukowińskim (część Pogórza Spisko-Gubałowskiego), na jego granicy z Tatrami. Przebiega przez niego droga Oswalda Balzera z Zakopanego do Morskiego Oka oraz droga przez Bukowinę Tatrzańską do polsko-słowackiego przejścia granicznego w Łysej Polanie. Odległość do Zakopanego – 17,6 km, do Łysej Polany – 3,7 km. Znajduje się tutaj płatny parking dla samochodów osobowych. W lasach wokół wierchu występują jelenie, głuszce, czasami niedźwiedzie i wilki. w 1895 r. w polowaniu na niedźwiedzia na Wierchporońcu brał udział Henryk Sienkiewicz.
Dawniej na szczycie Wierchporońca i pod nim znajdowała się wypasana polana Poroniec. Właśnie od niej pochodzi nazwa szczytu. Według "Wielkiej encyklopedii tatrzańskiej" Zofii i Witolda Henryka Paryskich podczas wymowy nie odmienia się pierwszego członu nazwy Wierch Poroniec. Prawidłowo mówi się: z Wierchporońca, na Wierchporońcu. Obydwa człony nazwy powinny być pisane razem. Tej formy nazwy używa też w swoich przewodnikach Józef Nyka.

</doc>
<doc id="535603" url="https://pl.wikipedia.org/wiki?curid=535603" title="Skala Fujity">
Skala Fujity

Skala Fujity lub skala Fujity–Pearsona – skala oceniająca poziom intensywności tornad na podstawie zniszczeń zabudowy i rzadziej roślin. Opracował ją w 1971 roku Tetsuya „Ted” Fujita z Uniwersytetu w Chicago, we współpracy z Allenem Pearsonem. Rozwinęli ją w 1973 r. o długość i szerokość ścieżek.
1 lutego 2007 skala Fujity została zaktualizowana do Ulepszonej Skali F (Skala EF ang. "Enhanced F Scale"), gdzie zniszczenia podzielone są na klasy w odniesieniu do konkretnych rodzajów konstrukcji obiektów budowlanych. Pozwala to sprawniej posługiwać się nią na terenie Stanów Zjednoczonych.
Skala Fujity.
Siedem kategorii w kolejności od najmniejszej siły (F6 nie jest używana):
Tabela ta prezentuje częstotliwość występowania tornad w Stanach Zjednoczonych. Częstotliwość tornad o sile powyżej F2 są znacznie mniejsze poza USA. W Kanadzie, Bangladeszu oraz we wschodnich Indiach i obszarach sąsiadujących także często występują silne tornada, lecz nie są tam prowadzone dokładne statystyki.
Ulepszona skala Fujity.
W USA od lutego 2007 roku wprowadzono do użytku nową, zmodyfikowaną skalę Fujity. Podobnie jak starsza wersja, ta skala również określa siłę tornada na podstawie zniszczeń. Wprowadzono w niej pewne ulepszenia: zwiększono różnorodność konstrukcji, które mogą potencjalnie ulec uszkodzeniu lub zniszczeniu przez tornado. Uwzględniono także solidność i jakość konstrukcji. Uległy zmianie szacowane wartości prędkości wiatru na poszczególnych stopniach skali. 

</doc>
<doc id="535604" url="https://pl.wikipedia.org/wiki?curid=535604" title="Synagoga w Bielsku">
Synagoga w Bielsku

Synagoga w Bielsku-Białej – synagoga, która znajdowała się w Bielsku (od 1951 roku Bielsko-Biała), na Dolnym Przedmieściu, między dzisiejszymi ulicami Adama Mickiewicza i 3 Maja. Zniszczona podczas II wojny światowej.
Historia.
Synagoga została zbudowana w latach 1879–1881 według projektu Ludwika Schöne i Karola Korna w stylu neomauretańskim z akcentami neoromańskimi i była kopią powstałej rok wcześniej synagogi w węgierskim Szombathely autorstwa Ludwika Schöne. Gmina żydowska w Bielsku postanowiła wybudować nową synagogę w marcu 1879 roku. Po uroczystym otwarciu 22 września 1881 roku doszło do konfliktu między pierwotnym autorem planów Ludwikiem Schöne a Karolem Kornem, bowiem prasa podała wyłącznie nazwisko Korna jako architekta i wykonawcy świątyni. Schöne poinformował prasę, że Korn sprawował czynności architekta prowadzącego budowę, natomiast plany, detale artystyczne jak i obliczenie kosztów pochodziły z biura architektonicznego Ludwika Schöne w Wiedniu. Wykonawcą budowlanym synagogi była firma inżyniera Rosta z Białej.
Stanowiła charakterystyczny akcent architektoniczny miasta, posiadała attykę, liczne sterczyny z kopułami, neoromańskie okna oraz dwie ośmioboczne wieże z hełmami. Budowlę otaczała bujna zieleń. Główne wejście znajdowało się od strony ulicy Mickiewicza.
Podczas II wojny światowej, 13 września 1939 roku synagoga została doszczętnie zniszczona; zachowały się jedynie fundamenty i część piwniczna budynku. W latach 60. XX wieku zbudowano w jej miejscu modernistyczny gmach, w którym otworzono Galerię Bielską BWA.
W 1991 roku Komitet Obywatelski wmurował na zachodniej ścianie BWA tablicę pamiątkową.
W 2015 roku Matthias Seitner, inżynier architekt z Wiednia, wykonał wirtualną rekonstrukcję bielskiej synagogi, którą zaprezentował w 2017 roku w Galerii Bielskiej BWA znajdującej się w miejscu zburzonej synagogi.

</doc>
<doc id="535608" url="https://pl.wikipedia.org/wiki?curid=535608" title="Kolonia Boże Dary">
Kolonia Boże Dary

Kolonia Boże Dary (niem. "Kolonie Boerschächte" lub "Böerschächte") – osiedle patronackie kopalni "Böer" ("Boże Dary") oraz historyczna część Katowic, położona w południowej części jednostki pomocniczej Kostuchna, wzdłuż ulicy Tadeusza Boya-Żeleńskiego. 
Pierwsza zabudowa kolonii powstała w na początku XX wieku, a wraz z nią wybudowano obiekty użyteczności publicznej, w tym szkołę i gospodę, a także sporych rozmiarów dom noclegowy dla samotnych górników. Obszar kolonii zmieniał się z biegiem czasu, a także została ona częściowo wyburzona w latach 70. XX wieku pod nowe budownictwo mieszkaniowe. W 2005 roku w kopalni Boże Dary zakończono wydobycie węgla kamiennego.
Geografia.
Boże Dary graniczą od północy z resztą Kostuchny, natomiast z pozostałych trzech stron jest otoczony przez lasy, z czego dalej na wschód od kolonii znajduje się osada Siągarnia oraz rezerwat przyrody Las Murckowski, na południe tyska dzielnica Czułów, zaś na zachód katowicka dzielnica Podlesie. Kolonia położona jest w mezoregionie Wyżyna Katowicka (341.13), na obszarze Płaskowyżu Katowickiego zbudowanego z utworów karbońskich. Pod utworami powierzchniowymi, znaczną część Bożych Darów stanowią utwory karbońskie, zaś wschodnią plejstoceńskie gliny zwałowe oraz utwory glacjalne i fluwioglacjalne. 
Obszar Bożych Darów znajduje się w zlewni kilku rowów, z czego na wschód od zabudowy przepływa Rów Zofia i Rów Murckowski, zaś na północny zachód od osiedla Rów Malownik. Są to dopływy Mlecznej. Do bardziej wartościowych obszarów leśnych w rejonie Bożych Darów należy buczyna pomiędzy Murckami a Kostuchną, stanowiące zbiorowisko leśne z wartościowym starodrzewem bukowym. Na północ od likwidowanej kopalni "Boże Dary" znajduje się zwałowisko o powierzchni około 25 hektarów. Było ono przez kopalnię podjęte rekultywacji m.in. poprzez nasadzenia krzewów i zasianie trawy. 
Historia.
Początki kolonii Boże Dary związane są z powstałą w latach 1901–1903 kopalnią węgla kamiennego "Böer" (od 1937 roku "Boże Dary"), powstałą na terenie zwanym "Dudowym Gajem". Przy kopalni powstało osiedle patronackie, a wraz z nim dom noclegowy oraz oddana do użytku 1 maja 1916 roku szkoła. W związku z powstaniem kolonii zmieniła się też struktura narodowościowa Kostuchny – pojawiła się ludność niemiecka, którą stanowił głównie dozór kopalni średniego i wyższego szczebla. Dnia 11 sierpnia 1919 roku w kopalni "Böer" ("Boże Dary") rozpoczął się strajk górników. W 1922 roku tereny kolonii Boże Dary włączono do Polski. W tym czasie zmieniono nazwę kopalni i kolonii na "Börea", a głównej ulicy z Friedrichstrasse na ulicę Pawią.
Kolonia ta podlegała bezpośredniej administracji księcia pszczyńskiego do 1923 roku, kiedy to Boże Dary o powierzchni 215 hektarów włączono do gminy Podlesie. W maju 1939 roku obszar kolonii zamieszkiwały 1 103 osoby. Na początku września 1939 roku teren kolonii Boże Dary został zajęty przez Niemcy, którzy rozpoczęli przemiany w administracji i szkolnictwie, a także zaczęto prześladować ludność polską. W dniu 25 września 1939 roku zmieniono nazwę kopalni na "Böerschachte". Dnia 27 stycznia 1945 roku do Kostuchny wkroczyła Armia Czerwona – silniejszy punkt oporu Niemcy zorganizowali na przykopalnianej hałdzie. 
W 1954 roku po utworzeniu w Bożych Darach Osiedlowej Rady Narodowej kolonię włączono do Kostuchny, natomiast w dniu 27 maja 1975 roku Boże Dary włączono wraz z cała Kostuchną do Katowic. Rok później, 1 stycznia 1976 roku połączono kopalnię "Boże Dary" z zakładem "Murcki". Na początku lat 70. XX wieku w rejonie obecnego placu J. Filaka wyburzono osiedle domów z początku XX wieku, a w ich miejsce powstał kompleks składający się z czteropiętrowych bloków mieszkalnych. Jednocześnie zasypano staw oraz ograniczono obszary terenów zielonych. W 1980 roku w Bożych Darach mieszkało 2 610 osób. Dnia 30 czerwca 2015 roku Spółka Restrukturyzacji Kopalń nabyła Ruch "Boże Dary" kopalni "Murcki-Staszic" i ze względu na brak opłacalności ekonomicznej przeznaczono go do likwidacji.
Architektura i urbanistyka.
Kolonia Boże Dary powstała jako osiedle patronackie przy kopalni "Böer" ("Boże Dary") dla jej pracowników. Koncepcję osiedla zaprojektował główny inspektor budowlany księcia pszczyńskiego Alfred Malpricht. Do realizacji ostatecznie przeznaczono skromniejszy jej wariant, lecz zachowano spójny i funkcjonalny układ urbanistyczny w ramach w koncepcji miasta-ogrodu. Wybudowano bogate w detale architektoniczne budynki, a prócz domów mieszkalnych zapewniono dostęp do podstawowych usług, w tym do szkoły i gospody. Przy osiedlu wybudowano linię kolejową, a na wysokości osiedla stację kolejową z dworcem kolejowym, w którym ulokowano restaurację. Łącznie do 1928 roku na terenie kolonii Boże Dary na polecenie księcia pszczyńskiego wybudowano budynki mieszczące 39 mieszkań dla urzędników, 269 mieszkań robotniczych oraz dom noclegowy.
Dawny dom noclegowy dla samotnych górników przy ulicy T. Boya-Żeleńskiego 83 jest najbardziej okazałym budynkiem w Bożych Darach. Obecnie stanowi on siedzibę Miejskiego Domu Kultury „Południe” w Katowicach, a także znajdują się lokale użytkowe oraz mieszkania. Swoją siedzibę w tym gmachu ma też Rada i Zarząd Jednostki Pomocniczej nr 21 Kostuchna.
Zabudowa kolonii górniczej została objęta ochroną konserwatorską; są to następujące budynki:
Gospodarka i transport.
Po zakończeniu wydobycia węgla kamiennego w Ruchu "Boże Dary" w 2015 roku, na obszarze Bożych Darów pozostały jeszcze bądź powstały nowe zakłady prowadzące działalność w innych gałęziach gospodarki, znajdujące się głównie w rejonie likwidowanej kopalni. Wśród nich są: firma budowlana o specjalności instalacyjno-drogowej, zakład prowadzący roboty ziemne i wynajmujący sprzęt budowlany, oddział producenta systemów bezpieczeństwa w transporcie kolejowym, drukarnia, producent węży przemysłowych czy laboratorium badań środowiskowych.
Głównym ciągiem komunikacyjnym Bożych Darów jest ulica Tadeusza Boya-Żeleńskiego, łącząca od północy Boże Dary z resztą dzielnicy Kostuchna, natomiast od południa z drogą krajową nr 86 i dalej z Tychami. Jest to droga powiatowa o klasie drogi zbiorczej. Drogą tą poruszają się autobusy transportu miejskiego kursującego na zlecenie Zarządu Transportu Metropolitalnego. W Bożych Darach znajdują się następujące przystanki: Kostuchna Osiedle, Kostuchna Kopalnia Murcki, Kostuchna Zakłady i Kostuchna Granica [nż]. Zatrzymuje się na niej pięć linii autobusowych, w tym jedna nocna i łączą one dzielnicę z pozostałymi częściami Katowic oraz sąsiednimi miastami.
Północną stroną Bożych Darów biegnie używana przez pociągi towarowe linia kolejowa nr 142, a na niej znajduje się m.in. stacja Katowice Kostuchna. Powstanie linii związane jest za sprawą Towarzystwa Kolei Prawego Brzegu Odry, powstałego w 1868 roku. Linię kolejową łączącą Szopienice Północne i Dziedzice przez Murcki, Kostuchnę, Tychy i Pszczynę oddano do użytku 24 czerwca 1870 roku. Była to wówczas część linii łączącej Wrocław z Dziedzicami przez Tarnowskie Góry, Bytom, Siemianowice Śląskie, Murcki i Pszczynę. W latach 2018–2020 trwała przebudowa linii kolejowej nr 142 na całym odcinku Katowice Ligota – Tychy.
Społeczeństwo.
Działalność edukacyjną w kolonii Boże Dary zainaugurowano 1 maja 1916 roku w nowo wybudowanej szkole, której koszt budowy wyniósł 80 tysięcy marek. Była to szkoła trzyklasowa, do której uczęszczało 157 uczniów. Pierwszym nauczycielem był Boczek z Wartogłowca. Dnia 1 października 1925 roku w kolonii utworzono szkołą dla mniejszości niemieckiej, w której rozpoczęło naukę 58 uczniów. W latach międzywojennych założono też ochronkę dla dzieci przy szkole, którą otwarto 2 października 1933 roku. Nową szkołę powszechną na terenie kolonii Boże Dary wybudowano w 1934 roku. W tym czasie do szkoły na terenie kolonii uczęszczało 316 dzieci. Obecnie w Bożych Darach funkcjonuje Zespół Szkolno-Przedszkolny nr 10, na który składa się Miejskie Przedszkole nr 41 z oddziałami integracyjnymi (ul. J. Koraszewskiego 6) oraz Szkoła Podstawowa nr 29 im. Żwirki i Wigury (ul. K. Lepszego 2). W 2021 roku do przedszkola uczęszczały 202 dzieci, zaś do szkoły podstawowej 226 uczniów.
W dniu 1 marca 1953 roku przy ulicy T. Boya-Żeleńskiego 96 otwarto budynek Zasadniczej Szkoły Górniczej. Przy niej, 1 września 1958 roku zainaugurowano działalność Szkoły Dokształcającej Zawodowej Głównych Warsztatów Naukowych. Dwa lata później otwarto przyzakładową Zasadniczą Szkołę Zawodową dla Pracujących, a w 1962 roku Technikum Górnicze. Obecnie przy ulicy T. Boya-Żeleńskiego 96 funkcjonuje Technikum Nr 15 im. Tomasza Klenczara. 
W 1922 roku przy kopalni "Börea" ("Boże Dary") powstała licząca 18 osób orkiestra muzyczna, zaś dwa lata później, w 1924 roku Towarzystwo Czytelni Ludowych założył w kolonii wypożyczalnię książek. Dnia 27 maja 1934 roku na boisku szkolnym odbył się zjazd chórów i szkolnych zespołów artystycznych. W czerwcu 1977 roku w wyniku połączenia kopalń "Murcki" i "Boże Dary" powstał wspólny klub sportowy MK Górnik Katowice. W 2012 roku powołano Uczniowski Klub Sportowy Murki Kostuchna Górnik Katowice, jako kontynuatora Klubu Sportowego MK Górnik Katowice. W MK Górniku Katowice prowadzona jest drużyna seniorów w piłce nożnej, która w sezonie 2020/2021 rozgrywała swoje mecze ligowe w klasie okręgowej. Siedziba klubu znajduje się w Murckach, natomiast stadion z 900 miejscami jest na terenie Bożych Darów, przy ulicy T. Boya-Żeleńskiego 98.

</doc>
<doc id="535610" url="https://pl.wikipedia.org/wiki?curid=535610" title="KWK Boże Dary">
KWK Boże Dary



</doc>
<doc id="535613" url="https://pl.wikipedia.org/wiki?curid=535613" title="Metaetyka">
Metaetyka

Metaetyka – dział etyki, jeden z trzech głównych obok etyki normatywnej i opisowej. Obejmuje między innymi zagadnienia wolności woli, odpowiedzialności moralnej i przedmiotu oceny etycznej, lecz włącza je przede wszystkim od strony znaczenia uwikłanych w te zagadnienia podstawowych pojęć, poddając te pojęcia analizie logicznej. W sensie węższym metaetyka zajmuje się pewnymi wyodrębnionymi zagadnieniami, z których dwa – od czasu ukształtowania się jej w odrębnych działach etyki – wysunęły się na czoło:
Początki metaetyki datuje się na pierwsze lata XX wieku, kiedy to pojawiło się dzieło George’a Edwarda Moore’a pod tytułem „Zasady etyki”. Samo słowo metaetyka oznacza zaś gnoseologiczne, logiczne i metodologiczne zagadnienia etyki normatywnej.

</doc>
<doc id="535614" url="https://pl.wikipedia.org/wiki?curid=535614" title="IG Bergbau, Chemie, Energie">
IG Bergbau, Chemie, Energie

Industriegewerkschaft Bergbau, Chemie, Energie (IG Bergbau, Chemie, Energie; IG BCE; pol. Przemysłowy Związek Zawodowy Górnictwo, Chemia, Energia) – niemiecki związek zawodowy powstały w roku 1997 w wyniku fuzji związków: IG Bergbau und Energie, IG Chemie, Papier, Keramik oraz Gewerkschaft Leder. Siedziba związku mieści się w Hanowerze.
IG BCE jest jedną z ośmiu organizacji członkowskich federacji DGB.
Zgodnie ze statutem związek reprezentuje zrzeszonych w nim pracowników, którzy zatrudnieni są w następujących przemysłach: górnictwie węgla brunatnego, chemicznym, gazowym, szklanym, górnictwie soli potasowych i pozostałym niewęglowym, gumowym, ceramicznym, tworzyw sztucznych, skórzanym, naftowym, papierniczym, rekultywacji i unieszkodliwiania odpadów, górnictwie węgla kamiennego oraz w gospodarce wodnej.
Przewodniczącym związku od początku jego istnienia do 2009 był Hubertus Schmoldt, który wcześniej pełnił funkcję przewodniczącego IG Chemie, Papier, Keramik. Od 2009 przewodniczącym jest Michael Vassiliadis.

</doc>
<doc id="535616" url="https://pl.wikipedia.org/wiki?curid=535616" title="Synagoga w Białej (Bielsko-Biała)">
Synagoga w Białej (Bielsko-Biała)

Synagoga w Białej – synagoga, która znajdowała się w Białej Krakowskiej (od 1951 roku Bielsko-Biała), w dzielnicy Lipnik, przy skrzyżowaniu dzisiejszych ulic: Krakowskiej i Kazimierza Wielkiego. Zniszczona podczas II wojny światowej.
Historia.
Została zbudowana w 1889 r. według projektu Karola Korna. 22 września tego samego roku w obecności władz lokalnych i duchowieństwa nastąpiło jej otwarcie. Uroczyste przemówienie wygłosił rabin Nathan Glaser.
Podczas II wojny światowej, 14 września 1939 r. świątynia została spalona, a jej zgliszcza następnie wyburzone.
Architektura.
Murowany budynek wzniesiono na planie prostokąta w stylu neoromańsko-mauretańskim. Na fasadzie synagogi znajdowała się wysoka arkada z portalem wejściowym i rozetą oraz neoromański ryzalit z galeryjką arkadową. Półokrągłe zakończone okna budynku, znajdujące się zarówno na fasadzie i elewacjach bocznych, posiadały mauretańskie łuki nadokienne. Wewnątrz, we wschodniej części znajdowała się trójnawowa główna sala modlitewna nakryta stropem kasetonowym, którą z trzech stron otaczały galerie dla kobiet wspartych na rzędzie filarów. Wchodziło się na nie przez osobne klatki schodowe. Salę główną poprzedzał przedsionek, nad którym wznosiła się kopuła na wysokim bębnie. Do ściany wschodniej dostawiona była apsyda, w której mieścił się Aron ha-kodesz.

</doc>
<doc id="535623" url="https://pl.wikipedia.org/wiki?curid=535623" title="Galaktyki eliptyczne">
Galaktyki eliptyczne



</doc>
<doc id="535626" url="https://pl.wikipedia.org/wiki?curid=535626" title="Compay Segundo">
Compay Segundo

Compay Segundo (właśc. Máximo Francisco Repilado Muñoz; ur. 18 listopada 1907 w Siboney, zm. 13 lipca 2003 w Hawanie) – kubański muzyk, gitarzysta i kompozytor.
Urodził się i dorastał na Kubie w mieście Santiago de Cuba. Na Kubie zyskał popularność już w latach 50., znany przede wszystkim jako bardzo dobry gitarzysta i kompozytor wielu popularnych kubańskich melodii i piosenek. W młodości grał także na klarnecie oraz bongosach. Jest także wynalazcą armonico – siedmiostrunowego instrumentu podobnego do gitary.
Jego pseudonim „Compay” wywodzi się z faktu że grał drugi głos (stąd „Segundo” – drugi) w zespole Los Compadres w latach 50. („Compadre” można przetłumaczyć jako dobry przyjaciel).
Międzynarodową sławę i uznanie zyskał w roku 1997 wraz z ukazaniem się albumu zespołu Buena Vista Social Club, w którego nagrywaniu w studiu Egrem na Kubie uczestniczył. Płyta stała się światowym bestsellerem i zdobyła nagrodę Grammy. Wystąpił w filmie dokumentalnym pod tym samym tytułem, który reżyserował Wim Wenders, film także stał się bardzo popularny i rozsławił zespół na całym świecie.
Jedną z jego najsłynniejszych kompozycji jest „Chan Chan”, który rozpoczyna zarówno płytę, jak i film, utwór ten stał się rozpoznawalny na całym świecie, Compay wykonywał go między innymi przed tak znanymi ludźmi jak papież Jan Paweł II czy Fidel Castro.
Pytany o receptę na długowieczność odpowiadał krótko: "mutton consommé" (rodzaj rosołu gotowanego na baranich kościach) i łyk rumu.
Compay Segundo zmarł 13 lipca 2003 roku z powodu ciężkiej niewydolności nerek. Po jego śmierci, na dziedzińcu najsłynniejszego hotelu w Hawanie – Hotelu Nacional odsłonięto pomnik poświęcony jego pamięci. Pomnik przedstawia Compaya z charakterystycznym kapeluszem na głowie, pudłem z gitarą i cygarem w dłoni. Stworzył go Alberto Lescaya, który był wieloletnim przyjacielem Segundo. W uroczystości odsłonięcia uczestniczyło około 100 prominentnych obywateli Kuby.
Spoczywa na Cementerio de Santa Ifigenia w Santiago de Cuba.

</doc>
<doc id="535627" url="https://pl.wikipedia.org/wiki?curid=535627" title="Gustaw Adolf Weiss">
Gustaw Adolf Weiss

Gustaw Adolf Weiss (ur. 7 stycznia 1816 w Jarosławiu, zm. 11 stycznia 1888 w Jarosławiu) – radny, członek zarządu (asesor), burmistrz miasta Jarosławia (1860–1876), członek Rady Powiatowej (1867-1876).
Życiorys.
Urodził się 7 stycznia 1816 w Jarosławiu jako syn Wilhelma i Karoliny Weiss z domu Rünge. Jego ojciec pochodził z Tropowy na Morawach, a w 1808 osiedlił się w Jarosławiu. W latach 1845–1860 pełnił funkcję członka zarządu (asesora), wiceburmistrza w latach 1860–1867 tymczasowego naczelnika gminy. Piastując urząd, przyczynił się m.in. do przywrócenia języka polskiego jako urzędowego w administracji szkolnictwie finansowanym przez miasto. Znał problemy gospodarki miejskiej. Za jego kadencji nastąpił znaczny wzrost dobrobytu miasta, zrealizowano wiele inwestycji, wybudowano gmach Gimnazjum. Do jego osiągnięć należy opracowanie regulaminu obrad Rady Gminnej, wybudowanie drewnianej szkoły na Przedmieściu Dolnoleżańskim, ponadto regulacja koryta Sanu w 1869 i budowa kolei im. Karola Ludwika. Zajmował się wykupieniem ratusza, odbudową spalonego w 1862 kościoła św. Jana, remontem i odnową cerkwi, zyskując sobie popularność i zaufanie mieszczan. Pomimo zasług, 13 stycznia 1876 Wydział Powiatowy odwołał go z funkcji burmistrza, zarzucając mu nieprawidłową gospodarkę. Odwołał się od decyzji Wydziału Powiatowego do Wydziału Krajowego, który uwzględnił jego rację, zalecając zaniechanie dochodzenia i skierowanie przeciwko wierzycielom pozwów sądowych. W 1881 przedstawił Radzie rozliczenie zaliczek pobranych z kasy miejskiej dodając, że były one niewystarczające, a niedobory pokrywał z własnych zasobów. Mieszkańcy miasta uznali że padł on ofiarą intryg oraz wadliwego systemu finansowego i ponownie wybrali go w 1879 na członka Rady Gminy. Był właścicielem folwarku w Jarosławiu na terenie do dziś określanych jako Weissówka. Zmarł 11 stycznia 1888 w Jarosławiu. Pochowany został na starym cmentarzu, gdzie ma obelisk poświęcony jego pamięci.

</doc>
<doc id="535636" url="https://pl.wikipedia.org/wiki?curid=535636" title="Umiarkowany realizm pojęciowy">
Umiarkowany realizm pojęciowy



</doc>
