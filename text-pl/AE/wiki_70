<doc id="535637" url="https://pl.wikipedia.org/wiki?curid=535637" title="Prospero Provana">
Prospero Provana

Prospero Provana, Prosper Prowana herbu własnego (ur. ?, zm. 20 września 1584 w Krakowie) – włoski szlachcic z Piemontu, kupiec i bankier krakowski, pierwszy kierownik poczty królewskiej w Polsce (1558–1562), sekretarz królewski Zygmunta Augusta (1570), starosta niegrodowy będziński, żupnik krakowski (1577–1580).
Do Polski przybył razem z bratem Traianem lub też w późniejszym czasie, za jego namową. Zajmował się handlem tkaninami, winem i solą, uzyskał polski indygenat. Zygmunt August powierzył mu organizację i kierowanie pocztą królewską, jak również na pewien czas pośrednictwo w przesyłaniu odsetek od sum neapolitańskich. Z nadania Stefana Batorego administrował żupami krakowskimi, zgromadził znaczny majątek ziemski i był właścicielem kilku kamienic w Krakowie, przewodząc tamtejszej kolonii włoskiej. Związany ze zwolennikami reformacji (być może ze względów wyznaniowych opuścił Piemont), był kalwinistą, utrzymywał także bliskie kontakty z antytrynitarzami, goszcząc u siebie między innymi Fausta Socyna. U schyłku życia dokonał jednak konwersji na katolicyzm.
Życiorys.
Pochodzenie i przybycie do Polski.
Pochodził z piemonckiej rodziny szlacheckiej, był synem Guglielma Provany lub Nicola Provany del Sabbione. Urodził się być może w Collegno, przypuszczalnie na początku lat 20. XVI wieku, dokładna data nie jest znana. Jako inne miejsce pochodzenie jego rodziny podaje się Carignano lub Caragnano.
Prawdopodobnie przybył do Polski razem ze swym starszym bratem Traianem lub też przyjechał później, za jego namową, na początku lat 50., kiedy w Piemoncie trwały prześladowania zwolenników reformacji zarządzone przez księcia Emanuela Filiberta – na takie tło i czas przyjazdu wskazuje fragment z dziennika podróży nuncjusza Ippolita Aldobrandiniego, który gościł w jednym z majątków Provany. Zapewne początkowo pozostawał w służbie królowej Bony. Stosunkowo szybko się zaaklimatyzował, a spore środki finansowe ułatwiły mu rozwijanie interesów, głównie obrotu tkaninami i winem oraz bankierstwa. W 1557 roku razem z bratem otrzymał polski indygenat, co może świadczyć o prędkim odnalezieniu się w nowym kraju. Prawdopodobnie nastawiony był na długi pobyt w Polsce.
Kierownik poczty królewskiej.
Swoją inteligencją i przedsiębiorczością zwrócił na siebie uwagę króla Zygmunta Augusta, był zresztą związany, podobnie jak brat, z kancelarią królewską (Prospero został wymieniony jako sekretarz królewski w Metryce Koronnej, w dokumencie z 4 września 1570 roku). Monarcha, prowadząc starania o otrzymanie spadku po matce, potrzebował regularnego kontaktu z Italią. W związku z tym koniecznym było zorganizowanie stałego połączenia pocztowego między Krakowem a Wenecją, na którego kierownika monarcha wyznaczył Provanę, w myśl przywileju "Ordinatio postae Cracovia Venetias praeficitur" z 18 września 1558 roku. Poczta miała kursować za pomocą rozstawnych koni. W dokumencie przewidziano, że całość kosztów (wyposażenia, personelu, pomieszczeń pocztowych i stacji na trasie) miał ponosić król, zaś dochody z opłat za przesyłki prywatne należało oddawać do skarbu królewskiego. Ponadto Provana był zobowiązany do przedstawiania rachunków za wydatki ponoszone przy prowadzeniu poczty. Przywilej nie określał jednak jego wynagrodzenia. Najpewniej tego zagadnienia dotyczyło osobne polecenie monarchy, wedle którego Prospero otrzymał roczną pensję w wysokości 300 złotych polskich. Kurierzy wyruszali z jednej z jego krakowskich kamienic (przy ulicy Floriańskiej lub w Rynku Głównym). Według Jana Ptaśnika krótka treść przywileju i niewielka liczba szczegółowych informacji to efekt braku jasnej koncepcji funkcjonowania poczty. 
Provana kierował pocztą przez cztery lata, do 1562 roku. Brak jest szczegółów na temat jego działalności w tej roli, a brak dochodów z poczty może wskazywać, że nie szło mu najlepiej. Jako ostateczny powód cofnięcia nadanego Provanie przywileju wymienia się jego konflikt z rodziną Thurn-Taxisów, która kontrolowała połączenia pocztowe w Austrii, na Węgrzech i w Italii. W 1564 roku nie przeszkodziło mu to jednak najpewniej w poleceniu znanego sobie krakowskiego kupca, Pietra Maffona z Brescii (zm. 1575), na nowego kierownika poczty, który uzyskał przywilej powierzający mu to zadanie na 5 lat, z roczną pensją w wysokości 1500 talarów. Korespondencja miała być przewożona na linii Wilno–Kraków–Wenecja. Najprawdopodobniej Maffon nie poradził sobie z organizacją sprawnego funkcjonowania przedsiębiorstwa i na życzenie monarchy, jeszcze przed wygaśnięciem kontraktu, przekazał zadania Sebastianowi Montelupiemu (ten ostatni przywilej na tę działalność otrzymał w listopadzie 1568 roku).
Działalność kupiecka.
Kolejne zadanie zlecone mu przez Zygmunta Augusta również było związane ze sprawami włoskimi. W myśl dokumentu z 23 listopada 1569 roku Provana, z pomocą Wenecjanina Antonia de Angelis oraz innych włoskich bankierów i agentów królewskich w Neapolu, miał pośredniczyć w pobieraniu i przekazywaniu odsetek od sum neapolitańskich. Czynnikiem, który mógł przesądzić o powierzeniu mu tych obowiązków, były szerokie kontakty handlowe i stałe stosunki z włoskimi bankami. Nie wiadomo, jak długo się tym zajmował, ani czy otrzymywał za to dodatkowe wynagrodzenie, poza roczną pensją 200 skudów z sum neapolitańskich, przyznaną 22 VIII 1570 roku. W latach 60. zaangażował się w zabiegi, by uzyskać w Wenecji broń dla armii Jana Zápolyi, władcy Siedmiogrodu w okresie jego konfliktu z cesarzem Maksymilianem II.
Provana rozwinął intensywną działalność kupiecką w zakresie handlu winem i materiałami, do której wciągał swojego brata. Często prowadził interesy z kupcem wiedeńskim Jakubem Gastgebemem, jak również z Włochami osiadłymi w Krakowie, z którymi też toczył spory (np. w 1574 z Lodovikiem de Pello i Alessandrem Baldim).
Solne interesy i żupnictwo krakowskie.
Zaangażował się także w obrót solą, co z czasem zdominowało jego działalność kupiecką. Już za panowania Zygmunta Augusta współorganizował spółkę warzelniczą, która otrzymała przywilej od króla (potwierdzony następnie przez Henryka Walezego). Była to jedna z pierwszych tego rodzaju spółek w Polsce, nie wiadomo jednak, czy w ogóle rozpoczęła swoją działalność, czy też może Włoch się z niej wycofał.
Na większą skalę przy wydobyciu i handlu solą zaczął działać za rządów Stefana Batorego, który był do niego przychylnie nastawiony, także za sprawą protekcji jego przyjaciół – Stanisława Cikowskiego i Jerzego Blandraty. W tak korzystnej sytuacji otrzymał 2 marca 1577 roku dzierżawę żup krakowskich na okres 3 lat, przy obowiązku corocznego uiszczania sumy 56 000 złotych polskich (oraz uregulowania należności za zapasy soli, które pozostały po poprzedniku, Hieronimie Bużeńskim). Sprawowanie urzędu żupnika przynosiło mu duże dochody, w samym pierwszym roku jego zysk miał osiągnąć wysokość 24 000 złotych. Podjął także próbę modernizacji kopalni, ogłaszając, że połowę dochodu odda osobie, która wprowadzi usprawnienia w wydobyciu soli. Na taką ofertę odpowiedział Włoch, Rocco Marconi, który wynalazł przyrząd, ułatwiający wydobycie solnych bałwanów. Żupnik uzyskał aprobatę monarchy dla tego projektu, jednak nie wiadomo, czy w końcu doczekał się on realizacji.
20 sierpnia 1578 roku król zawarł z Provaną nową umowę, licząc na większe dochody. W jej myśl żupnik miał otrzymywać 2000 złotych rocznie i zostać dopuszczonym do udziału w zyskach, jeśli wpłaciłby do skarbu królewskiego 80 000 złotych dodatkowego dochodu z potrąceniem kosztów pensji i napraw. By zachęcić go do sumiennego wypełniania obowiązków, określono, że w pierwszym roku jego zysk mógł sięgnąć połowy dodatkowego dochodu, a w latach następnych jednej dziesiątej części. Królewskie nadzieje pozostały niezrealizowane, bowiem wpływy z kopalni (za okres od 18 września 1578 do 18 marca 1580) sięgnęły tylko połowy oczekiwanej kwoty. W marcu 1580 roku Provana zrezygnował z administracji żup. Przyczyny jego odejścia, w połowie trzyletniej dzierżawy, pozostają nieznane.
Oceny działalności Provany jako żupnika pozostają rozbieżne. Jego krytycy zarzucali mu rabunkową gospodarkę salinami, co może potwierdzać rewizja ich stanu z końca 1580 roku, wskazująca na opłakaną sytuację. Adolf Pawiński w pracy "Skarbowość w Polsce i jej dzieje za Stefana Batorego" podaje, że Włoch złym zarządzaniem doprowadził do uderzającego spadku dochodów z żup. Szczególnie gwałtowne obniżenie zysków miało nastąpić po zmianie formy zarządu w 1578 roku, na którą król się zgodził, zachęcony wcześniejszym dobrym bilansem. Inaczej oceniał sytuację Jan Ptaśnik. Wedle niego Provana objął kopalnie po słabym, mało energicznym w działaniu poprzedniku, wykazując energię przy ich modernizacji, a notowany za jego czasów spadek dochodów i tak przewyższał wpływy z okresu żupnictwa Bużeńskiego. Przy rezygnacji otrzymał także od króla podziękowania oraz poświadczenie dobrego wypełniania obowiązków. Jerzy Wyrozumski również pozytywnie przedstawił jego działalność, wskazując na wyraźną przedsiębiorczość i gospodarność oraz podjęcie kroków w celu zwalczania nielegalnych warzelni soli, których istnienie uderzało w dochody żup. Podobnie włoski historyk Lucio Biasiori przypisał mu przejrzyste zarządzanie i wykazanie się walorami znakomitego administratora.
Podczas sprawowania urzędu żupnika Provana zajmował się także prywatnymi przedsięwzięciami związanymi z wydobyciem soli, w których pomagało mu zajmowane stanowisko. Najpewniej w ramach pierwszego kontraktu uzyskał uprawnienia do rozwijania takiej działalności, na co wskazuje prawie dwukrotne podwyższenie dochodów z żup w ciągu pierwszego roku. Wiadomo, że był bardzo czynny w intensywnym wówczas ruchu zakładania nowych warzelni soli, położonych z dala od żup krakowskich. 11 kwietnia 1577 roku jego spółka, z udziałem Cikowskiego i Floriana Morsztyna, bachmistrza wielickiego, uzyskała przywilej na wybudowanej nowego szybu w Wieliczce w celu pozyskiwania soli rumowej. Wykonano go, ponosząc duże koszty. Został otwarty 9 września tego samego roku. Nie wiadomo, czy Włoch założył warzelnię soli, dla której ten szyb stanowiłby podstawę surowcową. Być może tak jemu, jak i jego wspólnikom wystarczyła możliwość obrotu wszelakimi rodzajami soli, które wydobywano razem z solą rumową, co przewidywał przywilej królewski w charakterze rekompensaty za poniesione koszty.
Oprócz tego założył warzelnie soli – w Stężycy nad Wieprzem, w Będzinie (razem ze starszym krakowskiej gminy żydowskiej, Joachimem Ezdraszem) oraz w Bydgoszczy (z Jakubem Rokossowskim i Szymonem Ługowskim, prepozytem miechowskim). Pierwsza z nich powstała późnym latem 1577 roku, druga we wrześniu tego samego roku, a trzecia w ramach spółki z około połowy września 1579 roku. Także w związku z tymi przedsięwzięciami Provana występował przeciw nielegalnym warzelniom.
Szczególnie istotną dla niego była warzelnia w Będzinie, zlokalizowana na ważnym szlaku handlu solą, łączącym żupy ze Śląskiem, co ułatwiało zarówno sprzedaż, jak i dowóz surowca. Przedsiębiorstwo to miało cechy prywatnego interesu, Provana nie przedstawiał z niego żadnych rozrachunków skarbowi państwa. Choć miało pozostawać w jego rękach tylko w czasie kiedy był żupnikiem, to nie przewidywano jego przejęcia przez skarb lub następcę na urzędzie. Dostarczany surowiec pozostawał zwolniony ze wszelkich ceł, Provana płacił za niego jedynie na miejscu, w żupie, odpowiednio obliczoną cenę. Zapewne wynikało to z faktu, że ówcześnie nie wypracowano jeszcze zasad udziału państwa w czystych zyskach warzelni (co nastąpiło w 1580 roku, kiedy określono jego wysokość na jedną czwartą). 
Będzińskie przedsiębiorstwo przypuszczalnie działało dobrze, po rezygnacji ze stanowiska żupnika Włoch kontynuował prowadzenie go, być może do jakiegoś określonego terminu. Zresztą zgromadził tam spore ilości soli rumowej, zapewne zgodnie z niezachowaną umową, w myśli której specjalnie wyznaczono mu czas na wywózkę surowca. Sprzedał (względnie poddzierżawił) warzelnię, wraz ze starostwem będzińskim, Gian Battiście Cettisowi, krewniakowi i przyjacielowi. Dalsze funkcjonowanie przedsiębiorstwa, przyciągającego sporo kupców ze Śląska, uderzało teraz w interesy żup krakowskich i wywołało reakcję żupnika Sebastiana Lubomirskiego. W efekcie jego interwencji 12 marca 1581 roku kancelaria królewska wystawiła pisma, kierowane do Provany i Cettisa, które miały zakończyć jej działalność. Ostatecznie jednak dochodowa warzelnia, która pochłonęła też znaczne nakłady, została przeniesiona do niezbyt odległego od Śląska Ujejsca w księstwie siewierskim, które cieszyło się odrębnością w stosunku do reszty państwa, przez co władza i wpływy żupnika tam nie sięgały. Doszło do tego za sprawą Provany, jeszcze w 1581 roku, lub w latach 90., już po jego śmierci.
Jeśli chodzi o pozostałe warzelnie, to założoną w Stężycy posiadał do 22 października 1580 roku. Przedsiębiorstwo bydgoskie zaprzestało działalności w tym samym roku, choć umowa spółki, która je założyła, miała obowiązywać przez cztery lata. Było to efektem śmierci Rokossowskiego, jednego ze wspólników, jak i rezygnacji Provany z funkcji żupnika, co utrudniło rozwój warzelni, do której sól rumowa miała płynąć z żup krakowskich. Być może Włoch wycofał się wówczas z tej spółki. Ostatecznie warzelnia została zakupione przez Stanisława Lubomirskiego i kasztelana nakielskiego Stefana Grudzińskiego.
Majątek i pozycja społeczna.
Działalność na wielu polach, mimo różnorakich trudności, przyniosła mu spore korzyści finansowe. Provana zgromadził znaczny majątek ziemski w Małopolsce, głównie dzięki inwestowaniu środków z handlu i udzielaniu szlachcie pożyczek pod zastaw wsi, z których czerpał dochody lub przejmował je na własność. Jednym z jego największych dłużników był Stanisław Szafraniec z Pieskowej Skały – wkrótce po 1560 roku zastawił Włochowi wieś Rogów, lecz w ciągu następnych lat zadłużenie rosło, więc w 1582 roku Provana otrzymał od niego intromisję na Rogów oraz (położone w sąsiedztwie) Wyszogród, Kobylę, Chrostowiczę i Wolę. Wśród innych pożyczkobiorców tylko z lat 70. można wymienić między innymi: króla Henryka Walezego (ponad 6000 złp), kasztelana podlaskiego Macieja Sowickiego (na sumę 5000 złp), kasztelana sądeckiego Jana Cikowskiego (3000 złp), starostę sandomierskiego Andrzeja Firleja (5000 złp). Ponadto otrzymał w użytkowanie wsie Kokoszów w ziemi krakowskiej (od Hieronima i Andrzeja Morskich), Nadzów (od Joachima Glinicza), Budziejowice i Piotrkowice (od Mikołaja Dłuskiego za 17 000 złp), zaś w 1579 roku z rąk Abrahama i Jana Lasockich przejął Pamięcice, Pałecznicę i pustą wieś Biedzinę. 
Dzierżawił także starostwo niegrodowe będzińskie, od 11 marca 1570 roku, kiedy synowie i bratankowie kasztelana krakowskiego Marcina Zborowskiego scedowali na niego tę tenutę. Sprzedał ją lub poddzierżawił Cettisowi w końcu 1579 lub na początku 1580 roku. Już w następnym roku odzyskał starostwo, Cettis scedował je 6 marca 1581 roku i pozostało w rękach Prospera Provany do jego śmierci. Wedle rejestru poborowego z 1581 roku do Provany należało sześć wsi w powiecie proszowickim, osiem lat później jego spadkobiercy dzielili między siebie wsie: Bolów, Ilkowice, Sudołek, Budziejowice, Lasów (Łaszów), Nadzów, Piotrkowice, Rogów oraz część Pamięcic.
W Krakowie użytkował lub był właścicielem kilku kamienic, często na zasadzie zastawu – jednej przy Wiślnej (1565), kolejno trzech przy Rynku Głównym (1562–1568), jednej przy Sławkowskiej (1571), dwóch przy Rynku Głównym (zakupionych od Mikołaja Tarnowskiego i Jana Myśliszewskiego), jednej przy Szewskiej (zakup od Kacpra Maciejowskiego w 1578) i jednej przy Floriańskiej.
Provana pełnił funkcję patrona i przywódcy społeczności włoskiej w Krakowie, łagodził zatargi, czuwał nad realizacją testamentów oraz sprawował opiekę nad sierotami i ich majątkami. Wydaje się, że w porównaniu do swojego brata wykazywał się większą dynamiką w interesach, jak i konsekwencją w podejmowaniu nowych wyzwań. Szeroka działalność bankierska przyczyniła się do umocnienia jego pozycji i uzyskania wpływów także poza społecznością włoską. Zakupy kamienic, a przede wszystkim majątków ziemskich, wskazują na dobrą orientację w miejscowym systemie wartości oraz chęć pełnej asymilacji.
Sprawy wyznaniowe.
Przeszedł na kalwinizm, zapewne na początku lat 50., choć prawdopodobnie już wyjazd z Piemontu wynikał z powiązania z reformacją. W 1558 roku uczestniczył w synodzie kalwinistów w Książu Wielkim, podczas którego prosił z bratem o przydzielenie prywatnego kaznodziei. Brał także udział w synodzie pińczowskim (7 sierpnia 1559). Od 1560 roku utrzymywał bliski kontakty ze Stanisławem Budzińskim, pierwszym historykiem ruchu reformacji w Polsce, który przez pewien czas mieszkał w jego domu. Przyjaźniąc się z Blandratą, Provana stał się opiekunem zwolenników antytrynitaryzmu, goszcząc ich u siebie w Krakowie lub Rogowie – Gianpaola Alciatiego (1561), Giovanniego Valentina Gentilego (1561?) i Bernardina Ochino (1564; rok później był egzekutorem jego testamentu). Służył też jako pośrednik między Blandratą, po jego wyjeździe do Siedmiogrodu, a małopolskim zborem antytrynitarskim. W trakcie lat 70. i 80. jego gośćmi byli także Andrzej Dudycz, Niccolò Buccella, Gianmichele Bruto, Faust Socyn, Giovanni Bernardino Bonifacio czy Francesco Pucci. Trudno jednak określić, czy w pełni podzielał ich poglądy wyznaniowe. W 1580 roku w jego domu miała się odbyć głośna dysputa religijna antytrynitarzy, kalwinistów i katolików, z udziałem Piotra Skargi.
Odgrywał także pewną rolę jako mecenas twórczości humanistycznej. Antonio Maria Nigrisoli zadedykował mu drugie wydanie tłumaczenia "Georgik", opublikowane w Wenecji w 1552 roku. Prospero wpłynął także na powstanie "Polonicae grammatices institutio" Piotra Stoińskiego (1568), uznawanej za pierwszą gramatykę języka polskiego. W dedykacji, kierowanej do Dudycza, autor napisał: „dołożyłem wszelkich starań (...) a namową przyjaciół, a szczególnie Prospera Provany, najsławniejszego męża i względem mnie bardzo zasłużonego (...)”.
Na przynależność Provany do obozu różnowierców z niepokojem zwracał uwagę Stanisław Hozjusz, podejrzewając go o przejmowanie swojej korespondencji. Jednak z upływem czasu Włoch zaczął przejawiać skłonność do wyrzeczenia się poparcia dla reformacji i dotychczasowych poglądów wyznaniowych, być może pod wpływem zmęczenia oraz zaniepokojenia ciągłymi sporami religijnymi i chaosem wśród protestantów, jak również ze względu na naciski ze strony katolików, głównie zaś jezuitów. W 1581 roku nuncjusz Giovanni Andrea Caligari podjął starania o uzyskanie uprawnień do udzielenia mu absolucji, jednak Provana wahał się, podobno pod wpływem żony, gorliwej kalwinistki. Wedle relacji nuncjusza Alberta Bolognettiego z 1583 roku w jego domu odbywały się częste spotkania poświęcone kwestiom teologicznym i innym, cieszył się też poważaniem wśród „włoskich heretyków”, którzy często go odwiedzali, utrzymując z nim także kontakt listowny. Synów zamierzał jednak wysłać na studia do Włoch, by zostali wychowani na katolików. Ostatecznie doszło do jego konwersji, co potwierdził w czerwcu 1584 roku Antonio Possevino, donosząc do Rzymu, że odwołanie dotychczasowych przekonań i złożenie katolickiego wyznania wiary przez Provanę nastąpiło w obecności innego jezuity, Stanisława Warszewickiego.
Śmierć i pochówek.
Provana u schyłku życia nosił się z zamiarem wyjazdu do Włoch i osiedlenia się w Wenecji. Od 1583 roku miał stałe problemy zdrowotne. Zmarł 20 września 1584 roku. Spoczął w kaplicy św. Józefa w krakowskim kościele Dominikanów. Egzekutorzy jego testamentu – żupnik krakowski Mikołaj Koryciński i krewniak Gian Battista Cettis – wystawili mu okazały, manierystyczny pomnik nagrobny, wykonany z piaskowca i marmuru, z rzeźbą zmarłego przedstawionego w pozie sansovinowskiej.
Małżeństwo i potomstwo.
Poślubił Elżbietę, córkę Jana Irzykowicza, dziedzica na Bacikach i starosty mielnickiego, z którą miał czworo dzieci:
Upamiętnienie w 2008.
W 2008 roku obchodzono jubileusz 450-lecia Poczty Polskiej. Z tej okazji wyemitowano specjalny blok trzech znaczków, zaprojektowany przez Macieja Jędrysika. Umieszczono na nim jako tło historyczne panoramy Krakowa i Wenecji z epoki nowożytnej oraz wizerunki króla Zygmunta Augusta, Prospera Provany i Sebastiana Montelupiego. Na znaczku z podobizną monarchy, jak również na kopercie FDC, znalazła się także reprodukcja przywileju dla Provany. Pamiątkowe znaczki, każdy o nominale 1,45 zł i nakładzie 500 tysięcy sztuk, weszły do obiegu 15 września 2008 roku.

</doc>
<doc id="535641" url="https://pl.wikipedia.org/wiki?curid=535641" title="Intraco II">
Intraco II



</doc>
<doc id="535642" url="https://pl.wikipedia.org/wiki?curid=535642" title="Patrik Andersson">
Patrik Andersson

Patrik Jonas Andersson (ur. 18 sierpnia 1971 w Borgeby) – szwedzki piłkarz. Występował na pozycji obrońcy.
Razem z reprezentacją wywalczył III miejsce na Mistrzostwach Świata w piłce nożnej z 1994 oraz doszedł do półfinału Mistrzostw Europy w 1992. Wystąpił także na Mistrzostwach Europy w 2000, Mistrzostwach Świata w 2002 oraz olimpiadzie w Barcelonie w 1992.
Grał m.in. w Borussii Mönchengladbach, Bayernie Monachium, FC Barcelona, Blackburn Rovers i Malmö FF.
Obecnie jest skautem w Manchesterze United, odpowiedzialnym za poszukiwanie młodych talentów w Skandynawii.

</doc>
<doc id="535643" url="https://pl.wikipedia.org/wiki?curid=535643" title="Studio Buffo">
Studio Buffo

Teatr Studio Buffo – teatr muzyczny w Warszawie działający (jako teatr Buffo) od 1956 roku. Od 1992 pod obecną nazwą i kierownictwem Janusza Stokłosy (prezesa) i Janusza Józefowicza (dyrektora artystycznego). Pierwszy po drugiej wojnie światowej i przez wiele lat jedyny prywatny teatr w Warszawie.
Historia.
Siedziba teatru mieści się w przyziemiu budynku Głównej Kwatery Związku Harcerstwa Polskiego przy ul. Marii Konopnickiej 6 w Warszawie (Śródmieście). Budynek ten oddano do użytku w 1934 r. W okresie II Rzeczypospolitej był polską siedzibą organizacji YMCA (Young Men's Christian Association). Amerykanie wspierali polski oddział YMCA i zarówno przed jak i po wojnie przysyłali w darach najnowsze płyty z muzyką prosto z USA. W czasach stalinizmu komuniści zniszczyli zbiory płyt.
W budynku przy Konopnickiej 6 dokonano 26 sierpnia 1939 roku pierwszego w historii Polski udanego pokazu telewizji czarno-białej na zakupionym za granicą telewizorze Philips. Był to początek historii telewizji w Polsce. Pokazano występy Mieczysława Fogga, a także film „Barbara Radziwiłłówna”. Sygnał telewizyjny emitowano z gmachu Prudentialu. W 1956 roku powstał w budynku teatr Buffo. Twórcą tego teatru był Zenon Wiktorczyk. 
Studio Buffo.
W 1992 Janusz Stokłosa (kompozytor) i Janusz Józefowicz (reżyser i choreograf) powołali STUDIO BUFFO sp. z o.o. Było to konsekwencją wielkiego sukcesu musicalu "Metro", który od dnia premiery korzystał z obcych scen i nad którym zawisła groźba rozwiązania. Własny teatr miał uchronić to przedsięwzięcie.
Pierwszą premierą wystawioną przez założycieli na deskach teatru STUDIO BUFFO był spektakl "Do grającej szafy grosik wrzuć" z Edytą Górniak, Katarzyną Groniec, Barbarą Melzer, Robertem Janowskim, Michałem Milowiczem a także Krzysztofem Materną i Wojciechem Mannem.
Obecne spektakle Teatru Studio Buffo.
ponadto gościnnie:

</doc>
<doc id="535645" url="https://pl.wikipedia.org/wiki?curid=535645" title="Pałac Rheinbabenów">
Pałac Rheinbabenów

Pałac Rheinbabenów (pot. Zameczek, ) – pałac z 1836 bądź 1870 roku, przebudowany w 1906/1907 roku (dobudowano wówczas oranżerię), w Siemianowicach Śląskich-Michałkowicach, wpisany do rejestru zabytków nieruchomych województwa śląskiego.
Historia.
Pierwotny dwór w Michałkowicach był własnością rodu Mieroszewskich. Został zbudowany z drewna, z wyjątkiem murowanych fundamentów, jednak od XVI wieku był on wzmacniany poprzez budowanie murowanych pięter o kształtach kwadratu lub prostokąta, dobudowywanie parkanu oraz wieży wznoszącej się nad wrotami. W 1741 roku ostatni przedstawiciel rodu Mieroszewskich – Jan Krzysztof wydał swoją córkę za niemieckiego podporucznika z rodu Schwellengröbel. Michałkowice przeszły pod władanie rodu Schwellengröbel, a następnie Rheinbabenów.
Ród Rheinbabenów wzniósł pałac w 1836 bądź 1870 r.
W 1892 roku pałac nabył Hugo zu Hohenlohe-Öhringen. Budynek został przebudowany w 1906 lub 1907 roku – dodano oranżerię, którą zaprojektował Louis Dame.
Po II wojnie światowej właścicielem "Zameczku" stała się Kopalnia Węgla Kamiennego "Michał", która przekształciła go w Zakładowy Dom Kultury. Następnie pałac podlegał kopalni węgla kamiennego "Siemianowice". W 1986 roku obiekt przeszedł remont generalny. Od 2009 roku obiekt należy do gminy Siemianowice Śląskie, która walczyła kilkanaście lat ze spółką węglową na drodze sądowej o prawo własności do tego obiektu
Od stycznia 2016 roku XIX-wieczny pałac stał się oddziałem Siemianowickiego Centrum Kultury. W budynku mieści się sala lustrzana na 130 osób, oranżeria oraz kilka mniejszych pomieszczeń, w których znajdują się pracownie artystyczne. Głównym zadaniem placówki jest organizowanie i popularyzowanie zajęć dla dzieci, młodzieży oraz dorosłych w sekcjach artystycznych, edukacyjnych i sportowych we wszystkich obiektach SCK. W pałacu odbywają się koncerty, konferencje oraz imprezy kulturalne i okolicznościowe.
W latach 2017–2018 przeprowadzono pierwszy etap rewitalizacji obiektu, który został sfinansowany z budżetu miasta. W ramach prac m.in. odnowiono elewację, wymieniono pokrycie dachowe oraz stolarkę okienną.
Architektura.
Parterowy pałac został wzniesiony na planie prostokąta z cegły, elewacje zostały otynkowane. W centrum budynku znajduje się dwukondygnacyjny ryzalit, z boku ryzalit o trzech kondygnacjach, całość została nakryta dachami dwuspadowymi. Nad głównym wejściem umieszczono arabeskowe zadaszenie z żeliwa. Przed elewacją od strony parku znajduje się poprzedzony schodami taras.
We wnętrzach znajduje się m.in. sala kominkowa oraz sala balowa połączona z oranżerią.
Pałac jest otoczony przez rozległy park, obecnie miejski park Górnik, w którym znajduje się m.in. neogotycki dom leśniczego i ogrodnika.

</doc>
<doc id="535646" url="https://pl.wikipedia.org/wiki?curid=535646" title="Slovenský Futbalový Zväz">
Slovenský Futbalový Zväz



</doc>
<doc id="535647" url="https://pl.wikipedia.org/wiki?curid=535647" title="Wybory do Izby Poselskiej Republiki Czeskiej w 2002 roku">
Wybory do Izby Poselskiej Republiki Czeskiej w 2002 roku

Wyniki wyborów do parlamentu Republiki Czeskiej z 14 i 15 czerwca 2002

</doc>
<doc id="535649" url="https://pl.wikipedia.org/wiki?curid=535649" title="Zameczek w Michałkowicach">
Zameczek w Michałkowicach



</doc>
<doc id="535655" url="https://pl.wikipedia.org/wiki?curid=535655" title="Vodafone Czech Republic">
Vodafone Czech Republic

Vodafone Czech Republic a.s. – operator telefonii komórkowej w Czechach. Jest częścią międzynarodowej firmy Vodafone.
Firmę założono pod nazwą Český Mobil a.s. w 1999 roku. Pod marką Oskar była trzecim operatorem GSM w kraju (po Eurotelu i Paegasie). W roku 2004 firmę przemianowano na Oskar Mobil a.s. a 1 lutego 2006 – na Vodafone Czech Republic a.s.
Obecnie Vodafone ma w Czechach najmniejszy udział w rynku spośród trzech operatorów – kontroluje 17–19% rynku.
Na wyświetlaczu telefonu pokazuje się: Vodafone-CZ, Oskar, CZ-Oskar, Oskar-CZ, 230-03.

</doc>
<doc id="535658" url="https://pl.wikipedia.org/wiki?curid=535658" title="Billy Papke">
Billy Papke

Billy Papke, właściwie William Herman Papke, przydomek "Illinois Thunderbolt" (ur. 17 września 1886, zm. 26 listopada 1936), amerykański bokser niemieckiego pochodzenia, mistrz świata wagi średniej.
Początek kariery.
Urodził się w Spring Valley w stanie Illinois w rodzinie emigrantów niemieckich. Od młodych lat pracował w tamtejszych kopalniach węgla, w wieku 19 lat zaczął uprawiać boks. Miał 174 cm wzrostu i był dość szczupły, miał jednak bardzo silny cios oraz świetną kondycję i odporność na uderzenia. Karierę zawodową rozpoczął w 1906 r. serią zwycięstw, w większości przez nokaut. Na początku walczył tylko z lokalnymi rywalami, ale po pokonaniu najsilniejszego z nich Tony'ego Caponi (co udało się w trzeciej próbie, dwie pierwsze ich walki były remisowe) otrzymał szansę na pokazanie się w pojedynku z szeroko znanym pięściarzem Bartem Conollym. 22 listopada 1907 roku w Chelsea Papke znokautował Conollyego w czwartej rundzie. Drzwi do szerokiej kariery stanęły przed nim otworem.
Droga na szczyt.
Sprawa tytułu mistrza świata w wadze średniej była wówczas niejasna. Ostatni czempion Tommy Ryan wycofał się z czynnego uprawiania boksu, niektórzy uważali za mistrza Stanleya Ketchela, który pokonał dwukrotnie Joego Thomasa, jednak nie były to oficjalne walki o tytuł; pretensje zgłaszało kilku innych pięściarzy, m.in. bracia Sullivan oraz Hugo Kelly (którego Ryan wskazał jako swego następcę). Papke również myślał o tytule, drogę postanowił rozpocząć od pokonania Kelly'ego. Spotkał się z nim 30 grudnia 1907 roku w Milwaukee w 10-rundowej walce, jednak mimo przewagi nie znalazł uznania w oczach sędziów, którzy orzekli zaledwie remis. Do powtórnego pojedynku doszło 6 marca 1908 w tym samym miejscu, tym razem przewaga Papkego nie podlegała dyskusji i zwyciężył na punkty w 10 rundach.
Walki z Ketchelem.
Dwa miesiące później Stanley Ketchel został oficjalnie już mistrzem świata i Papke otrzymał szansę walki z nim, choć tylko w towarzyskim pojedynku. Chociaż przegrał na punkty, zrobił dobre wrażenie i wkrótce stanął do powtórnej walki z Ketchelem, tym razem już o tytuł. 7 września 1908 roku w Vernon Billy Papke znokautował (w kontrowersyjnych okolicznościach) Stanleya Ketchela i został mistrzem świata wagi średniej. Tytuł stracił również na rzecz Ketchela, 26 listopada 1908 roku w Colma, była to jedyna porażka Papkego przez nokaut w całej karierze. Otrzymał szansę rewanżu, ale i tę walkę przegrał, tym razem na punkty.
Dalszy przebieg kariery.
Walki z Ketchelem przeszły do historii boksu i przyniosły wielką sławę Papkemu; po tragicznej śmierci Ketchela był przez wielu uważany za mistrza świata. Dalsza część jego kariery przebiegała pod znakiem wielu podróży po całym świecie i walk z najlepszymi ówczesnymi pięściarzami. Najważniejsze z nich:
5 marca 1913 roku w Paryżu Papke zmierzył się z Frankiem Klausem w walce o mistrzostwo świata, doznał jednak bolesnej porażki, musiał się poddać w 15. rundzie. Po tej walce praktycznie wycofał się z regularnego uprawiania boksu (choć stoczył jeszcze później 4 oficjalne walki, ostatnią 8 kwietnia 1919 roku).
Złamane życie.
W czasie swej kariery Papke zarobił mnóstwo pieniędzy, więc po wycofaniu się z boksu żył w dostatku, jednak ogólnoświatowy kryzys nie oszczędził i jego, na domiar złego podupadł na zdrowiu oraz odeszła od niego żona. Papke załamał się psychicznie i popadł w głęboką depresję. 26 listopada 1936 roku (a więc w rocznicę swojej najbardziej dotkliwej porażki) zastrzelił swoją byłą żonę i popełnił samobójstwo.
Billy Papke jest wymieniany przez większość znawców w ścisłej czołówce pięściarzy wagi średniej wszech czasów. W 1972 roku został wybrany do "Ring Boxing Hall of Fame" a w 2001 r. do "International Boxing Hall of Fame".

</doc>
<doc id="535659" url="https://pl.wikipedia.org/wiki?curid=535659" title="Vodafone Cesko">
Vodafone Cesko



</doc>
<doc id="535664" url="https://pl.wikipedia.org/wiki?curid=535664" title="Liriodendron">
Liriodendron



</doc>
<doc id="535666" url="https://pl.wikipedia.org/wiki?curid=535666" title="Wybory do Izby Poselskiej Republiki Czeskiej w 1998 roku">
Wybory do Izby Poselskiej Republiki Czeskiej w 1998 roku

Wybory parlamentarne w Czechach w 1998 roku zostały przeprowadzone w dniach 19 i 20 czerwca 1998. Były to wybory przedterminowe. W ich wyniku wybrano 200 deputowanych do Izby Poselskiej. Frekwencja wyborcza wyniosła 73,9%. W wyborach zwyciężyła opozycyjna Czeska Partia Socjaldemokratyczna.

</doc>
<doc id="535670" url="https://pl.wikipedia.org/wiki?curid=535670" title="Slovenský futbalový zväz">
Slovenský futbalový zväz

Slovenský futbalový zväz (SFZ) – ogólnokrajowy związek sportowy działający na terenie Słowacji, posiadający osobowość prawną, będący jedynym prawnym reprezentantem słowackiej piłki nożnej (jedenastoosobowej, halowej, plażowej zarówno mężczyzn, jak i kobiet we wszystkich kategoriach wiekowych) w kraju i za granicą.

</doc>
<doc id="535672" url="https://pl.wikipedia.org/wiki?curid=535672" title="Teatr Buffo">
Teatr Buffo

Teatr Buffo – warszawski, prywatny teatr komedii i farsy, założony przez Fryderyka Jarosy'ego ze spółką. Pod kierownictwem artystycznym Janusza Warneckiego i współpracujący z Julianem Tuwimem działał na przełomie 1938 i 1939 w lokalu przy Placu Trzech Krzyży (ul. Mokotowska 73), w którym wcześniej funkcjonował m.in. Kabaret Banda. Dyrektorem teatru był Alfred Schütz.
Do zespołu teatru należeli m.in. Józef Węgrzyn, Michał Znicz, Henryk Borowski, Czesław Skonieczny, Rudolf Ratschka, Henryk Szletyński, Helena Gruszecka, Michalina Zamiłło, Irena Górska, Karin Tiche, Zofia Tymowska. Dekoracje projektowali: Jan Rybkowski i Władysław Daszewski.
W marcu 1939, na wniosek syndyka masy upadłościowej, wstrzymano przedstawienia, gdyż właściciele teatru wnieśli do sądu handlowego podanie o ogłoszenie upadłości spółki.
Premiery.
5 października 1938 r. teatr zainaugurował swoją działalność premierą "Porwania Sabinek" Franza i Paula Schönthanów.
4 lutego 1939 r. Odbyła się premiera komedii "Niech przyjdzie pierwszego" Istvana Bekeffiego i Adriana Stella w reżyserii Janusza Warneckiego z udziałem m.in. Ireny Górskiej i Michała Znicza.
4 kwietnia 1939, pomimo rozpoczętego postępowania upadłościowego, odbyła się premiera "wodewilu mieszczańskiego ze śpiewami i tańcami w ośmiu odsłonach" "Ale się zabawił" Johanna Nepomucena Nestroya w przeróbce Juliana Tuwima i reżyserii Janusza Warneckiego z Ireną Górską, Heleną Gruszecką, Józefem Węgrzynem. Wodewil grany był zaledwie trzy tygodnie, po czym teatr zamknięto.

</doc>
<doc id="535674" url="https://pl.wikipedia.org/wiki?curid=535674" title="Appletalk">
Appletalk



</doc>
<doc id="535676" url="https://pl.wikipedia.org/wiki?curid=535676" title="Walter Kieber">
Walter Kieber

Walter Kieber (ur. 20 lutego 1931 w Feldkirch, zm. 21 czerwca 2014 w Vaduz) – liechtensteiński polityk i prawnik, w latach 1974–1978 premier Liechtensteinu.
Życiorys.
W 1950 ukończył szkołę średnią w Bregencji, a w 1954 studia prawnicze na Uniwersytecie Leopolda i Franciszka w Innsbrucku. Później pracował w kancelarii prawniczej Ludwiga Marxera. Był politykiem Postępowej Partii Obywatelskiej. W latach 1959–1965 kierował służbą prawną rządu księstwa. Następnie do 1970 był szefem gabinetu premiera, pełnił też w międzyczasie funkcję sekretarza generalnego rządu. W latach 1970–1974 zajmował stanowisko wicepremiera, odpowiadając jako minister również za departamenty spraw wewnętrznych, sprawiedliwości, służb sanitarnych i transportu.
W okresie od 27 marca 1974 do 26 kwietnia 1978 sprawował urząd premiera Liechtensteinu. Był wówczas równocześnie ministrem odpowiedzialnym za sprawy zagraniczne, finanse, sprawiedliwość, budownictwo, rolnictwo i leśnictwo. Po słabszym wyniku FBP w wyborach z 1978 powrócił na funkcję wicepremiera, którą pełnił do 1980. Później ponownie praktykował jako prawnik, w latach 1992–1997 był prezesem izby adwokackiej w Liechtensteinie. W 1993 należał do współzałożycieli banku Centrum Bank w Vaduz.

</doc>
<doc id="535679" url="https://pl.wikipedia.org/wiki?curid=535679" title="Wybory do Izby Poselskiej Republiki Czeskiej w 1996 roku">
Wybory do Izby Poselskiej Republiki Czeskiej w 1996 roku

Wybory parlamentarne w Czechach w 1996 roku zostały przeprowadzone w dniach 31 maja i 1 czerwca 1996. Były to pierwsze wybory przeprowadzone po rozpadzie Czecho-Słowacji. W ich wyniku wybrano 200 deputowanych do Izby Poselskiej. Frekwencja wyborcza wyniosła 76,3%. W wyborach zwyciężyła rządząca Obywatelska Partia Demokratyczna Václava Klausa, jednak partie dotychczasowej koalicji (ODS, ludowcy i ODA) nie uzyskały większości w parlamencie. Wiązało się to z kryzysem politycznym, który doprowadził do przedterminowych wyborów w 1998.

</doc>
<doc id="535689" url="https://pl.wikipedia.org/wiki?curid=535689" title="Istota bytu">
Istota bytu



</doc>
<doc id="535690" url="https://pl.wikipedia.org/wiki?curid=535690" title="Wybory do Czeskiej Rady Narodowej w 1992 roku">
Wybory do Czeskiej Rady Narodowej w 1992 roku

Wybory parlamentarne w Czechach w 1992 roku zostały przeprowadzone w dniach 5 i 6 czerwca 1992. Były to ostatnie wybory przeprowadzone przed rozpadem Czecho-Słowacji. W ich wyniku wybrano 200 deputowanych do Czeskiej Rady Narodowej, która po uzyskaniu przez Czechy pełnej niepodległości 1 stycznia 1993 została przekształcona w Izbę Poselską. Frekwencja wyborcza wyniosła 85,1%. W wyborach zwyciężyła Obywatelska Partia Demokratyczna Václava Klausa w koalicji z chadekami.

</doc>
<doc id="535692" url="https://pl.wikipedia.org/wiki?curid=535692" title="Messier 21">
Messier 21

Messier 21 (znana również jako M21 lub NGC 6531) – gromada otwarta w konstelacji Strzelca, odkryta 5 czerwca 1764 roku przez Charles’a Messiera.
M21 znajduje się w odległości 2,2–4,25 tysięcy lat świetlnych (0,7–1,3 kpc) od Ziemi. Średnica kątowa gromady wynosi 13 minut, a jej jasność to 6,5 magnitudo.
M21 jest stosunkowo młodą gromadą, powstała 4,6 miliona lat temu. Zawiera około 57 gwiazd. Najjaśniejsze z nich są olbrzymami typu widmowego B0.

</doc>
<doc id="535693" url="https://pl.wikipedia.org/wiki?curid=535693" title="Retinitis pigmentosa">
Retinitis pigmentosa



</doc>
<doc id="535694" url="https://pl.wikipedia.org/wiki?curid=535694" title="Moszenki (roślina)">
Moszenki (roślina)

Moszenki, truszczelina, kolutea ("Colutea" L.) – rodzaj roślin z rodziny bobowatych. Rodzaj ten obejmuje 28 gatunków. Występują one w basenie Morza Śródziemnego – w Europie południowej i północno-zachodniej Afryce, na Bliskim Wschodzie i w rejonie Kaukazu, w Azji Środkowej, w Himalajach i zachodnich Chinach oraz na izolowanym obszarze we wschodniej Afryce. Rodzaj najbardziej zróżnicowany jest w Azji Środkowej. Są to krzewy zasiedlające zwykle suche siedliska, często na stokach wzgórz i gór, rosnące zarówno w formacjach trawiastych, jak i zaroślowych i leśnych.
Uprawiane są jako bardzo odporne krzewy ozdobne, głównie moszenki południowe "C. arborescens" i mieszańce tego gatunku z innymi. Dekoracyjne są kwiaty, a po kwitnieniu oryginalne, rozdęte owoce. Większe znaczenie mają na obszarach pod wpływem klimatu suchego, gdzie użytkowane są jako rośliny pastewne, istotne dla ochrony gleb przed erozją, sadzone w formie żywopłotów, użytkowane jest także ich drewno. W Polsce uprawiane są częściej tylko moszenki południowe "C. arborescens", inne gatunki spotykane bywają niemal wyłącznie w kolekcjach.
Nazwa rodzajowa utworzona została z greckiej nazwy tych roślin.
Systematyka.
Jeden z rodzajów podplemienia "Astragalinae" z plemienia "Galegeae" z podrodziny bobowatych właściwych "Faboideae" w rodzinie bobowatych "Fabaceae" "s.l."

</doc>
<doc id="535695" url="https://pl.wikipedia.org/wiki?curid=535695" title="Kościół św. Wita w Rogoźnie">
Kościół św. Wita w Rogoźnie

Kościół św. Wita – kościół parafialny pod wezwaniem świętego Wita w Rogoźnie, zwany też "Rogozińską Farą".
Najstarszy kościół w Rogoźnie, związany według księdza Józefa Nowackiego ("Dzieje Archidiecezji Poznańskiej", T.2) z grodem z X wieku i późniejszym rogozińskim grodem kasztelańskim, fundowany według tradycji przez księcia Mieszka I i Dobrawę, na co miałoby wskazywać między innymi bardzo stare wezwanie.
Obecny kościół wzniesiony w stylu późnogotyckim w 1526 roku z fundacji starosty rogozińskiego Andrzeja Dołęgi Kretkowskiego i zapewne także królowej Bony przez Marcina Mora i Klemensa z Ostroroga (niezachowany do dziś napis łaciński wyryty na dwóch cegłach szkarpy opinającej ścianę wschodnią obiektu głosił: "1526 edificatum per Martinum Mora et Clementium a Ostrorog"). Z kolei napis zachowany na zewnętrznej ścianie prezbiterium informuje, że położenie kamienia węgielnego pod budowę kościoła nastąpiło dnia 3 lipca 1526 roku o godzinie ósmej ("Fundatio prima iniectio lapidis tertia Julii 1526 Hora 8"). Budowa trwała przynajmniej kilkanaście lat. W 1668 roku do kościoła dobudowano zakrystię i skarbiec, a w 1862 wzniesiono kruchtę według projektu berlińskiego architekta Fryderyka Augusta Stuelera.
Kościół jest murowany z cegły, częściowo otynkowany, trójnawowy, pseudobazylikowy, z wydzielonym węższym prezbiterium. Nawa główna i prezbiterium przykryte są sklepieniem gwiaździstym, nawy boczne - krzyżowo-żebrowym. Nawy rozdzielone są ostrołukowymi arkadami. Chór muzyczny barokowy.
Najważniejsze zabytki znajdujące się wewnątrz świątyni:
W latach 1983-2004 proboszczem tutejszym był ks. kanonik Edmund Ławniczak.
Wpisany do rejestru zabytków w dniu 12 grudnia 1932 roku.
Kościół znajduje się w bezpośredniej bliskości Jeziora Rogozińskiego. 
Przy świątyni ulokowane są:

</doc>
<doc id="535696" url="https://pl.wikipedia.org/wiki?curid=535696" title="Twierdzenie o wartości średniej (rachunek całkowy)">
Twierdzenie o wartości średniej (rachunek całkowy)

Twierdzenie o wartości średniej – każde z kilku poniższych twierdzeń wiążących wartość całki oznaczonej funkcji całkowalnej (w sensie Riemanna lub Lebesgue’a) na danym zbiorze z pewną wielkością, która w spełnia rolę „wartości średniej” funkcji, bądź należy do danego zbioru.
Wszystkie rozpatrywane funkcje są funkcjami rzeczywistymi określonymi na przedziale formula_1
Pierwsze twierdzenie.
Jeżeli funkcja formula_2 jest ograniczona: formula_3 i całkowalna, to istnieje taka liczba formula_4 że:
W przypadku gdy funkcja formula_2 jest ciągła, tezę twierdzenia można wzmocnić następująco:
Intuicyjnie jest jasne, że ze względu na całkę, właśnie formula_9 jest „średnią” wartością funkcji formula_2 w przedziale formula_1
Uogólnienie.
Ta wersja dotyczy dwóch funkcji całkowalnych, jeżeli przyjmiemy w nim formula_12 to otrzymamy powyższą wersję.
Jeżeli funkcje formula_13 są całkowalne, formula_2 jest ograniczona: formula_3 a formula_16 zachowuje znak w tym przedziale, to
Jak poprzednio, w sytuacji, gdy formula_2 jest funkcją ciągłą, w tezie twierdzenia można postulować istnienie takiego punktu formula_19 że:
Drugie twierdzenie.
Twierdzenie to również dotyczy całki z iloczynu dwóch funkcji.
Jeżeli funkcja formula_2 jest monotonicznie malejąca i nieujemna, a formula_16 całkowalna, to istnieje taki punkt formula_19 że:
Najmocniejsza wersja tego twierdzenia pochodzi od japońskiego matematyka Hiroshiego Okamury (1947) i ma następującą postać:

</doc>
<doc id="535698" url="https://pl.wikipedia.org/wiki?curid=535698" title="Young Men's Christian Association">
Young Men's Christian Association



</doc>
<doc id="535700" url="https://pl.wikipedia.org/wiki?curid=535700" title="Rak pręgowaty">
Rak pręgowaty

Rak pręgowaty, rak pręgowany, rak amerykański ("Orconectes limosus") – gatunek skorupiaka z rodziny Cambaridae, występujący obecnie również w Europie.
Naturalnym obszarem występowania raka pręgowanego są słodkie wody wschodniego wybrzeża Ameryki Północnej w rejonie Waszyngtonu i Filadelfii. Został sprowadzony do wód europejskich przez niemieckiego hodowcę Maxa von dem Borne w 1890 r. Miejsce pierwotnego wsiedlenia znajdowało się na terenie obecnej Polski, w okolicach Barnówka w dorzeczu rzeki Myśli (Pomorze Zachodnie). Wtórnego wsiedlenia dokonano w 1911 roku w dorzeczach Wdy i Brdy. Rozpowszechnił się potem na większość obszaru Europy. Powodem introdukcji była jego odporność na dżumę raczą, która powodowała wtedy masowe śnięcie europejskich raków. Nowy gatunek okazał się jednak nieprzydatny gospodarczo, ze względu na małe rozmiary i gorszy smak. Wypiera ze środowiska naturalnego inne raki (szlachetnego i błotnego), ze względu na swoją odporność na niekorzystne warunki środowiska i choroby - jest nosicielem raczej dżumy.
Opis.
Od pozostałych gatunków różni się przede wszystkim charakterystycznymi czerwonymi pręgami na odwłoku, od których pochodzi jego nazwa.
Rozmiary.
Jest mniejszy od innych raków, zwykle osiąga wielkość 8 cm, maksymalnie 13. 
Biotop.
Ze względu na duże zdolności przystosowawcze ocenia się, że może żyć wszędzie. Żyje nawet w wodach pozaklasowych, co oznacza, że nie może być wskaźnikiem czystości wody.
Rozmnażanie.
Okres godowy przypada na okres wrzesień-październik. Dojrzałość płciową osiąga w drugim roku życia. Może rozmnażać się płciowo lub przez partenogenezę.
Znaczenie gospodarcze.
Mięso raka pręgowatego jest spożywane, choć określane jako mniej smaczne w porównaniu do dwóch gatunków rodzimych: raka szlachetnego i błotnego. Mięso pozyskiwane z odwłoka i szczypiec ma bardzo dobrą wartość odżywczą. Posiada wysoką zawartość białka oraz niską zawartość tłuszczu. Jest bezpieczne toksykologicznie i może być źródłem wielu składników mineralnych w diecie człowieka. Jedynie mięso z odwłoka może być potencjalnym surowcem do przetwórstwa spożywczego. Tłuszcz z odwłoków raków charakteryzuje się wysoką jakością.
W Polsce, w okresie międzywojennym, nie odławiano tego gatunku gospodarczo. W Niemczech zaczęto je konsumować w końcu lat 30. XX wieku. W okolicach Berlina były jednym z głównych podmiotów gospodarki rybackiej do lat 60. XX wieku. Miejscowi rybacy czerpali z tego tytułu około połowę swoich dochodów. W Polsce, w 1949, odłowiono pomiędzy 100, a 200 ton tego gatunku (najwięcej wśród raków), jednak już w latach 60. XX wieku było to zaledwie 3,5 tony, potem wartość ta nieco wzrosła, do kilkunastu ton. Mięso raka pręgowatego nie było należycie promowane, nie wypracowano też metod jego użytkowania i przerobu.
Uwagi.
Rak pręgowany jest uważany za gatunek szkodliwy (gatunek inwazyjny). Nie wolno go wprowadzać do zbiorników wodnych, a nawet jeżeli zostanie wyłowiony nie można go wypuścić z powrotem.

</doc>
<doc id="535703" url="https://pl.wikipedia.org/wiki?curid=535703" title="Karol Bartoszewski">
Karol Bartoszewski

Karol Bartoszewski (ur. 23 listopada 1837 w Jarosławiu, zm. 12 listopada 1901 w Jarosławiu) – jarosławski notariusz, burmistrz miasta, radny Rady powiatu (1875–1891).
Życiorys.
Pochodził z zubożałej rodziny szlacheckiej. Z wykształcenia prawnik, wykonywał zawód notariusza.
W 1873 został członkiem Rady miejskiej (asesorem) oraz wiceburmistrzem, a w 1876 burmistrzem. W latach 1885–1891 był wicemarszałkiem powiatu, a także posłem z okręgu Jarosław-Rzeszów do Rady Państwa w Wiedniu (w latach 1870–1879 i 1884–1891) oraz w latach 1870–1876 i 1888–1889 posłem do Sejmu Krajowego. W 1875 Rada Miasta przyznała mu tytuł honorowego obywatela Jarosławia. Był także burmistrzem Turki i honorowym obywatelem tego miasta. Był człowiekiem ogólnie znanym, niezależnym finansowo, z przekonania demokratą. Posiadał duże doświadczenie administracyjne i parlamentarne. Prowadził śmiałą politykę inwestycyjną.
Jego ożywiona działalność polityczna i liczne kontakty z ówczesną klasą rządową zaowocowały korzyściami dla Jarosławia decyzjami: przejęciem finansowania Szkoły Realnej przez budżet państwa i bezprocentową pożyczką na budowę koszar wojskowych przy ulicy Krakowskiej i na Giergoncie. W 1884 wybudowana została szkoła na przedmieściu Dolnoleżańskim oraz w latach 1885–1886 szkoła ludowa męska przy placu Bursy (obecnie plac ks. Piotra Skargi) a w latach 1887–1888 zakupiony i odbudowany został budynek szkoły pojezuickiej dla dziewczyn. Uzupełnieniem inwestycji oświatowych utrzymywanie przez miasto od 1877 szkoły koszykarskiej i od 1880 szkoły przemysłowej. Za jego kadencji zakończono budowę ulicy Kolejowej (obecnie Słowackiego), przebudowano ulicę Badeniego (obecnie Przemyska) oraz rozpoczęto budowę ulic: Poniatowskiego i Kraszewskiego. W 1884 przebudowano most na Sanie. Decydujące znaczenie dla finansów miejskich miała decyzja o nabyciu prawa propinacji od hr. Wilhelma Siemińskiego-Lewickiego. W 1880 propinację oddano w ręce prywatne, co spowodowało zmniejszenie dochodów miasta i wzrosły opłaty czynszowe. Wobec faktu deficytu w 1889 namiestnictwo podjęło decyzję o rozwiązaniu Rady Miejskiej i jego odwołaniu. Zmarł 12 listopada 1901 w Jarosławiu.

</doc>
<doc id="535704" url="https://pl.wikipedia.org/wiki?curid=535704" title="Truszczelina">
Truszczelina



</doc>
<doc id="535707" url="https://pl.wikipedia.org/wiki?curid=535707" title="Dogrywka">
Dogrywka

Dogrywka – w wielu sportach (m.in. w piłce nożnej i rugby) dodatkowy okres gry, rozpoczynany, gdy mecz nie przynosi rozstrzygnięcia.
Piłka nożna.
Dogrywkę zarządza się najczęściej:
Obecnie dogrywka trwa 2x15 minut i kończy się po 120 minutach gry. Niegdyś dogrywkę kończyły:
Jeśli zaś ani regulaminowy okres gry, ani dogrywka nie przyniosą rozstrzygnięcia – następuje seria rzutów karnych.
Hokej i piłka ręczna.
Zasady w hokeju na lodzie nie dopuszczają, by mecz zakończył się remisem.
W hokeju na lodzie czas dogrywki wynosi 5 minut. W piłce ręcznej dogrywka trwa 2x5 minut. Jeżeli nie przyniesie rezultatu, następuje druga dogrywka. Jeśli i w niej nie został wyłoniony zwycięzca, postępuje się zgodnie z regulaminem rozgrywek.

</doc>
<doc id="535708" url="https://pl.wikipedia.org/wiki?curid=535708" title="Dick Higgins">
Dick Higgins

Dick Higgins (ur. w 1938 w Cambridge, zm. w 1998) – amerykański artysta intermedialny.
Poeta, kompozytor i teoretyk sztuki, grafik, twórca happeningów. Jeden z założycieli grupy Fluxus. Twórca terminu " intermedia", odnoszącego się do twórczości z pogranicza muzyki, plastyki czy literatury. W swojej twórczości zainteresowany formami rozbijającymi pozorne granice pomiędzy sztukami. Szczególnie zainteresowany poezją wizualną.
Higgins urodził się w Cambridge w Anglii. Jak wielu artystów Fluxusu, studiował kompozycję wraz z Johnem Cage'em. Poślubił artystkę Alison Knowles w 1960 r. Założył wydawnictwo "Something Else Press" w 1963 r., w którym publikowano wiele ważnych tekstów artystów takich jak m.in. : Gertrude Stein, Marshal McLuhan, Emmett Williams, Claes Oldenburg, George Brecht, Daniel Spoerri, Diter Rot, Wolf Vostell, Bern Porter, Ray Johnson, Ken Friedman i innych. Jego córka, Hannah Higgins jest autorką książki "Fluxus Experience", będącej autorytatywną pozycją dot. ruchu Fluxus. Jej siostra bliźniaczka, Jessica Higgins, jest również artystką intermedialną, tworzącą w Nowym Jorku.
Higgins wynalazł termin intermedia, aby opisać swoje artystyczne dokonania, definiując je w 1965 r. w swoim eseju o tej samej nazwie, opublikowanym w "Something Else Newsletter" (choć wynalezienie terminu, w tym samym eseju, przypisuje Samuelowi Taylorowi Coleridge-owi). Najbardziej znanymi osiągnięciami są: sukces "Danger Music", oraz wprowadzenie do użycia terminu Intermedia jako definicji nieopisanych wcześniej, interdyscyplinarnych zdarzeń w sztuce, popularnych w latach 60. XX w. Był prekursorem użytkowania komputera jako narzędzia do tworzenia sztuki marketingowej, datowanej w połowie lat 60. XX w. Opublikował czterdzieści siedem książek, w tym tłumaczenie książki Giordano Bruno ""On the Composition of Signs and Images", które mogło być uważane za wczesny tekst o multimediach. "The Book of Love &amp; War &amp; Death", opublikowana w 1972 r. była wynikiem przypadku, ponieważ cały tekst został wygenerowany przez komputer. We wprowadzeniu Higgins opisuje FORTRAN IV, czyli program do tworzenia przypadkowych linijek tekstu w jednym z wersów frazesu. "A Dialectic of Centuries: Notes towards a Theory of the New Arts" zebrane w wielu jego esejach i pracach teoretycznych w 1976 r. Higgins również był założycielem "Unpublished Editions", które zmieniły później nazwę na "Printed Editions"".
Zmarł na zawał serca w trakcie uczestnictwa w imprezie w Quebec w Kanadzie.
Wydawnictwa w języku polskim:

</doc>
<doc id="535709" url="https://pl.wikipedia.org/wiki?curid=535709" title="Kopalnictwo">
Kopalnictwo



</doc>
<doc id="535716" url="https://pl.wikipedia.org/wiki?curid=535716" title="Muszkat">
Muszkat



</doc>
<doc id="535719" url="https://pl.wikipedia.org/wiki?curid=535719" title="Kalokagathia">
Kalokagathia



</doc>
<doc id="535722" url="https://pl.wikipedia.org/wiki?curid=535722" title="University of California at Los Angeles">
University of California at Los Angeles



</doc>
<doc id="535723" url="https://pl.wikipedia.org/wiki?curid=535723" title="Janusz Stokłosa">
Janusz Stokłosa

Janusz Stokłosa (ur. 15 maja 1954 w Rabce-Zdroju) – polski kompozytor, pianista, wydawca i producent muzyczny.
Życiorys.
Absolwent Katedry Teorii i Historii Muzyki Uniwersytetu Jagiellońskiego w Krakowie (1978). Jest autorem wielu partytur muzyki teatralnej i filmowej. Debiutował w krakowskim Teatrze STU, muzyką do spektaklu "Pacjenci" według "Mistrza i Małgorzaty" Bułhakowa w reżyserii Krzysztofa Jasińskiego (1976).
W latach 1984–1990 był kierownikiem muzycznym Teatru Ateneum w Warszawie, gdzie wraz z Wojciechem Młynarskim i Januszem Józefowiczem współtworzył spektakle "Brel", "Hemar", "Wysocki". Od 1986 do 1991 współpracował z Michałem Bajorem, koncertując z nim w wielu krajach Europy, USA i Kanadzie.
W 1991 skomponował muzykę do musicalu "Metro", który wystawiany jest w reżyserii i z choreografią Janusza Józefowicza. Musical ten odniósł spektakularny sukces w kraju. 16 kwietnia 1992 w Minskoff Theatre na Broadwayu odbyła się jego amerykańska premiera. Do listopada 2010 zagrano ponad 1500 przedstawień. Za muzykę do musicalu "Metro" Stokłosa został nominowany do broadwayowskiej nagrody "Tony Award", w kategorii: „najlepsza partytura teatralna w sezonie 1991/1992”. W lutym 1994 ścieżka dźwiękowa musicalu uzyskała status złotej płyty, w listopadzie 1997 platynowej, a 30 maja 1998 podwójnej platynowej.
W latach 1990–2004 Stokłosa współpracował z następującymi teatrami za granicą: Schauspielhaus (Zürich), Akademietheater (Wiedeń), Burgtheater (Wiedeń), Teatr Kreatur (Berlin), Deutsches Theater (Berlin), Schaubuhne (Berlin), Volksbühne (Berlin) i Bremer Theater (Brema). W październiku 1992 został prezesem spółki "Studio Buffo". W tym samym roku założył Wydawnictwa Muzyczne i Nutowe Stokłosa Editions.
Był kierownikiem muzycznym programów telewizyjnych "MdM", "Przebojowa noc" i "Złota sobota".
W 2002 roku film "N. Winton – The Power of Good" (reż. M. Minac) z muzyką Stokłosy otrzymał Emmy Award. W 2004 skomponował muzykę do musicalu "Romeo i Julia" (wg Shakespeare’a) oraz do musicalu "Panna Tutli Putli" Witkacego. Jako dyrygent i dyrektor artystyczny od 2006 prowadzi uroczyste koncerty bożonarodzeniowe, organizowane przez Polpharmę, w katedrze Cystersów w Pelplinie, w których udział biorą najwybitniejsze gwiazdy polskiej opery i estrady.
W grudniu 2011 r. w Warszawie odbyła się premiera musicalu "Polita" (libretto Agata Miklaszewska, reżyseria Janusz Józefowicz) oparta na historii życia i kariery Poli Negri. Po raz pierwszy w świecie wykorzystano w musicalu filmową technologię 3D. W grudniu 2013 w Sankt Petersburgu odbyła się premiera rosyjskiej wersji tego musicalu zatytułowanego "Pola Negri".
22 maja na Targach EXPO 2010 w Szanghaju odbyła się światowa premiera spektaklu "Zatańczmy Chopina" ("Let’s Dance Chopin"), którego dyrektorem artystycznym, dyrygentem i autorem muzyki jest Janusz Stokłosa. Reżyserem i choreografem spektaklu była córka Janusza Stokłosy – Maria Stokłosa.
Janusz Stokłosa zajmuje się także pilotowaniem samolotów. W 1999 zdobył trzecią klasę pilota szybowcowego, w 2002 licencję pilota turystycznego (PPL), w 2005 uprawnienia do wykonywania lotów w nocy, w 2006 licencję pilota samolotów wielosilnikowych (ME), w 2008 licencję pilota zawodowego (CPL) i wykonywania lotów według wskazań przyrządów (IR).
1 października 2009 został zatrzymany przez Centralne Biuro Antykorupcyjne, w związku z podejrzeniem udzielenia korzyści majątkowej w zamian za pomoc przy części teoretycznej egzaminu na licencję pilota. Zastosowano poręczenie majątkowe w kwocie 50 000 złotych. 26 listopada 2009 Sąd Rejonowy w Warszawie uznał zatrzymanie przez prokuraturę licencji pilota za bezzasadne i nakazał licencję zwrócić. W maju 2012 roku postanowieniem Prokuratury Okręgowej w Warszawie umorzono postępowanie w sprawie wobec braku cech przestępstwa. Tym samym cała sprawa została zakończona. Wystąpił także w dwóch filmach Olafa Lubaszenki "Sztos" i "Sztos 2"
Dorobek.
Muzyka filmowa.
Janusz Stokłosa jest też twórcą oprawy muzycznej kilkudziesięciu przedstawień teatralnych i Teatru Telewizji.

</doc>
<doc id="535725" url="https://pl.wikipedia.org/wiki?curid=535725" title="Killerpilze">
Killerpilze

Killerpilze – niemiecki zespół muzyczny grający pop punk. Powstał w roku 2003 w Dillingen an der Donau, jego profesjonalna kariera zaczęła się w 2006 roku, kiedy to grupa wylansowała piosenkę "Richtig Scheiβe". Killerpilze tworzy obecnie trzech muzyków: Johannes Halbig, Mäx Schlichter, i Fabian Halbig. Jo i Mäx są autorami tekstów, a Fabi wymyśla tytuły piosenek. Wielu krytyków uważało, że Killerpilze powtórzy sukces innego niemieckiego zespołu - Tokio Hotel, jednak zespół poszedł w innym kierunku muzycznym.

</doc>
<doc id="535728" url="https://pl.wikipedia.org/wiki?curid=535728" title="Erik Edman">
Erik Edman

Erik Kenneth Edman (ur. 11 listopada 1978 w Huskvarnie) – szwedzki piłkarz występujący na pozycji obrońcy. Żonaty z Hanną Kjellsson, ma syna Eliasa (ur. we wrześniu 2005) oraz córkę Norę (ur. w maju 2008).

</doc>
<doc id="535729" url="https://pl.wikipedia.org/wiki?curid=535729" title="Miami Heat">
Miami Heat

Miami Heat – amerykański klub koszykarski z siedzibą w Miami grający w lidze NBA. Zespół występuje w Konferencji Wschodniej w dywizji południowo-wschodniej. Swoje mecze rozgrywa w hali American Airlines Arena zlokalizowanej w centrum Miami. Właścicielem klubu jest Micky Arison, prezesem Pat Riley, a trenerem Erik Spoelstra.
Klub został założony w 1988 roku. Jest jednym z dwóch zespołów, obok Orlando Magic, który reprezentuje stan Floryda w NBA. W ciągu 31 sezonów Heat siedemnastokrotnie występowali w fazie playoff, będąc dziesięciokrotnie mistrzami dywizji, czterokrotnie mistrzami Konferencji Wschodniej i trzykrotnie mistrzami ligi, pokonując Dallas Mavericks 4–2 w sezonie 2005-06, Oklahoma City Thunder 4–1 w sezonie 2011-12 i San Antonio Spurs 4-3 w sezonie 2012-13. Według magazynu Forbes wartość zespołu w 2010 roku wynosiła 425 milionów dolarów.
Historia.
W ostatnich sezonach w Miami zaszły duże zmiany, odeszło kilku podstawowych graczy – przede wszystkim jeden z jego najmocniejszych punktów – center Shaquille O’Neal (do Phoenix Suns) oraz Alonzo Mourning, Antoine Walker, Gary Payton, James Posey, Jason Williams i Jason Kapono. Klub w zamian pozyskał Shawna Mariona oraz Marcusa Banksa, przybył także center Jamaal Magloire.
Sezon 2007/2008 był dla klubu najsłabszym od prawie dwudziestu lat. Heat zakończyli go z bilansem 15-67 i zostali najgorszą drużyną w lidze. Po tym sezonie z funkcji trenera zrezygnował Pat Riley, a jego miejsce zajął Erik Spoelstra. Pat Riley pozostał jednak w klubie i pełni funkcję generalnego menadżera. W związku ze słabym wynikiem w sezonie 2007/2008, klubowi przypadł wysoki – drugi – numer w drafcie NBA, z którym wybrany został skrzydłowy Michael Beasley. W lutym 2009, klub postanowił wymienić pozyskanych rok wcześniej z Phoenix Shawna Mariona i Marcusa Banksa na Jermaine’a O’Neala i Jamario Moona. W sezonie 2008/2009 klub jeszcze przed zakończeniem rozgrywek zdołał zapewnić sobie awans do play-off. W skróconym przez lockuout sezonie zasadniczym 2011/2012 Miami Heat z wynikiem 46-20 zajęło drugie miejsce w konferencji wschodniej i awansowało do fazy play-off. W pierwszej rundzie Miami pokonało New York Knicks 4-1. W półfinałach konferencji pokonali zespół Indiana Pacers 4-2. W finale konferencji zmierzyli się z ekipą Boston Celtics, którą pokonali 4-3, awansując tym samym do finału NBA. Tam czekała na nich ekipa Oklahoma City Thunder, Heat byli jednak nie do zatrzymania, wygrali serię 4-1, a LeBron James został wybrany MVP finałów.
Przed sezonem 2012/2013 kontrakt z klubem podpisał Ray Allen. W tym sezonie Heat wygrali 27 meczów z rzędu, co stanowi drugą co do długości serię zwycięstw w historii NBA (dłuższa była tylko seria 33 zwycięstw Los Angeles Lakers). Seria została rozpoczęta 3 lutego zwycięstwem nad Toronto Raptors, a zakończona 27 marca porażką z Chicago Bulls. Sezon zasadniczy zakończyli z bilansem 66-16, najlepszym w lidze, notując najwięcej zwycięstw w sezonie i najwięcej wygranych we własnej hali (37) w historii klubu. W fazie play-off Miami pokonało 4-0 Milwaukee Bucks, a następnie 4-1 Chicago Bulls. W finale konferencji wygrali z Indiana Pacers 4-3. W finale NBA wygrali 4-3 z San Antonio Spurs. MVP finałów został ponownie LeBron James. W 2020 po raz szósty w historii klubu wystąpili w finałach NBA, gdzie przegrali z Los Angeles Lakers 4-2.
Zawodnicy.
Kadra w sezonie 2022/2023.
"Stan na 12 lutego 2023".
Zastrzeżone numery.
W 2003 Heat, nie mając jeszcze żadnego zastrzeżonego numeru, zdecydowali się na bardzo nietypowy krok i zastrzegli numer 23 w podziękowaniu za zasługi Michaela Jordana, który nigdy nie grał w klubie z Miami. 30 marca 2009 zastrzeżony został numer Alonzo Mourninga
W sezonie 2005-2006 Miami Heat dodatkowo uhonorowali numer Dana Marino za jego zasługi dla klubu ligi NFL – Miami Dolphins. Numer ten nie został jednak zastrzeżony i w sezonie 2010-2011 w barwach Heat grał z nim Mike Miller.

</doc>
<doc id="535731" url="https://pl.wikipedia.org/wiki?curid=535731" title="Podstawa chmur">
Podstawa chmur

Podstawa chmur – najniższa wysokość widzialnej części chmury. Podstawa chmur jest podawana w metrach, stopach (ponad powierzchnią ziemi), lub podawane jest ciśnienie, na którym znajduje się podstawa chmury.
Pomiary.
Pomiary podstawy chmur można dokonać na kilka sposobów. Jednym z nich jest obecnie ceilometr, który wysyła impuls promieniowania elektromagnetycznego z lasera (zwykle podczerwień np. dioda laserowa), które odbija się od podstawy chmur (kropli wody i/lub kryształków lodu) i powraca do detektora. Inne instrumenty zazwyczaj używają technik pasywnej teledetekcji jak obrazowanie trójwymiarowe (dalmierz). Czasami podstawa chmur jest oceniana przez synoptyka.
Pogoda i klimat.
Podstawa chmur dolnych jest często dobrze zdefiniowana przez rozkład temperatury i ciśnienia z wysokością podczas gdy wierzchołki chmur zależą też od lokalnej konwekcji.
Chmury wpływają na promieniowanie cieplne w atmosferze przez bardzo silną absorpcję i wypromieniowanie w tych długościach fal. Wobec tego podstawa chmur wpływa na bilans energetyczny ziemi i atmosfery ponieważ wypromieniowanie następuje w lokalnej temperaturze na danej wysokości: czym niższa jest podstawa chmur tym większa emisja promieniowania bo temperatura podstawy chmur jest wtedy wyższa.
Podstawa chmur jest ważnym parametrem w meteorologii lotniczej i określa czy lot jest (może być) dokonywany z przepisami dla lotów wg wskazań przyrządów czy lotów z przepisami VFR.

</doc>
<doc id="535732" url="https://pl.wikipedia.org/wiki?curid=535732" title="Adolf Dietzius">
Adolf Dietzius

Adolf Dietzius (ur. 7 listopada 1852 w Jarosławiu, zm. 27 stycznia 1920 w Jarosławiu) – lekarz, burmistrz Jarosławia i poseł do parlamentu wiedeńskiego.
Życiorys.
Urodził się 7 listopada 1852 roku w Jarosławiu w wielodzietnej rodzinie jak piąte dziecko Karola i Józefiny Dietzius (z domu Hawel). Jego ojciec był naczelnikiem poczty jarosławskiej. W 1872 zdał egzamin dojrzałości w C. K. Gimnazjum w Przemyślu. Odbył studia wydziale lekarskim Uniwersytetu w Wiedniu. Po ich ukończeniu powrócił w 1878 roku do Jarosławia, gdzie pracował jako lekarz: medycyny, ogólny, powiatowy, kolejowy i miejski.
Od 1883 roku zasiadał w Radzie miejskiej, zaś w 1891 roku wybrany został na burmistrza Jarosławia (radnego rady powiatu), pozostając na tym stanowisku do 1918 roku. Za jego kadencji niemal po stuletniej przerwie w 1884 roku otwarto gimnazjum, a niedługo potem szkołę realną. Wybudowany został m.in. okazały gmach „Sokoła” oraz budynki Straży Ogniowej, Dyrekcji Skarbu, poczty, starostwa i bursy szkolnej. Powstał nowe ulice: Poniatowskiego, Królowej Jadwigi, Kraszewskiego, Kościuszki, Głowackiego i Racławicka. Prowadził politykę polegającą na podniesieniu stanu zdrowia mieszkańców. Budowano nowe i remontowano stare studnie publiczne i rozbudowano miejską sieć kanalizacyjną. W 1900 roku założono park miejski na Olszanówce, na którego terenie w 1908 roku odbyła się wystawa przemysłowa i rolnicza, w 1902 wybudowano miejski szpital powszechny, zaś w 1905 roku założono Nowy Cmentarz. W 1901 roku otrzymał honorowe obywatelstwo miasta. Dbał o rozwój oświaty. Za jego rządów powstały: szkoła realna, prywatne kursy seminaryjne, Prywatne Gimnazjum Żeńskie, Szkoła Rzemiosł Budowlanych, szkoła muzyczna przy Towarzystwie Muzycznym im. Chopina. Wyrazem uznania dla jego osiągnięć na stanowisku burmistrza był wybór na wiceprezesa Rady Powiatowej (1897-1912, 1913-1918)i do Rady Państwa (1907–1911). Piastując godność posła do Rady Państwa zabiegał o sprawy miasta u ówczesnych władz państwowych.
Podeszły wiek, niedomagania zdrowotne i problemy z dostosowaniem się do zmieniających warunków powojennych sprawiły, że w 1918 złożył urząd burmistrza. Obok tej funkcji piastował również stanowisko zastępcy marszałka jarosławskiej Rady powiatowej oraz był założycielem i dyrektorem Kasy Oszczędności. Pełnił wiele funkcji społecznych m.in. w 1894 roku zastępcy prezesa Polskiego Towarzystwa Gimnastycznego „Sokół” w Jarosławiu, członka c.k. Rady Szkolnej okręgowej w Jarosławiu, delegata zachodnio-galicyjskiej Izby Lekarskiej w Krakowie do c.k. Krajowej Rady Zdrowia, prezesa Towarzystwa jarosławskiej Ochotniczej Straży Ogniowej oraz przewodniczącego Stałej Komisji Zdrowia Miejskiego. Żonaty z Eugenią z Ossolińskich (zm. 1916) i Jadwigą z Kopystyńskich. Był fundatorem domu dla sierot i ubogich przy ul. Grunwaldzkiej. Zmarł 27 stycznia 1920 w Jarosławiu. Pochowany jest na Nowym Cmentarzu w Jarosławiu.

</doc>
<doc id="535737" url="https://pl.wikipedia.org/wiki?curid=535737" title="Spaniel pikardyjski">
Spaniel pikardyjski

Spaniel pikardyjski - rasa psów, należąca do grupy wyżłów (sekcja: wyżły kontynentalne, typ: „spaniel”). Podlega próbom pracy.
Rys historyczny.
Pies ten pochodzi z doliny Sommy w regionie Pikardii w północnej Francji. Po raz pierwszy zaprezentowany podczas paryskiej wystawy psów w 1904.
Użytkowość.
Rasa ta hodowana jest w dolinie Sommy do polowań na bekasy i kaczki.
Temperament.
Towarzyski, łagodny wesoły. Ceniony pies do towarzystwa. Łatwy w szkoleniu, lubi przypodobać się właścicielowi.
Zachowanie w środowisku.
Żyje zgodnie z innymi psami i zwierzętami. Cierpliwy wobec dzieci. Jest czujny i zawsze zapowiada obecność obcych, a w razie konieczności gotów do obrony.
Ruch.
Wymaga dużo ruchu. Wskazane, by spaniel pikardyjski miał możliwość biegania. Często lubią zabawy (np. aportowanie) i pływanie.
Budowa.
Silne kończyny, czaszka szeroka i okrągła z zaznaczonym guzem potylicznym. Szeroka klatka piersiowa, szyja dobrze umięśniona. Uszy osadzone dość nisko.
Szata i umaszczenie.
Włosy o średniej długości są gładkie lub lekko faliste. Czarne i białe włosy są tak przemieszane, że sierść sprawia wrażenie błękitnej. Spotyka się egzemplarze o maści szarej z czekoladowym przesianiem.
Popularność w Polsce.
W Polsce rasa jest mało popularna.

</doc>
<doc id="535739" url="https://pl.wikipedia.org/wiki?curid=535739" title="DiscO-Zone">
DiscO-Zone

DiscO-Zone – trzeci album mołdawskiego zespołu muzycznego O-Zone. Album został wydany w 2003 roku, po raz pierwszy w Rumunii.
W Polsce nagrania ukazały się nakładem Magic Records w 2004 roku i uzyskały status złotej płyty. Natomiast rok później album trafił do sprzedaży w Japonii dzięki Avex Trax.

</doc>
<doc id="535747" url="https://pl.wikipedia.org/wiki?curid=535747" title="Holderlin">
Holderlin



</doc>
<doc id="535749" url="https://pl.wikipedia.org/wiki?curid=535749" title="Portland Trail Blazers">
Portland Trail Blazers

Portland Trail Blazers – amerykański klub koszykarski, mający siedzibę w Portland w stanie Oregon. Występuje w Dywizji Północno-zachodniej, Konferencji Zachodniej w National Basketball Association (NBA).
Historia.
Zespół powstał w 1970 Przez pierwsze 6 lat nie mógł zakwalifikować się do fazy play-off, jednak dzięki temu dwukrotnie mógł wybierać zawodników z 1 numerem draftu. W 1972 pozyskano w ten sposób LaRue Martina, a dwa lata później Billa Waltona.
W 1976 po rozwiązaniu ligi ABA, Blazers w drafcie rozszerzającym wybrali Maurice Lucasa. Lucas i Walton oraz nowo zatrudniony trener Jack Ramsay poprowadzili zespół w 1977 do, jedynego w historii klubu, mistrzostwa NBA, pokonując w finale 4-2 Philadelphia 76ers z Juliusem Ervingiem w składzie. W drużynie, grali także m.in.: Dave Twardzik i Lionel Hollins. W następnym roku Walton odniósł kontuzję i niezadowolony z opieki medycznej w Portland, opuścił klub. Lucas odszedł w 1980 i zespół popadł w stagnację.
Odmianę przyniósł dopiero draft 1983, kiedy to wybrano dynamicznego obrońcę Clyde’a Drexlera. „Clyde the Glyde” ("Szybowiec") stał się najbardziej znanym zawodnikiem Smug w następnej dekadzie. Rok później w drafcie 1984 Blazers stali się bohaterami negatywnymi najgłośniejszego draftu w historii, wybierając z numerem 2. Sama Bowiego, mając do dyspozycji Michael Jordana. Rok później przyszedł za to ważny gracz, obrońca Terry Porter.
W 1988 właścicielem klubu został znany milioner z branży informatycznej Paul Allen, do drużyny przybyli Jerome Kersey i Kevin Duckworth, a trenerem został Rick Adelman. Po dojściu jeszcze Bucka Williamsa został skompletowany mocny skład. W 1990, po latach przerwy, prowadzeni przez Drexlera Blazers dostali się do finału ligi. Rozegrali jeden z najtwardszych finałów w historii ligi, przegrywając w pięciu meczach z Detroit Pistons, nazywanymi „Bad Boys”. Dwa lata później historia się powtórzyła – Portladczycy ponownie przegrali finał, tym razem 4-2 z królującymi niepodzielnie Chicago Bulls. W obu finałach w barwach Blazers grała plejada znakomitych zawodników, oprócz wymienionych także Cliff Robinson i Danny Ainge.
W połowie lat 90. nowy menedżer klubu Bob Whitsitt postanowił odmienić oblicze zespołu, zwalniając „ekipę Drexlera”. Na ich miejsce zatrudniono m.in. Harveya Granta, Isaiaha Ridera, Rasheeda Wallace’a i Damona Stoudamire'a. Część z nowych zawodników miała opinię „niepokornych”, do ich okiełznania zatrudniono trenera Mike’a Dunleavy'ego. Początkowo eksperyment przynosił rezultaty – w 1999 zespół wystąpił w finałach konferencji. Jednak już rok później odeszli Rider i Jim Jackson, a przyszli Steve Smith i weteran Scottie Pippen. Wraz z wybranym znacznie wcześniej w drafcie jednym z wybitniejszych koszykarzy europejskich Arvydasem Sabonisem mieli stanowić o nowym obliczu zespołu. Nowy skład ponownie zagrał w finałach Zachodu, ale znów przegrał.
Zawodnicy.
Kadra w sezonie 2020/21.
"Stan na 7 lutego 2021"
Statystyczni liderzy klubu.
Pogrubienie – oznacza ciągle aktywnego zawodnika występującego w zespole
"Kursywa" – oznacza ciągle aktywnego zawodnika występującego w innym zespole
Punkty (sezon regularny – stan na 16 kwietnia 2015)
Minuty
Zbiórki
Asysty
Przechwyty
Bloki
Celne rzuty za 3 punkty

</doc>
<doc id="535750" url="https://pl.wikipedia.org/wiki?curid=535750" title="Wierzchołek chmury">
Wierzchołek chmury

Wierzchołek chmury – najwyższa widoczna część chmury. Zazwyczaj jego wysokość jest podawana w metrach lub stopach ponad powierzchnią Ziemi, albo podawane jest ciśnienie na jakim znajdują się wierzchołki chmur.
Pomiary.
Wierzchołki chmur, zwłaszcza dla chmur stosunkowo płytkich można uzyskać z aktywnych metod teledetekcji, np. za pomocą ceilometru. Wysokość wierzchołków chmur można też uzyskać za pomocą aktywnych satelitarnych metod teledetekcyjnych np. Cloudsat.
Pogoda i klimat.
Dla chmur konwekcyjnych (np. cumulus, cumulus congestus, lub cumulonimbus) wierzchołki chmur zależą nie tylko od temperatury i wilgotności atmosfery, ale także od temperatury powierzchni Ziemi i od ilości pary wodnej poniżej podstawy chmury.

</doc>
<doc id="535751" url="https://pl.wikipedia.org/wiki?curid=535751" title="Wade-Giles">
Wade-Giles

Angielska transkrypcja sinologiczna Wade’a i Gilesa – transkrypcja stosowana do zapisu wymowy języka chińskiego za pomocą alfabetu łacińskiego na potrzeby użytkowników języka angielskiego. Jej nazwa pochodzi od nazwisk dwóch brytyjskich sinologów, Thomasa Wade’a i Herberta Gilesa.
Transkrypcja ta została stworzona przez Thomasa Wade’a w 1859 roku (w pracy "Peking Syllabary"). Zyskała popularność dzięki wersji zmodyfikowanej autorstwa Herberta Gilesa z "Chinese-English Dictionary" (1912).
Dzięki dominującej pozycji języka angielskiego, w XX wieku była to najpopularniejsza forma latynizacji chińskich nazw, jednak w latach 80. zaczęła tracić popularność na rzecz opracowanej przez samych Chińczyków transkrypcji pinyin.

</doc>
<doc id="535754" url="https://pl.wikipedia.org/wiki?curid=535754" title="Substancje chemiczne">
Substancje chemiczne



</doc>
<doc id="535757" url="https://pl.wikipedia.org/wiki?curid=535757" title="Absolwent (wódka)">
Absolwent (wódka)

Absolwent – polska wódka luksusowa, produkowana od 1995 roku przez Polmos Białystok. Wytwarzana na bazie 4-krotnie rektyfikowanego, luksusowego spirytusu zbożowego. Należy do Central European Distribution Corporation (od 2022 właścicielem CEDC jest Maspex).
Występuje w kilku odmianach: czysta, smakowa (m.in. cytrynowa, morelowa, żurawinowa i bananowa) oraz Absolwent Gin.
Według producenta zajmowała piąte miejsce na świecie i pierwsze w Polsce pod względem sprzedaży (w 2005 roku 14% rynku).

</doc>
<doc id="535759" url="https://pl.wikipedia.org/wiki?curid=535759" title="Kościół Najświętszej Maryi Panny Królowej Świata i św. Małgorzaty w Parkowie">
Kościół Najświętszej Maryi Panny Królowej Świata i św. Małgorzaty w Parkowie

Kościół parafialny pod wezwaniem Najświętszej Maryi Panny Królowej Świata i świętej Małgorzaty. Sanktuarium Matki Bożej Parkowskiej.
Położenie.
Kościół znajduje się na wzniesieniu przy skrzyżowaniu dróg we wschodniej części Parkowa. Jest czwartym kościołem na tym miejscu, poprzednie trzy, począwszy od założenia parafii w XIV wieku, były drewniane. Jest orientowany, a więc ołtarz główny jest zwrócony na wschód.
Historia.
Parafia w Parkowie powstała w XIV wieku, gdy powstał pierwszy kościół. Kolejny został zbudowany w 1448 roku przy lokacji miasta Sławkowo. Źródła z lat 1425-1462 wymieniają plebanów: Mikołaja, Piotra, Jana, Grzegorza i Andrzeja. W latach 1549-1603 kościół znajdował się w rękach protestantów. Z powodu zniszczeń w 1677 roku został zbudowany nowy budynek, który konsekrował biskup pomocniczy poznański Maciej Kurski. W latach 1780-1802 powstał kolejny kościół dzięki fundacji Franciszka Rostworowskiego, generała Adama Grabowskiego, Ludwiki z Turnów Grabowskiej Zienkowiczowej i Ksawerego Zienkowicza. Zgodnie z legatem Franciszka Rostworowskiego budowę kościoła miał dokończyć Józef Wybicki. Świątynia pierwotnie benedykowana została konsekrowana dopiero w 1845 roku przez arcybiskupa Michała Leona Przyłuskiego. Został wpisany do rejestru zabytków 12 grudnia 1932 roku. Podczas II wojny światowej kościół został zamieniony na magazyn sprzętu elektrotechnicznego.
W latach 1989-2007 ksiądz proboszcz Zbigniew Szyka wykonał w kościele prace remontowo-budowlane: wymieniono zniszczone cynkowe pokrycie dachu na blachę miedzianą, cały kościół wyłożono posadzką marmurową, osuszono fundamenty i ściany, uzupełniono zniszczone detale elewacji, kościół wymalowano wewnątrz, łącznie z kopułą, wyremontowano zabytkowe główne drzwi wejściowe, drzwi od zakrystii i najbardziej zniszczone okna.
Architektura.
Kościół zbudowany został w stylu barokowo-klasycystycznym na planie koła z centralnie umieszczoną kopułą, na wysokim tamburze (bęben). Kopuła jest przykryta blachą miedzianą i zwieńczona hełmem stożkowatym z kulą i krzyżem. Dach wygięty, półkopulasty. Kościół murowany, otynkowany, posiada na elewacji ozdobne pilastry, między którymi ulokowane zostały na przemian okna i nisze okienne zakończone półkoliście. Wejście główne zamknięte łukiem, ponad nim tablica z datą 1780 i okno w formie owalu.
Środkowa część kościoła wydzielona ośmioma arkadami, które tworzą osiem pomieszczeń w formie kaplic. W nich między innymi prezbiterium, kruchta (nad nią chór), dwa ołtarze boczne i zakrystia. Pod kościołem krypta, w której złożone są doczesne szczątki proboszczów i fundatorów.
Kopuła zdobiona jest malowidłami, a fryz belkowania imitacją stiuku.
Wyposażenie.
Najważniejszym zabytkiem znajdującym się wewnątrz świątyni jest obraz Matki Bożej z Dzieciątkiem przedstawionej jako Królowa Świata, szkoły hiszpańskiej lub włoskiej z około połowy XVII wieku autorstwa nieznanego malarza w sukience srebrnej z XVIII wieku. Przedstawia Maryję z Dzieciątkiem Jezus na prawym ramieniu i podtrzymującą wespół z Nim kulę ziemską, w lewej ręce berło – symbol władzy królewskiej. Obraz posiada ciekawy akcent trynitarny. Obok Jezusa Chrystusa w lewym górnym rogu namalowana jest postać Boga Ojca, Stwórcy świata zsyłającego gołębicę – symbol Ducha św. Bliskość Trójcy św. ukazuje głęboką prawdę teologiczną o relacjach Marii, największego cudu Bożego, z poszczególnymi Osobami Bożymi i mówi, że Jej Niepokalanie, Macierzyństwo, Świętość i Królewskość, są jakoby „szybą”, przez którą i za którą widzimy piękno, przymioty i potęgę Boga. Obraz oprawiony jest w ramę dekorowana motywem liści akantu.
Inne elementy wyposażenia:
Otoczenie.
W bezpośredniej bliskości kościoła znajdują się:

</doc>
<doc id="535760" url="https://pl.wikipedia.org/wiki?curid=535760" title="Inspektor nadzoru inwestorskiego">
Inspektor nadzoru inwestorskiego

Inspektor nadzoru inwestorskiego – pełnoprawny uczestnik procesu budowlanego, który musi posiadać uprawnienia budowlane do pełnienia samodzielnej funkcji technicznej w budownictwie, wiedzę techniczną oraz praktykę zawodową dostosowaną do stopnia skomplikowania robót budowlanych.
Polskie przepisy prawa budowlanego przewidują, że inspektor nadzoru inwestorskiego może zostać ustanowiony dobrowolnie przez inwestora lub obligatoryjnie, jeśli roboty są szczególnie skomplikowane lub z uwagi na warunki gruntowe (art. 19 ustawy Prawo budowlane z 7 lipca 1994 roku z późniejszymi zmianami).
Ustanowienie inspektora nadzoru inwestorskiego na budowie pozwala inwestorowi, który niejednokrotnie nie ma wiedzy technicznej, zagwarantować realizację swoich interesów związanych z budową. Inspektor nadzoru inwestorskiego pełni bowiem rolę kontrolną nad kierownikiem budowy, może mu wydawać polecenia, które są odnotowywane w dzienniku budowy. Inspektor ma także prawo żądać dokonania stosownych poprawek od kierownika budowy lub kierownika robót budowlanych.
Inspektor nadzoru inwestorskiego pełni zatem funkcję analogiczną do adwokata – reprezentuje interesy swojego klienta na budowie. Dba o to, aby budowa została wykonana rzetelnie i zgodnie z zasadami wiedzy technicznej.
Zgodnie z przepisami ustawy inspektor nadzoru inwestorskiego i kierownik robót budowlanych (lub kierownik budowy) to funkcje rozdzielne – ta sama osoba nie może pełnić obydwu funkcji (konflikt interesów). Rola inspektora nadzoru inwestorskiego polega na nadzorze nad wykonawcą robót podczas procesu budowlanego (rola podobna do rady nadzorczej w odniesieniu do zarządu spółki kapitałowej).
Ustanowienie inspektora nadzoru inwestorskiego to prawo każdego inwestora – choć może się zdarzyć, że firma budowlana bądź kierownik budowy będą odnosić się niechętnie do pomysłu powołania inspektora, sprzeciwiając się obiektywnej i niezależnej kontroli.
Z punktu widzenia inwestora, na którym ciąży obowiązek zorganizowania procesu budowy, ustanowienie inspektora nadzoru wiąże się naturalnie z dodatkowymi kosztami, ale ogranicza ryzyko nienależytego wykonania robót budowlanych przez wykonawcę. Wydanie dodatkowych środków na niezależnego inspektora nadzoru może wyeliminować konieczność wykonywania poprawek, które mogą ujawnić się po zakończeniu budowy, a także ograniczyć dodatkowe wydatki spowodowane zawyżaniem zużycia materiałów przez wykonawcę (jeśli inspektorowi zlecono kontrolę rozliczeń).

</doc>
<doc id="535761" url="https://pl.wikipedia.org/wiki?curid=535761" title="Herb Czastar">
Herb Czastar



</doc>
<doc id="535766" url="https://pl.wikipedia.org/wiki?curid=535766" title="Zdrój Ciechocinek">
Zdrój Ciechocinek

Zdrój Ciechocinek – klub piłki nożnej z Ciechocinka, występujący w klasie okręgowej.
Historia klubu.
W 1922 r. utworzono Harcerski Klub Sportowy, a po dwóch latach w 1924 r. został on przemianowany na Ciechociński Klub Sportowy "Zdrój". Pierwszym prezesem klubu był Stanisław Tomaszewski.
W sezonie 1982/1983 klub awansował do III ligi konińsko-włocławskiej. Sezon 2004/05 – awans do III ligi gr. 2. Sezon 2005/06 zakończony na 5. miejscu.
Sprzyjające warunki i renoma uzdrowiska decydowały, że Ciechocinek często był gospodarzem imprez sportowych o zasięgu ogólnopolskim, a czasem międzynarodowym. Organizowano wyścigi kolarskie, zawody pływackie, sparingowe mecze z drużynami Ekstraklasy, jak np. z okazji 50-lecia klubu z Lechem Poznań, czy w latach dziewięćdziesiątych z Orłami Górskiego, Zawiszą Bydgoszcz, Legią Warszawa i Žalgirisem Wilno.
Wytrwała praca szkoleniowa, zaangażowała szerokie grona działaczy i pojawienie się grupy utalentowanych zawodników przyniosły wspomniany awans do III ligi. W sezonie 1983/1984 po rywalizacji z drużyną Kujawiaka Włocławek piłkarze zajęli I miejsce w lidze konińsko-włocławskiej.
W sezonie 2004/05 Zdrój ponownie uzyskał awans do III ligi i grał w niej do sezonu 2009/10, zaliczając spadek do IV ligi.

</doc>
<doc id="535770" url="https://pl.wikipedia.org/wiki?curid=535770" title="Herb gminy Czastary">
Herb gminy Czastary

Herb gminy Czastary przedstawia w polu dzielonym w pas, srebrno-czerwonym jodłę zieloną nad którą korona złota. 
Zobacz też:

</doc>
<doc id="535771" url="https://pl.wikipedia.org/wiki?curid=535771" title="Zakład poprawczy">
Zakład poprawczy

Zakład poprawczy (ZP) (również dom poprawczy) – specjalna placówka resocjalizacyjna dla nieletnich od 10. do 18. roku życia, skierowanych ze schroniska dla nieletnich. Zapewnia naukę i kształcenie zawodowe, zajęcia kulturalno-oświatowe i sportowo-rekreacyjne.
Rodzaje zakładów poprawczych.
Na podstawie art. 243 ust. 1 ustawy z dnia 9 czerwca 2022 r. o wspieraniu i resocjalizacji nieletnich (dalej: u.w.r.n.), środek poprawczy wykonuje się w zakładzie poprawczym:
Zakład poprawczy otwarty.
Zakład poprawczy otwarty (art. 245 u.w.r.n.) jest przeznaczony dla nieletnich, którzy:
Zakład poprawczy półotwarty.
Zakład poprawczy półotwarty (art. 246 u.w.r.n.) jest przeznaczony dla nieletnich, którzy:
Zakład poprawczy zamknięty.
Zakład poprawczy zamknięty (art. 247 u.w.r.n.) jest przeznaczony dla nieletnich, którzy:
Zakład poprawczy o wzmożonym nadzorze wychowawczym.
Zakład poprawczy o wzmożonym nadzorze wychowawczym (art. 248 u.w.r.n.) jest przeznaczony dla nieletnich, którzy:
Umieszczenie nieletniego w zakładzie poprawczym o wzmożonym nadzorze wychowawczym następuje na podstawie orzeczenia sądu.
Zakład poprawczy dla nieletnich, którzy ukończyli 21 lat.
Zakład poprawczy dla nieletnich, którzy ukończyli 21 lat (art. 249 u.w.r.n.), jest przeznaczony dla nieletnich, którzy ukończyli 21 lat i sąd rodzinny orzekł, że środek poprawczy będzie wykonywany po ukończeniu przez nieletniego 21 lat.
Rodzaje systemów wychowawczych w ZP.
Na podstawie art. 244 ust. 1 u.w.r.n., w zakładach poprawczych wobec nieletnich realizuje się system wychowawczy:
Nagrody i kary dla przebywających w zakładach poprawczych.
Nagrody:
Kary:

</doc>
<doc id="535772" url="https://pl.wikipedia.org/wiki?curid=535772" title="Stanisław Hajnus">
Stanisław Hajnus

Stanisław Hajnus (ur. 22 maja 1935 w Zarszynie, zm. 12 lutego 1997 w Jarosławiu) – polski samorządowiec, burmistrz Jarosławia od 1990 do 1994, radny rady miasta I i II kadencji.
Życiorys.
Studia ukończył na wydziale geodezji Politechniki Warszawskiej. W 1960 podjął pracę w Okręgowym Przedsiębiorstwie Geodezyjno-Kartograficznym w Rzeszowie, gdzie pracował do połowy lat 70. Jako geodeta pracował do 1990, od 1977 jako kierownik Zakładu Uzgadniania Dokumentacji Projektowej w Jarosławiu. Został zaproszony przez lokalny Komitet Obywatelski do udziału w wyborach w 1990, uzyskując mandat radnego. Objął następnie funkcję burmistrza Jarosławia. W 1991 utworzył do życia Straż Miejską w Jarosławiu. W 1993 był jednym z inicjatorów powstania Biuletynu Rady i Zarządu Miasta Jarosławia. Wybrany do rady miasta na następną kadencję, został członkiem zarządu.
Pochowany został na Nowym Cmentarzu. W 1997 pośmiertnie został nagrodzony Złotą Odznaką za Zasługi dla Miasta Jarosławia. W 2003 rada miasta nadała jego imię jednej z ulic w rejonie Osiedla Piłsudskiego.

</doc>
<doc id="535774" url="https://pl.wikipedia.org/wiki?curid=535774" title="Opiniodawczy zespół sądowych specjalistów">
Opiniodawczy zespół sądowych specjalistów

Opiniodawczy zespół sądowych specjalistów (OZSS), do 31 grudnia 2015 r. pod nazwą "rodzinny ośrodek diagnostyczno-konsultacyjny" ("RODK") – specjalistyczna instytucja działająca na zlecenie sądów rodzinnych, jak również prokuratury, .
Główne zadania RODK były następujące: przeprowadzanie badań psychologicznych, pedagogicznych lub lekarskich oraz wydawanie na ich podstawie opinii, prowadzenie mediacji w sprawach nieletnich i sprawach rodzinnych na zlecenie sądu, sprawowanie opieki specjalistycznej nad nieletnimi skierowanymi przez sąd, prowadzenie poradnictwa specjalistycznego dla nieletnich, ich rodzin oraz rodzin zagrożonych demoralizacją, na zlecenie sądu, współdziałanie z placówkami wykonującymi orzeczenia sądu, instytucjami i organizacjami zajmującymi się problematyką ochrony i umacniania rodziny.
Psychologowie sporządzający opinie na potrzeby RODK nie musieli być i często nie byli zaprzysiężonymi przez sądy biegłymi. Na bezprawność przyjmowania ich opinii przez sądy wskazywało m.in. Biuro Spraw Konstytucyjnych Prokuratora Generalnego oraz Rzecznik Praw Obywatelskich. Działalność RODK była krytykowana za niekompetencję, stronniczość oraz stosowanie pseudonaukowych i przestarzałych metod diagnostycznych takich jak test Luschera czy test Kocha. Używany tam system interpretacji określono jako impresyjny lub oznakowy, a nie całościowy.
W 2013 roku Forum Matek przeciw Dyskryminacji Ojców wskazało lukę prawną, podważającą podstawę prawną stosowania opinii RODK przez sądy, co potwierdziło pismo Biura Spraw Konstytucyjnych Prokuratury Generalnej.
Psycholodzy zatrudnieni w RODK nie mieli uprawnień do wydawania opinii, jeśli nie należeli do samorządu zawodowego psychologów. Ze stanowiska z 12 marca 2012 r. Rzecznika Praw Pacjenta RzPP-ZZP-4110-1-2/KAS/12 wynika iż: „Nie powołano do chwili obecnej samorządu, do którego zadań należy dbałość o przestrzeganie standardów wykonywania zawodu psychologa oraz nadzór nad przestrzeganiem zasad etyki zawodowej psychologa, o czym stanowi art. 33 ust. 1 pkt. 1 i 2 ustawy o zawodzie psychologa i samorządzie zawodowym psychologów (). Zgodnie z art. 30 ust. 2 ww. ustawy jednostkami organizacyjnymi samorządu są: Krajowa Izba Psychologów, Regionalne Izby Psychologów. Niepowołanie samorządu zawodowego psychologów (a tym samym jego organów) skutkuje brakiem realizacji ustawowych zadań mających istotne znaczenie w sprawowaniu nadzoru nad sposobem wykonywania zawodu psychologa i odpowiedzialności dyscyplinarnej psychologów. Art. 7 ww. ustawy stanowi, iż prawo do wykonywania zawodu powstaje z chwilą dokonania wpisu na listę psychologów Regionalnej Izby Psychologów. Niemożność weryfikacji kompetencji osób wykonujących zawód psychologa – z powodu nieobowiązującej listy psychologów, o której mowa w art. 8 ust 1 ustawy – powoduje, że opinie wydawane przez te osoby są nieważne.”
Z dniem 1 stycznia 2016 r. rodzinne ośrodki diagnostyczno-konsultacyjne stały się opiniodawczymi zespołami sądowych specjalistów.

</doc>
<doc id="535775" url="https://pl.wikipedia.org/wiki?curid=535775" title="Sępólno">
Sępólno



</doc>
<doc id="535776" url="https://pl.wikipedia.org/wiki?curid=535776" title="Visage">
Visage

Visage – brytyjski zespół muzyczny założony w Londynie w 1978 roku, wykonujący popularną na początku lat 80. muzykę z gatunku new romantic, synth pop i new wave. Ich największym przebojem był singel „Fade to Grey” z roku 1980. Grupa rozwiązała się w 1985 roku po wydaniu trzech albumów, lecz wznowiła działalność w 2002 w nowym składzie. Visage przewodził zawsze wokalista Steve Strange, jednak zespół rozwiązał się definitywnie po jego śmierci w roku 2015.
Historia.
Zespół założyli w 1978 roku Rusty Egan, perkusista zespołu Rich Kids, Midge Ure, powiązany z popularną grupą Ultravox, oraz Steve Strange, wcześniej występujący w punkowych formacjach The Moors Murderers i The Photons. Do grupy wkrótce dołączyli Billy Currie, również z Ultravox, oraz Dave Formula z grupy Magazine. Na początku w Visage przez krótki okres grało także dwoje innych muzyków Magazine, John McGeoch i Barry Adamson.
Jesienią 1979 roku ukazał się pierwszy singel Visage pt. „Tar”, który przeszedł bez echa. Następnie zespół związał się z większą wytwórnią, Polydor Records, która w grudniu 1980 wydała singel „Fade to Grey”. Utwór osiągnął duży międzynarodowy sukces na początku 1981 roku, plasując się w pierwszej dziesiątce list sprzedaży w co najmniej dziesięciu krajach i zdobywając srebrny certyfikat w Wielkiej Brytanii, a złoty w Niemczech i Francji. Singel przyczynił się do spopularyzowania nurtu new romantic, na co wpływ miały także ekstrawaganckie stroje i makijaż Strange’a. Szczególną popularnością grupa cieszyła się w Niemczech, gdzie zarówno singel „Fade to Grey” jak i debiutancki album grupy pt. "Visage" były numerami 1 w notowaniach. Z płyty pochodziły kolejne single, „Mind of a Toy” i „Visage”, które cieszyły się nieco mniejszą popularnością. Album "Visage" został wyróżniony srebrem w Wielkiej Brytanii, a w Niemczech i Francji – złotem.
Wiosną 1982 zespół wydał drugą płytę, "The Anvil". Tytuł albumu został zaczerpnięty z nazwy popularnego wówczas klubu gejowskiego, znajdującego się w Nowym Jorku. Promujące wydawnictwo single „The Damned Don’t Cry” i „Night Train” były kolejnymi przebojami w Wielkiej Brytanii, jednak nie osiągnęły sukcesu na skalę międzynarodową. Album także zdobył znaczącą popularność tylko na rynku brytyjskim, gdzie wszedł do pierwszej dziesiątki listy sprzedaży i został certyfikowany jako srebrny. Krótko po sukcesie "The Anvil" Midge Ure opuścił zespół by skupić się na pracy w zespole Ultravox, który zaczął wówczas zdobywać jeszcze większą popularność niż Visage. W okrojonym składzie grupa wydała singel „Pleasure Boys” jesienią 1982, jednak nagranie zdobyło tylko średnią popularność. W 1983 roku wytwórnia Polydor wydała składankę "Fade to Grey – The Singles Collection", która dotarła do 38. miejsca w Wielkiej Brytanii i zdobyła certyfikat złotej.
W październiku 1984 zespół powrócił z trzecim albumem, "Beat Boy". Promująca go piosenka „Love Glove” spotkała się z niewielką popularnością, a kolejny, tytułowy singel jak i sam album okazały się jednak komercyjną porażką. Zespół opuścili kolejni dwaj członkowie, a w 1985 roku nastąpiło ostateczne rozwiązanie grupy. Rok później ukazała się kompilacja wideo zatytułowana "Visage" z teledyskami zespołu. Steve Strange założył projekt o nazwie Strange Cruise, mający w dorobku tylko jedną płytę pt. "Strange Cruise" z 1986 roku, która nie spotkała się z sukcesem.
W 1993 roku wydana została zaktualizowana wersja pierwszej składanki Visage, zatytułowana "Fade to Grey – The Best of Visage". Znalazł się na niej nowy remiks „Fade to Grey”, który był średnim sukcesem na brytyjskiej liście przebojów.
Steve Strange powrócił do muzyki w 2002 roku, kiedy to wziął udział w trasie koncertowej Here and Now u boku innych artystów lat 80. i zrekrutował do Visage nowych muzyków, m.in. członków zespołu Seize. W 2007 roku grupa opublikowała na swojej stronie internetowej cyfrowy singel, „Diary of a Madman”, dostępny do pobrania w zamian za wsparcie organizacji charytatywnej Children in Need. W roku 2008 zespół pojawił się w serialu "Powstać z popiołów" na antenie BBC, gdzie wykonał „Fade to Grey”. W 2010 roku ukazała się kolejna kompilacja "The Face – The Very Best of Visage", którą promowały nowe remiksy „Fade to Grey” stworzone przez DJ-ów Michaela Graya i Lee Mortimera z okazji 30. rocznicy wydania piosenki.
Po kolejnych zmianach w składzie, zespół powrócił z nową studyjną płytą "Hearts and Knives" w maju 2013, wydaną niezależnie. Album poprzedził singel „Shameless Fashion”, a następnie promowały go m.in. „Dreamer I Know” i „Never Enough”, jednak nie osiągnęły one sukcesu komercyjnego. Płyta też nie weszła do głównej setki UK Albums Chart i uplasowała się tylko na 119. miejscu. Pod koniec 2014 roku ukazało się wydawnictwo "Orchestral", zawierające w większości największe przeboje Visage nagrane na żywo z orkiestrą symfoniczną. Album promowała nowa wersja „Fade to Grey”, jednak nie wszedł on na listy sprzedaży.
Steve Strange zmarł na atak serca podczas wakacji w Egipcie w lutym 2015 roku, co ostatecznie przyniosło kres działalności Visage. Pozostali muzycy dokończyli jedynie tworzenie ostatniej płyty pt. "Demons to Diamonds", która ukazała się w listopadzie tego samego roku. Nie weszła ona na listy sprzedaży, a na początku 2016 roku wydany został album "Darkness to Diamond" z remiksami utworów z ostatniej płyty.

</doc>
<doc id="535777" url="https://pl.wikipedia.org/wiki?curid=535777" title="Vibrio comma">
Vibrio comma

Vibrio comma - Gram-ujemny przecinkowiec wywołujący u ludzi tzw. cholerę azjatycką - groźne schorzenie jelit.
Występowanie.
Azja Południowa - np. Indie

</doc>
<doc id="535788" url="https://pl.wikipedia.org/wiki?curid=535788" title="Jerzy Matusz">
Jerzy Matusz

Jerzy Matusz (ur. 24 lutego 1957 w Jarosławiu, zm. 28 lipca 1999 w Brzeziach) – polski samorządowiec, burmistrz Jarosławia.
Życiorys.
Dorastał w rodzinnym mieście Jarosław. W 1982 podjął studia na Wydziale Metalurgicznym Akademii Górniczo-Hutniczej im. Stanisława Staszica w Krakowie, które ukończył w 1982 z wynikiem bardzo dobrym, uzyskując tytuły inżyniera i magistra.
Po uzyskaniu dyplomu rozpoczął pracę w Pracowni Projektowej przy Rolniczej Spółdzielni Produkcyjnej w Wietlinie. Od września 1990 pracował w Oddziale Ochrony Środowiska Jarosławskiego Urzędu Rejonowego. Stamtąd, w czerwcu 1992, przeszedł do pracy w Wydziale Urbanistyki i Architektury Urzędu Miasta Jarosławia.
W wyborach wyborach samorządowych 19 czerwca 1994, kandydując do rady gminy, uzyskał największą liczbę głosów (858), po czym został wybrany na burmistrza.
Za jego kadencji zadecydowano o budowie w Jarosławiu elektrowni gazowej, powstała Państwowa Wyższa Szkoła Zawodowa, a Jarosław z miasta znajdującego się w ostatniej pięćdziesiątce miast w Polsce pod względem uzyskiwanych dochodów w przeliczeniu na jednego mieszkańca, stał się miastem, które znalazło się wśród 10 o największej dynamice wzrostu dochodów (w tej kategorii miast).
W maju 1998 wygłosił na rynku akt zawierzenia Jarosławia Sercu Jezusowemu.
Zginął 28 lipca 1999 w wypadku drogowym. Wracał wówczas z rodziną z wypoczynku na Sądecczyźnie do Jarosławia. W miejscowości Brzezie na trasie E-40 kierowany przez niego Opel Astra z nieustalonych przyczyn zjechał na przeciwny pas jezdni i zderzył się z nadjeżdżającym z naprzeciwka samochodem Iveco. Następnego dnia zmarła w bocheńskim szpitalu jego córka, 15-letnia Katarzyna Matusz, a po 13 dniach 9 sierpnia 1999 – w krakowskiej klinice żona, Henryka Matusz (ur. 1959). Druga córka, 17-letnia Barbara przeżyła wypadek, a trzecia córka, 19-letnia Iwona przebywała wówczas w innym miejscu. Jerzy, Henryka i Katarzyna Matuszowie zostali pochowani na Nowym Cmentarzu Komunalnym w Jarosławiu.

</doc>
<doc id="535790" url="https://pl.wikipedia.org/wiki?curid=535790" title="Ogólnopolski Festiwal Muzyki Organowej i Kameralnej - Komorniki">
Ogólnopolski Festiwal Muzyki Organowej i Kameralnej - Komorniki

Ogólnopolski Festiwal Muzyki Organowej i Kameralnej – Komorniki – letni cykl koncertów muzyki chóralnej, kameralnej i organowej odbywający się na terenie gminy Komorniki oraz, od 2010 roku, w Kościele pw. św. Jadwigi Śląskiej w Poznaniu. Pomysłodawcą festiwalu jest działający w Australii poznański dyrygent i organista Krzysztof Czerwiński, który objął także funkcję Dyrektora artystycznego festiwalu.
Organizatorem Ogólnopolskiego Festiwalu Muzyki Organowej i Kameralnej w Komornikach jest Urząd Gminy Komorniki oraz Gminny Ośrodek Kultury w Komornikach, a od 2007 roku również Urząd Marszałkowski Województwa Wielkopolskiego.
Edycja 2006.
Płyta.
Płyta CD wydana przez organizatorów

</doc>
<doc id="535793" url="https://pl.wikipedia.org/wiki?curid=535793" title="Królestwo Węgier">
Królestwo Węgier

Królestwo Węgier (, , , , , , , ) – państwo istniejące w Europie Środkowej od roku 1000 do 1918. Po przerwie w latach 1918–1920 (Węgierska Republika Ludowa oraz komunistyczna Węgierska Republika Rad) zostało wskrzeszone (zobacz: Królestwo Węgier (1920–1946)).
Historia.
Lata 1000–1526.
Oprócz terytorium dzisiejszej Republiki Węgierskiej w skład Królestwa Węgier wchodziły także: Wojwodina, Chorwacja, Słowacja, Siedmiogród, Ruś Zakarpacka oraz fragmenty terytoriów wchodzących obecnie w skład innych, sąsiednich państw. Od 1102 do 1526 roku było w unii z Królestwem Chorwacji. 
31 października 1918 Węgry oddzieliły się od Austro-Węgier, i ogłosiły niepodległość, tworząc samodzielne Królestwo Węgier. 16 listopada 1918 ogłoszono republikę, ale król Karol IV nie złożył oficjalnej abdykacji.
Po 1918.
Po I wojnie światowej, po przerwie w latach 1918–1920 (Węgierska Republika Ludowa oraz komunistyczna Węgierska Republika Rad) Węgry znów stały się królestwem (z krótkim epizodem republikańskim), jednak bez króla – nie dopuszczono na tron Karola Habsburga, państwem rządził jako regent adm. Miklós Horthy.
1 lutego 1946 r. ogłoszono Republikę Węgierską.

</doc>
<doc id="535797" url="https://pl.wikipedia.org/wiki?curid=535797" title="Twierdzenie o wartości średniej">
Twierdzenie o wartości średniej

Nazwa „twierdzenie o wartości średniej” może dotyczyć jednego z następujących twierdzeń analizy matematycznej:

</doc>
<doc id="535804" url="https://pl.wikipedia.org/wiki?curid=535804" title="Przysłop Waksmundzki">
Przysłop Waksmundzki

Przysłop Waksmundzki – niewielka, płaska przełęcz pomiędzy Gęsią Szyją (1489 m n.p.m.) i Suchym Wierchem Waksmundzkim (1485 m n.p.m.) w Tatrach Wysokich. Dawniej nazywana była także Waksmundzkimi Przysłopkami. Znajduje się na wysokości 1443 m n.p.m. na niewielkiej, zanikającej już polance reglowej. Jest to jedno z mniej zatłoczonych miejsc w Tatrach. W języku Wołochów – ludu, który wprowadził pasterstwo w Karpatach – słowo "prislop" oznacza przełęcz. Dawniej przełęcz i otaczające ją lasy były wypasane, wchodziły w skład Hali Waksmundzkiej. Błędnie czasami nazwę Przysłop Waksmundzki przesuwano na inne obiekty w otoczeniu tej przełęczy: Suchy Wierch Waksmundzki lub Rówień Waksmundzką.
W 1955 polanka na Przysłopie Waksmundzkim miała powierzchnię ok. 4 ha, ale w 2004 w wyniku zarośnięcia jej powierzchnia zmniejszyła się o ok. 91%.

</doc>
<doc id="535811" url="https://pl.wikipedia.org/wiki?curid=535811" title="Aleksy I Wielki Komnen">
Aleksy I Wielki Komnen

Aleksy I Wielki Komnen (1182–1222) – cesarz Trapezuntu w latach 1204–1222. 
Życiorys.
Był wnukiem cesarza Bizancjum Andronika I Komnena, synem jego syna Manuela i gruzińskiej księżniczki Rusudan, siostry królowej Tamary. Wychował się w Gruzji. Miesiąc przed upadkiem Konstantynopola w 1204, Aleksy razem z gruzińskimi wojskami swojej ciotki okupował Trapezunt. Miał wtedy 22 lata. 
Dynastia Komnenów była bardzo popularna u wybrzeży Morza Czarnego, z których pochodziła. W 1182 dziadek Andronika miał warownię w Oinaion – pomiędzy Trapezuntem a Synopą. Te trzy miejsca poparły Aleksego, a kiedy on przebywał wciąż w sąsiedztwie Trapezuntu, jego brat – Dawid z pomocą gruzińskich oddziałów i z poparciem lokalnych wielmożów, mianował się panem Pontu i Paflagonii. Zajął też zamek Kastamonou, który miał należeć do przodków Komnenów. Dawid zdobył zachód i wschód (Herakleia Pontike na drodze do Konstantynopola).
Aleksy nadał sobie tytuł "cesarza Romanów" oraz tytuł "Wielkiego Komnena" (gr. "Megas Komnenos"). Ten nowy tytuł Trapezunckiej dynastii miał przetrwać 257 lat – jak napisał Bessarion – najdłużej w historii Bizancjum.
Aleksy poślubił Teodorę Aksouchinę, pochodzącą z trapezunckiej szlachty. Miał z nią dwóch synów i córkę:
Zmarł 1 lutego 1222, po 18 latach rządów. Jego starszy syn Jan zrzekł się korony na rzecz swojego szwagra – Andronika I.

</doc>
<doc id="535812" url="https://pl.wikipedia.org/wiki?curid=535812" title="Grażyna Szapołowska">
Grażyna Szapołowska

Grażyna Szapołowska (ur. 19 września 1953 w Bydgoszczy) – polska aktorka filmowa, teatralna i telewizyjna, w latach 1977–1984 i 2004–2011 aktorka Teatru Narodowego w Warszawie.
Laureatka Orła za główną rolę kobiecą w filmie "Pan Tadeusz".
Życiorys.
Urodziła się w Bydgoszczy. Ojciec miał pochodzenie łotewsko-polskie, a matka Wanda – litewsko-polskie. Ma starszą o 11 lat siostrę Lidię. W wieku siedmiu lat przeniosła się z rodziną do Torunia. Gdy miała 11 lat, ojciec opuścił rodzinę.
Po maturze wyjechała do Jeleniej Góry, gdzie zadebiutowała w Teatrze Dolnośląskim rolą Rusałki w "Legendzie" (1972). W latach 1972–1974 grała we Wrocławskim Teatrze Pantomimy. W 1977 ukończyła naukę na Wydziale Aktorskim warszawskiej PWST. Jeszcze w trakcie studiów grywała epizodyczne role w serialach telewizyjnych (m.in. w "Czterdziestolatku" i w "Lalce"). W latach 1977–1984 występowała w stołecznym Teatrze Narodowym, m.in. jako księżniczka w "Śnie srebrnym Salomei" Juliusza Słowackiego.
Na wielkim ekranie debiutowała rolą Jagody w polsko-jugosłowiańskim dramacie psychologicznym "Zapach ziemi" (1977). W 1981 zagrała rolę lesbijki Livii w filmie Márty Mészáros "Inne spojrzenie" (1982), rok później wystąpiła obok Jana Nowickiego w "Wielkim Szu". Przełom w jej karierze nastąpił w 1983, wraz z występem w popularnej komedii muzycznej "Lata dwudzieste... lata trzydzieste..." Janusza Rzeszewskiego. W latach 80. ograniczyła występy w teatrze i skupiła się na pracy w filmie. Współpracowała z Krzysztofem Kieślowskim, u którego zagrała w "Bez końca" (1984) i "Krótkim filmie o miłości" (1988), za występ w którym otrzymała nagrodę Srebrnego Hugo na Międzynarodowym Festiwalu Filmowym w Chicago oraz nagrodę za najlepszą rolę kobiecą na 13. Festiwalu Polskich Filmów Fabularnych w Gdyni. W 1997 wystąpiła w docenionej przez krytyków roli matki w "Kronikach domowych" Leszka Wosiewicza, a podczas Festiwalu Gwiazd w Międzyzdrojach odcisnęła dłoń na Promenadzie Gwiazd. Za rolę Telimeny w filmie Andrzeja Wajdy "Pan Tadeusz" (1999), będącym ekranizacją powieści Adama Mickiewicza, otrzymała Orła za najlepszą rolę kobiecą w 2000. Grała za granicą, głównie w filmach węgierskich, włoskich i rosyjskich. W 2003 odsłoniła tablicę z odlewem swojego podpisu w Piernikowej Alei Gwiazd w Toruniu. 
W 2005 wydała zbiór opowiadań pt. "Pocałunki".
Występowała na scenie jako interpretatorka piosenki aktorskiej. Śpiewa sopranem. W 2008 uczestniczyła w programie rozrywkowym Polsatu "Jak oni śpiewają". W kwietniu 2011 została zwolniona dyscyplinarnie z Teatru Narodowego w Warszawie przez Jana Englerta po tym, jak nie stawiła się na spektakl z powodu udziału w nagraniu telewizyjnym programu rozrywkowego "Bitwa na głosy", w którym występowała w charakterze jurorki.
Życie prywatne.
Jej pierwszym mężem był aktor Marek Lewandowski, z którym rozwiodła się kilka miesięcy po ślubie. Jej drugim mężem był Andrzej Jungowski, z którym ma córkę Katarzynę (ur. 1978). Jej trzecim mężem był dziennikarz Paweł Potoroczyn. Od 2002 jej partnerem życiowym jest przedsiębiorca Eryk Stępniewski. Mieszka w Warszawie na Aninie.

</doc>
<doc id="535813" url="https://pl.wikipedia.org/wiki?curid=535813" title="Twierdzenie Bruna">
Twierdzenie Bruna

Twierdzenie Viggo Bruna – twierdzenie w teorii liczb, które mówi, co następuje:

</doc>
<doc id="535816" url="https://pl.wikipedia.org/wiki?curid=535816" title="Dawid II Wielki Komnen">
Dawid II Wielki Komnen

Dawid II, gr. Δαβίδ Μέγας Κομνηνός – "Davidos Megas Komnenos" (zm. 1 listopada 1463) – ostatni cesarz Trapezuntu, panujący w latach 1458–1461. Był trzecim synem cesarza Aleksego IV i Teodory Kantakuzen, młodszym bratem Aleksandra Komnena i Jana IV. 
Życiorys.
Tuż po zdobyciu Konstantynopola Mehmed II Zdobywca planował rozprawić się z Trapezuntem. Rozkaz ten miał wykonać namiestnik Amasyi, Chyzyr beg, który podjął odpowiednie działania. Było to w roku 1456. Wtedy do sułtana przybył brat cesarza Jana IV – Dawid. Cesarski brat zaoferował sułtanowi 2000 sztuk złota trybutu rocznie, Mehmed zgodził się podwyższając tę sumę do 3000. Niebawem w tym samym roku Jan IV zmarł i tron cesarski objął jego brat Dawid, rządząc jako opiekun nieletniego syna zmarłego cesarza Jana V. 
Cesarz Dawid II był całkowicie zaskoczony atakiem w sierpniu 1461 roku. Nie wiedział, że jego najbliższy sojusznik Uzun Hasan zawarł układ z Osmanami. Liczył na konflikt Turkmenów z Mehmedem II Zdobywcą. Zlekceważył zupełnie atak osmańskiej floty na swoją stolicę. Gdy dotarły wiadomości, że sułtan idzie też z armią lądową postanowił wejść w układy, aby się ratować. 15 sierpnia 1461 roku opuścił stolicę i udał się do Stambułu. 
Dawid korzystał z sułtańskiej emerytury niecałe dwa lata. W marcu 1463 roku jego dawny przyjaciel Jerzy Amirutzes doniósł władzom, że były cesarz otrzymał list od swojej bratanicy. Żona Uzun Hasana proponowała, aby jej brat Aleksy bądź jeden z synów Dawida przybył, aby ją odwiedzić. Mehmed Zdobywca uznał to za zdradę. 1 listopada został ścięty z rozkazu Mehmeda II razem z bratem, siedmioma synami i bratankiem Aleksym (synem Jana IV Komnena) w więzieniu Siedmiu Wież w Konstantynopolu. Jego najmłodszy syn - Jerzy jako jedyny został oszczędzony ze względu na swój młody wiek, potem uciekł do Gruzji. Maria Gattilusio, wdowa po starszym bracie Dawida – Aleksandrze – dołączyła do haremu sułtana, podobnie stało się z córką Dawida – Anną, która jednak później została żoną generała Zagana Paszy. Syn Marii – Aleksy – również został oszczędzony i stał się jednym z sułtańskich gońców. Owdowiała cesarzowa Helena Kantakuzena początkowo zamieszkała w jednej ze swoich willi, ale potem została ukarana przez sułtana za pochowanie swojego męża i synów, których ciała zostały zostawione na pożarcie psom, i resztę życia spędziła w skrajnej biedzie. 
Rzeź przeżyła też, z racji przebywania za granicą, nieznana z imienia córka cesarza, żona władcy Gurieli z dynastii Dadiani. Późniejsi władcy Gurieli przypominali swoje pochodzenie od Dawida Wielkiego Komnena i poprzez niego również od kilkunastu innych cesarzy, którzy byli jego przodkami.
Najmłodszy syn Dawida i Heleny – trzyletni wówczas Jerzy – został wychowany na muzułmanina. Gdy podrósł, pozwolono mu odwiedzić dwór Uzun Hasana, z którego już nie powrócił do Turcji. Udał się do Gruzji i tam powróciwszy do chrześcijaństwa poślubił gruzińską księżniczkę. Jego dalsze losy i jego ewentualnych potomków nie są znane.
Małżeństwa i potomstwo.
Pierwszą żoną Dawida była Maria Gocka, córka niepodległego władcy miasta Mangup na Krymie, które jednak znajdowało się na terenie wpływów cesarstwa Trapezuntu. Maria pochodziła z tzw. Gotów krymskich, zmarła przed 1447. Z drugą żoną, Heleną Kantakuzeną, prawnuczką cesarza bizantyjskiego Jana VI Kantakuzena, Dawid miał:
W lipcu 2013 roku Święty Synod Patriarchatu Ekumenicznego ogłosił akt kanonizacyjny Dawida II Wielkiego Komnena i jego synów: Bazylego, Jerzego i Manuela oraz bratanka świętymi męczennikami. Ich liturgiczne wspomnienie ma przypadać pierwszego listopada.

</doc>
<doc id="535817" url="https://pl.wikipedia.org/wiki?curid=535817" title="Odwrotna osmoza">
Odwrotna osmoza



</doc>
<doc id="535818" url="https://pl.wikipedia.org/wiki?curid=535818" title="Jason Scotland">
Jason Scotland

Jason Kelvin Scotland (ur. 18 lutego 1979 w Morvant na wyspie Trynidad), piłkarz reprezentujący Trynidad i Tobago, grający na pozycji napastnika. Scotland nosi przydomek "Rakieta" ("The Rocket").
Scotland do 2003 roku grał w ojczyźnie w dwóch klubach, które odnosiły sukcesy w lidze. Pierwszym był San Juan Jabloteh, a drugim Defence Force. 19 stycznia 2003 roku podczas towarzyskiego meczu reprezentacji Trynidadu i Tobago ze szkockim Dundee F.C. Scotland zdobył 2 bramki dając swojej reprezentacji zwycięstwo 2:1. Na tyle spodobał się menedżerowi Dundee United (miejscowych rywali Dundee F.C.) Stuartowi McCallowi, że ten w lipcu tegoż roku sciągnął Scotlanda do swojego zespołu. 31 sierpnia 2003 roku Scotland zadebiutował w Scottish Premier League przeciwko drużynie Rangers. W tamtym sezonie 5 razy zdobywał bramki w lidze. W 2005 roku Scotland był zmuszony do powrotu do ojczyzny, gdyż próba ponowienia pozwolenia na pracę w Wielkiej Brytanii nie przyniosła sukcesu. Jednak przechodząc do innego szkockiego klubu St. Johnstone udało mu się zdobyć pozwolenie, a w zespole z Perth Scotland grał do 2007 roku. Natomiast 1 kwietnia 2006 Scotland zdobył swojego pierwszego hat-tricka w Szkocji, a było to w meczu przeciwko Stanraer. Od 2007 do 2009 roku był piłkarzem Swansea City. Następnie zaczął występować w Wigan Athletic, gdzie grał do 2010 roku. Wtedy też przeszedł do Ipswich Town.
W reprezentacji Trynidadu i Tobago Scotland debiutował 15 listopada 2000 roku w zwycięskim 1:0 meczu z reprezentacją Panamy. Selekcjoner Leo Beenhakker powołał Scotlanda na finały Mistrzostw Świata w Niemczech, gdzie Scotland był rezerwowym napastnikiem dla takich zawodników jak Dwight Yorke czy Stern John.

</doc>
<doc id="535819" url="https://pl.wikipedia.org/wiki?curid=535819" title="Sonic the Hedgehog 2 (gra komputerowa 16-bit)">
Sonic the Hedgehog 2 (gra komputerowa 16-bit)

Sonic the Hedgehog 2 – druga gra z serii Sonic the Hedgehog wydana na konsolę Sega Mega Drive, będąca "sequelem do" gry Sonic the Hedgehog. "Sequel" wprowadza nową postać, Tailsa – pomarańczowego lisa z dwoma ogonami, dzięki którymi może latać jak helikopter. W grze występuje także tryb dla dwóch graczy i po raz pierwszy w serii pojawiają się elementy 3D (plansza bonusowa) oraz postać Super Sonica, którą można uzyskać po zebraniu siedmiu Szmaragdów Chaosu. W wersji na iOS, Android i Windows Phone można grać zarówno Soniciem, jak i Tailsem. Historia odbywa się po pokonaniu Dr. Robotnika. Sonic i Tails muszą przejść strefy:
by pokonać Dr. Robotnika w strefie "Death Egg Zone" i odzyskać Szmaragdy. Jest także ukryty poziom "Hidden Palace Zone", który nie jest dostępny w oryginalnej grze.

</doc>
<doc id="535820" url="https://pl.wikipedia.org/wiki?curid=535820" title="Pepel">
Pepel

 
Pepel – miasto portowe w Sierra Leone nad Oceanem Atlantyckim na wyspie Pepel w dystrykcie Port Loko. Liczy ok. 2 tysiące mieszkańców. Miasto jest połączone linią kolejową o długości 84 km i rozstawie 1067 mm z miastem Marampa, gdzie znajdują się złoża rudy. Pepel stanowi dla nich port wywozu.

</doc>
<doc id="535821" url="https://pl.wikipedia.org/wiki?curid=535821" title="Kolzam Regiovan">
Kolzam Regiovan

Kolzam RegioVan – rodzina normalnotorowych autobusów szynowych produkcji polskiej, wytwarzanych w zakładach Kolzam w Raciborzu w latach 2003–2005 oraz przez Fablok w Chrzanowie w latach 2011–2012. Kolzam łącznie wyprodukował: dwa egzemplarze jednoczłonowe (SA107 – typ "211M") oraz 10 dwuczłonowych (SA109 – typ "212M"), jedenasty dwuczłonowy regiovan został wyprodukowany przez Fablok. Oferowany był także zespół trójczłonowy oznaczony typem "210M", ale nie wyprodukowano żadnego jego egzemplarza.
Historia.
Geneza.
Do połowy lat 90. w posiadaniu PKP było 6 autobusów szynowych wyprodukowanych przez Kolzam (SN81 i SA104) i 6 przez ZNTK Poznań (SA101 i SA102).
PKP w latach 90. planowała dokonać znaczących zakupów nowego taboru: 16 składów Pendolino, 50 lokomotyw EU11/EU43 z Adtranz-Pafawag-u oraz kilkuset autobusów szynowych do obsługi lokalnych połączeń. Przetarg na Pendolino został unieważniony w 2000 po kontroli Najwyższej Izby Kontroli. Przetarg na lokomotywy co prawda nie został unieważniony, jednakże ze względu na trudności finansowe PKP żadna z lokomotyw nie weszła do eksploatacji w Polsce i wszystkie zostały sprzedane w 2002 włoskiemu narodowemu przewoźnikowi Ferrovie dello Stato.
W przypadku szynobusów do podpisania umowy nawet nie doszło. Jednakże w związku jego planami Kolzam oraz ZNTK Poznań, jedyni ówcześni producenci autobusów szynowych w Polsce, poczynili pewne przygotowania. W przypadku Kolzamu zaowocowało to opracowaniem konstrukcji trójczłonowego autobusu szynowego bazującego na konstrukcji SA104, który jednak nigdy nie wszedł do eksploatacji.
Uchwalenie w 2000 ustawy o restrukturyzacji PKP zmieniło sposób finansowania przewozów regionalnych, tworząc PKP Przewozy Regionalne oraz obligując samorządy do przeznaczenia części środków na zakup taboru. Bazując na doświadczeniach z wcześniejszych przygotowań Kolzam zaproponował samorządom rodzinę autobusów szynowych RegioVan w wersjach 1-, 2- i 3-członowej.
Poza Kolzamem w przetargach brali udział również ZNTK Poznań ze swoim Regio Trampem oraz Pesa (wcześniejsze ZNTK Bydgoszcz) z Partnerem.
Upadłość Kolzamu.
Po ogłoszeniu upadłości przez producenta w sierpniu 2005 dokumentację i prawo do produkcji RegioVanów wykupił Fablok. Sam Kolzam w 2007 został wykupiony przez węgierskie przedsiębiorstwo Mavex-Rekord.
Konstrukcja.
Regiovany to jednoprzestrzenne, częściowo niskopodłogowe autobusy szynowe przeznaczone do obsługi regionalnych przewozów pasażerskich na mniej obciążonych, głównie niezelektryfikowanych liniach. Powstawały w wersji jedno- i dwuczłonowej. Konfiguracja trójczłonowa, pomimo gotowych planów, nie doczekała się realizacji.
W odróżnieniu od wcześniejszych konstrukcji Kolzamu – SN81 i SA104 – regiovany mają lekką modułową konstrukcję nadwozia z obniżoną podłogą w rejonie wejścia. Wysokość podłogi w części niskiej to 575–600 mm nad poziomem główki szyny, a w części wysokiej, do której prowadzą trzy schodki lub pochylnia, to 1090 mm.
Pojazdy posiadają po obu stronach członów po parze dwuskrzydłowych, odskokowo-przesuwnych drzwi o szerokości 1300 mm, znajdującej się w strefie niskiej podłogi. Pod każdymi drzwiami znajduje się jeden wysuwany stopień ułatwiający wsiadanie.
Zarówno wagon 211M, jak i każdy człon 212M posiadają po jednym jednoosiowym wózku napędowym (typu 18MNb) i jednym jednoosiowym tocznym (typu 31ANb). W planowanej wersji trójczłonowej, człon środkowy miał być doczepny. Zespół napędowy – silnik spalinowy zintegrowany z przekładnią mocy i przekładnią nawrotną został umieszczony pod podłogą w systemie "power-pack".
Pojazdy wyposażone są w standardowe urządzenia automatyki bezpieczeństwa ruchu: tachograf kolejowy, samoczynne hamowanie pociągu oraz Radio-Stop.
Wersje.
211M.
Pierwszy wyprodukowany pojazd typu 211M posiada 42 stałe miejsca siedzące, ale nie ma toalety. W drugim wyprodukowanym pojeździe zmniejszono liczbę miejsc do 39 i wyposażono go w toaletę.
212M.
Typ 212M bazuje na typie 211M, przy czym oba pudła od strony połączenia międzywagonowego były skrócone o wielkość odpowiadającą długości modułu kabiny.
W jednym z członów znajduje się toaleta w systemie zamkniętym oraz przestrzeń dla podróżnych z ograniczoną możliwością poruszania się. W drugim członie, w miejscu toalety, znajduje się miejsce przystosowane do przewozu rowerów w pozycji pionowej.
Awaryjność.
Doświadczenia wielu posiadaczy regiovanów wykazały ogromną awaryjność tej serii. Ze względu na upadłość producenta nie było możliwości wyegzekwowania napraw gwarancyjnych, co dodatkowo potęgowało problemy.
Eksploatacja.
Wszystkie pojazdy zostały zakupione przez samorządy wojewódzkie i przekazane w użytkowanie Przewozom Regionalnym. W późniejszym czasie dolnośląskie pojazdy przekazano samorządowej spółce Koleje Dolnośląskie, a śląskie Kolejom Śląskim.
Lubelskie.
W lutym 2002 Urząd Marszałkowski Województwa Lubelskiego podpisał z Kolzamem umowę na dostawę jednego 1-członowego autobusu szynowego. 1 maja 2003 SA107-001 rozpoczął kursowanie na trasie Lublin – Kraśnik, był to pierwszy autobus szynowy będący własnością województwa, kursujące wówczas dwa SN81 w województwie należały do Przewozów Regionalnych. 17 marca 2004 dostarczony został drugi szynobus.
12 września 2011 SA107-002 na przejeździe kolejowo-drogowym w Rudniku Szlacheckim na odcinku Wilkołaz – Pułankowice został uderzony przez TIRa. Ranne zostały 3 osoby, w tym kierowca TIR-a. Ciężarówka uderzyła w część pojazdu, w której znajdowała się toaleta. Dwie pasażerki doznały potłuczeń, a kierowca tira został przetransportowany śmigłowcem do szpitala. Doznał on złamania kręgosłupa i zmarł. 23 listopada pojazd został przetransportowany do Mavex-Rekord Kft. (następcy Kolzamu) na naprawę. 18 stycznia 2015 roku SA107-001 podczas wykonywania manewrów na stacji Lublin zderzył się z pociągiem PKP Intercity i został poważnie uszkodzony. Na początku 2020 obie jednostki były wyłączone z eksploatacji ze względu na brak naprawy okresowej.
Zachodniopomorskie.
13 stycznia 2004 rozpoczęło się szkolenie maszynistów do obsługi SA109-001 należącego do województwa zachodniopomorskiego, który został przeznaczony do obsługi trasy Goleniów – Kołobrzeg, gdzie obsługiwał połączenia o mniejszym natężeniu ruchu. Był to pierwszy autobus szynowy, który pojawił się w województwie, ale już w grudniu 2004 samorząd województwa kupił 7 używanych składów serii 624 od Deutsche Bahn.
Pojazd w marcu 2005 uległ wypadkowi, po którym został skierowany do naprawy w Zakładach Samochodowych Jelcz w Jelczu-Laskowicach. 18 czerwca 2004 pojazd został skierowany do obsługi reaktywowanego połączenia Sławna z Darłowem, jednakże już 24 czerwca został zastąpiony przez jeden ze składów serii SA110 świeżo sprowadzonych z Niemiec.
Pod koniec 2010 podczas naprawy rewizyjnej w Fabloku pojazd otrzymał nowe barwy, znane z zachodniopomorskich Pes 219M "Atribo".
Na początku 2020 roku zachodniopomorski SA109 był jednym z 4 czynnych wówczas SA109.
12 sierpnia 2021 roku urząd marszałkowski województwa zachodniopomorskiego ogłosił przetarg na sprzedaż jednostki SA109-001 razem z dwoma SA139, w wyniku czego pojazdy zostały nabyte przez Polregio.
Małopolskie.
28 stycznia 2003 województwo małopolskie wraz podkarpackim i śląskim podpisały umowę na zakup po dwóch dwuczłonowych regiovanów na województwo. W węźle krakowskim już wcześniej jeździł jedyny SA104, będący własnością PKP Przewozów Regionalnych, wyprodukowany również przez Kolzam.
1 kwietnia 2004 SA109-002 dla województwa małopolskiego rozpoczął kursowanie na trasie Sucha Beskidzka – Żywiec. 1 lutego 2005 dostarczono SA109-009, był to ostatni pojazd wyprodukowany przez Kolzam.
26 maja 2006 zespół SA109-002 został przydzielony do nowo otwartego połączenia Balice Ekspres. Na początku 2007 do obsługi węzła krakowskiego dostarczono wagony elektryczne Pesa 308B i spalinowe zespoły trakcyjne Pesa 218Mc, a oba regiovany przesunięto z powrotem na linię Sucha Beskidzka – Żywiec. 12 grudnia 2010 całkowicie zawieszono przejazdy na tej linii, a małopolskie kolzamy stały się pojazdami rezerwowymi w węźle krakowskim.
W 2014 roku ze względu na elektryfikację linii do lotniska wszystkie małopolskie SA109 oraz SA133 zostały wypożyczone Pomorskiemu oddziałowi PR. 11 listopada 2015 jeden z nich (SA109-002) zderzył się z samochodem na przejeździe kolejowo-drogowym w Łubianie, w wyniku czego przez 3 lata był wyłączony z ruchu. Kolejny poważny wypadek miał miejsce 23 października 2017, kiedy to drugi szynobus SA109-009 uległ zderzeniu ze śmieciarką na przejeździe w Nowym Gronowie niedaleko Człuchowa co spowodowało, że kilkanaście osób zostało rannych. W 2019 roku województwo podejmowało kilka prób sprzedaży rozbitej jednostki, w wyniku których została ona odkupiona przez Przewozy Regionalne.
Śląskie.
28 stycznia 2003 województwo śląskie wraz z małopolskim i podkarpackim podpisały umowę na zakup po dwóch dwuczłonowych regiovanów na województwo.
23 kwietnia 2004 SA109-005 dla województwa śląskiego został dostarczony do Częstochowy (pojazd miał zostać dostarczony w grudniu 2003). Skład został przeznaczony do obsługi zelektryfikowanej linii Częstochowa – Lubliniec, obsługiwanej przez Przewozy Regionalne.
SA109-011 miał zostać dostarczony w lipcu 2004 roku, jednak jego budowa, podobnie jak pozostałych egzemplarzy, opóźniała się, aż ostatecznie została przerwana w sierpniu przez upadłość Kolzamu. 30 czerwca 2011 podpisano umowę z Fablokiem na dokończenie, po której we wrześniu 2012 pojazd został skierowany na testy.
W 2011 roku ogłoszono dwa przetargi na naprawę wraz z modernizacją SA109-005, jednakże oba zostały unieważnione ze względu na przekroczenie budżetu. W trzecim przetargu, już w 2012 roku, budżet również został przekroczony, jednakże 20 czerwca zdecydowano się udzielić zamówienia spółce Tabor Szynowy Opole.
W grudniu 2012 eksploatację SA109 rozpoczęły Koleje Śląskie.
Do grudnia 2012 SA109 były jedynymi spalinowymi pojazdami będącymi własnością województwa śląskiego: województwo nie inwestuje w tego typu tabor, gdyż wszystkie obsługiwane linie pasażerskie są zelektryfikowane. Wówczas województwu dostarczony został przez Newag jeden spalinowy zespół trakcyjny SA138, natomiast Koleje Śląskie, będące własnością samorządu, rozpoczęły eksploatację spalinowych wadloperów wynajętych od Sigmy.
W grudniu 2018 oba pojazdy zostały wystawione na sprzedaż. Pojazd o numerze 005 miał wówczas przebieg 211 tys. km, a 011 miał 181 tys. km. Oferty zakupu złożyły Przewozy Regionalne oraz czeski przewoźnik GW Train Regio i ta druga oferta została wybrana jako korzystniejsza. Na początku stycznia oba składy trafiły do Volar w Czechach.
Podkarpackie.
28 stycznia 2003 województwo podkarpackie wraz małopolskim i śląskim podpisały umowę na zakup po dwóch dwuczłonowych regiovanów na województwo.
28 maja 2004 na dworcu w Rzeszowie uroczyście zaprezentowano SA109-007 dla województwa podkarpackiego, pojazd został dostarczony z półrocznym opóźnieniem. 1 czerwca rozpoczęto eksploatacje tego zespołu na trasie Dębica – Stalowa Wola. 30 listopada 2004 po półrocznym opóźnieniu dostarczono SA109-010 dla województwa podkarpackiego. Były to pierwsze autobusy szynowe, które pojawiły się w województwie, ale już w połowie 2005 rozpoczęły kursowanie kolejne pojazdy zakupione przez samorząd – Pesa 214Ma. W 2005 regiovany naprzemiennie obsługiwały trasy: Dębica – Tarnobrzeg i Horyniec Zdrój – Jarosław.
W połowie października 2005 SA109-007 uległ zderzeniu z ciągnikiem rolniczym prowadzonym przez nietrzeźwego traktorzystę na przejeździe kolejowo-drogowym koło Bobrówki. Regiovan został skierowany na naprawę do Pesy Bydgoszcz, a na czas jego naprawy, w jego zastępstwie, wprowadzono zastępczą komunikację autobusową. Od grudnia 2007 do grudnia 2008 jeden pojazd obsługiwał relację Rzeszów – Tarnobrzeg, a drugi Rzeszów – Horyniec Zdrój.
W marcu 2010 Newag wykonał naprawy rewizyjne obu pojazdów. Pod koniec 2019 roku Urząd Marszałkowski Województwa Podkarpackiego ogłosił przetarg na wykonanie naprawy P5 połączonej z modernizacją obu jednostek serii SA109, jednakże przetarg został unieważniony z uwagi na brak ofert. W lutym 2020 przetarg na modernizację składów został ponowiony, złożona została w nim jedna oferta przez konsorcjum Serwis Pojazdów Szynowych Lisi Ogon oraz ASO Mieczkowski i to właśnie jemu powierzono naprawę jednostek. Na przełomie sierpnia i września 2021 na Podkarpacie wrócił pierwszy zmodernizowany pojazd.
Pomorskie.
Województwo pomorskie posiada duży odsetek linii lokalnych niezelektryfikowanych. Już w 1992 na trasie Gdynia – Kościerzyna były wykorzystywane szynobusy serii SA101, a w 1996 w województwie pojawiły się również SA102. Wprawdzie likwidacje linii kolejowych na przełomie wieku XX i XXI dotknęły głównie linie lokalne, to jednak pozostały wciąż tego typu linie na których dominowały ciężkie paliwożerne lokomotywy z jednym wagonem. W 2003 samorząd województwa pomorskiego zdecydował o zaprzestaniu likwidacji linii i zastępowaniu klasycznych składów wagonowych składami lekkimi, czego efektem była podpisana w styczniu umowa na zakup jednego SA109.
4 czerwca 2004 SA109-006 należący do województwa pomorskiego rozpoczął regularne kursowanie na trasie Lębork – Łeba, a 1 lipca na Kościerzyna – Wierzchucin. Pojazd później powrócił na pierwotną trasę Lębork – Łeba, z której, ze względu na zawieszenie ruchu na linii Lębork – Łeba przez Przewozy Regionalne, 1 marca 2006 został przeniesiony na Gdynia – Kościerzyna i Gdynia – Hel, . Od grudnia 2007 do grudnia 2008 pojazd obsługiwał relację Chojnice – Gdynia. Rola tego pojazdu znacznie zmniejszyła się po zakupie 220M i 221M z Newagu, które w całości przejęły połączenia pomiędzy Gdynią i Kościerzyną. 22 czerwca 2014 pomorski SA109 w Nieżychowicach koło Chojnic brał udział w wypadku na przejeździe kolejowo-drogowym.
Dolnośląskie.
13 czerwca 2004 SA109-003 i SA109-004 należące do województwa dolnośląskiego zostały przekazane w użytkowanie Przewozom Regionalnym i rozpoczęły kursowanie w dni robocze na trasach: Kamieniec Ząbkowicki – Jaworzyna Śląska, Jaworzyna Śląska – Legnica, Jaworzyna Śląska – Wałbrzych, a w weekendy na: Wrocław – Międzylesie, Kłodzko – Wałbrzych oraz Kłodzko – Kudowa-Zdrój. Jednakże, ze względu na ciągłe usterki, SA109 były zastępowane składami zestawionymi z SM42 lub SU42 i dwóch wagonów osobowych lub autobusową komunikacją zastępczą, a na trasach zelektryfikowanych przez EN57. Od grudnia 2007 do grudnia 2008 pojazdy obsługiwały jedynie relację Kamieniec Ząbkowicki – Jelenia Góra.
14 grudnia 2008 wraz z rozpoczęciem przewozów przez Koleje Dolnośląskie przekazano im oba dolnośląskie SA109, które były w tym czasie zepsute. 15 kwietnia 2009 podpisano umowę z Mavex-Rekord (następcą Kolzamu) na naprawę obu pojazdów. W grudniu 2009 oba pojazdy skierowano do obsługi trasy Legnica – Bolesławiec – Zebrzydowa – Lwówek Śląski – Jelenia Góra, na której kursowały do 2012 roku, w którym oba pojazdy zostały odstawione ze względu na usterki.
W lipcu 2017 Koleje Dolnośląskie ogłosiły przetarg na wykonanie przeglądu P5 obu jednostek SA109, który dodatkowo ma wyeliminować możliwość wystąpienia najczęstszych usterek: uszkodzenia silników spalinowych, rozszczelnienie połączeń blok silnika-głowica, pękanie/rozrywanie węży układu chłodzenia, przegrzewanie silników spalinowych, uszkadzanie przekładni nawrotnych, zakleszczanie nawrotników jazdy oraz zawieszanie systemu sterującego pojazdem – Lokel. Zakres zamówienia objął również m.in. instalacją nowego systemu informacji pasażerskie, monitoringu, wymianą szyb i foteli pasażerskich oraz montaż ładowarek USB i pomostów dla niepełnosprawnych. W przetargu wpłynęła tylko jedna oferta, jednakże została odrzucona ze względu na przekroczenie budżetu. W połowie marca przewoźnik wystawił obie jednostki na sprzedaż, nie było jednak chętnych. Pod koniec kwietnia przewoźnik podjął kolejną próbę sprzedaży jednostek, która również zakończyła się niepowodzeniem. W związku z powyższym we wrześniu 2020 zdecydowano się na kolejny przetarg na modernizację. Obie złożone w przetargu oferty przekroczyły budżet i przetarg został unieważniony. W marcu 2021 ogłoszono kolejny przetarg o dodatkowo zwiększonym zakresie. W przetargu nie złożona została żadna oferta. W kolejnym przetargu zwyciężyła firma SPS Mieczkowski i w sierpniu 2022 podpisano z nią umowę na modernizację obu pojazdów.
Opolskie.
10 grudnia 2004 na dworcu w Opolu uroczyście zaprezentowano SA109-008 dla województwa opolskiego, który 27 grudnia rozpoczął obsługę trasy Kędzierzyn-Koźle – Kamieniec Ząbkowicki. Był to pierwszy autobus szynowy, który pojawił się w województwie, ale już 2005 pojawiły się dwa kolejne – Pesa 214Ma.
W 2007 opolski regiovan uległ wypadkowi, po którym został skierowany do naprawy w Pesie Bydgoszcz.
Na początku 2020 roku opolski SA109 był jednym z 4 czynnych wówczas SA109.
Przewozy Regionalne/Polregio.
Pod koniec 2019 roku Przewozy Regionalne wykupiły od Urzędu Marszałkowskiego Województwa Małopolskiego powypadkowy SA109-009, który uległ wypadkowi ze śmieciarką w Nowym Gronowie. Na przełomie 2019 i 2020 roku ogłoszony został przetarg na naprawę P5 połączony z naprawą awaryjną jednostki, w którym nie zgłosił się żaden chętny. Kolejny przetarg został ogłoszony przez przewoźnika w lutym 2020 w wyniku którego zgłosiło się konsorcjum Serwis Pojazdów Szynowych Lisi Ogon i ASO Mieczkowski, któremu ostatecznie powierzono naprawę jednostki i w drugiej połowie maja przetransportowano do niego uszkodzoną jednostkę. W styczniu 2021 ukończono naprawę SA109-009, który po niej trafił do pomorskiego oddziału Polregio.
W listopadzie 2021 roku flota przewoźnika została wzmocniona o kolejny egzemplarz SA109, tym razem nr 001, który został nabyty w wyniku sprzedaży go przez województwo zachodniopomorskie.
GW Train Regio.
W grudniu 2018 roku przewoźnik GW Train Regio kupił dwa spalinowe zespoły trakcyjne Regiovan od Kolei Śląskich. W styczniu 2019 roku zostały przetransportowane do Volar. Przewoźnik zaplanował, że seria będzie nosić oznaczenie 817.
Problem nazewnictwa.
SA107 i SA109 to według oznaczeń PKP "autobusy szynowe", jednakże równie dobrze można by zakwalifikować SA107 jak wagon spalinowy, a SA109 jako spalinowy zespół trakcyjny. Kryterium uznania pojazdu za "autobus szynowy" jest nieprecyzyjnie zdefiniowana "lekkość taboru". Ostatecznie na decyzję zakwalifikowania regiovanów za "autobusy szynowe" wpłynęły preferencyjne stawki dostępu do infrastruktury dla tego rodzaju pojazdów. Dodatkowe zamieszanie wprowadza krajowy zarządca infrastruktury – PKP Polskie Linie Kolejowe, stosując w regulaminie przydzielania tras pociągów żargonowy termin "szynobus".

</doc>
<doc id="535825" url="https://pl.wikipedia.org/wiki?curid=535825" title="Waldemar Zillinger">
Waldemar Zillinger

Waldemar Zillinger (ur. 18 stycznia 1888 w Radomiu, zm. 26 sierpnia 1957 w Sosnowcu) – polski fizyk, nauczyciel.
Życiorys.
Od 1933 roku dyrektor IV Liceum Ogólnokształcącym im. Stanisława Staszica w Sosnowcu, za którego to kadencji szkoła osiągnęła bardzo wysoki poziom nauczania. W czasie okupacji uważany za dyrektora i przełożonego sosnowieckiego tajnego nauczania. Po II wojnie światowej wznowił działalność szkoły. Ostatecznie przeniesiony do VIII Liceum Ogólnokształcącego im. Wilhelma Piecka w Katowicach. Pochowany na cmentarzu ewangelickim w Sosnowcu.
Autor pełnego zestawu zadań z fizyki dla szkół średnich, używanego przez kilka pokoleń uczniów (więcej niż 25 wydań, w tym ostatnie w 2002 r.).

</doc>
<doc id="535828" url="https://pl.wikipedia.org/wiki?curid=535828" title="Błona półprzepuszczalna">
Błona półprzepuszczalna



</doc>
<doc id="535831" url="https://pl.wikipedia.org/wiki?curid=535831" title="Gewerkschaft Erziehung und Wissenschaft">
Gewerkschaft Erziehung und Wissenschaft

Gewerkschaft Erziehung und Wissenschaft (skrót GEW; pol. Związek Zawodowy Wychowanie i Nauka) – niemiecki związek zawodowy z siedzibą we Frankfurcie n. Menem reprezentujący pracowników oświaty i nauki w szkołach, przedszkolach, świetlicach, szkołach wyższych, instytucjach naukowych, placówkach doskonalenia zawodowego itp. Związek liczy 279 389 członków (stan na dzień 31.12.2018).
GEW jest jedną z ośmiu organizacji członkowskich DGB.

</doc>
<doc id="535832" url="https://pl.wikipedia.org/wiki?curid=535832" title="Gewerkschaft Nahrung-Genuss-Gaststätten">
Gewerkschaft Nahrung-Genuss-Gaststätten

Gewerkschaft Nahrung-Genuss-Gaststätten (skrót NGG) – niemiecki związek zawodowy z siedzibą w Hamburgu. Jedna z ośmiu organizacji zrzeszonych w DGB.
Założony w roku 1949 związek zrzesza pracowników przemysłu spożywczego, tytoniowego, gastronomii i hotelarstwa.
Linki zewnętrzne.
Oficjalna strona internetowa związku NGG

</doc>
<doc id="535833" url="https://pl.wikipedia.org/wiki?curid=535833" title="Błona płodowa">
Błona płodowa



</doc>
<doc id="535834" url="https://pl.wikipedia.org/wiki?curid=535834" title="Wybory do Parlamentu Europejskiego na Słowacji w 2004 roku">
Wybory do Parlamentu Europejskiego na Słowacji w 2004 roku

Wybory do Parlamentu Europejskiego VI kadencji na Słowacji zostały przeprowadzone 13 czerwca 2014. W ich wyniku wybranych zostało 14 europarlamentarzystów. Były to pierwsze w historii wybory do Europarlamentu w tym kraju, przeprowadzone niespełna półtora miesiąca po akcesie Słowacji do Unii Europejskiej. Frekwencja wyborcza wyniosła 16,96%.

</doc>
<doc id="535840" url="https://pl.wikipedia.org/wiki?curid=535840" title="Podkarpacie">
Podkarpacie

Podkarpacie ("Podkarpacie Zewnętrzne") – region fizycznogeograficzny położony na obszarach Austrii, Czech, Polski, Ukrainy i Rumunii.
Podkarpacie leży na zewnętrznym przedpolu łuku Karpat Zachodnich i Wschodnich. Stanowi pas obniżeń, oddzielający Karpaty od Wyżyny Małopolskiej i Wyżyn Ukraińsko-Mołdawskich. W części zachodniej region ma charakter ciągu wyraźnie wyodrębnionych kotlin o różnej szerokości, w części wschodniej stanowi stosunkowo wąski pas o charakterze lekko pochylonego przedgórza. Podkarpacie charakteryzuje się stosunkowo ciepłym klimatem, o wilgotności zmniejszającej się z zachodu ku wschodowi.
Dzieli się na trzy podprowincje: 
Do Polski należą części Podkarpacia Północnego i Wschodniego, których łączna powierzchnia na obszarze Polski wynosi ok. 16,2 tys. km² (około 5,5% obszaru kraju).

</doc>
<doc id="535841" url="https://pl.wikipedia.org/wiki?curid=535841" title="Ius belli">
Ius belli



</doc>
<doc id="535842" url="https://pl.wikipedia.org/wiki?curid=535842" title="Zbrodnia przeciw pokojowi">
Zbrodnia przeciw pokojowi



</doc>
<doc id="535846" url="https://pl.wikipedia.org/wiki?curid=535846" title="Pałac w Michałkowicach">
Pałac w Michałkowicach



</doc>
<doc id="535847" url="https://pl.wikipedia.org/wiki?curid=535847" title="Marampa">
Marampa

 
Marampa – miasto w Sierra Leone, w dystrykcie Port Loko na północnym wschodzie od stolicy państwa Freetown. Ok. 20 tysięcy mieszkańców. W pobliżu wydobycie rud żelaza, wywożonych 84-kilometrową linią kolejową o rozstawie 1067 mm do portu Pepel.

</doc>
<doc id="535849" url="https://pl.wikipedia.org/wiki?curid=535849" title="Asamoah Gyan">
Asamoah Gyan

Asamoah Gyan (ur. 22 listopada 1985 w Akrze) – ghański piłkarz występujący na pozycji napastnika lub pomocnika, reprezentant Ghany. Piłkarz All Stars FC.
Kariera klubowa.
Gyan rozpoczynał karierę w ojczyźnie, w klubie Liberty Professionals z Akry. W 2003 przeniósł się do Włoch, gdzie próbował swoich sił w Udinese Calcio. W Serie A zadebiutował, jednak to był jego jedyny występ w sezonie 2003/2004 i w następnym był już zawodnikiem drugoligowej Modeny. W drużynie z Modeny zdobył 7 bramek w 27 meczach. W 2006 również występował w podstawowym składzie w Serie B i walczył z drużyną o awans, przegrywając go ostatecznie (5. miejsce). Latem 2006 w końcu ponownie trafił do Serie A i powrócił do zespołu Udinese. W 2008 roku Gyan podpisał kontrakt ze Stade Rennes, do którego trafił za 8 milionów euro. W letnim okienku transferowym sezon 2010/2011 przeszedł do Sunderlandu za 13 mln funtów szterlingów. W swoim debiucie w barwach Sunderlandu strzelił w 66. minucie pierwszego gola. Mecz zakończył się remisem 1:1, a Asamoah Gyan uzyskał tytuł Man of the match (zawodnika meczu).
Kariera reprezentacyjna.
Karierę reprezentacyjną rozpoczął w wieku 17 lat. Pierwszego gola w kadrze zdobył 19 listopada 2003 w meczu kwalifikacyjnym do MŚ 2006 z Somalią (3 dni przed swoimi 18. urodzinami, co czyni go najmłodszym reprezentantem Ghany w historii strzelającym gola w meczu kadry). W 2004 wystąpił na Olimpiadzie w Atenach.
W kolejnych latach kariery stawał się czołowym graczem reprezentacji. Mimo bramkostrzelności i przesądzania o zwycięstwach Ghany w wielu meczach, w karierze reprezentacyjnej posiada także nieudane epizody (w tym niewykorzystane rzuty karne w istotnych spotkaniach kadry).
Na początku 2006 nie znalazł się w składzie na Puchar Narodów Afryki 2006, ale pół roku później selekcjoner Ratomir Dujković powołał go na Mistrzostwa Świata 2006 w Niemczech. Gyan wystąpił w pierwszym meczu grupowym z Włochami (0:2), a w drugim z Czechami, zdobył pierwszą bramkę (był to zarazem najszybciej zdobyty gol mistrzostw – padł w 86 sekundzie spotkania; mecz zakończył się wynikiem 2:0). Ponadto w tym meczu nie wykorzystał rzutu karnego (trafił w słupek). Po awansie z grupy jego reprezentacja zakończyła udział w turnieju na meczu w 1/8 finału wskutek porażki z Brazylią 0:3 (w tym meczu Gyan otrzymał dwie żółte kartki i w konsekwencji czerwoną).
Podczas Pucharu Narodów Afryki 2008 strzelił jednego gola (z rzutu karnego w meczu grupowym z Gwineą) i następnie wywalczył z reprezentacją 3. miejsce w turnieju.
W trakcie kolejnej edycji Pucharu Narodów Afryki 2010 zawodnik zdobył trzy gole zajmując drugie miejsce w klasyfikacji. Najpierw wykorzystał „jedenastkę” w spotkaniu grupowym z Wybrzeżem Kości Słoniowej (1:3), a następnie zdobył zwycięskie bramki z Angolą w ćwierćfinale (1:0) i Nigerią w półfinale (1:0). Ostatecznie zajął wraz z Ghaną 2. miejsce po przegranym spotkaniu finałowym z Egiptem.
W tym samym roku napastnik wystąpił na Mistrzostwa Świata 2010 w Południowej Afryce. Na turnieju zdobył łącznie trzy gole zajmując trzecie miejsce w klasyfikacji. W pierwszym meczu grupowym strzelił zwycięską bramkę z Serbią (1:0), a następnie gola z rzutu karnego w remisowym meczu z Australią (1:1). W 1/8 finału zdobył decydującą bramkę w dogrywce spotkania z USA (2:1). W czasie meczu 1/4 finału z Urugwajem przy stanie 1:1 nie wykorzystał rzutu karnego podyktowanego w ostatniej minucie dogrywki (uderzył w poprzeczkę). Następnie w zarządzonej serii rzutów karnych wykorzystał swoją szansę strzału, jednak Ghana przegrała ostatecznie w „jedenastkach” 2:4 i odpadła z turnieju.
W trakcie Pucharu Narodów Afryki 2012 uzyskał gola w grupowym spotkaniu z Mali (2:0). W meczu półfinałowym z Zambią przy stanie 0:0 nie wykorzystał rzutu karnego (mecz zakończył się porażką Ghany 0:1).

</doc>
<doc id="535850" url="https://pl.wikipedia.org/wiki?curid=535850" title="Jan Tarnowski (prymas Polski)">
Jan Tarnowski (prymas Polski)

Jan Tarnowski herbu Rola (ur. 1550, zm. 14 września 1605 w Łowiczu) – arcybiskup gnieźnieński i prymas Polski od 1603, biskup poznański od 1598, biskup kujawski od 1600, podkanclerzy koronny od 1591, od 1581 referendarz wielki koronny od 1581 roku, sekretarz króla Stefana Batorego.
Życiorys.
5 czerwca 1604 odbył ingres do katedry gnieźnieńskiej. Archidiecezją zarządzał z Łowicza. Był jednym z najwierniejszych stronników króla Zygmunta III. Zwalczał wpływy polityczne obozu kanclerza Jana Zamojskiego.
Zmarł 14 września 1605 na zamku biskupim w Łowiczu. Pochowany w kolegiacie łowickiej.

</doc>
<doc id="535854" url="https://pl.wikipedia.org/wiki?curid=535854" title="Wybory do Parlamentu Europejskiego w Czechach w 2004 roku">
Wybory do Parlamentu Europejskiego w Czechach w 2004 roku

Wybory do Parlamentu Europejskiego w Czechach w 2004 roku zostały przeprowadzone 11 i 12 czerwca 2004. Były to pierwsze wybory do PE w Czechach – po wstąpieniu 1 maja 2004 tego kraju do Unii Europejskiej. Czesi wybrali 24 przedstawicieli do Parlamentu Europejskiego VI kadencji. Frekwencja wyborcza wyniosła 28,3%.

</doc>
<doc id="535855" url="https://pl.wikipedia.org/wiki?curid=535855" title="Alexanderplatz">
Alexanderplatz

Alexanderplatz (plac Aleksandra) – centralny węzeł komunikacyjny i plac we wschodniej części Berlina. Plac został nazwany na cześć cara Rosji Aleksandra I, przez berlińczyków nazywany jest w skrócie Alex. Leży w dzielnicy Mitte, w okręgu administracyjnym Mitte, i codziennie odwiedzany jest przez ponad 300 000 osób.
Po zachodniej stronie placu znajduje się dworzec kolejowy Berlin Alexanderplatz obsługujący pociągi regionalne i kolei miejskiej (S-Bahn). Pod wschodnią i zachodnią stroną placu oraz poprzecznie do nich, na kierunku wschód-zachód, znajdują się stacje metra dla czterech linii (w tym jednej planowanej).
Historia.
Początki do roku 1800.
W XIII wieku teren obecnego placu znajdował się na północny wschód od ówczesnych murów miejskich, bezpośrednio przed Bramą św. Jerzego – znajdował się na nim przytułek św. Jerzego. Od XVI w. brama ta, zwana początkowo także Bramą Oderberską ("Oderberger Thor"), stanowiła główny wjazd do miasta, w związku z tym że spotykało się przed nią kilka dróg prowadzących do różnych miast kupieckich. W czasie wojny trzydziestoletniej wzmocniono w latach 1658–1683 mury miejskie, likwidując część bram, m.in. pobliską Strahlauer Thor, przez co brama św. Jerzego zyskała dodatkowe znaczenie. Z braku miejsca w coraz gęściej zabudowanym mieście od 1681 plac przed bramą służył jako targ bydlęcy, stąd otrzymał on nazwę "Ochsenmarkt" (z niem. "Woli Targ"). Na placu organizowano także cotygodniowe targi.
Wokół placu zaczęło powstawać w końcu XVII wieku przedmieście św. Jerzego, mimo wydanego w 1691 zakazu zabudowy liczyło ono w 1700 około 600 domów. W przeciwieństwie do przedmieść położonych na zachodzie miasta (Dorotheenstadt, Friedrichstadt) rozwijało się ono żywiołowo i miało chaotyczny układ przestrzenny.
6 maja 1701 Fryderyk I, który koronował się na króla Prus, wjechał przez Bramę św. Jerzego do miasta. Odtąd zwana była Bramą Królewską ("Königsthor"). W 1734 powstał mur akcyzowy otaczający miasto i przedmieścia, przez co dawne obwałowania straciły znaczenie, a w 1746 zostały ostatecznie rozebrane. Wkrótce potem powstało z dawnego przedmieścia św. Jerzego przedmieście Królewskie, charakteryzujące się w przybliżeniu promienistym układem głównych ulic, zbiegających się na placu przed dawną bramą. Było ono zabudowane głównie manufakturami i budynkami wojskowymi – na przykład w 1799-1800 powstał Dom Musztry wedle projektu Davida Gilly’ego. Południowa część placu, odgrodzona przez drzewa, służyła do defilad, zaś północna w dalszym ciągu była miejscem targów. Od połowy XVIII wieku odbywały się tam największe niemieckie targi wełną.
W latach 1752–1755 przy późniejszym Alexanderplatz mieszkał Gotthold Ephraim Lessing. W 1771 w miejscu dawnej Bramy Królewskiej powstał nowy murowany most przez fosę ("Königsbrücke"), flankowany od 1777 przez zbudowane według projektu Carla von Gontarda, ozdobione kolumnadami, ciągi sklepów, tak zwane Kolumnady Królewskie ("Königskolonnaden"). W latach 1783–1784 zbudowano wokół placu siedem trójkondygnacyjnych domów zaprojektowanych przez Georga Ungera, m.in. dom ze słynną Gospodę pod Jeleniem ("Gasthof zum Hirschen"), w którym w ostatnich dniach życia mieszkał dramatopisarz Heinrich von Kleist, a architekt Karl Friedrich Schinkel wynajmował przez dłuższy czas mieszkanie.
Nadanie nazwy i wzrost znaczenia.
Na placu defilad 25 października 1805 podjęto cara Aleksandra I, w związku z tym 2 listopada Fryderyk Wilhelm III wydał polecenie nazwania placu jego imieniem. W czasie rewolucji marcowej w 1848 doszło na Alexanderplatz do walk ulicznych, rewolucjoniści zablokowali barykadami drogę do śródmieścia. We wznoszeniu jednej z nich wziął udział pisarz Theodor Fontane.
W XIX wieku "Königsstadt" (Miasto Królewskie) rozwijało się nadal, w początku wieku przeciętnie domy miały trzy kondygnacje, w połowie cztery, zaś w końcu już po pięć kondygnacji. Manufaktury i zabudowania wojskowe ustępowały miejsca zabudowie mieszkalnej i handlowej. Po południowo-wschodniej stronie placu powstał Königstädter Theater według projektu Carla Theodora Ottmera (kamień węgielny położony 31 sierpnia 1823, otwarcie 4 sierpnia 1824). Już 3 czerwca 1851 teatr dał ostatnie przedstawienie i odtąd do wyburzenia w 1932 służył najpierw jako magazyn wełny, a potem jako pensjonat Aschinger. W początku lat 70. XIX wieku zasypano dawną fosę, aby zbudować linię kolejową Stadtbahn. Została ona otwarta w 1882. Jednocześnie uruchomiony został Dworzec Miejski Alexanderplatz. W latach 1883–1884 zbudowano przy placu neorenesansowy Grand Hotel, w latach 1886–1890 prezydium policji z ceglaną elewacją i wieżą, a jeszcze przed rokiem 1890 powstał na placu sąd powszechny ("Amtsgericht").
W 1886 wzniesiono na wschód od linii Stadtbahn centralną halę targową, a w 1896 w związku z tym zabroniono ulicznego handlu na Alexanderplatz. Dzięki zwolnieniu części powierzchni plac podzielił się funkcjonalnie na dwa obszary. W końcu XIX wieku wzrastający ruch indywidualny i omnibusy konne zdominowały północną część placu, podczas gdy południowa (dawny plac defilad) była spokojniejsza i została w 1889 przekształcona na podstawie projektu Hermanna Mächtiga w założenie ogrodowe. W północno-wschodniej części placu powstał mniejszy zieleniec, na którym w 1895 wzniesiono wysoką na 7,5 m miedzianą statuę Beroliny (personifikacji Berlina) autorstwa Emila Hundriesera.
Rozkwit 1900–1940.
Na początku XX wieku nastąpił wielki rozkwit placu Aleksandra. Powstały przy nim znane także poza granicami miasta domy towarowe Tietza (1904-1911), Wertheima (1910-1911) i Hahna (1911). Kolumnady Królewskie rozebrano w 1910 pod budowę domu Wertheima i zmontowano je ponownie w parku Kleista ("Kleistpark"). Dom towarowy Tietza miał elewację długości 250 m, najdłuższą wówczas na świecie. Rozwojowi placu sprzyjała rozbudowa węzła komunikacyjnego: oprócz trzech linii metra (otwarcie stacji w 1913 i 1930) zatrzymywała się tam kolej dalekobieżna i miejska na estakadzie, autobusy i tramwaje (od 1877 konne, od 1898 elektryczne). Ogólnie ruch odbywał się na pięciu poziomach. W latach 20. plac stanowił obok placu Poczdamskiego synonim życia wielkomiejskiego w Berlinie. Pisarz Alfred Döblin zatytułował wówczas swoją powieść "Berlin Alexanderplatz".
Ze względu na grożący placowi paraliż transportu indywidualnego ówczesny miejski radca budowlany Berlina, Martin Wagner, zaproponował w końcu lat 20. przebudowę placu. Plac miał zostać przekształcony tak, by odpowiadał potrzebom ruchu, zaś otaczające go budynki ujednolicone. Wagner zaprojektował w centrum placu rondo o średnicy 100 m, przez środek którego miały przejeżdżać jedynie linie tramwajowe. Wokół ronda miały powstać siedmiokondygnacyjne budynki. Wyloty Neue Königstraße i Landsberger Straße, wpadające do placu od północnego wschodu, miały być zamknięte budynkami, w których jedynie dwie najniższe kondygnacje miały stanowić bramy przejazdowe dla ulic. W ten sposób Wagner chciał osiągnąć zamkniętą architektonicznie formę placu. Dom towarowy Tietza na północnym zachodzie placu miał otrzymać nową elewację.
Według wytycznych Wagnera rozpisano ograniczony konkurs architektoniczny, do którego zaproszono pięć biur architektonicznych z Berlina i jedno z Kolonii. Poza zwycięzcami, architektami Hansem i Wassilim Luckhardtami i Alfonsem Ankerem wzięli w nim udział Peter Behrens, Ludwig Mies van der Rohe, Paul Mebes, Johann Emil Schaudt i Müller-Erkelenz. Rozstrzygnięcie konkursu miało miejsce 5 lutego 1929. Ponieważ Mies van der Rohe jako jedyny zignorował wytyczne konkursu, jego praca otrzymała ostatnie miejsce.
Ponieważ brakowało prywatnych inwestorów zgłaszających chęć realizacji zabudowy według projektu Luckhardtów, zdecydowano o zagospodarowaniu placu według projektu Behrensa, który otrzymał drugą nagrodę. Behrens przewidywał owalne rondo z podkowiastą zabudową, bez wieżowców.
Do początku lat 30. wzniesiono na południowym zachodzie placu dwa budynki biurowe: Alexanderhaus i Berolinahaus. Dawny Königstädter Theaters i dalsza zabudowa została wyburzona w celu budowy ronda, które łączyło sześć ulic. Główne osie elipsoidalnego ronda miały 97 i 63 m. W 1934 ustawiono przed Alexanderhaus zdemontowaną w 1925 ze względu na budowę metra rzeźbę Berloniny.
Także projekt Behrensa nie został w całości zrealizowany, gdyż większa część potrzebnych działek należała do prywatnych właścicieli, zaś koszt ich zakupu wynosiłyby 20 milionów marek. Amerykańskie konsorcjum, które wzniosło Alexanderhaus i Berolinahaus, nie dysponowało (wskutek światowego kryzysu gospodarczego) środkami finansowymi, zaś innych inwestorów nie udało się znaleźć. Także po objęciu władzy przez nazistów nic się na placu nie zmieniło.
Zniszczenie i odbudowa.
Skutki II wojny światowej dosięgły Alexanderplatz dopiero w kwietniu 1945. Jedynie statua Beroliny została usunięta już w 1944 i prawdopodobnie przetopiona. W kwietniu 1945 bomby spadły także na Alexanderplatz. Bombardowania i walki uliczne ostatnich dni wojny mocno zniszczyły plac i całą Königsvorstadt.
Po wojnie chciano zerwać z dawnymi czasami i rozpocząć wszystko od nowa, także w zabudowie miejskiej. „Plan kolektywny” (niem. "Kollektivplan") Hansa Scharouna z 1946 przewidywał rozległe wyburzenia dla nowych szerokich ulic, jednak podział Berlina i inne czynniki zablokowały jego realizację. Sposób odbudowy wschodniej części miasta wywodził się z postanowień „Szesnastu zasad urbanistyki” (niem. "Sechzehn Grundsätze des Städtebaus") z 27 lipca 1950 oraz „Podstaw przeprojektowania śródmieścia Berlina” (niem. "Grundsätze für die Neugestaltung der Berliner Innenstadt") z 23 sierpnia tegoż roku. 6 września 1950 wprowadzono w NRD ustawę o odbudowie.
W „Podstawach przeprojektowania śródmieścia Berlina” przewidziano 90-metrowej szerokości ulicę prowadzącą ze wschodu poprzez Alexanderplatz do ulicy Unter den Linden. Realizacją tego założenia była rozpoczęta w 1951 budowa alei Stalina. Reprezentacyjne budynki okazały się z czasem zbyt drogie, więc dalsze etapy budowy wykonano w technologii wielkopłytowej.
W latach 1961–1964 zbudowano w sąsiedztwie Alexanderplatz Haus des Lehrers (z niem. Dom Nauczyciela) wraz z Halą Kongresową.
"Plac socjalistyczny".
Wiosną 1964 władze Berlina Wschodniego rozpisały konkurs urbanistyczny na przeprojektowanie Alexanderplatz. Do wzięcia udziału zaproszono sześć kolektywów architektonicznych, zwyciężyła grupa "Schweizer, Tscheschner und Schulz". Wedle ich projektu ruch kołowy miał zostać usunięty z powierzchni placu, zaś ulice przelotowe miały przebiegać stycznie do jego krawędzi. Planowano przebicie dwóch nowych osi komunikacyjnych – Karl-Liebknecht-Straße jako łącznik pomiędzy Unter den Linden i Prenzlauer Allee na północnym zachodzie oraz Grunerstraße z tunelem samochodowym jako łącznik między Leipziger Straße oraz Otto-Braun-Straße (obecnie Greifswalder Straße) na południowym wschodzie placu. Punkty przecięcia ruchu pieszego i kołowego miały być rozwiązane poprzez budowę obszernych przejść podziemnych. W ten sposób zamierzano polepszyć komfort pieszych przebywających na placu. Jednocześnie jednak odcięto plac od jego pierwotnego kontekstu wielkomiejskiej zabudowy. Poza tym wielkopowierzchniowe wyburzenia spowodowały powstanie zbyt dużego placu. W celu budowy tunelu wyburzono pozostałości kościoła św. Jerzego oraz zbudowany w latach 20. Minolhaus.
W 1965 na południowy wschód od dworca Berlin Alexanderplatz rozpoczęto budowę wieży telewizyjnej, zburzywszy w tym celu istniejące jeszcze pozostałości berlińskiego Starego Śródmieścia wokół kościoła mariackiego. W 1967 rozpoczęto przekształcanie Alexanderplatz na podstawie wyników konkursu. Zlikwidowano i przeniesiono wszystkie linie tramwajowe przebiegające przez plac. Po północno-zachodniej stronie placu powstały do 1969 dom towarowy "Centrum-Warenhaus" oraz 120-metrowej wysokości Interhotel. W tym samym czasie powstały na północ od placu dziesięciopiętrowy Dom Przemysłu Elektromaszynowego ("Haus der Elektroindustrie"), a w 1971 siedmiopiętrowy Dom Podróży ("Haus des Reisens"). W 1969 przebudowano płytę placu. Powstały Fontanna Przyjaźni ("Brunnen der Völkerfreundschaft") autorstwa Waltera Womacki oraz Zegar Światowy "Urania" ("Urania-Weltzeituhr") Ericha Johna. Oba obiekty stały się ulubionymi miejscami spotkań wschodnich berlińczyków, a także turystów. Światowy zegar Urania stanął na berlińskim Alexanderplatz w 1969 roku. Główną jego część stanowi dwudziestoczterobok, który obraca się na słupie. Każda ze stron tego wieloboku odpowiada jednej z 24 stref czasowych świata. Powyżej i poniżej oznaczeń godzin, na aluminiowej obudowie, widnieją nazwy miast, znajdujących się w odpowiednich strefach czasowych. Ponad zegarem góruje model naszego układu słonecznego. Jego planety okrążają słońce po swoich metalowych orbitach raz na minutę. Powierzchnia przebudowanego „socjalistycznego” placu była ponad cztery razy większa niż przed wojną (80 000 m² wobec 18 000 m²).
Stacje kolei i metra.
Dworzec powstał w 1881 r. w ramach budowy Stadtbahn wedle projektu Johanna Eduarda Jaconsthala. Dworzec posiadał dwa perony wyspowe, nakryte wspólną halą w formie koleby. Otwarcie dworca nastąpiło 7 lutego 1882 dla ruchu miejskiego i lokalnego, a 15 maja tego samego roku dla pociągów dalekobieżnych. Przed wprowadzeniem elektrycznej S-Bahn w celu lepszego doświetlenia wnętrza halę przebudowano w latach 1923–1926 według projektu Friedricha Hülsenkampfa.
11 czerwca 1928 rozpoczął się ruch S-Bahn na dworcu Alexanderplatz. Niektóre kursy były wykonywane jednak nadal przez składy ciągnięte przez lokomotywy parowe, które stopniowo były zastępowane przez samobieżne wagony elektryczne. W latach 1929–1932, w związku z przekształceniami przestrzeni placu, dokonano dalszej przebudowy dworca kolejowego. Odtąd możliwa była niemal bezpośrednia przesiadka do trzech linii metra (już od 1913 na placu zatrzymywała się jedna linia).
W czasie II wojny światowej dworzec silnie ucierpiał. Od kwietnia do 4 listopada 1945 tory przez dworzec były nieprzejezdne. W końcu 1945 rozpoczęto odbudowę dworca, która trwała do 1951 r. Już w 1962 rozpoczęła się kolejna modernizacja. Do 1964 przebudowano według planów Hansa-Joachima Maya i Güntera Andricha elewacje boczne hali – uzyskały one duże przeszklenia. Poza tym przeznaczono dla S-Bahn również nieczynną od 1942 krawędź peronu dalekobieżnego, została ona w tym celu podwyższona z 70 na około 96 cm. Odtąd możliwy był płynniejszy ruch kolei miejskiej, niektóre z pociągów (wówczas w szczycie przyjeżdżały na stację co 90 s) kończyła bieg przy tym dodatkowym peronie.
Po zjednoczeniu Niemiec zaplanowano kolejną przebudowę dworca i znajdujących się pod jego halą łuków Stadtbahn. Architekci Robert Paul Niess i Rebecca Chestnutt zaproponowali odsłonięcie zamurowanych w czasach NRD łuków estakady kolejowej i umieszczenie tam sklepów i punktów usługowych. W 1995 rozpoczęto przebudowę, do roku 1996 zastąpiono perony nowymi, zbudowanymi od podstaw, a 12 marca 1998 oficjalnie otwarto odnowiony dworzec. Odtąd przy drugim peronie wyspowym zatrzymują się pociągi regionalne i przyspieszone, zaś Intercity oraz Intercity-Express przejeżdżają przez dworzec bez zatrzymania. Pod halą dworca znajdują się poza sklepami centrum obsługi pasażerów S-Bahn oraz centrum podróży (zespół kas i informacji) Deutsche Bahn.

</doc>
<doc id="535856" url="https://pl.wikipedia.org/wiki?curid=535856" title="PAST">
PAST

PAST (od pierwszych liter nazwy drugiego właściciela, Polskiej Akcyjnej Spółki Telefonicznej, zwyczajowo PAST-a) – pierwszy warszawski wysokościowiec wzniesiony w latach 1906–1908 przy ul. Zielnej 39, zaprojektowany przez Bronisława Brochwicz-Rogoyskiego.
Historia.
Budynek przypominający średniowieczną wieżę zamkową (modernistyczny nowy historyzm inspirowany średniowieczem), o nowoczesnych secesyjnych wnętrzach zbudowany został przy ulicy Zielnej przez firmę Władysława Czosnowskiego w latach 1906–1908 dla szwedzkiego Towarzystwa Akcyjnego Telefonów „Cedergren” (nosił wtedy także jego nazwę) jako drugi budynek centrali telefonicznej. Jego wysokość od podstawy fundamentów do szczytu wynosiła 51,5 m. Wieża miała osiem pięter. Był to wtedy najwyższy budynek mieszkalny w Europie oraz jedna z najwcześniejszych tego typu konstrukcji żelbetowych w Europie. Przy jego budowie po raz pierwszy w Warszawie wykorzystano cegłę cementową. Centrala telefoniczna mieściła się na piątym piętrze gmachu. Były to dwie duże sale połączone galeryjką.
Po wygaśnięciu koncesji w 1922 roku budynek przejęła Polska Akcyjna Spółka Telefoniczna (PAST), przez co zwyczajowo jest on nazywany PAST-ą.
Miano najwyższej budowli w Polsce nosił do roku 1934, kiedy oddano do użytku katowicki Drapacz Chmur oraz stołeczny wieżowiec towarzystwa ubezpieczeniowego Prudential.
Lata 1939–1944.
5 czerwca 1944 pod budynkiem doszło do potyczki grupy żołnierzy z batalionu im. Czwartaków Armii Ludowej, którzy mieli dokonać ekspropriacji w oddziale banku „Społem”, z grupą żołnierzy i żandarmów niemieckich. Pomimo gwałtownej strzelaniny żadna ze stron nie poniosła strat w ludziach (jeden z „czwartaków” został ranny). Zdarzenie upamiętnia tablica odsłonięta w 1958.
W 1944 budynek PAST-y stał się miejscem zaciętych walk, jakie toczyły się o niego podczas powstania warszawskiego. Budynek był bardzo silnie broniony przez Niemców. Walki powstańcze o zdobycie gmachu trwały od 2 sierpnia do 20 sierpnia i zostały zakończone sukcesem, jednak sam budynek został bardzo poważnie zniszczony. Pozostał w rękach powstańców – wraz z otaczającym go obszarem Śródmieścia Północnego – do dnia kapitulacji.
Przy ul. Pięknej 19 (wtedy Piusa XI) mieściła się tzw. mała PAST-a, o którą podczas powstania warszawskiego również toczyły się ciężkie walki, uwieńczone powodzeniem 23 sierpnia – trzy dni po zdobyciu PAST-y przy ul. Zielnej.
Po 1945.
Budynek został odbudowany na przełomie lat 50. i 60., jednak z pewnymi zmianami. Usunięto obecne przed wojną zwieńczenia w postaci blank (niczym w obronnej fortecy), a budynek jest podzielony na 11 pięter – łącznie z dobudowanym szklanym kioskiem na dachu – przebudowano i skuto zdobienia z części tylnej, zawierającej klatkę schodową.
9 listopada 2000 budynek został przekazany środowiskom kombatanckim, w których imieniu budynkiem administruje Fundacja Polskiego Państwa Podziemnego. Na zorganizowanej uroczystości premier Jerzy Buzek przekazał prezesowi Zarządu Głównego Światowego Związku Żołnierzy Armii Krajowej, ppłk Stanisławowi Karolkiewiczowi, symbolicznie klucze do budynku i akt notarialny. Kombatanci zameldowali obecność, odczytano apel poległych. Obecne były liczne poczty sztandarowe. Budynek był bogato przyozdobiony flagami, jego elewacje oświetlały szperacze przeciwlotnicze, po zakończeniu odbył się pokaz sztucznych ogni. Wśród oficjeli byli obecni także m.in. wojewoda mazowiecki Antoni Pietkiewicz, minister spraw zagranicznych Władysław Bartoszewski, ministrowie Jacek Taylor i Jerzy Woźniak z Urzędu ds. Kombatantów oraz biskup polowy Wojska Polskiego, gen. Sławoj Leszek Głódź.
W sierpniu 2003 roku na dachu budynku ustawiono Znak Polski Walczącej (kotwicę). Znak jest wykonany z aluminium, pomalowany na kolor złoty i podświetlany po zmroku. Ma 4 metry szerokości i 6 metrów wysokości. Jego formę zaprojektował architekt i żołnierz AK Jacek Cydzik. Od października 2003 na ostatnim piętrze budynku funkcjonuje taras widokowy. Jest on zwykle udostępniany dla zwiedzających w Noc Muzeów oraz 20 sierpnia (rocznica odbicia budynku PAST przez powstańców).
W 2011 roku podniesiono pomysł zmiany nazwy stacji metra "Świętokrzyska" na wskazującą na lokalizację w pobliżu historycznego wysokościowca – "Świętokrzyska PASTa".
W latach 2014–2020 w budynku znajdowała się siedziba Radia Wnet. Obecnie w pomieszczeniach budynku mieści się siedziba Instytutu Ordo Iuris.

</doc>
<doc id="535857" url="https://pl.wikipedia.org/wiki?curid=535857" title="Sulley Muntari">
Sulley Muntari

Sulley Ali Muntari (ur. 27 sierpnia 1984 w Konongo-Odumase) – ghański piłkarz występujący na pozycji pomocnika, reprezentant Ghany.
Kariera klubowa.
Muntari rozpoczynał swoją karierę w ojczyźnie w klubie Liberty Professionals FC. Bardzo wcześnie ujawnił się jego nadprzeciętny talent, jego technikę porównywano później do Edgara Davidsa i Kaki. W 2001 mógł trafić do Manchesteru United, jednak klub z Old Trafford nie zapłacił 1 mln funtów za nastolatka z Ghany. W 2002 piłkarza kupiło Udinese Calcio. W klubie z Udine Muntari regularnie występował w Serie A, zdobył również kilka bramek. W sezonie 2005/2006 występował również w rozgrywkach Ligi Mistrzów. Latem 2007 za około 10 milionów euro Muntari przeszedł do angielskiego Portsmouth F.C. Po dobrym sezonie w Premier League został kupiony za około 14 milionów euro przez Inter Mediolan. W styczniu 2011 został wypożyczony na pół sezonu do Sunderlandu. W lipcu 2011 powrócił z wypożyczenia do „Nerrazurich”. 31 stycznia 2012 roku został wypożyczony na pół sezonu do lokalnego rywala A.C. Milan. Po zakończeniu sezonu został definitywnie wykupiony przez „Rossonerich”. Latem 2012 roku zerwał więzadła krzyżowe, w związku z czym nie zagra przez około 6 miesięcy.
W 1/8 Ligi Mistrzów sezonu 2012/2013 strzelił gola FC Barcelonie podwyższając wynik na 2:0 dla Milanu w meczu rozgrywanym na San Siro w Mediolanie. W sezonie 2014/15, popadł w konflikt z zespołem, na skutek czego kazał nie powoływać siebie na mecze ligowe. 1 lipca 2015 roku rozwiązano z nim kontrakt.
Kariera reprezentacyjna.
Występy w reprezentacji Ghany Muntari rozpoczynał od drużyn juniorskich. W 2001 występował na Młodzieżowych Mistrzostwach Świata (U-20), na których Ghana wywalczyła srebrne medale. W pierwszej drużynie seniorów zadebiutował w 2002 roku w meczu ze Słowenią i wystąpił w siedmiu meczach eliminacji do Mistrzostw Świata, w których zdobył dwa gole. Kontuzja wyeliminowała go z udziału w turnieju o Puchar Narodów Afryki 2006 w Egipcie. W 2006 znalazł się w składzie kadry na Mistrzostwa Świata, na których zadebiutował w pierwszym meczu grupowym z Włochami (0:2), zaś w drugim meczu z Czechami (2:0) zdobył drugiego gola.
W latach 2002–2014 w drużynie narodowej rozegrał 84 mecze i zdobył 20 bramek.

</doc>
<doc id="535861" url="https://pl.wikipedia.org/wiki?curid=535861" title="Samogłowowate">
Samogłowowate

Samogłowowate (Molidae) – rodzina ryb rozdymkokształtnych (Tetraodontiformes).
Występowanie.
Niemal wszystkie morza i oceany strefy ciepłej i umiarkowanej.
Klasyfikacja.
Rodzaje zaliczane do tej rodziny:
"Masturus" — "Mola" — "Ranzania"

</doc>
<doc id="535863" url="https://pl.wikipedia.org/wiki?curid=535863" title="Bob Lazar">
Bob Lazar

Bob Lazar, właśc. Robert Scott Lazar (ur. 26 stycznia 1959 w Coral Gables) – samozwańczy naukowiec. Rzekomo był zatrudniony przez armię amerykańską do badania pojazdów pochodzenia pozaziemskiego
Opowieść Lazara.
W 1989 roku stacja telewizyjna w Las Vegas nadała wywiad z samozwańczym naukowcem Bobem Lazarem. Twierdził, że pracował w ściśle tajnym obiekcie o nazwie S-4, na zlokalizowanym na południe od Strefy 51 w Nevadzie. Zeznawał jak widział dziewięć pozaziemskich latających spodków przechowywanych w S-4. Twierdzi, że jego praca polegała na inżynierii wstecznej reaktora jednego z latających dysków. Tam został poinformowany o historii interakcji istot pozaziemskich z ludzkością. Według Lazara spodek leci przy użyciu wzmacniaczy grawitacyjnych zdolnych do utworzenia własnego pola grawitacyjnego. Moc potrzebna do tego jest generowana w reaktorze statku, który jest zasilany przez pierwiastek 115. 
Rzekomo studiował w Kalifornijskim Instytucie Technicznym oraz w Instytucie Technicznym w Massachusetts. Jednak brak jakiegokolwiek potwierdzenia Rzekomo jego dokumentacja edukacyjna została zniszczona przez rząd. Dodatkowo twierdzi, że został postrzelony na zlecenie władz.
Lazar twierdzi, że poznał Edwarda Tellera, kiedy pracował w Los Alamos. Ten polecił go do pracy w EG&amp;G, po czym przeprowadził się do Las Vegas. Bob pracował nad statkiem, nawet uczestniczył w eksperymentalnych lotach. Wewnątrz statku były trzy poziomy (na najwyższy nigdy go nie wpuszczono). Wejście prowadziło do środkowego. Tam trzy niewielkie fotele, które stanowiły całość z poszyciem, jakby stopione w jednej formie. Niżej znajdował się reaktor antygrawitacyjny, zawierający bardzo ciężki, stabilny pierwiastek, nieznany na Ziemi. Umieszczono go w układzie okresowym pod numerem 115 (obecnie taki pierwiastek jest znany i nosi nazwę moskow). Opisał ten pierwiastek jako ciężki metal, barwy pomarańczowej.
Krytyka.
Edward Teller zaprzecza, by kiedykolwiek znał Lazara. W Los Alamos zaprzeczają, by był kiedykolwiek zatrudniony, jednak oprowadzał po nim dziennikarzy jak po własnym domu. Dr Dawid L. Morgan wykazał znaczne braki jego wiedzy, a opisywane wynalazki przeczą prawom fizyki.
Władze aresztowały go za pomocnictwo i podżeganie do prostytucji. Zarzut później został zredukowany do przestępstwa stręczycielstwa - do którego przyznał się.
Mężczyzna jest właścicielem przedsiębiorstwa United Nuclear Scientific Supplies. W 2003 roku agenci federalni dokonali przeszukania siedziby firmy. Podejrzewano, że sprzedawane chemikalia mogą być użyte do produkcji materiałów wybuchowych.
Badanie wariografem.
W 1989 roku Bob Lazar zgodził się na udział w badaniu wariografem. Wariografista Ron Clay zadał pytania dotyczące technologii, którą widział Lazar. Pytanie brzmiało: „Czy świadomie kłamałeś, kiedy widziałeś anty-grawitacyjny napęd podczas działania?”. Odpowiedź Lazara brzmiała: „Nie”. Wyniki przeprowadzonego testu nie były jednoznaczne. Podczas pierwszej próby wynik sugerował, że Lazar mówił prawdę, natomiast druga próba pokazała, że kłamał. Były policjant, wariografista Terry Tabernetti przeprowadził cztery kolejne próby, z których wynikło, że Lazar mówił prawdę. Tabernetti wysłał wyniki do kolejnego wariografisty, który również stwierdził, że wyniki wskazywały na to, że Bob Lazar mówił prawdę. Czwarty wariografista badający wyniki, stwierdził, że Lazar mógł relacjonować informacje, które zdobył od kogoś innego i nie potwierdził wiarygodności przeprowadzonych testów. Wariografiści zgodzili się, że nie wydadzą ostatecznego oświadczenia co do wiarygodności Lazara, zanim nie przeprowadzą bardziej specjalistycznych testów, które nigdy nie nastąpiły.

</doc>
<doc id="535865" url="https://pl.wikipedia.org/wiki?curid=535865" title="Molidae">
Molidae



</doc>
<doc id="535866" url="https://pl.wikipedia.org/wiki?curid=535866" title="Geir H. Haarde">
Geir H. Haarde



</doc>
<doc id="535867" url="https://pl.wikipedia.org/wiki?curid=535867" title="Dekorator (wzorzec projektowy)">
Dekorator (wzorzec projektowy)

Dekorator – wzorzec projektowy należący do grupy "wzorców strukturalnych". Pozwala na dodanie nowej funkcji do istniejących klas dynamicznie podczas działania programu.
Wzorzec dekoratora polega na opakowaniu oryginalnej klasy w nową klasę „dekorującą”. Zwykle przekazuje się oryginalny obiekt jako parametr konstruktora dekoratora, metody dekoratora wywołują metody oryginalnego obiektu i dodatkowo implementują nową funkcję.
Dekoratory są alternatywą dla dziedziczenia. Dziedziczenie rozszerza zachowanie klasy w trakcie kompilacji, w przeciwieństwie do dekoratorów, które rozszerzają klasy w czasie działania programu.
Ponieważ w większości obiektowych języków programowania nie można tworzyć nowych klas podczas działania programu i zwykle nie można przewidzieć z góry wszystkich kombinacji rozszerzeń klas, konieczne by było stworzenie nowej klasy dla każdej kombinacji. Dekoratory są obiektami tworzonymi w czasie działania programu i mogą być łączone w różne kombinacje bezpośrednio przy użyciu.
Przykładowe zastosowanie.
Rozważmy okno w graficznym interfejsie użytkownika. By pozwolić na przewijanie jego zawartości, należy dodać do niego poziome lub pionowe paski przewijania. Okna są reprezentowane przez instancję klasy "Okno" i klasa ta nie powinna posiadać żadnych metod dodających paski przewijania. Można utworzyć podklasę "PrzewijaneOkno", która udostępniałaby te metody lub stworzyć "OknoDekoratorPrzewijane", który jedynie dodawałby tę funkcję do istniejących obiektów "Okno". W tym miejscu działałyby oba rozwiązania.
Teraz załóżmy, że potrzeba dodać ramki dookoła okien. I w tym przypadku klasa "Okno" nie ma takiej funkcji. Pojawia się problem z podklasą "PrzewijaneOkno", bo aby dodać ramki do "wszystkich" okien potrzeba stworzyć podklasy "OknoZRamką" i "OknoPrzewijaneZRamką". Problem staje się jeszcze większy z każdą kolejną opcją. W przypadku dekoratorów wystarczy stworzyć jedną klasę "OknoDekoratorRamka" - podczas działania programu można dynamicznie dekorować istniejące okna z "OknoDekoratorPrzewijane" lub "OknoDekoratorRamka" lub oboma.
Przykładem zastosowania wzorca dekoratora jest implementacja strumieni I/O w Javie.

</doc>
<doc id="535870" url="https://pl.wikipedia.org/wiki?curid=535870" title="Samuel Kuffour">
Samuel Kuffour

Samuel Osei Kuffour (ur. 3 września 1976 w Kumasi) – ghański piłkarz, grający na pozycji obrońcy.
Kariera klubowa.
Zawodową karierę rozpoczął w AC Torino. Później został dostrzeżony przez Bayern Monachium, gdzie spędził prawie całą karierę z roczną przerwą na wypożyczenie do 1. FC Nūrnberg. W lecie 2005 zmienił klub na AS Romę. Po 1 sezonie gry w rzymskim klubie przeszedł na zasadzie rocznego wypożyczenia do Livorno Calcio. Wraz z Bayernem w 1999 zagrał w finale Ligi Mistrzów. Bawarczycy przegrali z Manchesterem United 1:2, tracąc obie bramki w doliczonym czasie gry, a po meczu Kuffour nie mógł pogodzić się z przegraną płacząc ze wściekłości i uderzał pięścią w ziemię. Dwa lata później wygrał z Bayernem Monachium Puchar Europy. Ma na swoim dorobku także sześć tytułów mistrza Niemiec. Dnia 28 stycznia 2008 Kuffour przeniósł się do Ajaksu. Jednak po wygaśnięciu jego kontraktu, na zasadzie wolnego transferu przeszedł do Asante Kotoko.
Kariera reprezentacyjna.
W 1992 zdobył brązowy medal olimpijski na igrzyskach w Barcelonie. Był on oceniany jako jeden z najlepszych ghańskich obrońców na tych igrzyskach.
W reprezentacji Ghany wystąpił 59 razy zdobywając 3 bramki. Zadebiutował 28 listopada 1993 w meczu przeciwko Sierra Leone. Został powołany do reprezentacji Ghany na Mistrzostwa Świata 2006. W pierwszym meczu z Włochami po jego fatalnym błędzie przeciwnicy zdobyli gola na 2:0 i trener zdecydował się nie wystawiać go na drugie spotkanie z Czechami.

</doc>
<doc id="535873" url="https://pl.wikipedia.org/wiki?curid=535873" title="Krasnolud (Śródziemie)">
Krasnolud (Śródziemie)

Krasnoludowie (zwani przez elfów Hadhodami i Naugrimami, zaś sami nazywali się Khazadami) – rasa inteligentnych stworzeń ze stworzonej przez J.R.R. Tolkiena mitologii Śródziemia.
Biogramy krasnoludów zostały przedstawione w artykule Lista krasnoludów Śródziemia.
Początki.
Informacje o początkach rasy krasnoludów pojawiają się w Silmarillionie.
Aulë, jeden z Valarów, w smutku i tęsknocie za pojawieniem się pierwszych Dzieci Ilúvatara, stworzył w tajemnicy siedmiu krasnoludów w ciemnościach Śródziemia (w czasie trwania Lat Drzew). Bardzo pragnął również przekazać swoją wiedzę (dotyczącą rzemiosła i obróbki materiałów martwych) i umiejętności. Nie wiedząc, jak wyglądać będą Dzieci Ilúvatara, nadał im cechy niezbędne do przetrwania w świecie zdominowanym przez Melkora. Były to siła, wytrwałość, nieustępliwość, a także umiłowanie do rzemiosła i bogactw o charakterze materialnym. Stworzył dla nich także język Khuzdûl. Iluvatar pozwolił krasnoludom istnieć, pod warunkiem, że przebudzą się nie wcześniej niż elfowie.
Na górze Gundabad obudził się pierwszy z Ojców, Durin. Był on założycielem plemienia Długobrodych, którzy wraz z nim wybudowali i osiedli w największej krasnoludzkiej siedzibie – Khazad-dûm (Morii). Dwaj kolejni z Ojców przebudzili się w pobliżu góry Dolmed w paśmie Ered Luin. Plemiona na czele których stali – Szerokoramiennych i Ognistobrodych – założyły dwa wielkie krasnoludzkie miasta-twierdze: Belegost na północ od Dolmed oraz Nogrod pod górą i na południe od niej. Pozostali czterej obudzili się daleko na wschodzie Śródziemia: osobno Ojcowie Żelaznorękich i Sztywnobrodych, osobno Ojcowie Czarnowłosych i Kamiennostopych. Nie ma żadnych informacji czy plemiona na wschodzie utworzyły jakieś miasta lub twierdze. Wiadomo jednak, że przetrwały Pierwszą Erę, gdyż w Drugiej Sauron podarował krasnoludom siedem Pierścieni Władzy – po jednym dla każdego z plemion.
Istnieją przesłanki, według których Aulë stworzył trzynaścioro Krasnoludów (siedmiu Ojców i sześć Matek). Nie jest jednak jasne dlaczego w tym wypadku akurat tylko Durin pozostał sam. W dodatku także tylko on nie miał w czasie snu żadnego innego z Ojców w swoim pobliżu, podczas gdy pozostałych sześciu Ojców było uśpionych w parach. Według starszej wersji tolkienowskiego "Silmarillionu" Plemię Durina miało także powstać w wyniku wymieszania się Krasnoludów z pozostałych sześciu plemion.
Informacje ogólne.
Krasnoludowie lepiej niż wszystkie inne obdarzone mową stworzenia znosili trudy, głód i cielesne rany. Żyli też długo, o wiele dłużej niż ludzie, lecz nie byli nieśmiertelni. Elfowie niegdyś sądzili, że krasnoludowie po śmierci wracają do ziemi i kamieni, z których powstali, lecz oni sami myśleli inaczej. Wierzyli, że Aulë, którego nazywają Mahalem, opiekuje się nimi i umarłych zabiera do Mandosu, gdzie są przygotowane dla nich osobne siedziby; wedle rozpowszechnionej wśród krasnoludów legendy Aulë objawił ich praojcom, że Ilúvatar ich uświęci i przyjmie pomiędzy swoje Dzieci, gdy się dopełnią Dni. Ich zadaniem będzie wtedy służenie Aulemu i pomaganie mu w odbudowie Ardy po Ostatniej Bitwie. Wierzą też, że Siedmiu Ojców powraca do życia, każdy w swoim plemieniu, i z tym samym co na początku imieniem: najsławniejszy z nich był w późniejszych wiekach Durin, ojciec plemienia najbardziej zaprzyjaźnionego z elfami i osiadłego w Khazad-dûmie.
Krasnoludowie byli niscy, krępi, bujnie owłosieni, dla innych ras kobiety były nie do odróżnienia od mężczyzn, ponieważ nosiły brody i miały podobną budowę ciała. Było ich także niewiele i w związku z tym krasnoludowie rozmnażali się bardzo wolno. Posługiwali się Khuzdûlem, który był ich ojczystym językiem, a także Iglishmêkiem i Westronem. Łatwo przyswajali także mowę elfów, zwłaszcza gdy przebywali w pobliżu ich siedzib.
Plemiona.
Krasnoludowie byli podzieleni na siedem plemion, każdy ze szczepów pochodzący od jednego z Ojców Krasnoludzkiego Plemienia.
Oprócz tego istniało jeszcze plemię krasnoludów-wygnańców, nazywanych przez elfów "Krasnoludami Poślednimi" (sin. Noegyth Nibin). Byli to skarlali krasnoludowie, żyjący w lasach nad Narogiem w Beleriandzie. Wykluczeni ze swych plemion podczas pokoju Ardy, byli pierwszymi krasnoludami, jacy dotarli do Beleriandu, gdzie tępili ich nieświadomi ich natury Sindarowie. Swoje siedziby wydrążyli pod Amon Rûdh i Nulukkizdin. Większość z nich wymarła jeszcze przed powrotem Ñoldorów do Śródziemia. W piątym stuleciu Pierwszej Ery jedynymi żyjącymi Noegyth Nibin byli Mîm i jego synowie Ibun i Khîm.
Siedziby.
Krasnoludowie po znalezieniu sobie siedziby, niemal zawsze w pobliżu kopalni, zakładali potężne miasta i forty, gdzie gromadzili swoje bogactwa, prowadząc wojny tylko po wyraźnych zaczepkach. Stali się zaciekłymi wrogami smoków i orków, od których bardzo wiele ucierpieli. Jednak rzadko prowadzili otwarte wojny przeciwko innym istotom (zazwyczaj elfom). Mieli siedem pierwotnych siedzib, zamieszkiwali także Erebor, Żelazne Wzgórza i Ered Mithrin.

</doc>
<doc id="535876" url="https://pl.wikipedia.org/wiki?curid=535876" title="Język kumbryjski">
Język kumbryjski

Język kumbryjski – wymarły język należący do grupy języków brytańskich. Był on używany w średniowieczu na terenie dzisiejszej Północnej Anglii i południowej części Niziny Środkowoszkockiej. Został wyparty głównie przez język staroangielski. Jest językiem blisko spokrewnionym z językiem starowalijskim.
Nazwa pochodzi od słowa "Cumbri" będącego określeniem Celtów i oznaczającego "rodaka".
Nie zachowały się żadne pisemne źródła w języku kumbryjskim, oprócz trzech słów zawartych w jedenastowiecznym, łacińskim tekście "Leges inter Brettos et Scotos", które są określeniami kar pieniężnych. Są to: "galnes", "mercheta", "kelchyn" – suma płacona władcy za prawo do wydania córki za mąż.
Głównym źródłem wyrazów o pochodzeniu kumbryjskim są nazwy geograficzne.

</doc>
<doc id="535878" url="https://pl.wikipedia.org/wiki?curid=535878" title="Walentin Iwanow (sędzia piłkarski)">
Walentin Iwanow (sędzia piłkarski)

Walentin Walentinowicz Iwanow, ros. Валентин Валентинович Иванов (ur. 4 lipca 1961) – rosyjski sędzia piłkarski. Syn piłkarza Walentina, mistrza olimpijskiego i mistrza Europy.
Jako piłkarz został finalistą Pucharu ZSRR 1982. Karierę piłkarską zakończył szybko, bo w wieku 25 lat. Z zawodu nauczyciel wychowania fizycznego, arbitrem FIFA został w 1997.
Pierwszym międzynarodowym meczem, jaki sędziował, był pojedynek Luksemburg – Polska w 1999 roku, wygrany przez Polaków 2:3. Sędziował na mistrzostwach Europy w 2004 (jego asystentami byli Krasjuk i Jeniutin), był także w gronie arbitrów mundialu 2006. Na tej ostatniej imprezie ustanowił rekord finałów mistrzostwa świata pokazując szesnaście żółtych kartek i cztery czerwone w meczu 1/8 finału Portugalia – Holandia.

</doc>
<doc id="535883" url="https://pl.wikipedia.org/wiki?curid=535883" title="Zameczek Michałkowicki">
Zameczek Michałkowicki



</doc>
<doc id="535884" url="https://pl.wikipedia.org/wiki?curid=535884" title="Język brytyjski">
Język brytyjski

Język brytyjski – język używany w starożytności w Brytanii, przodek współczesnych języków z podgrupy brytańskich języków celtyckich. Używany na terenach południowej i środkowej Brytanii aż do południowej Szkocji. Możliwe, że był używany także w północnej części Szkocji, skąd w średniowieczu został wyparty przez gaelik. Do dnia dzisiejszego nie zachowały się praktycznie żadne źródła pisane tego języka. Przetrwała jedynie inskrypcja na metalowym wisiorku odkrytym w roku 1979. Kontynuację języka brytyjskiego stanowią współczesne języki walijski, bretoński i kornwalijski.
Nazwy miejsc.
Język brytyjski przetrwał do dnia dzisiejszego w nazwach niektórych miejsc i rzek. Kwestią sporną może być jednak pochodzenie części z nich z języka staroceltyckiego. Najlepszym przykładem jest nazwa rzeki Avon, która pochodzi z brytyjskiego "abona" „rzeka” (por. walijski "afon", kornwalijski "avon", irlandzki "abhainn", bretoński "aven").
Lista nazw pochodzących z języka brytyjskiego
Brytyjskie nazwy miejsc występują na terenie całej Anglii, najczęściej jednak w West Country, część przykładów podano poniżej:
Niektóre brytyjskie nazwy są znane współcześnie, jednakże wyszły z użycia. W statucie z 682 roku dotyczącym wzgórza Creechborough, definiuje się je jako „wzgórze, które Brytowie nazywają "Cructan", a my – Crychbeorh (my – czyli Anglosasi). Słowa pochodzenia brytyjskiego jak "Tor", "Combe", "Bere", "Hele" i "Worthy" są szczególnie popularne jako elementy nazw geograficznych w Devon, często też łączone z elementami wywodzącymi się z angielszczyzny.
Nazwy złożone pojawiają się czasem w całej Anglii, np. Derwent Water, czy Chetwood. Zawierają one ten sam element przetłumaczony na obydwa języki.

</doc>
<doc id="535885" url="https://pl.wikipedia.org/wiki?curid=535885" title="Raymond Pepperell">
Raymond Pepperell

Raymond Pepperell Jr, znany jako East Bay Ray (ur. 17 listopada 1958 w Oakland, Kalifornia) – gitarzysta punkrockowego zespołu Dead Kennedys. Karierę muzyczną zaczynał w zespole
Cruisin – grającym rockabilly/doo wop, z którym nagrał ich jedynego singla "Vicky's Hickey".
W 1978 wraz z Jello Biafrą utworzył Dead Kennedys. Styl gry East Bay Raya, inspirowany muzyką filmową (partytury Ennio Morricone z filmów szpiegowskich oraz spaghetti western) i rockiem psychodelicznym końca lat 60. (wczesne płyty Pink Floyd) nadał zespołowi charakterystyczne brzmienie, wyróżniające go spośród innych wykonawców punkrockowych.
Wraz z pozostałymi członkami zespołu był również współproducentem nagrań Dead Kennedys. W 1979 roku razem z Jello Biafrą utworzyli firmę Alternative Tentacles, której był współwłaścicielem do połowy lat 80.
Po rozpadzie Dead Kennedys w 1986 roku udzielał się różnych projektach muzycznych: m.in. zagrał na płycie "Sidi Mansour" Cheika Rimitti – zawierającą algierską muzykę Raï (w projekcie wziął również udział Flea i Robert Fripp). Na początku lat 90. założył zespół Skrapyard grający funk/rock, z którym nagrał album "Sex Is Sex".
Pod koniec lat 90. wspólnie z dwoma innymi muzykami Dead Kennedys: Klausem Flouride i D.H. Peligro pozwał do sądu Jello Biafrę. Poszło o tantiemy, prawa do nagrań i prawa do nazwy zespołu. Po długim i skomplikowanym procesie w 2000 zapadł wyrok korzystny dla nich. W 2001 roku reaktywowali Dead Kennedys jednak bez Jello Biafry, którego zastąpili ex-wokalistą grupy Dr. Know Brandonem Cruzem.

</doc>
<doc id="535889" url="https://pl.wikipedia.org/wiki?curid=535889" title="Podkarpacie Północne">
Podkarpacie Północne

Podkarpacie Północne (512) – podprowincja fizycznogeograficzna w Czechach, Polsce i na Ukrainie. Podkarpacie Północne rozciąga się między Karpatami Zachodnimi na południu a Wyżyną Małopolską na północy. 
Region stanowi obniżenie o założeniu tektonicznym i bardzo zróżnicowanej szerokości, wypełnione osadami morza mioceńskiego. Rzeźba jest tu stosunkowo monotonna, występuje szereg zbudowanych z utworów lodowcowych wysoczyzn, oddzielonych od siebie szerokimi dolinami rzecznymi. Obszar odwadniany jest przez Wisłę i przez Odrę do Morza Bałtyckiego. Miejscami zachowały się znacznie obszary leśne. Region jest dość gęsto zaludniony, szczególnie wzdłuż południowej granicy, u podnóża Karpat. 
Podprowincja dzieli się na cztery makroregiony: 

</doc>
<doc id="535890" url="https://pl.wikipedia.org/wiki?curid=535890" title="Przestrzeń zerowymiarowa">
Przestrzeń zerowymiarowa

Przestrzeń zerowymiarowa – przestrzeń topologiczna formula_1 która ma bazę złożoną ze zbiorów otwarto-domkniętych. Warunek ten jest równoważny stwierdzeniu, że przestrzeń formula_2 ma wymiar ind zero.
Czasami rozważa się przestrzenie wymiaru 0 względem wymiarów formula_3 lub formula_4 Wówczas zwykle staramy się podkreślić, że chodzi o inne znaczenie zerowymiarowości niż podane powyżej (mówiąc np. że "przestrzeń jest zerowymiarowa w sensie formula_5").
Przykłady.
Następujące przestrzenie topologiczne są przestrzeniami zerowymiarowymi:
przestrzeń Stone’a danej algebry Boole’a.

</doc>
<doc id="535891" url="https://pl.wikipedia.org/wiki?curid=535891" title="Nimrod (album)">
Nimrod (album)

Nimrod – to tytuł piątego albumu kalifornijskiego zespołu punkowego Green Day. Wydany został 14 października 1997 przez Reprise Records.
Lista utworów.
Utwory które nie znalazły się na płycie, ale zostały wydane później:

</doc>
<doc id="535893" url="https://pl.wikipedia.org/wiki?curid=535893" title="Nyktalopia">
Nyktalopia



</doc>
<doc id="535894" url="https://pl.wikipedia.org/wiki?curid=535894" title="Coffi Codjia">
Coffi Codjia

Bonaventure Coffi Codjia (ur. 9 grudnia 1967 w Segboroue) – beniński sędzia piłkarski.
Sędzia międzynarodowy FIFA od 1994 roku. Zadebiutował 23 kwietnia 1995 roku w meczu eliminacji do Pucharu Narodów Afryki pomiędzy reprezentacjami Ghany i Nigru. Obecnie jeden z najlepszych arbitrów na kontynencie afrykańskim. W 2008 roku prowadził finał Pucharu Narodów Afryki (Egipt - Kamerun).
Na stałe mieszka w Cotonou, gdzie pracuje jako inspektor handlu morskiego.

</doc>
<doc id="535895" url="https://pl.wikipedia.org/wiki?curid=535895" title="Toruński Klub Piłkarski">
Toruński Klub Piłkarski



</doc>
<doc id="535897" url="https://pl.wikipedia.org/wiki?curid=535897" title="Języki italoceltyckie">
Języki italoceltyckie

Języki italoceltyckie – hipotetyczna podrodzina językowa w obrębie języków indoeuropejskich skupiająca języki italskie oraz celtyckie. 
Według kontrowersyjnej, nie uznawanej przez część językoznawców hipotezy, języki te pochodzą od wspólnego języka praitaloceltyckiego. Najbardziej znanym argumentem za istnieniem tej grupy jest fakt posiadania przez zarówno języki italskie jak i celtyckie tematycznego dopełniacza z końcówką "-i". Jednak według Calverta Watkinsa zbieżność ta wynika z ich bliskich kontaktów geograficznych w początkowych fazach rozwoju. Obie grupy posiadają także jeden czas przeszły w miejsce praindoeuropejskiego aorystu i perfectum. 

</doc>
<doc id="535898" url="https://pl.wikipedia.org/wiki?curid=535898" title="Leona Zawadzka">
Leona Zawadzka

Leona Zawadzka z d. Siemieńska (ur. 4 kwietnia 1885 w Skrzydlowie, zm. 1 grudnia 1940 w Warszawie) – polska działaczka oświatowa, współtwórczyni szkolnictwa polskiego przed I wojną światową i w pierwszych latach niepodległości.
Życiorys.
Była najmłodszym z sześciorga dzieci Zofii i Leona Siemieńskich. Jej ojciec brał udział w powstaniu styczniowym, zmarł dwa miesiące przed jej urodzeniem. W pierwszych latach życia mieszkała w majątku ziemskim w Skrzydlowie, potem z rodziną przeniosła się do Łodzi, by ostatecznie osiąść w Warszawie.
Jej starsi bracia, Leon i Józef, byli członkami tajnego Związku Młodzieży Polskiej „Zet”. Pod ich wpływem również Leona zasiliła szeregi tej organizacji. W wieku niespełna 20 lat była już kierownikiem koła kobiecego „Zetu” w Warszawie.
Leona Siemieńska zdobyła gruntowne wykształcenie. Była słuchaczką wykładów z literatury polskiej i historii na Uniwersytecie Jagiellońskim. Dwa razy wyjeżdżała do Anglii, poznając język i metody pracy w szkołach.
Brała czynny udział w strajku z 1905 roku. Dzięki działaniom strajkowym władze rosyjskie zgodziły się na prowadzenie polskich szkół prywatnych. Z inicjatywy Siemieńskiej w Warszawie powstało jedno z pierwszych kół Polskiej Macierzy Szkolnej o nazwie „Koło Panien”.
1 kwietnia 1906 powstała prywatna, pięcioletnia, bezpłatna, szkoła początkowa, w której Leona Siemieńska uczyła historii i geografii Polski. W kwietniu 1911 roku władze rosyjskie stwierdziły, że w szkole nie wykłada się historii i geografii w języku rosyjskim i wydały polecenie jej zamknięcia. Szkoła szybko odrodziła się pod kierownictwem Leony Siemieńskiej z inną nazwą i siedzibą.
Podczas I wojny światowej Siemieńska, nie przerywając pracy w szkole, działała w Komisji Opieki nad Młodzieżą Szkolną. Od 9 sierpnia 1915 współtworzyła Wydział Oświecenia, była członkiem sekcji kształcenia dorosłych.
5 maja 1916 poślubiła Józefa Zawadzkiego, absolwenta Uniwersytetu Jagiellońskiego i Politechniki w Karlsruhe.
W roku szkolnym 1915/16 wykładała geografię w Seminarium Nauczycielskim im. Elizy Orzeszkowej. Jednocześnie cały czas prowadziła swoją szkołę przy placu Trzech Krzyży.
W wolnej Polsce prowadziła w Ministerstwie Wyznań Religijnych i Oświecenia Publicznego dział kształcenia nauczycieli szkół powszechnych.
8 lutego 1919 urodziła się jej córka Anna (zwana Hanką), a 24 stycznia 1921 syn ochrzczony „kościuszkowskim” imieniem – Tadeusz, znany później pod pseudonimem „Zośka”.
29 kwietnia 1930 nadano jej Złoty Krzyż Zasługi „za zasługi w pracach około kształcenia nauczycieli”.
1 grudnia 1940 Leona Zawadzka doznała wylewu krwi do mózgu, a dwa lata później, w 1942, zmarła. Została pochowana na cmentarzu Powązkowskim w Warszawie (kwatera K-1-23,24,25)

</doc>
<doc id="535901" url="https://pl.wikipedia.org/wiki?curid=535901" title="Makeni">
Makeni

Makeni – miasto w środkowej części Sierra Leone przy drodze z Freetown do Koidu. Stolica Prowincji Północnej. Czwarte co do wielkości miasto kraju.
Liczy 112 489 mieszkańców (2012). Znajduje się tam ośrodek handlowy. Do czasu wojny domowej miasto było również ośrodkiem religijnym, ze względu na znany meczet. W czasie konfliktu stał się on bazą Zjednoczonego Frontu Rewolucyjnego.

</doc>
<doc id="535903" url="https://pl.wikipedia.org/wiki?curid=535903" title="Muławka bałkańska">
Muławka bałkańska

Muławka bałkańska, muławka, umbra, muławka europejska, muławka dunajska ("Umbra krameri") – gatunek ryby szczupakokształtnej z rodziny muławkowatych (Umbridae). 
Występowanie.
Dorzecze Dunaju i Dniestru. Zamieszkuje wody stojące i wolno płynące, w szczególności zamulone (stąd nazwa). Na Słowacji występuje w Bodrogu i w samym Dunaju, głównie w starorzeczach i kanałach na Wyspie Żytniej.
W Polsce spotykana rzadko. Pojawiła się m.in. w jeziorze Kiernoz koło Olsztyna, gdzie trafiła prawdopodobnie z materiałem zarybieniowym.
Opis.
Ubarwienie zielonobrunatne z nieregularnymi ciemnymi plamami. Wzdłuż boków jasny pasek. Płetwa grzbietowa i odbytowa położone w tyle ciała, płetwa ogonowa jest zaokrąglona. Osiąga rozmiar 5–8 cm, maksymalnie 12 cm długości. Samica jest większa od samca. Posiada pęcherz pławny przystosowany do oddychania powietrzem atmosferycznym. Linia boczna słabo wykształcona.
Odżywianie.
Żywi się skorupiakami oraz owadami.
Rozród.
Tarło odbywa się przy temperaturze 12–18 stopni Celsjusza. Samica składa około 150 jajeczek w gnieździe zbudowanym w zagłębieniu dna zbiornika i strzeże ich oraz świeżo wylęgłych larw. Muławka żyje 3, maksymalnie 5 lat.
Znaczenie gospodarcze.
Nie ma żadnego znaczenia gospodarczego. Na skutek zanieczyszczenia wód, zabiegów melioracyjnych oraz budowy nowych urządzeń wodnych (lub zaniechania utrzymywania starych sieci kanałów) stała się gatunkiem rzadkim i zagrożonym. Bywa hodowana w akwariach.

</doc>
<doc id="535905" url="https://pl.wikipedia.org/wiki?curid=535905" title="Elektrociepłownie w Bydgoszczy">
Elektrociepłownie w Bydgoszczy

Elektrociepłownia w Bydgoszczy – oddział przedsiębiorstwa PGE Energia Ciepła S.A.
W skład Oddziału Elektrociepłowni w Bydgoszczy wchodzą dwie jednostki produkcyjne:
Historia.
Historia przedsiębiorstwa sięga 1929 roku, kiedy na Jachcicach oddano do eksploatacji pierwszą bydgoską elektrownię miejską. W 1971 r. powołano Zespół Elektrociepłowni Bydgoszcz, w którego skład wchodziła również nowo wybudowana Elektrociepłownia EC Bydgoszcz II w Czersku Polskim. W 1972 r. przejęto również Elektrociepłownię przemysłową Zakładów Chemicznych „Organika-Zachem” – EC III. W latach 1994-2007 Zespół Elektrociepłowni Bydgoszcz funkcjonował jako jednoosobowa spółka Skarbu Państwa. W 2017 r. przeprowadzono rozbiórkę Elektrociepłowni EC Bydgoszcz III.
27 lutego 2007 r. w wyniku prywatyzacji właścicielem ZEC Bydgoszcz zostały Elektrownie Szczytowo-Pompowe S.A. należące do Polskich Sieci Elektroenergetycznych S.A. 30 września 2009 r. prawo własności pakietu większościowego akcji przejęła PGE Polska Grupa Energetyczna S.A. 1 września 2010 r. nastąpiło połączenie 12 spółek Grupy Kapitałowej PGE, w tym ZEC Bydgoszcz, wchodzących w skład linii biznesowej Energetyka Konwencjonalna. Skonsolidowana spółka pod firmą PGE Górnictwo i Energetyka Konwencjonalna Spółka Akcyjna jest jednym z sześciu obszarów biznesowych wchodzących w skład Grupy Kapitałowej PGE. Z dniem 01.01.2019 r. Oddział w Bydgoszczy został przejęty przez PGE Energia Ciepła S.A. (do dnia 31.12.2018 r. należał do PGE GiEK S.A. jako Oddział Zespół Elektrociepłowni Bydgoszcz).
Zdolności produkcyjne ZEC Bydgoszcz S.A..
Ten potencjał produkcyjny zainstalowany w 3 elektrociepłowniach ZEC Bydgoszcz S.A. zapewnia aglomeracji bydgoskiej:
Ochrona środowiska.
Decyzjami prawnymi Prezydenta Miasta Bydgoszczy i Wojewody kujawsko-pomorskiego działania na rzecz ochrony środowiska przez bydgoskie elektrociepłownie obejmują:

</doc>
<doc id="535906" url="https://pl.wikipedia.org/wiki?curid=535906" title="Podkarpacie Wschodnie">
Podkarpacie Wschodnie

Podkarpacie Wschodnie (521) – podprowincja fizycznogeograficzna na terenie Ukrainy oraz częściowo Polski i Rumunii, stanowiąca przedgórze Karpat Wschodnich. Wypływające z nich potoki gęsto rozcięły powierzchnię Podkarpacia Wschodniego, dzieląc je na szereg płaskowyżów, pochylonych ku północnemu wschodowi. Na obszarze Polski znajduje się niewielki fragment jednego z makroregionów Podkarpacia Wschodniego – Płaskowyżu Sańsko-Dniestrzańskiego.

</doc>
<doc id="535907" url="https://pl.wikipedia.org/wiki?curid=535907" title="Elwe">
Elwe



</doc>
<doc id="535912" url="https://pl.wikipedia.org/wiki?curid=535912" title="East Bay Ray">
East Bay Ray



</doc>
<doc id="535913" url="https://pl.wikipedia.org/wiki?curid=535913" title="Jednorożkowate">
Jednorożkowate

 (Monacanthidae) – rodzina ryb rozdymkokształtnych.
Występowanie.
Głównie okolice raf koralowych.
Klasyfikacja.
Rodzaje zaliczane do tej rodziny:
"Acanthaluteres" – "Acreichthys" – "Aluterus" – "Amanses" – "Anacanthus" – "Brachaluteres" – "Cantherhines" – "Cantheschenia" – "Chaetodermis" – "Colurodontis" – "Enigmacanthus" – "Eubalichthys" – "Lalmohania" – "Laputa" – "Meuschenia" – "Monacanthus" – "Navodon" – "Nelusetta" – "Oxymonacanthus" – "Paraluteres" – "Paramonacanthus" – "Pervagor" – "Pseudalutarius" – "Pseudomonacanthus" – "Rudarius" – "Scobinichthys" – "Stephanolepis" – "Thamnaconus"

</doc>
<doc id="535914" url="https://pl.wikipedia.org/wiki?curid=535914" title="Russell Latapy">
Russell Latapy

Russell Latapy (ur. 2 sierpnia 1968 w Port-of-Spain na wyspie Trynidad) – Trynidadzko-tobagijski piłkarz grający na pozycji pomocnika i jednocześnie trener narodowej reprezentacji. Latapy nosi przydomek "Mały Magik" ("Little Magician"). Uważany jest za najlepszego pomocnika w historii piłki na tychże wyspach.
Kariera klubowa.
Latapy zaczynał karierę w latach 80. na wyspie Trynidad. Mieszkał wówczas z innym wielkim piłkarzem z tego kraju, Dwightem Yorkiem. Pierwszym klubem Latapy’ego był Trintoc. Potem wyjechał na Jamajkę do klubu Port Morant United, by stamtąd trafić do Europy. Pierwszym krajem była Portugalia, gdzie Latapy grał najpierw w Academice Coimbra, a następnie w dużo bardziej znanych klubach – FC Porto i Boavista Porto. W obu zespołach rozegrał w lidze portugalskiej blisko 80 meczów. Został także pierwszym piłkarzem z Trynidadu i Tobago, który brał udział w rozgrywkach Ligi Mistrzów. W Portugalii zdobył dwa mistrzostwa Portugalii z FC Porto (1995 i 1996) oraz Puchar Portugalii z Boavistą w 1997 roku.
W lecie 1998 roku Latapy przeniósł się do Szkocji, gdzie rozegrał ponad 200 spotkań. Kolejnymi klubami w jego karierze w Scottish Premier League były Hibernian, Rangers, Dundee United oraz Falkirk FC, w którym grał od lata 2003 do roku 2009. W zespole tym był także asystentem menedżera Johna Hughesa.
Kariera reprezentacyjna.
W reprezentacji Trynidadu i Tobago Latapy debiutował w wieku 20 lat w meczu kwalifikacyjnym do Mistrzostw Świata we Włoszech, który to "Soca Warriors" wygrali 1:0 z reprezentacją Hondurasu. Po słabych dla reprezentacji Trynidadu i Tobago kwalifikacjach do MŚ w Korei i Japonii Latapy zrezygnował w 2001 roku z występów w kadrze. Wówczas mógł się poszczycić strzeleniem 27 goli w 57 meczach. Jesienią 2005 roku selekcjoner Leo Beenhakker namówił Latapy’ego i Dwighta Yorke’a do powrotu do reprezentacji pomimo tego, że Latapy miał już 37 lat. Latapy świetnie spisywał się w środku pomocy w drużynie narodowej i pomógł Trynidadowi i Tobago w historycznym pierwszym awansie do finałów Mistrzostw Świata w Niemczech. W kadrze na te mistrzostwa Latapy pełnił rolę rezerwowego, a na boisku grał tylko przez 24 minuty w ostatnim grupowym meczu, przegranym 0:2, z Paragwajem. Porażka spowodowała, że reprezentacja Trynidadu i Tobago po tym meczu wróciła do domu po fazie grupowej.
Kariera trenerska.
W kwietniu 2009 roku Latapy zastąpił na stanowisku trenera reprezentacji Trynidadu i Tobago kolumbijskiego szkoleniowca – Francisco Maturanę, jego asystentem został Serb Zoran Vranes.

</doc>
<doc id="535920" url="https://pl.wikipedia.org/wiki?curid=535920" title="Monacanthidae">
Monacanthidae



</doc>
<doc id="535921" url="https://pl.wikipedia.org/wiki?curid=535921" title="Romaric N'Dri Koffi">
Romaric N'Dri Koffi



</doc>
<doc id="535922" url="https://pl.wikipedia.org/wiki?curid=535922" title="1,039/Smoothed Out Slappy Hours">
1,039/Smoothed Out Slappy Hours

1,039/Smoothed Out Slappy Hours – album kompilacyjny amerykańskiego zespołu punkowego Green Day, wydany w 1991 roku na CD i kasecie magnetofonowej. Składa się z utworów pochodzących z debiutanckiego albumu studyjnego zespołu, "39/Smooth", oraz z dwóch pierwszych minialbumów: "1,000 Hours" i "Slappy".
W 2004 roku ukazała się zremasterowana edycja albumu.

</doc>
<doc id="535923" url="https://pl.wikipedia.org/wiki?curid=535923" title="Kader Keïta">
Kader Keïta



</doc>
<doc id="535925" url="https://pl.wikipedia.org/wiki?curid=535925" title="Tol Eressea">
Tol Eressea



</doc>
<doc id="535931" url="https://pl.wikipedia.org/wiki?curid=535931" title="Arthur Etienne Boka">
Arthur Etienne Boka



</doc>
<doc id="535932" url="https://pl.wikipedia.org/wiki?curid=535932" title="Habib Kolo Touré">
Habib Kolo Touré



</doc>
<doc id="535933" url="https://pl.wikipedia.org/wiki?curid=535933" title="Szachowe mecze pretendentów">
Szachowe mecze pretendentów

Mecze pretendentów FIDE stanowiły trzeci i najwyższy szczebel eliminacji (po turniejach strefowych i międzystrefowych) wyłaniających przeciwnika dla mistrza świata w szachach (jedyny wyjątek miał miejsce w roku 1996, gdy finałowy mecz pretendentów był zarazem spotkaniem o mistrzostwo świata).
Mecze pretendentów.
Projekt regulaminu meczów, które zastąpiły turnieje pretendentów począwszy od szóstego cyklu rozgrywek, powstał w wyniku wniosku federacji szachowej USA na Kongresie FIDE w Sztokholmie w roku 1962. Wniosek ten był w prostej linii realizacją pomysłu Bobby Fischera, który nie widział sensu uczestnictwa w turniejach pretendentów, w których połowę (lub więcej) zawodników stanowili reprezentanci ZSRR (według amerykańskiego arcymistrza zawodnicy radzieccy szybko remisowali pojedynki między sobą, dzięki czemu zapewniali sobie dodatkowe dni wolne w tych długich i wyczerpujących turniejach, natomiast przeciwko niemu grali z pełnym zaangażowaniem).
Przez dwadzieścia lat formuła meczów była niezmienna. Brało w nich udział po 8 zawodników: 6 najlepszych z turnieju międzystrefowego (w przypadku dwóch turniejów – po 3, a w przypadku trzech – po 2 najlepszych z każdego turnieju) oraz 2 uczestników poprzedniego finałowego meczu pretendentów (ewentualnie ustępujący mistrz świata).
Pierwsze zmiany w regulaminie pojawiły się w roku 1985, wprowadzono wówczas pośrednią eliminację w postaci turnieju pretendentów, który wyłonił tylko 4 zawodników biorących udział w meczach pretendentów, zaś najlepszy z tej czwórki spotkał się w meczu finałowym z wicemistrzem świata Anatolijem Karpowem. Również kolejne cykle przyniosły duże modyfikacje – w XIV w I rundzie spotkań rozegrano 7 meczów (9 zawodników z turniejów międzystrefowych, 4 ćwierćfinalistów poprzedniej edycji meczów pretendentów oraz 1 zawodnik wyznaczony przez organizatora). Ósemkę ćwierćfinalistów uzupełnił wicemistrz świata Anatolij Karpow. W XV cyklu w I rundzie ponownie rozegrano 7 spotkań, a wśród uczestników było 11 najlepszych z turnieju międzystrefowego oraz 3 półfinalistów poprzedniego cyklu. W II rundzie stawkę ponownie uzupełnił Anatolij Karpow. Ostatni turniej (cykl XVI), przed gruntowną zmianą zasad wyłaniania mistrza w szachach, był wyjątkowy z powodu wyeliminowania z rozgrywek Garriego Kasparowa i Nigela Shorta, którzy rozegrali w roku 1993 mecz o mistrzostwo świata PCA. W tym turnieju, w I rundzie rozegrano tylko 6 spotkań, w których wystąpiło 10 szachistów z turnieju międzystrefowego oraz 2 uczestników meczów półfinałowych poprzedniej edycji). W II rundzie rozegrano tylko 3 spotkania, a dopiero w rundzie III trójkę zwycięzców spotkań ćwierćfinałowych uzupełnił Anatolij Karpow. Cykl ten był również wyjątkowy z tego względu, iż zwycięzcy meczów półfinałowych grali od razu o tytuł mistrza świata.
Konkurencyjne dla FIDE Stowarzyszenie Zawodowych Szachistów PCA zorganizowało tylko jeden cykl wyłaniający swojego mistrza świata: ósemka ćwierćfinalistów składała się z 7 najlepszych zawodników z turnieju międzystrefowego oraz wicemistrza świata PCA (Nigel Short). Kolejnych edycji nie udało się rozegrać z powodu rozpadu tej federacji w roku 1995.
W latach 1998, 1999, 2000, 2002 i 2004 pięciu kolejnych mistrzów świata wyłaniano w odrębnych turniejach (z udziałem min. 64 zawodników), w ramach których rozgrywano mecze systemem pucharowym, natomiast w roku 2005 rozegrano tzw. turniej unifikacyjny w San Luis, w którym zwyciężył Weselin Topałow. Do odrębnych meczów pretendentów powrócono w 2007 roku.
Cykl 2005-07.
Elista, 26 maja – 14 czerwca 2007
sędzia główny: Andrzej Filipowicz
strona internetowa: globalchess.eu
zwycięzcy ćwierćfinałów (najlepsza czwórka) awansują do turnieju o mistrzostwo świata w Meksyku
mecze złożone z 6 partii, w przypadku remisu (3-3) następują dogrywki:
uwaga: w turnieju rozegrano tylko dwie rundy, nie rozgrywano dalszych w celu wyłonienia zwycięzcy
do mistrzostw świata 2007 awansowali: Lewon Aronian, Péter Lékó, Borys Gelfand i Aleksandr Griszczuk

</doc>
<doc id="535938" url="https://pl.wikipedia.org/wiki?curid=535938" title="Sebastidae">
Sebastidae

Sebastidae – rodzina morskich ryb skorpenokształtnych (Scorpaeniformes), klasyfikowane też jako podrodzina Sebastinae w obrębie skorpenowatych.
Występowanie.
Zasiedlają wody Oceanu Atlantyckiego, Spokojnego i Indyjskiego.
Klasyfikacja.
Rodzaje zaliczane do tej rodziny są grupowane w podrodzinach Sebastinae i Sebastolobinae (lub odpowiednio w plemionach Sebastini i Sebastolobini):
Rodzajem typowym jest "Sebastes".

</doc>
<doc id="535941" url="https://pl.wikipedia.org/wiki?curid=535941" title="Anna Konstancja Cosel">
Anna Konstancja Cosel

Anna Konstancja von Brockdorff, hrabina Cosel (ur. 17 października 1680 w Depenau, w Holsztynie, zm. 31 marca 1765 w Stolpen) – faworyta króla Polski i elektora Saksonii Augusta Mocnego.
Życiorys.
Urodzona jako córka Joachima von Brockdorffa i Anny Małgorzaty z domu Marselis. Jej ojciec był oficerem w służbie Danii. 2 czerwca 1703 poślubiła saskiego ministra Adolfa Magnusa Hoyma. W latach 1706–1711 Hoym był jednym z najważniejszych ministrów Augusta Mocnego.
W styczniu 1704 August II Mocny i Anna von Hoym spotkali się po raz pierwszy na balu wydanym przez małżonkę królewską Krystynę Eberhardynę. W kwietniu Hoymowie przeprowadzili separację. Przełomowe znaczenie dla romansu z królem Augustem II Mocnym miał dzień 7 grudnia 1704. Wybuchł wówczas pożar w pałacu hrabiostwa Hoym na Kreuzgasse, książę-elektor przybył mieszkańcom na ratunek. Jeszcze w grudniu 1704 hrabina Henrietta Amalia Reuß zaproponowała Cosel stanowisko metresy władcy. Przez 10 lat była jego królewską faworytą. Król rozwiódł ją z mężem i pomógł uzyskać tytuł hrabiowski. Odtąd znana była jako hrabina Cosel.
Miała z Augustem II Mocnym trójkę dzieci: syna Fryderyka Augusta i dwie córki – Augustę Konstancję i Fryderykę Aleksandrę. Posiadała potężną władzę na drezdeńskim dworze. Roczne wydatki na jej zachcianki wynosiły 100 tys. talarów, za co można było utrzymać ośmiotysięczny oddział wojska. Kiedy król próbował pozbawić ją wpływów, wzięła udział w zawiązanym przeciwko niemu spisku. W 1713 uciekła do Berlina. W Wittenberdze została pojmana jako zdrajczyni. W 1716 osadzono ją na zamku w Stolpen. Spędziła tam 49 lat, aż do śmierci. Zmarła 31 marca 1765, w wieku 85 lat.
Nawiązania w sztuce.
Józef Ignacy Kraszewski uczynił ją bohaterką jednej ze swoich najbardziej znanych powieści, "Hrabina Cosel". Powieść została zekranizowana w formie serialu oraz filmu.

</doc>
<doc id="535942" url="https://pl.wikipedia.org/wiki?curid=535942" title="Le Mans UC 72">
Le Mans UC 72



</doc>
<doc id="535943" url="https://pl.wikipedia.org/wiki?curid=535943" title="Niżnia Polana Kominiarska">
Niżnia Polana Kominiarska

Niżnia Polana Kominiarska – polana reglowa w Tatrach Zachodnich. Położona jest poniżej północnego zbocza Kominiarskiego Wierchu, w górnej części Doliny Lejowej, na wysokości 1110–1170 m. Polana leży na silnie nachylonym na północ stoku, pomiędzy dwoma potokami, będącymi dopływami Lejowego Potoku. Wchodzi w skład TPN, lecz jest własnością Wspólnoty Leśnej Uprawnionych Ośmiu Wsi z siedzibą w Witowie.
Dawniej polana była częścią Hali Kominy Tylkowe i stały na niej liczne szałasy. Po zaprzestaniu regularnego wypasu, od lat nie naprawiane, ulegają stopniowemu niszczeniu.
Z polany rozciągają się dość ograniczone widoki, na południe na bliskie stąd północne ściany Kominiarskiego Wierchu, na północ na Zadnią Kopkę z urwiskiem Świńskiej Turni i zalesiony reglowy Diabliniec. Górne, bardziej strome części polany już zarosły lasem, dolne możliwe do wykoszenia są koszone. Uchroni to polanę od całkowitego zarośnięcia lasem, co staje się losem większości tatrzańskich polan (ze szkodą dla walorów widokowych i różnorodności biologicznej Tatr). Jest jedną z niewielu polan tatrzańskich, na których nadal odbywa się wypas (tzw. wypas kulturowy).
Z rzadkich w Karpatach gatunków roślin na polanie rośnie złoć mała.

</doc>
<doc id="535945" url="https://pl.wikipedia.org/wiki?curid=535945" title="The Vines">
The Vines

The Vines – australijska postpunkowa grupa muzyczna, założona z inicjatywy Craiga Nichollsa i Patricka Matthewsa w 1994 roku w Sydney.

</doc>
<doc id="535947" url="https://pl.wikipedia.org/wiki?curid=535947" title="C++/CLI">
C++/CLI

C++/CLI (Common Language Infrastructure) to język programowania oparty na C++, stworzony przez Microsoft w celu zastąpienia Managed Extensions for C++. Składnia rozszerzeń C++/CLI została zbudowana od nowa, przez co zapewnia znacznie większą czytelność kodu niż składnia Managed C++. Tak jak platforma .NET, C++/CLI jest standaryzowany przez ECMA. Na razie jedyny kompilator obsługujący go to Visual C++ w wersjach od 2005, włączając w to edycje Express.
C++/CLI (tak jak wcześniej Managed C++) jako jedyny z języków .NET umożliwia dowolne używanie razem kodu natywnego i zarządzanego. Odwoływanie się do natywnego kodu C++ w innych językach .NET jest możliwe tylko przez PInvoke lub COM, metody dosyć powolne i bardziej skomplikowane. Dlatego C++/CLI jest często używany jako pomost między .NET a natywnym kodem, na przykład umożliwiając tworzenie klas opakowujących zwykły kod C++ i udostępniających go dla wszystkich innych języków .NET. Maszyna Mono nie obsługuje tego mieszanego kodu ("mixed-mode assembly") generowanego przez kompilator C++/CLI.
Zmiany w stosunku do Managed Extensions for C++.
W przeciwieństwie do Managed C++, będącego ścisłym rozszerzeniem C++ (ze słowami kluczowymi jak __gc czy __value), C++/CLI jest uznawany za osobny język. Z tego powodu dokonano wielu znacznych zmian w składni.
Wiele nieścisłości w składni, jak na przykład różne działanie jednego operatora new() w Managed C++, zostało rozdzielonych: w C++/CLI zarządzane typy danych są tworzone nowym operatorem gcnew. Poza tym w C++/CLI dostępne są typy generyczne (oparte na szablonach języka C#).
W Managed C++ istniały dwa rodzaje wskaźników: __nogc - zwyczajne wskaźniki z C++ oraz __gc - wskaźniki działające na typach zarządzanych z .NET. W C++/CLI jedyny typ wskaźnika to zwykły wskaźnik C++, a zarządzane typy z .NET są odwoływane przez "uchwyty", z nową składnią NazwaKlasy^ zamiast NazwaKlasy*. To rozróżnienie jest najbardziej przydatne gdy mieszany jest kod natywny i zarządzany; pozwala na szybką identyfikację, które obiekty działają pod odśmiecaczem .NET, a które muszą być ręcznie usuwane.
Finalizatory.
Kolejną zmianą w C++/CLI jest składnia finalizatora !NazwaKlasy() - specjalnego niedeterministycznego destruktora, który jest uruchamiany, gdy obiekt ma zostać zniszczony w ramach działania odśmiecacza.
Deterministyczny destruktor ~NazwaKlasy() jest tłumaczony przez kompilator jako wypełnienie metody Dispose() interfejsu IDisposable. Niedeterministyczny destruktor dziedziczy z metody Finalize() bazowej klasy Object.
Deterministyczny destruktor powinien być używany, gdy istnieje potrzeba zwolnienia niezarządzanych zasobów lub zasobów całego systemu (połączenia sieciowe, strumienie plików itp.). W innych przypadkach powinien wystarczyć finalizator. Jeżeli jest używany deterministyczny destruktor, programista powinien tworzyć finalizator, który tylko sprawdza czy destruktor został już wykonany i jeżeli nie został, powinien wykonać go (by uniknąć możliwych wycieków niezarządzanej pamięci/zasobów).
Przykładowy program.
Poniższy program wyświetla napis "Hello World – Managed" przy użyciu funkcji .NET i napis "Hello World – Native" przy użyciu zwykłej biblioteki standardowej C++.
 #include &lt;iostream&gt;
 using namespace System;
 using namespace std; // Przestrzeń nazw standardowej biblioteki języka C++
 int main(array&lt;System::String ^&gt; ^args)
 Console::WriteLine(L"Hello World - Managed");
 cout « "Hello World - Native"; // Wysyłanie podanego tekstu na standardowe wyjście - domyślnie na konsolę/terminal
 return 0;

</doc>
<doc id="535948" url="https://pl.wikipedia.org/wiki?curid=535948" title="Elektrociepłownia Zielona Góra">
Elektrociepłownia Zielona Góra

Elektrociepłownia Zielona Góra – elektrociepłownia w Zielonej Górze w województwie lubuskim.
Historia.
Elektrociepłownia została uruchomiona w 1974 w odpowiedzi na rosnące zapotrzebowanie na energię związane z rozwojem miasta i przemysłu. Elektrociepłownia kolejno przechodziła przez struktury organizacyjne:
Dane techniczne.
Na wyposażenie elektrociepłowni składają się:
Moc elektryczna zainstalowana elektrociepłowni to 221,4 MW, a moc cieplna 322 MW.
Roczna produkcja to:

</doc>
<doc id="535951" url="https://pl.wikipedia.org/wiki?curid=535951" title="Index (strona główna)">
Index (strona główna)

Index – główna strona internetowa na serwerze wczytywana, jeżeli użytkownik nie podał adresu URI do konkretnego zasobu. Mianem "index" określa się również główną stronę serwisu internetowego.
Strony główne mogą mieć dowolne rozszerzenia nazwy pliku "index", gdyż nie jest ono czytane przez przeglądarki internetowe. O tym, z jakim rozszerzeniem plik "index" będzie interpretowany jako strona główna, decyduje konfiguracja serwera WWW.
Najczęściej spotykanymi plikami "index" są:

</doc>
<doc id="535952" url="https://pl.wikipedia.org/wiki?curid=535952" title="Retinopatia cukrzycowa">
Retinopatia cukrzycowa

Retinopatia cukrzycowa (łac. "retinopathia diabetica") – uszkodzenie naczyń krwionośnych siatkówki oka pojawiające się w przebiegu cukrzycy, zaliczane do mikroangiopatii cukrzycowej. Zmiany te rozwijają się wprost proporcjonalnie do czasu trwania choroby oraz jej typu. Po 20 latach cukrzycy stwierdza się u prawie wszystkich chorych na cukrzycę typu 1 oraz u 60% osób chorych na cukrzycę typu 2. Podstawowe znaczenie w patogenezie mają hiperglikemia i nadciśnienie tętnicze. Istotne są procesy prowadzące do nasilenia stresu oksydacyjnego i nadmierne wytwarzanie czynników wzrostu (IGF-1, PEDF).
Czynniki ryzyka.
Postępowaniu retinopatii cukrzycowej sprzyjają:
Makulopatia cukrzycowa – zmiany naczyniowe, powodujące blokadę krążenia krwi w siatkówce, prowadzące do obrzęku plamki, tworzenia się wysięków i krwawienia do siatkówki. Grozi utratą wzroku. Najczęstsza przyczyna utraty wzroku w cukrzycy 2 typu.
Podział.
Międzynarodowa klasyfikacja WHO:
Brak leczenia, ale również wystarczająco długi okres przebiegu retinopatii proliferacyjnej, wskutek dołączenia się zmian bliznowatych, doprowadzają do odwarstwienia siatkówki i ślepoty.
Patogeneza i przebieg.
Kolejność uszkodzenia naczyń siatkówki:
Profilaktyka.
Według zaleceń specjalistów diabetologów ("Diabetes Care 2004"), badanie okulistyczne w kierunku rozwoju retinopatii u osób chorych na cukrzycę, powinno być przeprowadzane:

</doc>
<doc id="535953" url="https://pl.wikipedia.org/wiki?curid=535953" title="Jazgarz">
Jazgarz

Jazgarz ("Gymnocephalus cernua") – gatunek ryby okoniokształtnej z rodziny okoniowatych (Percidae).
Występowanie.
Europa, z wyjątkiem Półwyspu Kolskiego, północnej części Półwyspu Skandynawskiego, Szkocji, Irlandii, południowej Francji oraz półwyspów Pirenejskiego, Apenińskiego i południowej części Półwyspu Bałkańskiego, oraz Morze Aralskie i Bałtyckie. W Szkocji zawleczony, od ok. 1985 r. szybko się rozprzestrzenia i jest tam uważany za inwazyjny gatunek obcy, wpływający na rodzimą ichtiofaunę, szczególnie przez wyżeranie jej ikry.
Żyje w jeziorach, zbiornikach zaporowych, dużych rzekach, starorzeczach, oraz słonawych wodach przybrzeżnych – unika szybko płynących rzek górskich oraz wód silnie zarośniętych. Przebywa w głębszych partiach wody w pobliżu dna, w mniejszych lub większych stadach, często w towarzystwie narybku okonia, sandacza oraz karpiowatych. Dość odporny na zanieczyszczenia wody.
Opis.
Osiąga przeciętnie 15–20 cm długości (maksymalnie 25 cm). Ciało lekko wygrzbiecone, barwy zielonkawej, usiane licznymi ciemnobrązowymi plamkami, linia naboczna nie sięga do płatwy odbytowej. Liczba łusek wzdłuż ciała 35-40. Całe ciało, z wyjątkiem głowy, pokrywają mocno osadzone w skórze drobne, szorstkie łuski. Obie płetwy grzbietowe łączą się ze sobą. Płetwy brzuszne położone w dolnej części ciała, tuż za nasadą płetw piersiowych. Pysk jest mały i tępy, zakończony niewielką paszczą, uzbrojoną w liczne, drobne ząbki. Pokrywa skrzelowa jest zakończona ostrym kolcem.
Grzbiet szarawozielony lub brązowoszary, pokryty niewyraźnymi, czarnymi plamami, boki jasnobrązowe, brzuch żółtawobiały, ciemno nakrapiany. Pokrywy skrzelowe z metalicznym połyskiem. Płetwy grzbietowe i ogonowa szarobrązowe, gęsto nakrapiane ciemnymi plamkami. Płetwy brzuszne i odbytowa ciemnożółte lub szarawo-czerwone.
Odżywianie.
Najintensywniej żeruje w godzinach rannych. Młode osobniki żywią się planktonem i bentosem, dorosłe zjadają głównie bezkręgowce bentosowe: larwy komarów oraz ochotkowatych, a także poczwarki muchówek, kiełże oraz larwy jętek), zjada również wodopójki, małżoraczki, widłonogi i ikrę innych gatunków ryb.
Rozród.
W Polsce tarło odbywa się od połowy kwietnia do końca maja. Tarło jest porcyjne i odbywa się w 2 lub 3 rzutach. Ikra, w liczbie od 1 tys. do 6 tys., składana jest w galaretowatych wstęgach na roślinności podwodnej lub żwirowatym i kamienistym dnie. W wieku 4–5 lat jazgarz mierzy mniej niż 10 cm długości.

</doc>
<doc id="535954" url="https://pl.wikipedia.org/wiki?curid=535954" title="Odśmiecacz">
Odśmiecacz



</doc>
<doc id="535960" url="https://pl.wikipedia.org/wiki?curid=535960" title="Polana Kominiarska Niżnia">
Polana Kominiarska Niżnia



</doc>
<doc id="535963" url="https://pl.wikipedia.org/wiki?curid=535963" title="Eisenbahn- und Verkehrsgewerkschaft">
Eisenbahn- und Verkehrsgewerkschaft

Eisenbahn- und Verkehrsgewerkschaft (EVG) – niemiecki związek zawodowy z siedzibą we Berlinie reprezentujący pracowników przedsiębiorstw kolejowych. Organizacja zrzeszona jest w federacji Deutscher Gewerkschaftsbund.
EVG powstał 30 listopada 2010 w wyniku fuzji związków zawodowych "Verkehrsgewerkschaft GDBA" i "TRANSNET".
W dniu 23.12.2018 związek liczył 187 396 członków. Przewodniczącym związku jest Alexander Kirchner (2019).

</doc>
<doc id="535966" url="https://pl.wikipedia.org/wiki?curid=535966" title="Demografia historyczna">
Demografia historyczna

Demografia historyczna – dziedzina wiedzy historycznej, w tradycyjnej koncepcji historii pojmowana czasami jako jej nauka pomocnicza, bywa też traktowana jako dział demografii. Zajmuje się badaniem dziejów populacji ludzkich.
Charakterystyka demografii historycznej.
Od klasycznej demografii odróżniają demografię historyczną przede wszystkim stosowane metody zależne od źródeł informacji. Zasadniczymi źródłami dla epoki prestatystycznej są: księgi parafialne, kościelne spisy wiernych, spisy podatkowe, rachunki dóbr wielkiej własności itp. Dla epoki prostatystycznej, obok ksiąg parafialnych, znaczenia nabierają pierwsze spisy ludności oraz akta cywilnej rejestracji ludności. W epoce statystycznej podstawowymi źródłami stają się obok akt rejestracji ruchu naturalnego i stanu cywilnego ludności (zarówno kościelnych jak i państwowych) akta i publikowane wyniki spisów powszechnych oraz wszelkie dokumenty wytworzone przez powołane wówczas do życia instytucje statystyczne.
W zakresie specyficznych metod demografia historyczna dysponuje dobrze rozbudowanymi metodami szacunku liczby ludności dokonywanymi w oparciu o źródła podatkowe, nienominatywną i nominatywną metodą badań rejestracji metrykalnej. Podstawową metodą nominatywną jest metoda rekonstrukcji rodzin. W polskiej demografii historycznej stosuje się ja w dwóch odmianach; jako metodę Henriego lub w ciekawej i oryginalnej wersji opracowanej przez Edmunda Piaseckiego. W odniesieniu do danych spisowych stosuje się najczęściej metody agregatywne analizy danych.
Początki demografii historycznej.
Jakkolwiek demografia historyczna narodziła się faktycznie wcześniej, np. w polskiej nauce historycznej jej wielkim zwolennikiem już u progu XX wieku był Franciszek Bujak, to za jej twórcę w nowoczesnym kształcie uznaje się francuskiego demografa Louis Henry. M.in. autor pierwszego podręcznika do stosowania metody rekonstrukcji rodzin, napisanego wspólnie z archiwistą Michelem Fleurym oraz inicjatora programu badań mających na celu poznanie dziejów populacji Francji od XVII wieku. Opracowana przez niego metoda 'rekonstrukcji rodzin' dokonywanej w oparciu o księgi parafialne stała się podstawową techniką stosowaną w tzw. szkole francuskiej', do której przedstawicieli zaliczają się m.in.: Pierre Goubert, Michel Fleury, Philippe Ariès, Hervé Le Bras. Konkurencyjna w stosunku do niej szkoła angielska, reprezentowana przez Petera Lasletta i Johna Hajnala, więcej uwagi poświęcała wykorzystaniu spisów ludności oraz zbiorczej analizie ksiąg metrykalnych.
Badania zaludnienia.
Z demografią historyczną wiązać też można, poprzedzające ją chronologicznie, badania nad liczbą ludności i gęstością zaludnienia poszczególnych państw i regionów. Prowadzone przez polskich historyków już w II poł. XIX wieku w oparciu o spisy podatkowe (A. J. Parczewski, Adolf Pawiński, Henryk Łowmiański), prowadziły do prób określenia wielkości populacji Rzeczypospolitej w XVI i XVII wieku. Ich wyniki zostały w znacznym stopniu podważone przez kolejne pokolenia badaczy, zwracających uwagę na dużą niedokładność zastosowanych źródeł skarbowych oraz wątpliwości dotyczące poprawności wykorzystywanych przeliczników. Z tych też przyczyn ustalenia badaczy zaludnienia są traktowane obecnie jedynie jako wartości orientacyjne.
Demografia historyczna dziś.
Demografia historyczna jest uprawiana obecnie w wielu krajach świata. Najsilniejszymi ośrodkami pozostaje Francja, w szczególności zaś związane z dawną szkołą Annales, "Laboratoire de la Demographie Historique w Ecole des Haute Etudes en Science Sociales" w Paryżu oraz działająca w Wielkiej Brytanii tzw. grupa z Cambridge. Silne ośrodki badań demograficzno-historycznych znajdują się również w Kanadzie, Szwecji, Niemczech, Holandii, Hiszpanii i Belgii. Jednym z najważniejszych czasopism jest "Annales de Démographie Historique" wydawane od 1964 r. W Polsce badania z tego zakresu prowadzone są przede wszystkim w Uniwersytetach: Białostockim, Wrocławskim, Jagiellońskim, Szczecińskim, Rzeszowskim, Zielonogórskim oraz Katolickim Uniwersytecie Lubelskim. Wydawane jest czasopismo poświęcone tej problematyce o nazwie Przeszłość Demograficzna Polski. Jego redaktorem naukowym jest obecnie Dariusz K. Chojecki. Działa Zespół Demografii Historycznej Komitetu Nauk Demograficznych PAN, któremu przewodniczy Cezary Kuklo, zaś jego sekretarzem jest Piotr Rachwał.
Techniki badawcze.
Analiza spisów.
Technika badawcza polegająca na wykorzystaniu spisów ludności sporządzanych w celach skarbowo-administracyjnych lub ksiąg status animarum do zbiorczej analizy statystycznej badanej populacji. W zależności od ilości i dokładności informacji zawartych w źródle pozwala ona na określenie m.in. następujących cech opisywanej społeczności: jej wielkości, struktury wiekowej i społecznej, proporcji pomiędzy płciami i poszczególnymi grupami wiekowymi, występujących w niej typów gospodarstw domowych.
Metoda agregatywna.
Technika badawcza polegająca na wykorzystaniu ksiąg parafialnych (chrztów, ślubów oraz zgonów) w celu uzyskania zbiorczych informacji na temat zjawisk demograficznych zachodzących na terenie badanej parafii. Pozwala ona nie tylko na określenie ilości poczęć, chrztów, ślubów i zgonów z rozbiciem na poszczególne lata i miesiące oraz wyznaczenie ich trendów, ale także na określenie relacji zachodzących między ilością ślubów i chrztów lub chrztów i zgonów, proporcji między płciami osób przystępujących do chrztu, występowania dzieci nieślubnych i podrzutków, preferencji odnośnie do otrzymywania sakramentu w określone dni tygodnia.
Rekonstrukcja rodzin.
Technika badawcza polegająca na wykorzystaniu ksiąg parafialnych (chrztów, ślubów oraz zgonów) w celu uzyskania informacji na temat funkcjonowania poszczególnych rodzin (będących podstawową jednostką analizy) oraz całych społeczności. Stosowanie jej podzielić można na następujące fazy:
Zastosowanie rekonstrukcji rodzin pozwala przede wszystkim na uzyskanie danych dotyczących wieku zawierania małżeństw, długości ich trwania, dzietności, śmiertelności dzieci, odstępów między porodami. Ograniczenia tej techniki wynikają z dostępności źródeł (potrzebne są kompletne księgi parafialne z co najmniej kilkudziesięciu lat) oraz cech badanej społeczności (o ile może być ona bez trudu stosowana do opisu parafii odznaczających się niewielką ruchliwością przestrzenną swych mieszkańców, to zawodzi w przypadku analizy ludności odznaczającej się dużą mobilnością).
Za przykład zastosowania techniki rekonstrukcji rodzin w Polsce służyć może praca Cezarego Kukli "Rodzina w osiemnastowiecznej Warszawie", w której określone zostały następujące cechy społeczności mieszkańców parafii Św. Krzyża:

</doc>
<doc id="535967" url="https://pl.wikipedia.org/wiki?curid=535967" title="Zabytki Łagowa">
Zabytki Łagowa

Zabytki Łagowa:
Zamek joannitów.
Zamek joannitów został zbudowany na przesmyku dwóch jezior Trześniowskiego i Łagowskiego na wzgórzu otoczonym zabytkowym parkiem z wieloma pomnikami przyrody. Obecnie budynek składa się z bryły budowli wybudowanej w XVII w., czterech dwukondygnacyjnych skrzydeł które tworzą renesansowy dziedziniec. Nad zamkiem góruje wieża warowna, która jest widoczna z odległości kilku kilometrów. Jest ona też dobrym miejscem obserwacyjnym. W zamku znajduje się obecnie hotel i restauracja. W zamku znajduje się komnata komtura, katownia oraz sala rycerska. 
Historia.
Budowę zamku rozpoczął Zakon joannitów w 1350 r., w miejscu gdzie wcześniej ustawiono już podwyższenia. Szybko został wzniesiony wysoki czworoboczny budynek o wysokości 12 m, następnie wybudowane zostały mury dookoła zamku ze strzelnicami. Na początku XVI w. na rozkaz ówczesnego komandora Liboriusa von Schapelowa wybudowano 24-metrową wieżę. Podczas wojen oraz najazdu Szwedów zamek znacząco nie ucierpiał. W 1810 roku zamek stał się własnością Prus, a potem własnością prywatną.
Zabytkowy park.
Obok zamku znajduje się zabytkowy park bukowy z bardzo starymi drzewami, sadzonymi przez pierwszych żyjących tam joannitów. Od strony zachodniej park graniczy z Jeziorem Trześniowskim na którym znajduje się drewniany pomost, a obok restauracja. 
Wieża.
Na zamku znajduje się wielka wieża. Można na nią wejść po dużej ilości schodów znajdujących się we wnętrzu zamku. Przy kasie można także nabyć pocztówki z zabytkami i jeziorami Łagowa
Brama Polska.
Brama Polska (Poznańska) została wybudowana w XVI w., dla obrony zamku. Cała jest zbudowana z cegieł. Pod bramą znajduje się wąski tunel samochodowy, oraz sygnalizacja świetlna. Przejście przez bramę dla ludzi znajduje się obok. W bramie znajduje się pokój w którym można wypocząć. Nad przejazdem dla samochodów, znajdują się dwa okna. Tuż przed bramą od strony wschodniej znajduje się drewniany most nad Kanałem Łagowskim (przesmyk jeziora Trześniowskiego i Łagowskiego), oraz restauracja "Pod Lipami". Na bramie znajduje się tabliczka o treści: „Brama Polska zbudowana w XV w. Odrestaurowano ze środków zielonogórskiego okręgu PZW w 1998”. Dawniej pomalowana była na biało, podobnie jak brama Marchijska, lecz przy odrestaurowaniu odkryto ceglaną cześć bramy.
Brama Marchijska.
Brama Marchijska (Niemiecka, Berlińska) druga broniąca zamek brama w Łagowie, zbudowana w XV w. Dolna część bramy jest ceglana, a górna szachulcowa. Brama jest niższa od polskiej, ale za to szersza. Pod bramą znajduje się tunel samochodowy, oraz tunel dla ludzi. Kilka metrów od bramy znajduje się sklepik z pamiątkami, gdzie można kupić zdjęcie Bramy Marchijskiej i innych atrakcji Łagowa. Obecnie w Bramie Marchijskiej znajduje się "Centrum Turystyki Wędkarskiej" dla Łagowa i pobliskich wsi. Nazwa bramy wzięła się od tego, że dawniej prowadziła do Marchii Brandenburskiej. 
Kościół św. Jana Chrzciciela.
Kościół św. Jana Chrzciciela zbudowany został w latach 1725–1726. Znajduje się naprzeciwko zamku joannitów. Znajdują się w nim ładne organy. W dawnych latach był gruntownie przebudowywany. 
Wiadukt kolejowy.
Wiadukt kolejowy zbudowany został w całości z cegieł, nad ulicą Mostową, prowadzącą do Żelechowa. Wybudowany w 1906 roku, na potrzeby linii kolejowej Międzyrzecz - Toporów. Na most można się dostać stromymi schodami. Wiadukt jest dobrym punktem widokowym, ponieważ widać z niego większą część Łagowa.
Kaplica św. Jana Chrzciciela.
Zbudowana w 1929 roku przy obecnej ulicy 22 października. Kaplica jest drewniana, pomalowana na kolor czarny. Ma malutką wieżę, na której znajduje się mały dzwon. Wyglądem przypomina góralską chatę.
Amfiteatr.
Amfiteatr łagowski, powstał w 1969 r. Leży koło Łagowskiego Parku Krajobrazowego. Co roku odbywa się w nim Lubuskie Lato Filmowe. Przed sceną znajduje się kilkanaście rzędów drewnianych ławek.

</doc>
<doc id="535969" url="https://pl.wikipedia.org/wiki?curid=535969" title="Brytyjska Afryka Zachodnia">
Brytyjska Afryka Zachodnia

Brytyjska Afryka Zachodnia (ang. "British West Africa") – nazwa brytyjskich posiadłości kolonialnych w Afryce Zachodniej. Należały do niej Sierra Leone, Gambia, Złote Wybrzeże (Ghana), Nigeria, a po I wojnie światowej dawne posiadłości niemieckie: zachodnie Togo i zachodni Kamerun. W latach 1957–1965 terytoria te uzyskały niepodległość:

</doc>
<doc id="535971" url="https://pl.wikipedia.org/wiki?curid=535971" title="Bela IV Arpadowicz">
Bela IV Arpadowicz



</doc>
<doc id="535972" url="https://pl.wikipedia.org/wiki?curid=535972" title="Język kastylijski">
Język kastylijski

Język kastylijski – średniowieczny język romański, który rozwinął się z dialektu kastylijskiego na Półwyspie Iberyjskim i stał się podstawą współczesnego języka hiszpańskiego (czasem nazywanego kastylijskim dla odróżnienia go od innych języków używanych w Hiszpanii).

</doc>
<doc id="535975" url="https://pl.wikipedia.org/wiki?curid=535975" title="Sztuczny układ ekologiczny">
Sztuczny układ ekologiczny

Sztuczny układ ekologiczny – sztucznie wytworzony ekosystem, pozwalający w sposób uproszczony zapewnić krążenie substancji.
Najprostszym układem ekologicznym jest połączenie pożywka – glony – człowiek – wydaliny – pożywka, w którym każde poprzednie ogniwo jest źródłem następnego. Badania nad układem ekologicznym prowadzone są zwłaszcza w biologii kosmicznej, gdzie w ich konstrukcji upatruje się możliwości realizacji coraz to dłuższych lotów kosmicznych.
Obecne wykorzystanie.
Dotychczas układ wykorzystywany jest w niektórych lotach, w celu wytworzenia i utrzymania na odpowiednim poziomie składu sztucznej atmosfery wewnątrz statku, zastępującej powietrze na Ziemi (np. wydalany przez człowieka dwutlenek węgla – glony – tlen – człowiek – dwutlenek węgla)

</doc>
<doc id="535977" url="https://pl.wikipedia.org/wiki?curid=535977" title="Eglath">
Eglath



</doc>
<doc id="535981" url="https://pl.wikipedia.org/wiki?curid=535981" title="Parafazja">
Parafazja

Parafazja – zaburzenie mowy polegające na zachowaniu zdolności płynnego mówienia przy równoczesnym przekręcaniu wyrazów lub używaniu niewłaściwych. Występuje przy uszkodzeniu (ognisko udaru niedokrwiennego, choroba Alzheimera) struktur kory mózgowej odpowiedzialnych za mowę: ośrodka Wernickego (dysfazja sensoryczna) i obszaru kory mózgowej położonego peryferycznie od niego (dysfazja sensoryczna transkorowa).

</doc>
<doc id="535982" url="https://pl.wikipedia.org/wiki?curid=535982" title="Cristian Zaccardo">
Cristian Zaccardo

Cristian Zaccardo (ur. 21 grudnia 1981 w Formigine) – włoski piłkarz występujący na pozycji obrońcy, reprezentant Włoch w latach 2004–2007, złoty medalista Mistrzostw Świata 2006.
Kariera klubowa.
Zaccardo jest wychowankiem klubu Bologna FC. W 2000 został na krótko wypożyczony do trzecioligowego Spezii Calcio 1906. W 2001 roku zadebiutował w Serie A w barwach Bolonii prowadzonej przez trenera Francesco Guidolina i szybko stał się podstawowym zawodnikiem tego klubu. W 2004 roku podpisał kontrakt z beniaminkiem włoskiej ekstraklasy – US Palermo, do którego przeszedł wraz ze swoim byłym trenerem z Bolonii. Z zespołem z Sycylii występował między innymi w rozgrywkach Pucharze UEFA. Dla ekipy „Aquile” rozegrał łącznie 142 pojedynki w Serie A. Latem 2008 przeniósł się do niemieckiego zespołu VfL Wolfsburg. W 2009 powrócił do Włoch, gdzie został graczem Parma FC. 20 września strzelił gola w zwycięskim 1:0 meczu ze swoją byłą drużyną – US Palermo. 25 stycznia 2013 na zasadzie transferu definitywnego przeszedł do AC Milan, 2 marca 2013 roku zadebiutował w tym klubie.
Kariera reprezentacyjna.
Christian Zaccardo występował już w młodzieżowych reprezentacjach Włoch, między innymi w drużynie do lat 21, gdzie jako zawodnik Bolonii był podstawowym graczem. W drużynie seniorów zadebiutował 17 listopada 2004 w zremisowanym 1:1 meczu przeciwko Finlandii. W 2006 zaliczył występy na mistrzostwach świata w Niemczech, na których zdobył samobójczą bramkę w meczu grupowym ze Stanami Zjednoczonymi, który zakończył się remisem 1:1. Turniej zakończył się zdobyciem przez Włochów złotego medalu.

</doc>
<doc id="535983" url="https://pl.wikipedia.org/wiki?curid=535983" title="Liquid Tension Experiment">
Liquid Tension Experiment

Liquid Tension Experiment - amerykańska supergrupa muzyczna wykonująca instrumentalny progresywny heavy metal z wpływami fusion. Pochodnymi grupy są projekty Liquid Trio Experiment i Liquid Trio Experiment 2.
Historia.
Grupa powstała z inicjatywy Mike'a Portnoya w 1997 roku w Nowym Jorku, sam pomysł zrodził się natomiast około 1996 roku, kiedy to Portnoy podjął próbę stworzenia zespołu własnych wyobrażeń muzycznych, z powstałej listy muzyków wybrał wirtuoza gitary basowej Tony'ego Levina, pianistę Jordana Rudessa oraz swego wieloletniego przyjaciela gitarzystę Johna Petrucciego.
Ciekawostką jest fakt iż tym ostatnim miał być Darrell "Dimebag" Abbott – gitarzysta grupy Pantera, ten jednak nie wyraził zainteresowania projektem.
Grupa zrealizowała początkowo dwa albumy studyjne w 1998, 1999 roku zarejestrowane w nowojorskich Bear Tracks Studios. W 1998 roku na kasecie VHS ukazał się natomiast materiał Mike'a Portnoya zatytułowany "Liquid Drum Theater" na którym przedstawiony jest zapis ścieżek perkusyjnych oraz fragmenty koncertów grupy LTE, album został wydany ponownie już jako płyta DVD w 2000 roku, poszerzony o nagrania Mike'a Portnoya wraz z grupą Dream Theater.
23 października 2007 roku ukazało się wydawnictwo sygnowane "Liquid Trio Experiment" z albumem zatytułowanym "Spontaneous Combustion". Album ten zawiera nagrania zrealizowane podczas sesji nagraniowej drugiego albumu Liquid Tension Experiment bez udziału gitarzysty Johna Petrucciego, który opuścił studio w związku z porodem jego małżonki Reny. Utwory wydane na albumie są improwizowane bez poprzedzającego wydania album miksowania stąd "surowe" brzmienie utworów.
Po 22 latach od wydania drugiego pełnometrażowego albumu, dnia 16 kwietnia 2021 roku nakładem wytwórni Inside Out, ukazało się trzecie studyjne wydawnictwo spod szyldu "Liquid Tension Experiment" zatytułowane "3" (zarejestrowane w tym samym studio co dwie poprzednie). Premiera została przesunięta z planowanej wcześniej daty 26 marca 2021 r.
Tłumaczona obecnością (ówcześnie) aż trzech muzyków projektu w grupie Dream Theater działalność LTE została zawieszona. 
Latem 2008 grupa powróciła na kilka specjalnych koncertów w USA. Odbyły się one z okazji dziesiątej rocznicy wydania pierwszego albumu.
W grudniu 2020 grupa ogłosiła powrót, nie wiadomo jednak czy to utworzenie regularnego zespołu, czy powrót na potrzebę wydania płyty.

</doc>
<doc id="535984" url="https://pl.wikipedia.org/wiki?curid=535984" title="Polana Biały Potok">
Polana Biały Potok

Polana Biały Potok – rozległa polana u północnego podnóża polskich Tatr, u wylotu Doliny Lejowej. Znajduje się w mezoregionie geograficznym zwanym Rowem Podtatrzańskim, a dokładniej w jego części zwanej Rowem Kościeliskim. Dawny ośrodek pasterski. Wiosną na polanie obficie zakwitają krokusy, a jesienią zimowit jesienny.
Położenie.
Polana położona jest na wysokości 890-920 m n.p.m.. Jej północno-wschodnim skrajem biegnie szosa (droga nr 958) z Zakopanego do Czarnego Dunajca przez Kościelisko (Kiry) i Chochołów. Od północnego zachodu ogranicza ją pas lasu biegnący wzdłuż drogi z Doliny Chochołowskiej. Od południa przylega do granicy Tatrzańskiego Parku Narodowego. Składa się z dwóch części, oddzielonych od siebie Lejowym Potokiem i pasem zadrzewień wzdłuż niego. Część zachodnia to łąka kośna, znajdują się na niej tylko dwa szałasy pasterskie. Część wschodnia jest wypasana i znajdują się na niej liczne szałasy.
W górnej części polany, przy Lejowym Potoku, znajduje się skała zwana Między Ściany i wejście do Doliny Lejowej. Od południowej strony wznoszą się ponad polaną: Przednia Kopka, Pośrednia Kopka i Cisowa Turnia.
Historia i zagospodarowanie.
Najstarsze dokumenty, wymieniające tę polanę jako pastwisko, pochodzą z XVI w. W XVII w. na polanie wypasali mieszkańcy wsi Podczerwone, później polanę wykupił Antoni Szaflarski z Czarnego Dunajca. W 2003 r. gazdował tutaj mieszkaniec wsi Dzianisz.
Polana jest własnością prywatną i leży poza obszarem TPN. Obecnie, poza zabudowaniami związanymi z pasterskim wykorzystaniem polany, przy jej skraju wschodnim znajduje się zajazd „Józef” (noclegi z wyżywieniem, bar). W sezonie zimowym w południowo-wschodniej części polany jest czynny wyciąg narciarski (bardzo łatwy, dla początkujących narciarzy).
Charakterystyka przyrodnicza.
Polana Biały Potok obejmuje bardzo zróżnicowaną paletę zespołów roślinnych. Można tu wyróżnić prawie pełny wachlarz zachodniokarpackich łąk i torfowisk, od żyznej młaki kozłkowo-turzycowej przez łąkę ostrożeniową do bogatej w gatunki łąki z mieczykiem dachówkowatym i krokusem. Reprezentowany jest również, zwłaszcza w części zachodniej, cały ciąg ubogich muraw i młak oraz dolinkowe i kępkowe zespoły torfowiska wysokiego. Poza tym na polanie występują również różne zespoły ziołoroślowe, a wzdłuż potoku i w części zachodniej także zbiorowiska leśne i zaroślowe.
Na stosunkowo niewielkiej powierzchni polany można zaobserwować duże bogactwo gatunków roślin. Szczególnie bogato reprezentowane są turzyce, których stwierdzono tu aż 20 gatunków. Znajdziemy wśród nich tak rzadkie w skali Karpat gatunki jak turzyca darniowa, turzyca bagienna, turzyca tunikowa, turzyca skąpokwiatowa, turzyca pchla, turzyca nitkowata, turzyca dwupienna czy turzyca Davalla. Stwierdzono tu również występowanie wielu innych rzadkich w Karpatach gatunków roślin, jak nerecznica grzebieniasta, siedmiopalecznik błotny, rosiczka długolistna, języczka syberyjska, czermień błotna, żurawina drobnoowocowa czy występujący w niewielkich oczkach i ciekach wodnych pływacz drobny. Rośnie tu również wiele innych gatunków rzadkich i chronionych, a wśród nich m.in. tojad mocny, tojad dzióbaty, ciemiężyca zielona, goryczuszka wczesna i orzęsiona, niebielistka trwała, wspomniane mieczyk dachówkowaty, szafran spiski, zimowit jesienny oraz szereg gatunków storczykowatych, jak podkolan biały, kukułka Fuchsa, kukułka szerokolistna, kukułka plamista, gółka długoostrogowa i listera jajowata.
Zagrożeniem dla unikatowego środowiska przyrodniczego polany będzie zaprzestanie dotychczasowego, kośno-pasterskiego jej użytkowania, a także podjęcie zagospodarowania polany poprzez intensyfikację gospodarki łąkarskiej (dosiewanie obcych gatunków traw), czynione próby zabudowy oraz nasadzenia drzew iglastych. Warunkiem podstawowym dla zachowania równowagi ekologicznej całego kompleksu jest zwłaszcza utrzymanie w obrębie polany istniejącego tam reżimu wodnego.

</doc>
<doc id="535987" url="https://pl.wikipedia.org/wiki?curid=535987" title="Trzeci Okres Przejściowy">
Trzeci Okres Przejściowy

Trzeci Okres Przejściowy – epoka w historii Starożytnego Egiptu trwająca od śmierci faraona Ramzesa XI z XX dynastii w roku 1070 p.n.e. do koronacji faraona Psametycha I z XXVI dynastii w roku 664 p.n.e.
Opis ogólny.
Po śmierci Ramzesa XI Smendes I przejął władzę w Dolnym Egipcie, rządząc z miasta Tanis. Górny Egipt natomiast był pod władaniem arcykapłanów Amona w Tebach. W tym czasie mieszkający w zachodniej delcie Nilu Libijczycy zaczęli mieć coraz większą autonomię. Libijscy książęta przejęli władzę nad deltą za panowania Szeszonka I, który założył XXII dynastię. Szeszonk przejął władzę nad południem, nadając krewnym ważne stanowiska kapłańskie. Władza libijska zaczęła słabnąć pod wpływem ich rywali w delcie z miasta Leontopolis i Kuszytów z Nubii. Około roku 727 p.n.e. kuszycki król Pianchi dokonał inwazji, zajmując Teby i ostatecznie deltę.
W czasie Trzeciego Okresu Przejściowego prestiż Egiptu znacznie zmalał. Między 671 a 667 r. p.n.e. Asyryjczycy rozpoczęli atak na Egipt. Panowanie faraonów Taharki i jego następcy Tanutamona było wypełnione ciągłymi walkami z Asyrią. Ostatecznie Asyryjczycy zepchnęli Kuszytów z powrotem do Nubii, zdobyli Memfis i obrabowali świątynię w Tebach.
Asyryjczycy, nie podbijając Egiptu na stałe, zostawili go pod władzą swoich wasali pochodzących z miasta Sais, którzy założyli XXVI dynastię. W roku 653 p.n.e. królowi Psametychowi I udało się za pomocą greckich najemników uniezależnić się od Asyrii, tym samym rozpoczynając Okres Późny w historii Starożytnego Egiptu.
&lt;br&gt;
Linie czasu.
Linie czasu panowania władców starożytnego Egiptu od XXI do XXVI dynastii. Zadaniem ich jest zobrazowanie podziału władzy w Egipcie w czasie Trzeciego Okresu Przejściowego – okresu, w którym władzę na różnych terenach, sprawowało trzech, czterech, lub nawet pięciu władców jednocześnie.

</doc>
<doc id="535991" url="https://pl.wikipedia.org/wiki?curid=535991" title="Hennin">
Hennin

Hennin – kobiece nakrycie głowy noszone głównie przez kobiety we Francji oraz Burgundii w 2 poł. XV wieku.
Pierwotnie ich pochodzenie łączy się ze wschodnim ubiorem kościelnym. Odbywając podróże do Cypru i Aleksandrii, Europejczycy musieli spotkać się z syryjskimi mitrami. Poza nimi upatruje się wpływów dostarczanych z Chin, gdzie noszono czepce w stylu "hou" z dynastii Wei i Tang.
Termin "hennin" pierwotnie odnosił się do czepca noszonego w 1 poł. XV wieku przez burgundzkie damy. Był to czepiec z dwoma rogami, pod którymi chowano upięte włosy w formie "ślimacznicy". Moda ta była ostro krytykowana przez duchowieństwo, bo kojarzyła się z czarcimi rogami. Pejoratywnie biskup określał takie czepce jako "hurte belin" (czyli "ubodź, baranie"), lecz dzieci szykanujące tak przystrojone kobiety, przeinaczyły zwrot na "au hennin". Termin ten został potem omyłkowo przeniesiony na rodzaj stożkowatego, sztywnego czepca z jednym rogiem, o których pisał w swej kronice zakonnik Monstrelet. Czepiec był wykonany z białej tkaniny (zazwyczaj z jedwabiu, a u mniej wytwornych pań z płótna), a do niego dołączano chustę z muślinu, aksamitu lub koronki.

</doc>
<doc id="535992" url="https://pl.wikipedia.org/wiki?curid=535992" title="Herb gminy Biała (województwo łódzkie)">
Herb gminy Biała (województwo łódzkie)

Herb gminy Biała w powiecie wieluńskim w województwie łódzkim przedstawia w polu czerwonym skos srebrny; nad nim takiż inicjał "B", pod nim takaż szabla w skos.

</doc>
<doc id="535994" url="https://pl.wikipedia.org/wiki?curid=535994" title="Diabeł z New Jersey">
Diabeł z New Jersey

Diabeł z New Jersey () − legendarny potwór i kryptyda, rzekomo zamieszkujący Pine Barrens na południu stanu New Jersey. 
Potwór stał się elementem lokalnej kultury; oprócz licznych maskotek i gadżetów, drużyna hokejowa została nazwana "New Jersey Devils". Jest także centralnym motywem telewizyjnego horroru Diabeł z New Jersey.
Opis.
Nie ma zgodności co do wyglądu "Diabła"; najczęściej opisuje się go jako dwunożną istotę, podobną do konia z długą szyją, z błoniastymi skrzydłami nietoperza i długimi nogami żurawia zakończonymi kopytami. Górne kończyny mają być krótkie i zakończone szponami. Ma on mieć długi ogon oraz czerwone i jarzące oczy , ma także wydawać z siebie przeraźliwy krzyk, podobny do ludzkiego. Czasami towarzyszy mu bezgłowy pirat, duch kobiety lub wilkołak. Według miejscowych legend Diabeł z New Jersey urodził się jako zdeformowane (według innych wersji bardzo brzydkie lub trzynaste) dziecko i został odrzucony (przeklęty lub utopiony) przez własną matkę. Wówczas zmienił się w diabła i wyfrunął przez komin (lub pozostał w rzece, gdzie go utopiono i tu z zemsty topi kąpiących się, głównie dzieci).
Historia.
W latach 30. do 70. XIX wieku wiele osób rzekomo spotkało potwora (w tym brat Napoleona Bonaparte − Józef Bonaparte). Rok 1909 wyróżnił się rekordową aktywnością potwora − w ciągu jednego tygodnia widziało go tysiące świadków (prawdopodobnie był to wynik zbiorowej histerii). 

</doc>
<doc id="535995" url="https://pl.wikipedia.org/wiki?curid=535995" title="Herb gminy Biała">
Herb gminy Biała



</doc>
<doc id="536007" url="https://pl.wikipedia.org/wiki?curid=536007" title="Zbigniew Grabowski (inżynier)">
Zbigniew Grabowski (inżynier)

Zbigniew Jan Grabowski (ur. 8 marca 1930 w Warszawie, zm. 28 lipca 2019 tamże) – polski geotechnik, profesor, nauczyciel akademicki, rektor Politechniki Warszawskiej, minister-kierownik Urzędu Postępu Naukowo-Technicznego i Wdrożeń w rządzie Mieczysława Rakowskiego, członek Egzekutywy KZ PZPR w Politechnice Warszawskiej w latach 1965–1973, sekretarza KZ PZPR do stycznia 1971 roku, członek Egzekutywy Komitetu Warszawskiego PZPR od stycznia 1984 roku do października 1989 roku.
Życiorys.
Syn Henryka i Sabiny. Ukończył Liceum im. Hugona Kołłątaja w Warszawie. Następnie w 1950 podjął studia na Wydziale Budownictwa Lądowego Politechniki Warszawskiej. Od tego samego roku należał do Polskiej Zjednoczonej Partii Robotniczej. Studia ukończył w 1954 jako inżynier budownictwa lądowego w zakresie mechaniki gruntów i fundamentowania. Od 1953 pracował w Politechnice Warszawskiej, w 1956 uzyskał stopień magistra inżyniera budownictwa przemysłowego. W 1964 na Wydziale Inżynierii Sanitarnej i Wodnej obronił doktorat zrealizowany pod kierunkiem profesora Zenona Wiłuna. W 1967 uzyskał habilitację. W 1970 został profesorem nadzwyczajnym, a w 1975 profesorem zwyczajnym.
W roku 1970 objął kierownictwo utworzonego w wyniku reorganizacji uczelni Instytutu Dróg i Mostów w strukturze Wydziału Inżynierii Lądowej Politechniki Warszawskiej. W roku 1985 powołany na rektora Politechniki Warszawskiej. Funkcję tę pełnił do 1988. Od 14 października 1988 do 12 września 1989 był ministrem-kierownikiem Urzędu Postępu Naukowo-Technicznego i Wdrożeń w rządzie Mieczysława Rakowskiego. Był również członkiem Rady Konsultacyjnej przy Przewodniczącym Rady Państwa Wojciechu Jaruzelskim z ramienia PZPR. 28 listopada 1988 wszedł w skład Honorowego Komitetu Obchodów 40-lecia Kongresu Zjednoczeniowego PPR – PPS – powstania PZPR.
Wolnomularz, od 1990 członek Wielkiego Wschodu Francji, a następnie Wielkiego Wschodu Polski; od 1991 Czcigodny Mistrz warszawskiej loży „Nadzieja”. Od 2016 jeden z założycieli Wielkiego Wschodu Rzeczypospolitej Polskiej i jego Wielki Mistrz. Prezes Polskiej Izby Inżynierów Budownictwa.
Wielokrotnie nagradzany i odznaczany. Otrzymał między innymi Krzyż Oficerski i Krzyż Kawalerski Orderu Odrodzenia Polski, Złoty i Srebrny Krzyż Zasługi, Medal Komisji Edukacji Narodowej oraz wiele odznaczeń branżowych i resortowych.
Jest pochowany na Cmentarzu Wojskowym na Powązkach (kwatera AII-9-11).
Działalność pozanaukowa.
Z. Grabowski od wielu lat działa społecznie:

</doc>
<doc id="536009" url="https://pl.wikipedia.org/wiki?curid=536009" title="Alqualonde">
Alqualonde



</doc>
<doc id="536010" url="https://pl.wikipedia.org/wiki?curid=536010" title="Hrabstwo Churchill">
Hrabstwo Churchill

Hrabstwo Churchill (ang. "Churchill County") – hrabstwo w zachodniej części stanu Nevada. W 2000 roku, liczba mieszkańców wynosiła 23 982. Stolicą jest Fallon. Jest unikalnym hrabstwem, bo posiada własnego operatora telefonicznego Churchill County Communications.
Historia.
Hrabstwo powstało w 1861 roku. Nazwę wzięto od Fortu Churchilla (obecnie w Lyon). A ten nazwany na cześć generała brygady Sylwestra Churchilla, bohatera wojny amerykańsko-meksykańskiej. Pierwszą stolicą zostało Bucklands (obecnie w Lyon), później władzy przeniosły się do La Plata (1864-1868); Stallwater (1868-1904) i do obecnego Fallon. Z powodu małej populacji, podejmowano próby likwidacje hrabstwa. Lemuel Allen namówił jednak gubernatora do veta w 1875 roku.
Linie kolejowe.
Eagle Salt Works Railroad wybudowało tu pierwszą linię kolejową długości 13,5 mil (ok. 21,72 km) – pierwszą konstrukcję Central Pacific. Central Pacific (Pierwsza Kolej Transkontynentalna) także przebiegała przez hrabstwo Churchill, chociaż znaczna część oryginalnej trasy przesunięto do Wadsworth na południu przez Fernley.
Geografia.
Całkowita powierzchnia wynosi 13 010 km² z czego 12 766 km² stanowi ląd, a 244 km² (1,88%) woda.

</doc>
<doc id="536014" url="https://pl.wikipedia.org/wiki?curid=536014" title="Stanisław Napierała">
Stanisław Napierała

Stanisław Napierała (ur. 23 grudnia 1936 w Kalwach) – polski duchowny rzymskokatolicki, doktor habilitowany nauk teologicznych, rektor Arcybiskupiego Seminarium Duchownego w Poznaniu w latach 1979–1982, biskup pomocniczy poznański w latach 1980–1992, biskup diecezjalny kaliski w latach 1992–2012, od 2012 biskup senior diecezji kaliskiej.
Życiorys.
Urodził się 23 grudnia 1936 w Kalwach. Ukończył Niższe Seminarium Duchowne Archidiecezji Poznańskiej w Wolsztynie. Egzamin dojrzałości zdał eksternistycznie w Poznaniu w 1957. W latach 1955–1961 studiował w Arcybiskupim Seminarium Duchownym w Poznaniu. Święceń prezbiteratu udzielił mu 27 maja 1961 arcybiskup metropolita poznański Antoni Baraniak. W latach 1963–1968 odbył studia specjalistyczne w Rzymie. W latach 1963–1965 studiował teologię dogmatyczną na Papieskim Uniwersytecie Gregoriańskim, gdzie uzyskał licencjat, następnie w latach 1965–1968 studiował teologię dogmatyczną orientalną w Papieskim Instytucie Studiów Orientalnych, gdzie na podstawie dysertacji "De Christi Ecclesia eiusque visibili capite magna controversia. Indagatio theologica in Vladimiri Solov’ev conceptum unionis ecclesiasticae" uzyskał stopień doktora. Pracę doktorską nostryfikował w 1969 w Akademii Teologii Katolickiej w Warszawie. W 1981 na podstawie rozprawy "Pojęcie Kościoła partykularnego w dokumentach i aktach Soboru Watykańskiego II" uzyskał habilitację na Papieskim Wydziale Teologicznym w Krakowie.
Był sekretarzem arcybiskupów poznańskich: w latach 1969–1977 Antoniego Baraniaka, następnie w latach 1978–1979 Jerzego Stroby.
W latach 1969–1992 wykładał teologię dogmatyczną na Papieskim Wydziale Teologicznym w Poznaniu. Ponadto prowadził wykłady zlecone z teologii orientalnej w roku akademickim 1969/1970 w Akademii Teologii Katolickiej w Warszawie, zaś w latach 1973–1977 w Punkcie Konsultacyjnym Akademii Teologii Katolickiej w Gorzowie Wielkopolskim. W latach 1998–2003 zajmował stanowisko profesora nadzwyczajnego na Uniwersytecie im. Adama Mickiewicza w Poznaniu, gdzie na Wydziale Teologicznym prowadził wykłady z ekumenizmu i teologii orientalnej. W latach 1979–1982 piastował urząd rektora Arcybiskupiego Seminarium Duchownego w Poznaniu.
25 sierpnia 1980 papież Jan Paweł II mianował go biskupem pomocniczym archidiecezji poznańskiej i biskupem tytularnym San Leone. Święcenia biskupie otrzymał 5 października 1980. Głównym konsekratorem był Jerzy Stroba, arcybiskup metropolita poznański, a współkonsekratorami biskupi pomocniczy poznańscy Tadeusz Etter i Marian Przykucki. Jako swoje zawołanie biskupie przyjął słowa „"Ut vitam habeant"” ("Aby mieli życie"). W archidiecezji poznańskiej zajmował stanowisko wikariusza generalnego.
25 marca 1992 Jan Paweł II ustanowił go biskupem diecezjalnym nowo powstałej diecezji kaliskiej. Ingres do katedry w Kaliszu odbył 12 kwietnia 1992. 21 lipca 2012 papież Benedykt XVI przyjął jego rezygnację ze sprawowanego urzędu. Od tego dnia do momentu objęcia urzędu przez jego następcę 12 września 2012 pełnił funkcję administratora apostolskiego diecezji.
W ramach prac Konferencji Episkopatu Polski sprawował funkcję sekretarza Krajowego Komitetu Roku Świętego (1973–1975) oraz sekretarza Komisji Episkopatu do Spraw Realizacji Uchwał Soboru Watykańskiego II. Był także z ramienia Episkopatu współorganizatorem II Krajowego Kongresu Eucharystycznego w Polsce w 1987. Ponadto zasiadał w komisjach ds. Ekumenizmu, ds. Seminariów Duchownych i ds. Apostolstwa Świeckich. Został też członkiem Komisji do Spraw Wychowania Katolickiego, Rady Naukowej, a także asystentem do spraw szkół katolickich w Polsce.
Był współkonsekratorem podczas sakr biskupów pomocniczych poznańskich Zdzisława Fortuniaka (1982) i Grzegorza Balcerka (1999), a także biskupa pomocniczego kaliskiego Teofila Wilskiego (1995).
W 2020 zarzucono mu w mediach, że w czasie gdy zarządzał diecezją kaliską nie wszczął postępowań kanonicznych wobec dwóch podległych mu duchownych w sprawach dotyczących seksualnego wykorzystania małoletnich pomimo powiadomienia go o oskarżeniach (w jednym przypadku ksiądz został prawomocnie skazany przez sąd w postępowaniu karnym). Dziennikarze opisujący te sprawy skierowali do metropolity poznańskiego i Nuncjatury Apostolskiej w Polsce, w oparciu o motu proprio "Vos estis lux mundi", zawiadomienia o jego zaniechaniach. Postępowanie prowadził arcybiskup metropolita poznański Stanisław Gądecki. 25 czerwca 2021 archidiecezja poznańska poinformowała, że w wyniku dochodzenia stwierdzono, że w jednym przypadku hierarcha nie dopełnił swoich obowiązków w niezamierzony sposób, w związku z czym Stolica Apostolska poleciła zasugerować mu wpłacenie darowizny na rzecz Fundacji św. Józefa, a także nieuczestniczenie w publicznych celebracjach i wydarzeniach.
Odznaczenia i wyróżnienia.
W 2004 nadano mu honorowe obywatelstwo Kalisza. W 2012 otrzymał Medal za Zasługi dla Ziemi Skalmierzyckiej przyznany przez Radę Gminy i Miasta Nowe Skalmierzyce.
W 2016 został wyróżniony statuetką Złotego Hipolita wraz z godnością Wybitnej Osobistości Pracy Organicznej przez Towarzystwo im. Hipolita Cegielskiego.

</doc>
<doc id="536015" url="https://pl.wikipedia.org/wiki?curid=536015" title="Hrabstwo Washoe">
Hrabstwo Washoe

Hrabstwo Washoe – amerykańskie hrabstwo w zachodniej części stanu Nevada. Jedno z najludniejszych: w roku 2000 liczba mieszkańców wynosiła 339 486, a 1 lipca 2004 383 453. Stolicą jest Reno.
Historia.
Washoe powstało w 1861 roku i było jednym z dziewięciu pierwszych hrabstw Terytorium Nevady. Nazwane zostało na cześć Indian Washoe. W 1883 roku przyłączono do niego hrabstwo Roop. Pierwszą stolicą zostało Washoe City. W 1871 roku władze przeniosły się do Reno.
Geografia.
Całkowita powierzchnia wynosi 16 967 km² (6551 mil²), z czego 16 426 km² (6342 mi²) stanowi ląd, a 541 km² (209 mil²) woda (3,19%). Na terenie hrabstwa leży część Jeziora Tahoe, przez który przebiega granica z Kalifornią.

</doc>
<doc id="536020" url="https://pl.wikipedia.org/wiki?curid=536020" title="Farma Wiatrowa Zagórze">
Farma Wiatrowa Zagórze

Farma Wiatrowa „Zagórze” – zespół 15 elektrowni wiatrowych, będący własnością polskiej spółki TAURON Ekoenergia sp. z o.o., należącej do grupy kapitałowej polskiego koncernu energetycznego Tauron Polska Energia SA. Farma Wiatrowa „Zagórze” jest zlokalizowana w okolicach miejscowości Zagórze nad Zalewem Szczecińskim w województwie zachodniopomorskim, w powiecie kamieńskiem, na południowy wschód od wyspy Wolin. Łączna moc zainstalowana farmy wynosi 30 MW. Powierzchnia, zajmowana przez pojedynczą elektrownię, to niecałe 0,04 hektara, lecz farma jako cała zajmuje powierzchnię 225,2 ha (co nie przeszkadza w rolniczym wykorzystywaniu obszaru pomiędzy wiatrakami). Farma została uruchomiona na początku lutego 2003 roku. Turbiny wiatrowe są przeznaczone do eksploatacji bez udziału personelu i są monitorowane zdalnie przez system SCADA.
Dane techniczne.
Farma Wiatrowa „Zagórze” składa się z 15 elektrowni wiatrowych o mocy 2 MW każda. Każda elektrownia jest wyposażona w turbinę wiatrową Vestas V80. Prędkość wiatru, konieczna do uruchomienia turbin, to 4 m/s. Pełna moc jest osiągana przy prędkości wiatru 14 m/s, a przy prędkości 25 m/s następuje automatyczne wyłączenie turbin. W każdej gondoli znajduje się generator elektryczny i transformator. Każda turbina jest połączona podziemnymi liniami kablowymi z odległą o około 5 km stacją transformatorową GPZ Recław. Łączna długość instalacji przyłączeniowej wynosi 119 km. Poza tym w każdej gondoli znajduje się także modem, przyłączający elektrownię do linii telefonicznej.
Główny transformator został dostarczony przez firmę EV Żychlińskie Transformatory Sp. z o.o. Budowa linii kablowych, dostawa urządzeń i rozbudowa stacji elektroenergetycznej, zostały wykonane przez firmę Siemens AG.
Wiatrak.
Producentem wież jest firma Smulders Steel Construction Poland.
Historia.
Pomysł budowy farmy wiatrowej pojawił się w 1999 roku. Przygotowanie do inwestycji trwało trzy lata. W jego ramach przez dwa lata prowadzono pomiary średniej prędkości wiatru w pasie nadmorskim. W tym celu wykorzystano maszt o wysokości 40 m, dostarczony przez firmę Nrg Systems. Pomiary były wykonywane co 2 s, na wysokościach 20, 30 i 40 m. Prędkość średnia była obliczana co 10 min. Kolejnym elementem inwestycji, poprzedzającym samą budowę farmy, było przygotowanie infrastruktury drogowej, umożliwiającej dostarczenie wielkogabarytowych elementów elektrowni.
Farma została wybudowana jako wspólny projekt polsko-duński, przez duński koncern energetyczny Elsam A/S. Projekt był regulowany przez protokół z Kioto; w jego ramach rząd duński wsparł finansowo budowę farmy, a rząd polski przekazał Danii część pozwoleń ze swojej puli uprawnień do emisji CO2.
Roczna produkcja energii elektrycznej przez farmę wiatrową była przewidziana na ponad 70 GWh.
W maju 2002 roku, po wykonaniu prac projektowych, badawczych i administracyjno-prawnych, rozpoczęta została budowa farmy. Zakończono ją 23 grudnia tego samego roku. Łączne koszty realizacji inwestycji wyniosły blisko 33,5 miliona euro. Około 30% z tej kwoty trafiło do firm polskich. W fazie budowy przy przedsięwzięciu zatrudnionych było łącznie około 100 osób. 
Przedsiębiorstwa, które brały udział w budowie:
31 stycznia 2003 roku spółka Wolin-North Sp. z o.o., będąca właścicielem farmy, otrzymała koncesję na wytwarzanie energii elektrycznej. Na początku lutego zostało wydane także pozwolenie na użytkowanie farmy. W momencie uruchomienia Farma Wiatrowa „Zagórze” była największą farmą wiatrową w Polsce, a zainstalowana w niej moc stanowiła ponad połowę mocy wszystkich elektrowni wiatrowych w kraju. Oficjalne otwarcie farmy nastąpiło 25 maja 2003 roku.
W połowie 2006 roku grupa Vattenfall nabyła część aktywów Elsamu (jedynego udziałowca spółki Wolin-North), w tym wszystkie związane z Farmą Wiatrową „Zagórze”.
Statystyka Farmy Wiatrowej „Zagórze”.
Średnia prędkość wiatru w rejonie zlokalizowania Farmy Wiatrowej „Zagórze”, na wysokości rotora, wynosi 6,9 m/s.
Roczna produkcja energii elektrycznej wynosi 56–72 GWh (ilość ta odpowiada zużyciu energii elektrycznej przez 35 000 gospodarstw domowych).

</doc>
<doc id="536025" url="https://pl.wikipedia.org/wiki?curid=536025" title="Trabekulektomia">
Trabekulektomia

Trabekulektomia – jest to okulistyczny zabieg operacyjny polegający na udrożnieniu kąta przesączania poprzez wytworzenie przetoki przez którą ciecz wodnista może wydostawać się z komory przedniej oka. Celem zabiegu jest obniżenie ciśnienia śródgałkowego i stosowany jest w leczeniu jaskry.

</doc>
<doc id="536026" url="https://pl.wikipedia.org/wiki?curid=536026" title="Kazimierz Górny (duchowny)">
Kazimierz Górny (duchowny)

Kazimierz Górny (ur. 24 grudnia 1937 w Lubniu) – polski duchowny rzymskokatolicki, biskup pomocniczy krakowski w latach 1985–1992, biskup diecezjalny rzeszowski w latach 1992–2013, od 2013 biskup senior diecezji rzeszowskiej.
Życiorys.
Urodził się 24 grudnia 1937 w Lubniu. Brat księdza Stanisława Górnego. Od 1951 kształcił się w Niższym Seminarium Duchownym w Krakowie. Egzamin dojrzałości złożył w krakowskim II Liceum Ogólnokształcącym im. Króla Jana III Sobieskiego. W latach 1955–1960 studiował w Metropolitalnym Wyższym Seminarium Duchownym w Krakowie i jednocześnie odbywał studia filozoficzno-teologiczne na tamtejszym Papieskim Wydziale Teologicznym. Święceń prezbiteratu udzielił mu 29 czerwca 1960 biskup pomocniczy krakowski Karol Wojtyła. Na Papieskim Wydziale Teologicznym w Krakowie otrzymał licencjat z teologii biblijnej.
Pracował jako wikariusz w parafiach: Najświętszego Serca Pana Jezusa w Byczynie (1960–1961), św. Józefa Oblubieńca Najświętszej Maryi Panny w Ujsołach (1961–1963), Opatrzności Bożej w Bielsku-Białej (1963–1965) i św. Anny w Krakowie (1965–1970). W latach 1977–1984 był proboszczem parafii Wniebowzięcia Najświętszej Maryi Panny w Oświęcimiu i dziekanem dekanatu oświęcimskiego. Przyczynił się do powstania kościoła i parafii św. Maksymiliana w Oświęcimiu, którą administrował jako proboszcz od 1983. Wniósł także wkład w utworzenie klasztoru sióstr karmelitanek bosych, mieszczącego się obok hitlerowskiego obozu zagłady w Oświęcimiu. Od 1970 do 1977 był zatrudniony w kurii metropolitalnej w Krakowie. Zorganizował Wydział Duszpasterstwa Rodzin, którym kierował do 1977. W latach 1972–1977 jako sekretarz II Archidiecezjalnego Synodu Duszpasterskiego był odpowiedzialny za sprawy organizacyjne Synodalnych Zespołów Studyjnych. Został ustanowiony delegatem ds. duszpasterstwa chorych duchownych. Wszedł w skład Rady Wydziału Duszpasterstwa (1971), Rady Kapłańskiej (1973) i Komitetu Roku Świętego (1974). W 1983 otrzymał godność kapelana honorowego Jego Świątobliwości.
26 października 1984 został prekonizowany biskupem pomocniczym archidiecezji krakowskiej ze stolicą tytularną Pertusa. Święcenia biskupie otrzymał 6 stycznia 1985 w bazylice św. Piotra w Rzymie. Udzielił mu ich papież Jan Paweł II, któremu asystowali arcybiskup Eduardo Martínez Somalo, substytut ds. Ogólnych w Sekretariacie Stanu, i arcybiskup Duraisamy Simon Lourdusamy, sekretarz Kongregacji ds. Ewangelizacji Narodów. Jako zawołanie biskupie przyjął słowa „"Omnia Tibi"” ("Wszystko Tobie"). W archidiecezji pełnił funkcję wikariusza generalnego. Brał udział w pracach Rady Kapłańskiej, Kolegium Konsultorów i Rady Duszpasterskiej. Został ustanowiony kanonikiem krakowskiej kapituły archikatedralnej.
25 marca 1992 został przeniesiony na urząd biskupa diecezjalnego nowo utworzonej diecezji rzeszowskiej. Tego samego dnia objął ją kanonicznie w obecności biskupa Edwarda Białogłowskiego, zaś ingres do katedry rzeszowskiej odbył 11 kwietnia 1992. Jako biskup rzeszowski zorganizował struktury instytucji diecezjalnych. Jeszcze w 1992 utworzył kurię diecezjalną, Instytut Teologiczno-Pastoralny im. bł. Józefa Sebastiana Pelczara w Rzeszowie oraz powołał Kolegium Konsultorów, zaś w 1993 utworzył Wyższe Seminarium Duchowne w Rzeszowie. W 1996 ustanowił Radę Duszpasterską, w 1997 Sąd Biskupi i Muzeum Diecezjalne w Rzeszowie, a w 2002 rzeszowską kapitułę katedralną. Ponadto w 1992 utworzył diecezjalną Caritas, a w 1995 Akcję Katolicką. Zainicjował Synod Diecezji Rzeszowskiej, który rozpoczął się w 2001 roku. Utworzył media diecezjalne – Radio Via oraz periodyki: „Źródło Diecezji Rzeszowskiej”, „Niedziela Południowa”, „Droga Rzeszowska”, „Zwiastowanie”. Był przewodniczącym Rady Kapłańskiej i Rady ds. Ekonomicznych. 14 czerwca 2013 papież Franciszek przyjął jego rezygnację z obowiązków biskupa diecezjalnego diecezji rzeszowskiej. Ponadto do czasu kanonicznego objęcia urzędu przez następcę Jana Wątrobę zlecił mu pełnienie funkcji administratora apostolskiego diecezji.
W ramach Konferencji Episkopatu Polski w 1985 został członkiem Komisji ds. Duszpasterstwa Rodzin, która później została przemianowana na Radę ds. Rodziny. W latach 2011–2013 pełnił funkcję przewodniczącego tej rady. W latach 1986–1995 był opiekunem Krajowego Duszpasterstwa Młodzieży Harcerskiej, a w latach 1987–1990 Ruchu Światło-Życie. W 2005 był współkonsekratorem podczas sakry biskupa pomocniczego przemyskiego Mariana Rojka.
Odznaczenia i wyróżnienia.
W 2018 otrzymał złotą odznakę „Za zasługi w pracy penitencjarnej”.
Nadano mu tytuły honorowego obywatela: Oświęcimia (1995), gminy Lubień (2000), Kolbuszowej (2010), Rzeszowa (2010), gminy Nowy Żmigród (2010) i Ropczyc (2012). Przyznano mu również odznakę honorową „Zasłużony dla Województwa Podkarpackiego” (2010).
W 2020 został doktorem honoris causa Uniwersytetu Rzeszowskiego. Natomiast w 2016 otrzymał medal Bene Merenti z nadania Polskiego Towarzystwa Teologicznego.

</doc>
<doc id="536027" url="https://pl.wikipedia.org/wiki?curid=536027" title="Świat Bobbiego">
Świat Bobbiego

Świat Bobbiego (ang. "Bobby’s World", 1990-1998) – kanadyjsko-amerykański serial animowany opowiadający o przygodach Bobbiego – czteroletniego chłopca o wybujałej wyobraźni.
Wersja polska.
Wersja polska: Telewizyjne Studia Dźwięków Warszawa (emisja w TVP1), Master Film (emisja w TVN, Fox Kids, Jetix Play)
Reżyseria: Barbara Sołtysik, Miriam Aleksandrowicz
Dialogi: Marzena Kamińska, Joanna Klimkiewicz
Dźwięk: Jerzy Rogowiec, Marcin Ejsmund
Montaż: Elżbieta Joel, Anna-Luiza Mucha
Kierownik produkcji: Krystyna Dynarowska, Ala Siejko
Wystąpili:
i inni
Lektor: Andrzej Butruk

</doc>
<doc id="536034" url="https://pl.wikipedia.org/wiki?curid=536034" title="Jacek Fisiak">
Jacek Fisiak

Jacek Izydor Fisiak (ur. 10 maja 1936 w Konstantynowie Łódzkim, zm. 3 czerwca 2019 w Poznaniu) – polski filolog angielski, historyk języka angielskiego, profesor nauk humanistycznych, nauczyciel akademicki Uniwersytetu im. Adama Mickiewicza w Poznaniu, w latach 1965–2005 dyrektor Instytutu Filologii Angielskiej, w latach 1985–1988 rektor tegoż uniwersytetu; w latach 1988–1989 minister edukacji narodowej; profesor Wyższej Szkoły Języków Obcych im. Samuela Bogumiła Lindego; członek Polskiej Akademii Nauk, członek Europejskiej Akademii Nauki, Sztuki i Literatury.
Życiorys.
Syn Czesława i Jadwigi. W 1953 zdał egzaminy maturalne w I Państwowym Liceum i Gimnazjum im. Mikołaja Kopernika w Łodzi. W 1959 ukończył filologię angielską na Uniwersytecie Warszawskim. W 1962 został doktorem, w 1966 doktorem habilitowanym, w 1971 profesorem nadzwyczajnym, w 1977 profesorem zwyczajnym. Od 1965 związany z Uniwersytetem im. Adama Mickiewicza w Poznaniu (w latach 1985–1988 rektor). Od 14 października 1988 do 12 września 1989 był ministrem edukacji narodowej w rządzie Mieczysława Rakowskiego. Uczestniczył w obradach Okrągłego Stołu po stronie partyjno-rządowej jako współprzewodniczący podzespołu do spraw nauki, oświaty i postępu technicznego.
Od 1966 do 1990 roku należał do Polskiej Zjednoczonej Partii Robotniczej. Od 1968 do 1970 pełnił funkcję I sekretarza POP na Wydziale Filologii UAM, a następnie był członkiem Komitetu Uczelnianego PZPR na tym uniwersytecie.
W pracy naukowej zajmował się językoznawstwem historycznym, kontrastywnym i teoretycznym oraz leksykografią. Promotor ponad 50 prac doktorskich oraz ponad 300 magisterskich. Autor 35 książek, redaktor kolejnych 37. Opublikował również 41 artykułów w czasopismach fachowych, 36 w edycjach redagowanych oraz 23 recenzje.
Zmarł po długiej chorobie 3 czerwca 2019. Spoczął 13 czerwca 2019 na Cmentarzu Junikowskim w Poznaniu.
Kontrowersje.
19 kwietnia 2006 na Uniwersytecie im. Adama Mickiewicza w Poznaniu z okazji przejścia na emeryturę oraz zbliżających się 70. urodzin Jacka Fisiaka zorganizowano uroczystości podkreślające jego zasługi dla poznańskiej anglistyki. List gratulacyjny ministra nauki i szkolnictwa wyższego odczytał wiceminister, prof. Stefan Jurga. Fetowaniu profesora sprzeciwiali się byli studenci i pracownicy UAM działający w opozycji w latach 80. XX wieku (m.in. Przemysław Alexandrowicz). Zarzucali mu głównie jawną współpracę z władzami i służbami PRL przeciwko społeczności akademickiej, m.in. zwalnianie pracowników z powodów politycznych.
Odznaczenia i wyróżnienia.
Postanowieniem prezydenta RP Aleksandra Kwaśniewskiego z dnia 28 września 2005, "w uznaniu wybitnych zasług dla nauki polskiej, za osiągnięcia w pracy dydaktycznej i organizacyjnej", został odznaczony Krzyżem Wielkim. W 1996 prezydent Kwaśniewski odznaczył go Krzyżem Komandorskim z Gwiazdą, w 1987 otrzymał także Krzyż Komandorski, a w 1979 Krzyż Kawalerski Orderu Odrodzenia Polski.
W 1981 królowa brytyjska Elżbieta II przyznała mu Krzyż Oficerski Orderu Imperium Brytyjskiego. W 1980 był też doceniony Krzyżem Komandorskim Orderu Lwa Finlandii, w 1989 francuskim Krzyżem Oficerskim Orderu Palm Akademickich, norweskim Krzyżem Kawalerskim Orderu Zasługi i polskim Medalem KEN.
Doktor honoris causa Uniwersytetu w Jyväskylä oraz Uniwersytetu Opolskiego (10 marca 2005). Jedenasty Polak przyjęty do Europejskiej Akademii Nauki, Sztuki i Literatury w Strasburgu.

</doc>
<doc id="536036" url="https://pl.wikipedia.org/wiki?curid=536036" title="Irydektomia">
Irydektomia

Irydektomia – okulistyczny zabieg operacyjny polegający na udrożnieniu kąta przesączania poprzez przypodstawne wycięcie tęczówki oka, stosowany w leczeniu jaskry o zamkniętym kącie przesączania.

</doc>
<doc id="536040" url="https://pl.wikipedia.org/wiki?curid=536040" title="Sąd powszechny">
Sąd powszechny



</doc>
<doc id="536042" url="https://pl.wikipedia.org/wiki?curid=536042" title="Scleroiridectomia">
Scleroiridectomia



</doc>
<doc id="536045" url="https://pl.wikipedia.org/wiki?curid=536045" title="Umbra (rodzaj)">
Umbra (rodzaj)

Umbra – rodzaj małych, słodkowodnych ryb szczupakokształtnych z rodziny muławkowatych (Umbridae). 
Występowanie.
Występują przy dnie zamulonych zbiorników w wodach wolno płynących lub stojących – muławka bałkańska w dorzeczu Dunaju i dolnego Dniestru, a pozostałe dwa gatunki w Ameryce Północnej. Zagrożone zagrzebują się w dnie, a podczas suszy potrafią przeżyć dłuższy czas w wilgotnym mule. Żywią się drobnymi rybami i bezkręgowcami.
Klasyfikacja.
Gatunki zaliczane do tego rodzaju:
Gatunkiem typowym jest "Umbra krameri".

</doc>
<doc id="536049" url="https://pl.wikipedia.org/wiki?curid=536049" title="Umbra krameri">
Umbra krameri



</doc>
<doc id="536054" url="https://pl.wikipedia.org/wiki?curid=536054" title="Spłaszczenie (wada drewna)">
Spłaszczenie (wada drewna)

Spłaszczenie – wada drewna z grupy wad kształtu. Jest to zbliżony do eliptycznego kształt przekroju poprzecznego drewna, niepożądany m.in. z uwagi na dużą ilość odpadów powstałych podczas przecierania.
Spłaszczenie często występuje razem z innymi wadami drewna:
Wartość spłaszczenia określa się jako różnicę pomiędzy największą i najmniejszą średnicą przekroju, wyrażoną w centymetrach, lub stosunkiem różnicy tych średnic do średnicy większej.

</doc>
<doc id="536056" url="https://pl.wikipedia.org/wiki?curid=536056" title="Małgorzata Walewska">
Małgorzata Walewska

Małgorzata Walewska (ur. 5 lipca 1965 w Warszawie) – polska śpiewaczka (mezzosopran).
Występowała w wielu teatrach operowych Europy, m.in. Teatro Real w Madrycie, Teatro Nacional de São Carlos w Lizbonie, Teatro dell'Opera di Roma, Teatro Comunale di Bologna, Opera Las Palmas de Gran Canaria, Grand Théâtre Luxemburg, Fińska Opera Narodowa w Helsinkach, Graz Opera i Teatr Herodion w Atenach, a także w Operze w Seattle, San Francisco Opera, Washington National Opera, Baltimore Opera i Palacio de Bellas Artes w Meksyku. Śpiewała u boku artystów, takich jak Luciano Pavarotti, Plácido Domingo, Simon Estes, Thomas Hampson czy Edita Gruberová.
Życiorys.
Rodzina i edukacja.
Dorastała w Lesznie i na warszawskim Powiślu. Jej ojciec był krawcem. Ma młodszą o dziewięć lat siostrę Justynę. Wychowywała się na muzyce Orkiestry z Chmielnej, Violetty Villas i Bogny Sokorskiej. Jako dziecko należała do ogniska muzycznego, w którym uczyła się gry na fortepianie. Gdy miała 14 lat, zaczęła uczęszczać na zajęcia chóru do Danuty Kudrewicz, która dostrzegła jej talent wokalny, i za której namową kształciła swój głos.
Uczęszczała do 27. LO im. Tadeusza Czackiego w Warszawie. Po maturze, nie dostała się na Akademię Muzyczną w Warszawie i rozpoczęła naukę w Zespole Państwowych Szkół Muzycznych im. Fryderyka Chopina w Warszawie, gdzie po roku zaczęła uczyć się u prof. Haliny Słonickiej. Po ukończeniu czteroletniej szkoły muzycznej zdała egzaminy do Akademii Muzycznej w Warszawie, którą ukończyła z wyróżnieniem w 1994.
Biegle mówi w pięciu językach, a śpiewa w dwunastu.
Kariera zawodowa.
Już w trakcie studiów zdobywała pierwsze nagrody na międzynarodowych konkursach. Będąc na drugim roku studiów, zajęła drugie miejsce w kategorii pieśni na międzyuczelnianym konkursie wokalnym we Wrocławiu. Po udziale w konkursie zagrała koncert w filharmonii w Szczecinie, a jej występ dostrzegł Andrzej Straszyński, który zaoferował jej angaż do roli Azy w "Manru" w Operze Narodowej w Warszawie. Dla tej roli odrzuciła propozycję od Mieczysława Nowakowskiego do zagrania w "Betulia Liberata" w Warszawskiej Operze Kameralnej. Po premierze "Manru" w 1991 zebrała przychylne recenzje za swoją rolę. W tym samym roku zaśpiewała partie solowe w balecie "Grek Zorba", również na scenie Opery Narodowej w Warszawie.
W 1992 zwyciężyła w Międzynarodowym Konkursie Wokalnym im. Alfredo Krausa w Las Palmas de Gran Canaria oraz zdobyła dwie nagrody dla najlepszego mezzosopranu na Międzynarodowym Konkursie Wokalnym im. Stanisława Moniuszki w Warszawie. Zakwalifikowała się także do finału Międzynarodowego Konkursu Wokalnego im. Hansa Gabora Belvedere w Wiedniu i była jednym z 50 zwycięzców Konkursu Luciana Pavarottiego w Filadelfii. W tym samym premierowo wystąpiła jako Fenena w "Nabucco" w Operze Narodowej w Warszawie, gdzie w kolejnym sezonie zaczęła występować również jako Fenena w "Nabucco", a w 1993 po raz pierwszy zagrała Grzech w "Raju utraconym" i Hudel w "Skrzypku na dachu". W 1994 wzięła udział w Międzynarodowym Konkursie Wokalnym im. Mirjam Helin w Helsinkach, jednak odpadła już po pierwszym etapie, co było szeroko komentowane w prasie. Mimo to została uhonorowana tytułem Perły Konkursu Mirjam Helin podczas koncertu laureatów w Kangasniemi, a także została dostrzeżona przez Jormę Hynninena, ówczesnego dyrektora Festiwalu Operowego w Savonlinnie, z którym nawiązała współpracę trwającą kilka sezonów; wystąpiła m.in. Santuzza w "Rycerskości wieśniaczej" (1998) i Amneris w "Aidzie" (2005). Również w 1994 występowała gościnnie w roli Ciecy w "Giocondzie" w Teatrze w Bremie. Pod koniec roku premierowo wystąpiła w roli Charlotte w "Wertherze" na scenie Teatru Wielkiego w Warszawie, na której w 1995 zagrała również Amneris w "Aidzie" i tytułową bohaterkę w operze "Carmen". W późniejszych latach wykreowała postać Carmen również na 12 innych scenach, m.in. w Operze Wiedeńskiej, Operze Krakowskiej i Teatrze Wielkim w Poznaniu.
W latach 1996–1998 była solistką Opery Wiedeńskiej, w której zadebiutowała rolą Poliny w "Damie pikowej" i w której grała także tytułową rolę w "Carmen". W 1998 powróciła do występowania w Teatrze w Bremie, tym razem w roli wiedźmy Ulryki w "Balu maskowym", którą to rolę powtarzała przez kilka sezonów. W 1999 została zaliczona do grona dziesięciu najsławniejszych Polaków jako „jedna z gwiazd, które oświetlą Polsce drogę w następne tysiąclecie” w zestawieniu amerykańskiego tygodnika „Time”. W 2000 grała Panią Quickly w "Falstaffie" w Volksoper w Wiedniu i Semperoper w Dreźnie oraz wydała album pt. "Mezzo". W 2001 nagrała utwór „Dove vai” na potrzeby ścieżki dźwiękowej do"Quo vadis?", ekranizacji powieści Henryka Sienkiewicza o tym samym tytule. W 2004 wystąpiła jako stara Hrabina w premierowym przedstawieniu "Damy pikowej" w Teatrze Wielkim – Operze Narodowej w Warszawie. W 2005 wystąpiła w "Carmen" na scenie Hali Stulecia we Wrocławiu. W następnym roku powtórzyła rolę, tym razem w Gliwickim Teatrze Muzycznym, a inscenizacja została uznana za „wydarzenie kulturalne roku” i nagrodzona Złotą Maską w kategorii „spektakl sezonu”. Od 2006 przez dwa sezony występowała w Metropolitan Opera w Nowym Jorku, w którym zadebiutowała jako Dalila w "Samsonie i Dalili". W 2008 została uhonorowana „Perłą Honorową” w konkursie „Perły Polskiej Gospodarki 2008” za „krzewienie kultury polskiej na świecie”. W 2009 zadebiutowała w Covent Garden Theatre, wcielając się w rolę Azuceny z opery "Trubadur". W tym samym roku wydała album pt. "Farny". W 2012 wcieliła się w rolę Mamki w "Kobiecie bez cienia" w Palacio de Bellas Artes w Meksyku oraz Dalilę w "Samsonie i Dalili" w Grand Théâtre de Genève.
Od 8 marca 2014 zasiada w jury programu rozrywkowego Polsatu "Twoja twarz brzmi znajomo", a za występy w programie trzy lata z rzędu była nominowana do Telekamery „Tele Tygodnia” w kategorii "Juror".
Od 2015 pełni funkcję dyrektorki artystycznej Międzynarodowego Festiwalu i Konkursu Sztuki Wokalnej im. Ady Sari, który odbywa się w Nowym Sączu. Również w 2015 zagrała Hrabinę w "Damie pikowej" na scenie Opéra national du Rhin w Strassburgu. W 2016 została odznaczona Złotym Medalem Zasłużonym Kulturze Gloria Artis oraz zadebiutowała w roli Wdowy w operze "Goplana" Władysława Żeleńskiego w Teatrze Wielkim w Warszawie. Produkcja została nagrodzona w konkursie "International Opera Awards 2017" w kategorii „utwór odkryty na nowo”. Pod koniec 2016 wystąpiła w Teatrze Wielkim im. Stanisława Moniuszki w Poznaniu podczas koncertu „Christmas Songs” wraz z Garym Guthmanem. W sezonie 2017/2018 nagrała "" Wojciecha Kilara z Orkiestrą Filharmonii Podlaskiej oraz partię Jokebed, matki Mojżesza w operze sakralnej A. Rubinsteina "Mojżesz" z Polską Orkiestrą Sinfonia Iuventus. W czerwcu 2018 wystąpiła w roli Pani Quickly w "Falstaffie" w Operze w Kolonii oraz pracownicy prosektorium w "Unknown, I Love with You", którą zaprezentowała również m.in. pod koniec lutego 2020 na Festiwalu Kurta Weilla w Dessau. W sezonie 2018/2019 powróciła do Opery w Kolonii jako Ciotunia w operze "Peter Grimes". Wystąpiła też w Teatrze Wielkim w Łodzi w roli Zofii w prapremierze opery "Człowiek z Manufaktury" Rafała Janiaka oraz zadebiutowała w roli The Old Lady w "Kandydzie" na scenie Opery Krakowskiej. W sezonie 2021/2022 zagrała Amneris na scenie Opery Bałtyckiej w Gdańsku oraz zaśpiewała partię mezzosopranu w "IX Symfonii" podczas 26. Wielkanocnego Festiwalu Ludwiga van Beethovena.
W 2021 roku została uhonorowana „Złotą Muszką", nagrodą im. Bogusława Kaczyńskiego przyznawaną przez Orfeo Fundacja im. Bogusława Kaczyńskiego za wybitne osiągnięcia w dziedzinie wokalistyki operowej i propagowanie najwyższych wartości kultury muzycznej na świecie. W 2022 nakładem wydawnictwa „Znak” ukazała się książka biograficzna Walewskiej pt. „Moja twarz brzmi znajomo”, będąca wywiadem rzeką przeprowadzonym z artystką przez Agatę Ubysz. W październiku 2022 zadebiutowała w roli Jezibaby w operze "Rusałka" realizowanej przez Teatr Wielki w Poznaniu.
Życie prywatne.
Jej wieloletnim partnerem życiowym był Piotr Kokosiński (1966–2016), z którym rozstała się w 2014 po 30 latach nieformalnego związku. Mieli razem córkę, Alicję Kokosińską (ur. 20 stycznia 1993).
Od 16 października 2010 jest członkiem Honorowego Komitetu Rozwoju Centrum Onkologii Ziemi Lubelskiej im. św. Jana z Dukli.

</doc>
<doc id="536058" url="https://pl.wikipedia.org/wiki?curid=536058" title="Cyklodiatermia">
Cyklodiatermia

Cyklodiatermia — okulistyczny zabieg operacyjny polegający na działaniu prądem na ciało rzęskowe w celu anemizacji jego naczyń krwionośnych, aby zmniejszyć produkcję cieczy wodnej. Jest stosowany w leczeniu jaskry.

</doc>
<doc id="536062" url="https://pl.wikipedia.org/wiki?curid=536062" title="Walentin Iwanow">
Walentin Iwanow



</doc>
<doc id="536063" url="https://pl.wikipedia.org/wiki?curid=536063" title="Hrabstwo Pershing">
Hrabstwo Pershing

Hrabstwo Pershing znajduje się w północno-zachodniej części stanu Nevada. W roku 2000 liczba ludności wynosiła 6 693. Stolicą jest Lovelock.
Historia.
Nazwane na cześć generała Johna Pershinga. Powstało poprzez sececję z hrabstwa Humboldt w 1919 roku i jest ostatnim, z kolei, hrabstwem Nevady.
Geografia.
Całkowita powierzchnia wynosi 15 715 km² (6068 mil²), z czego 15 635 km² (6037 mil²) stanowi ląd, a 80 km² (31 mil²) (0,51%) woda.

</doc>
<doc id="536064" url="https://pl.wikipedia.org/wiki?curid=536064" title="Goniotomia">
Goniotomia

Goniotomia – okulistyczny zabieg operacyjny stosowany w leczeniu jaskry wrodzonej polegający na przecięciu kąta przesączania celem jego udrożnienia. Jest to operacja przeprowadzana przy jaskrze najczęściej jako pierwsza. Została ona opisana po raz pierwszy w roku 1938 przez Otto Barkana.

</doc>
<doc id="536065" url="https://pl.wikipedia.org/wiki?curid=536065" title="Zmaza nocna">
Zmaza nocna



</doc>
<doc id="536066" url="https://pl.wikipedia.org/wiki?curid=536066" title="Pioneer Venus 2">
Pioneer Venus 2

Pioneer Venus 2 (inne nazwy: Pioneer Venus Multiprobe, Pioneer 13) – amerykańska bezzałogowa sonda kosmiczna. Dostarczyła do Wenus próbniki, które przeprowadziły analizę struktury i składu atmosfery planety.
Konstrukcja sondy.
Sonda składała się z członu transportowego oraz czterech próbników atmosferycznych.
Całkowita masa sondy Pioneer Venus 2 wynosiła 904 kg, maksymalna średnica 2,5 m i wysokość 2,9 m.
Przebieg misji.
Sonda została wyniesiona z przylądka Canaveral na Florydzie 8 sierpnia 1978 roku przy użyciu rakiety nośnej Atlas-Centaur. 16 listopada 1978 roku od członu transportowego został odłączony duży próbnik. Sonda znajdowała się wtedy w odległości 11,1 mln km od Wenus. Pozostałe 3 małe próbniki zostały odłączone 20 listopada 1978 w odległości 9,3 mln km od celu. Próbniki zostały skierowane w różne rejony planety, oddalone od siebie o około 10 tys. km i zlokalizowane zarówno na nocnej, jak i dziennej półkuli Wenus. Wlot w atmosferę wszystkich próbników miał miejsce w kilkuminutowych odstępach 9 grudnia 1978 roku z prędkością 11,5 km/s (41 600 km/h). Duży próbnik po otwarciu spadochronu w ciągu kilkunastu minut opadania jako pierwszy wylądował z prędkością 32 km/h, na powierzchni planety po 54,5 min przelotu, na dziennej, oświetlonej przez Słońce półkuli globu wenusjańskiego. Kolejno opadały próbniki North, Day i Night, które nie były wyposażone w spadochrony, ale ze względu na niewielkie masy lądowały dopiero po upływie 53 - 55,5 min od wejścia w atmosferę. Żaden z próbników nie był zaprojektowany do wytrzymania momentu upadku. Pomimo tego próbnik Night nadawał sygnał przez 2 sekundy od upadku, natomiast próbnik Day funkcjonował po wylądowaniu przez 67,5 min. Wszystkie cztery próbniki miały jedynie zbierać informacje podczas przelotu przez atmosferę Wenus i przekazywać je na Ziemię. Nie liczono bowiem na to, by aparatura zainstalowana w próbnikach wytrzymała te trudne warunki i po opadnięciu była jakiś czas sprawna. Niespodziankę sprawił próbnik Day, przekazując informację, że uniesione podczas jego upadku cząstki pyłu opadły dopiero po upływie trzech minut. Sprawiła to niewątpliwie gęsta atmosfera Wenus. W półtorej godziny po próbnikach w atmosferę Wenus wtargnął człon transportowy i po locie trwającym 64 sekundy spłonął w jej górnych warstwach atmosfery. Nastąpiło to na wysokości około 110 km nad powierzchnią, mniej więcej nad miejscem o następujących współrzędnych afrodytograficznych: 41° szerokości północnej i 284° długości, wcześniej przekazując dane o składzie górnych warstw atmosfery planety.

</doc>
<doc id="536067" url="https://pl.wikipedia.org/wiki?curid=536067" title="Goniopunkcja">
Goniopunkcja



</doc>
<doc id="536069" url="https://pl.wikipedia.org/wiki?curid=536069" title="Dominik Jastrzębski">
Dominik Jastrzębski

Dominik Jastrzębski (ur. 21 czerwca 1942 w Tabędzu, zm. 13 listopada 2010) – polski polityk, dyrektor, Minister Współpracy Gospodarczej z Zagranicą w Radzie Ministrów Mieczysława Rakowskiego, skazany przez Trybunał Stanu.
Życiorys.
Syn Zygmunta i Janiny. W 1966 ukończył studia na Wydziale Leśnym Szkoły Głównej Gospodarstwa Wiejskiego w Warszawie w 1971 roku Studium Ekonomii i Ekonomiki w Wyższej Szkole Nauk Społecznych KC PZPR, a następnie podyplomowe studium handlu zagranicznego w Szkole Głównej Planowania i Statystyki w Warszawie. W 1977 roku ukończył Studium dla pracowników spółek (lokowanych zagranicą) z udziałem kapitału PRL, własność państwowa. W latach 1977–1983 był dyrektorem przedsiębiorstwa Polish Timber Products Ltd. w Londynie, a w latach 1986–1988 dyrektorem generalnym spółki z o.o. PAGED.
W latach 1960-1967 działacz Zrzeszenia Studentów Polskich oraz Związku Młodzieży Polskiej. Od 1967 członek Polskiej Zjednoczonej Partii Robotniczej. Od października 1978 do czerwca 1981 wchodził w skład podstawowej organizacji partyjnej PZPR w Londynie (jako dyrektor Polish Timber Products), od lutego 1980 w randze Sekretarza P.O.P. Polish Timber Products. Od 1976 pracował w Ministerstwie Handlu Zagranicznego. Od 14 października 1988 do 12 września 1989 był Ministrem Współpracy Gospodarczej z Zagranicą w Radzie Ministrów Mieczysława Rakowskiego. w 1989 zajął 3. miejsce w wyborach do Senatu RP w okręgu łomżyńskim.
18 czerwca 1997 Trybunał Stanu uznał go za winnego w tzw. aferze alkoholowej.
Odznaczony Krzyżem Kawalerskim Orderu Odrodzenia Polski.
Pochowany na cmentarzu parafialnym w Dzierżeninie.

</doc>
<doc id="536071" url="https://pl.wikipedia.org/wiki?curid=536071" title="Aśoka Wielki (film)">
Aśoka Wielki (film)

Aśoka Wielki (Asioka Wielki) (niem tytuł "Asoka- Der Weg des Kriegers", ang. "Ashoka the Great") – bollywoodzki dramat historyczny w reżyserii Santosha Sivana z 2001 roku. Jest to w znacznej mierze fikcyjna wersja biografii Aśoki, władcy indyjskiego imperium Maurjów z III wieku p.n.e.
To film o przemianie człowieka, o jego radosnym otwieraniu się na świat i ludzi pod wpływem miłości, a później o jego zgorzknieniu i stawaniu się bezwzględnym i bezlitosnym pod wpływem straty tej miłości i wreszcie o przemianie duchowej pod wpływem skruchy. Cesarz Aśoka uświadomiwszy sobie po wygranej bitwie ogrom bólu, do którego się przyczynił z krwawego tyrana staje się głosicielem postawy ahimsa, wyboru życia bez przemocy i piewcą buddyzmu. Ta ostatnia przemiana prawdziwego cesarza Aśoki istotna dla Indii i rozwoju buddyzmu w kraju została w filmie wyraźnie zasygnalizowana.
O twórcach filmu.
Niekomercyjny debiut reżyserski Santosha Sivana "Terrorystka" z 2001 roku uznawany jest przez krytyków za jeden z najlepszych filmów współczesnych. Sam Sivan jest przede wszystkim sławnym w Indiach operatorem, twórcą takich filmów jak "Dil Se". W roli tytułowej występuje najpopularniejszy aktor Bollywoodu Shah Rukh Khan znany z takich filmów jak: "Żona dla zuchwałych", "Gdyby jutra nie było", "Czasem słońce, czasem deszcz", "Devdas", "Jestem przy tobie" czy "Veer-Zaara". Jego partnerką jest Kareena Kapoor.
Opis.
Trzy stulecia przed narodzinami Chrystusa król Magadhy zbliża się do śmierci. Jego synowie zaczynają walczyć ze sobą o tron. Jeden z nich – Susima – próbuje zabić wsławionego na polach bitew przyrodniego brata Aśokę (Shah Rukh Khan). Matka Aśoki nie chcąc przelewu bratniej krwi nakłada na siebie ślub milczenia. Przymusza tym syna do szukania ratunku w ucieczce. Aśoka odchodzi przedstawiając się w drodze jako prosty żołnierz armii Magadhy – "Pawan" (w hindi "wiatr"). Przywędrowawszy do Kalingi (dzisiejszej Orisy) Aśoka spotyka księżniczkę Kaurwaki (Kareena Kapoor) i jej braciszka, następcę tronu Kalingi - małego Aryę. Oni także błąkają się jako uchodźcy. Uciekają od śmierci, która zagraża im na dworze królewskim. Obrona Kaurwaki przed atakami nasłanych zabójców, pocieszanie jej w smutku, gdy okazuje się, że jest adoptowaną córką, budzą miłość Aśoki. Zostają małżeństwem. Tuż po ślubie zostaje wezwany przez matkę do domu, a gdy wraca po żonę, nie zastaje jej. Przekonany o śmierci Kaurwaki Aśoka zamyka się w sobie, gorzknieje i przemienia w okrutnego tyrana. Pustkę po utraconej miłości wypełnia mu gniew. Zdobywa tron, zabijając swoich braci, ale to mu nie wystarcza. Żal przemieniony w nienawiść popycha go do poszerzania ogniem i mieczem swojego królestwa. Miecz Aśoki wciąż spływa krwią. Kolejny raz kieruje go on ku królestwu Kalingi. Aśoka nie jest świadom, że księżniczka Kaurwaki żyje i będzie bronić swojego kraju ...
Tło filmu.
Aśoka stworzył imperium na krwi podbitych. Nazywali go „Amitraghata" - rzeźnik dla wrogów. Mimo to uchodzi on w Indiach za bohatera. Powodem tego jest fakt, że po zwycięskiej wojnie, w której zginęło ponad 100 tysięcy ludzi, uświadomił sobie grozę zadawanej śmierci. Poczuł lęk przed własnym okrucieństwem. Doświadczył też skruchy i potem do śmierci nawrócony na buddyzm fundamentem swego królestwa uczynił życie bez przemocy poszerzając wpływ buddyzmu w Indiach i w innych krajach od pobliskiej Sri Lanki i innych krajów Azji po ówczesną Macedonię. W całym kraju stawiał do dziś istniejące kolumny z zapisanymi na nich edyktami. Na jednej z nich wyrył w kamieniu ponad 2 tysiące lat temu, że zwycięstwo militarne nie ma sensu, liczy się tylko zwycięstwo ducha. Na każdej głosił ideę dharmy – sprawiedliwości i prawdy w stosunkach między ludźmi uznających niezależność drugiego człowieka i zasadę ahimsy – niestosowania przemocy, w oparciu o którą Gandhi uzyskał w 1947 roku wolność dla Indii. Koło Aśoki jest dziś symbolem Republiki Indii i znajduje się na fladze Indii.
Muzyka i piosenki.
Muzykę do filmu skomponował Anu Malik, nagrodzony za muzykę do takich filmów jak "Baazigar" (1993) i "Jestem przy tobie". Piosenki śpiewa Alka Yagnik, K.S. Chitra, Abhijeet i inni:

</doc>
<doc id="536073" url="https://pl.wikipedia.org/wiki?curid=536073" title="Elektrownia Wiatrowa Wiżajny">
Elektrownia Wiatrowa Wiżajny

Elektrownia Wiatrowa Wiżajny — elektrownia wiatrowa w Wiżajnach, na Rowelskiej Górze, w powiecie suwalskim.
Historia.
Farma wiatrowa Wiżajny składa się właściwie z dwóch sąsiadujących ze sobą farm wiatrowych. Inwestorami są 2 spółki: "Ekowiatr" i "Pędziwiatr" Sp. z o.o.. Inwestycja zlokalizowana jest w pobliżu Wiżajn z powodu korzystnych warunków atmosferycznych - średnioroczna prędkość wiatru w tej okolicy wynosi ok. 7 m/s. Koncesję na dostarczanie energii elektrycznej otrzymała ona w październiku 2004.
Dane techniczne.
Do chwili obecnej wybudowano na Rowelskiej Górze sześć turbin wiatrowych o mocy 300 kW każda. Łączna moc elektryczna to 1,8 MW.
Pozyskana energia przesyłana jest do sieci energetycznej Zakładu Energetycznego Białystok S.A.

</doc>
<doc id="536077" url="https://pl.wikipedia.org/wiki?curid=536077" title="AGNULA">
AGNULA

AGNULA () – rozpoczęty przez Komisję Europejską projekt, mający na celu stworzenie dwóch dystrybucji Linuksa, które mogłyby być używane do obróbki muzyki i dźwięku: ReHMuDi (Red Hat Multimedia Distribution) oraz DeMuDi (Debian Multimedia Distribution). Projekt rozwinął się jednak do tego stopnia, że jest traktowany jako kombajn multimedialny z wieloma praktycznymi rozwiązaniami, które nie są spotykane nawet w komercyjnych systemach pracy nad materiałami multimedialnymi.
Geneza projektu.
Pod hasłem AGNULA kryje się jednak głównie współpraca z osobami odpowiedzialnymi za rozwijanie dystrybucji Debian oraz Red Hat (oraz dystrybucji pochodnych) celem stworzenia nowego projektu, który byłby przyjazny dla użytkownika, łatwego w instalacji oraz w konfiguracji, a zarazem bezpiecznego. Ważnym kryterium była także możliwość personalizacji jak i późniejszych aktualizacji.
Projekt był finansowany przez Komisję Europejską od 1 kwietnia 2002 do 31 marca 2004. Gdy projekt przestał być finansowany wolontariusze kontynuowali prace nad DeMuDi, podczas gdy prace nad gałęzią ReHMuDi zostały zaprzestane. Planet CCRMA to zestaw pakietów RPM, umożliwiających podobną pracę nad obróbką dźwięku w dystrybucjach Red Hat, Fedora Core oraz Debian (oraz dystrybucji pochodnych) poprzez zastosowanie ich jako nakładki do zainstalowanego już systemu.
Instalacja pakietów.
Proces instalacji pakietów wchodzących w skład projektu AGNULA jest relatywnie prosty. Wszystkie pakiety są już wstępnie przygotowane dla struktury systemu (prekompilowane), a ich konfiguracja oraz kopiowanie przebiega w sposób automatyczny. Sama instalacja systemu Linux (dystrybucji, która współpracuje z oprogramowaniem AGNULA) oraz niezbędnych pakietów projektu AGNULA trwa w zależności i szybkości komputera od jednej godziny do dwóch. Projekt jest dostępny zupełnie za darmo i można go używać w dowolnym celu przestrzegając jedynie licencji GNU/Linux. Wiele osób twierdzi, że jest to najbardziej przyjazna dla użytkownika dystrybucja Linuksa o charakterze multimedialnym, która dotychczas powstała.
Części składowe projektu.
Trzonem projektu są następujące komponenty:
Projekt AGNULA powstał z potrzeby profesjonalnych muzyków poszukujących darmowego narzędzia do pracy. Dzięki temu w relatywnie niedługim czasie stał się najbardziej rozwijającym się projektem na bazie darmowego oprogramowania, który służy do wykonywania operacji na materiałach multimedialnych. Prestiż tego projektu polega także na tym, że jest on wspierany przez wiele ośrodków badawczych.

</doc>
<doc id="536081" url="https://pl.wikipedia.org/wiki?curid=536081" title="Jorge Larrionda">
Jorge Larrionda

Jorge Luis Larrionda Pietrafesa (ur. 9 marca 1968 w Montevideo) – urugwajski sędzia piłkarski.
Od 1998 sędzia międzynarodowy. Zadebiutował 20 czerwca 1999 w meczu towarzyskim pomiędzy reprezentacjami Chile i Boliwii. 
Podczas Mistrzostw Świata 2006 w meczu pomiędzy Włochami i Stanami Zjednoczonymi pokazał trzy czerwone kartki. Boisko opuścili Daniele De Rossi (ITA), Pablo Mastroeni (USA) oraz Eddie Pope (USA). Mecz zakończył się wynikiem 1:1. 
27 czerwca 2010 w meczu 1/8 finałów Mistrzostw Świata Niemcy – Anglia, nie uznał zdobytej bramki dla Anglików (powtórki pokazały, że piłka przekroczyła linię bramkową) przy stanie 2:1 dla Niemców (mecz zakończył się wynikiem 4:1).

</doc>
<doc id="536082" url="https://pl.wikipedia.org/wiki?curid=536082" title="Palladiusz (Kafarow)">
Palladiusz (Kafarow)

Piotr Iwanowicz Kafarow (ros. "Пётр Иванович Кафаров"), imię zakonne Palladiusz (ros. "Палладий"); ur. 17 września 1817, zm. 6 grudnia 1878 – rosyjski mnich prawosławny, misjonarz w Chinach i sinolog. Twórca rosyjskiej transkrypcji chińskiego na cyrylicę, zwanej systemem Palladiusza, a także autor "Słownika chińsko-rosyjskiego" (wyd. 1888). Badał historię Chin, Mongolii, a także Mandżurów, Kitanów i innych plemion koczowniczych. Jako pierwszy sinolog na Zachodzie zainteresował się "Tajną historią Mongołów", przez pewien czas był nawet uważany za odkrywcę tej księgi. Napisał kilka prac poświęconych buddyzmowi.
Ukończył seminarium w Kazaniu i Petersburską Akademię Duchowną. Na misji w Pekinie przebywał w latach 1840-1849, potem kilka razy tam wracał. Zmarł w 1878 podczas powrotu z jednej z ekspedycji.

</doc>
<doc id="536083" url="https://pl.wikipedia.org/wiki?curid=536083" title="Anthems to the Welkin at Dusk">
Anthems to the Welkin at Dusk

Anthems to the Welkin at Dusk – drugi album norweskiej grupy blackmetalowej Emperor, wydany 8 lipca 1997 roku. Album dostał wyróżnienie „Najlepszy album roku 1997” w czasopiśmie „Terrorizer”.
Początkowy riff w utworze „Ye Entrancemperium” został skomponowany przez lidera zespołu Mayhem Øysteina „Euronymousa” Aarsetha. Reszta została w większości skomponowana przez Vegarda „Ihsahna” Tveitana, ponieważ Tomas „Samoth” Haugen i dotychczasowy perkusista Bård „Faust” Eithun przebywali w tamtym czasie w więzieniu (pierwszy za podpalenie kościoła, drugi za morderstwo homoseksualisty i drobne przestępstwa).
Płyta została powtórnie wydana w 1998 i 2004 przez wytwórnię Candlelight Records oraz w 2006 przez Back on Black Records.

</doc>
<doc id="536084" url="https://pl.wikipedia.org/wiki?curid=536084" title="Asoka">
Asoka



</doc>
<doc id="536085" url="https://pl.wikipedia.org/wiki?curid=536085" title="Zygmunt Jagiellończyk">
Zygmunt Jagiellończyk



</doc>
<doc id="536086" url="https://pl.wikipedia.org/wiki?curid=536086" title="Władysław Ziółek">
Władysław Ziółek

Władysław Ziółek (ur. 22 czerwca 1935 w Komornikach) – polski duchowny rzymskokatolicki, doktor prawa kanonicznego, biskup pomocniczy łódzki w latach 1980–1986, biskup diecezjalny łódzki w latach 1986–2012 (w latach 1992–2004 arcybiskup łódzki, od 2004 arcybiskup metropolita łódzki), od 2012 arcybiskup senior archidiecezji łódzkiej.
Życiorys.
Młodość i wykształcenie.
Urodził się 22 czerwca 1935 w Komornikach. Kształcił się w gimnazjum w Wolborzu. Następnie wyjechał do Łodzi. Tam pogłębiał formację duchową w Niższym Seminarium Duchownym oraz uczył się w VI Liceum Ogólnokształcącym im. Joachima Lelewela, gdzie złożył egzamin dojrzałości.
W latach 1952–1957 odbył studia filozoficzno-teologiczne w Wyższym Seminarium Duchownym w Łodzi. Na ostatnim roku studiów z wyboru przełożonych pełnił funkcję dziekana i diakona seminarium. Ze względu na młody wiek nie otrzymał święceń kapłańskich razem z kolegami kursowymi. W 1957 wyjechał na dalsze studia do Rzymu. 13 lipca 1958 w tamtejszym kościele Najświętszej Maryi Panny od Najświętszego Serca Pana Jezusa otrzymał święcenia prezbiteratu, których udzielił mu arcybiskup Józef Gawlina, duszpasterz Polonii na emigracji.
Od 1957 do 1965 studiował na Wydziale Prawa Kanonicznego Papieskiego Uniwersytetu Gregoriańskiego w Rzymie, które ukończył z doktoratem na podstawie dysertacji "«Sede vacante nihil innovetur». Studium historyczno-prawne nad kanonem 436 Kodeksu Prawa Kanonicznego", nostryfikowanym na Wydziale Prawa Kanonicznego Akademii Teologii Katolickiej w Warszawie. W międzyczasie w latach 1960–1962 odbył kurs w Wyższej Szkole Literatury Łacińskiej w Rzymie, a w latach 1962–1965 studium praktyki sądowej w Rocie Rzymskiej.
Prezbiter.
W 1965 uczestniczył w pracach organizacyjnych podczas IV sesji soboru watykańskiego II jako assignator locorum.
Po powrocie do diecezji podjął pracę w kurii biskupiej, w latach 1966–1972 na stanowisku notariusza, następnie w latach 1972–1980 jako kanclerz i jednocześnie sekretarz rady kapłańskiej. W latach 1966–1968 był notariuszem sądu biskupiego, a w latach 1968–1980 obrońcą węzła małżeńskiego. Ponadto w latach 1968–1972 pełnił funkcję konsultora w Trybunale Prymasowskim w Warszawie.
Od 1966 do 1986 był kapelanem sióstr bernardynek i rektorem kościoła św. Stanisława Kostki w Łodzi-Rudzie (późniejszego kościoła Najświętszej Marii Panny Ostrobramskiej, Matki Miłosierdzia), gdzie zajmował się duszpasterstwem młodzieży i liturgicznej służby ołtarza.
W 1976 otrzymał godność kapelana honorowego Jego Świątobliwości, a w 1979 został mianowany kanonikiem honorowym łódzkiej kapituły katedralnej.
Biskup.
12 marca 1980 papież Jan Paweł II mianował go biskupem pomocniczym diecezji łódzkiej ze stolicą tytularną Risinium. Święcenia biskupie otrzymał 4 maja 1980 w katedrze św. Stanisława Kostki w Łodzi. Udzielił mu ich Józef Rozwadowski, biskup diecezjalny łódzki, któremu asystowali biskupi pomocniczy łódzcy: Jan Kulik i Bohdan Bejze. Jako dewizę biskupią przyjął słowa „"In virtute Spiritus"” ("W mocy Ducha"). W latach 1980–1986 sprawował urząd wikariusza generalnego diecezji. W kurii biskupiej został przewodniczącym Komisji ds. Duszpasterstwa Turystycznego i Komisji ds. Prawnych. W latach 1985–1986 należał do kolegium konsultorów.
24 stycznia 1986 został mianowany biskupem diecezjalnym diecezji łódzkiej. 25 stycznia 1986 kanonicznie objął diecezję, a 22 lutego 1986 odbył ingres do katedry św. Stanisława Kostki w Łodzi. 25 marca 1992, po podniesieniu diecezji do rangi archidiecezji bezpośrednio podległej Stolicy Apostolskiej, został ustanowiony jej arcybiskupem, zaś 25 marca 2004 po utworzeniu metropolii łódzkiej został mianowany jej metropolitą. 29 czerwca 2004 otrzymał od Jana Pawła II paliusz metropolitalny. Podczas sprawowania urzędu ordynariusza: przeprowadził II Diecezjalny Kongres Eucharystyczny i III Synod Diecezjalny. Utworzył ponad 60 parafii i 16 szkół katolickich. Założył Kolegium Teologiczne w Łodzi z filią w Piotrkowie Trybunalskim. Powołał kapituły kolegiackie w Łasku i w Wolborzu. Utworzył diecezjalną Caritas, Dom Pomocy Społecznej im. bł. Rafała Chylińskiego w Konstantynowie Łódzkim, pierwszy w Polsce Dom Samotnej Matki i pierwszy w Polsce Ośrodek Adopcyjno-Opiekuńczy. Założył Ośrodek Duszpasterstwa Środowisk Twórczych z własnym kościołem i teatrem, wzniósł Ośrodek Konferencyjno-Rekolekcyjny i Dom Księży Emerytów. Założył Diecezjalne Wydawnictwo Łódzkie (następnie Archidiecezjalne Wydawnictwo Łódzkie), Katolicką Rozgłośnię Archidiecezji Łódzkiej (przemianowaną później na Radio Plus) i diecezjalną edycję tygodnika „Niedziela”. Ponadto w 1989 uzyskał dla łódzkiej katedry tytuł bazyliki mniejszej, a w 2005 dla Łodzi zatwierdzenie patronatu św. Faustyny Kowalskiej. W 1987 podejmował w Łodzi papieża Jana Pawła II podczas jego III podróży apostolskiej do Polski. 11 lipca 2012 papież Benedykt XVI przyjął jego rezygnację z obowiązków arcybiskupa metropolity łódzkiego i mianował jego następcą dotychczasowego biskupa pomocniczego poznańskiego Marka Jędraszewskiego. Do czasu kanonicznego objęcia urzędu przez swojego następcę, które nastąpiło 8 września 2012, pełnił zleconą mu przez papieża funkcję administratora apostolskiego archidiecezji.
W strukturach Konferencji Episkopatu Polski był w latach 1989–1994 przewodniczącym Komisji ds. Sztuki Kościelnej, a w 1999 został przewodniczącym Zespołu ds. Duszpasterstwa Służby Zdrowia w Polsce. W 1997 został delegatem ds. Duszpasterstwa Służby Zdrowia w Polsce. Wszedł ponadto w skład: Komisji ds. Powołań Duchownych (1981–1984), Komisji ds. Duszpasterstwa Rodzin (1981–1985), Komisji „Iustitia et Pax” (1984–1994), Komisji ds. Kodeksu Prawa Kościelnego i następnie Rady Prawnej (od 1984), Komisji ds. Środków Społecznego Przekazu (1987–1989).
W 1994 z nominacji papieskiej uczestniczył w IX Zgromadzeniu Zwyczajnym Synodu Biskupów w Rzymie. W 2002 został mianowany członkiem Papieskiej Rady ds. Duszpasterstwa Służby Zdrowia.
W 2000 konsekrował biskupa pomocniczego łódzkiego Ireneusza Pękalskiego. Był współkonsekratorem podczas sakr biskupów pomocniczych łódzkich: Adama Lepy (1988) i Marka Marczaka (2015) oraz jałmużnika papieskiego Konrada Krajewskiego (2013).
Odznaczenia i wyróżnienia.
Otrzymał tytuł honorowego obywatela: Łodzi (1992), Łasku (2011) i Wolborza (2011). W 2012 została mu nadana Odznaka Honorowa za Zasługi dla Województwa Łódzkiego.
W 2012 przyznano mu złoty medal „Za zasługi dla polskiego ruchu olimpijskiego” Polskiego Komitetu Olimpijskiego, odznakę Adwokatura Zasłużonym i honorową odznakę I stopnia Polskiego Czerwonego Krzyża.
W 2001 został honorowym członkiem zakonu bonifratrów.

</doc>
<doc id="536089" url="https://pl.wikipedia.org/wiki?curid=536089" title="Leona z Siemieńskich Zawadzka">
Leona z Siemieńskich Zawadzka



</doc>
<doc id="536090" url="https://pl.wikipedia.org/wiki?curid=536090" title="The Butterfly Effect (album)">
The Butterfly Effect (album)

The Butterfly Effect – czwarty album studyjny grupy muzycznej Moonspell. Wydawnictwo ukazało się w 1999 roku nakładem wytwórni muzycznej Century Media Records. Nagrania zostały zarejestrowane w Trident II Studios w Londynie w czerwcu 1999 roku we współpracy z producentem muzycznym Andym Reilly.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="536092" url="https://pl.wikipedia.org/wiki?curid=536092" title="Planet CCRMA">
Planet CCRMA

Planet CCRMA – zbiór pakietów RPM, które pomagają zoptymalizować linuksową stację roboczą pod kątem obróbki dźwięku.
Zarys projektu.
Środowisko to zostało rozwinięte i testowane na Uniwersytecie Stanforda. Stało się dostępne z głównego repozytorium - Planet CCRMA at Home.
Gdy pakiety zostaną zainstalowane przekształcają jądro systemu, za pomocą sterowników ALSA oraz innych aplikacji, w stację roboczą lub serwer przystosowany do produkcji i rozpowszechniania muzyki i wideo.

</doc>
<doc id="536094" url="https://pl.wikipedia.org/wiki?curid=536094" title="Darkness and Hope">
Darkness and Hope

Darkness and Hope – piąty studyjny album portugalskiej grupy muzycznej Moonspell. Poza wieloma cięższymi utworami, utrzymuje on delikatniejszy ton od poprzedniczki, trafiają się na niej również utwory bardziej melodyjne, jak "Ghostsong" czy "How We Became Fire".
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="536095" url="https://pl.wikipedia.org/wiki?curid=536095" title="Kultura komórkowa">
Kultura komórkowa

Kultura komórkowa, hodowla komórkowa – hodowla komórek prowadzona "in vitro" w ściśle określonych warunkach.
W praktyce termin „kultura komórkowa” odnosi się do hodowli komórek pozyskanych z wielokomórkowych eukariotów, zwłaszcza komórek zwierzęcych. Można jednak wyróżnić również kultury komórek roślinnych, mikroorganizmów czy hodowle wirusów (w komórkach).
Zagadnienia związane z kulturami komórkowymi są ściśle związane z:
Specyfika kultur in vitro.
Kultury pozyskane bezpośrednio z organizmu nazywa się „kulturami pierwotnymi”. Po rozcieńczeniu i przeniesieniu do naczyń hodowlanych (pasażowaniu) stają się linią komórkową. Zwykle po trzecim pasażu linia komórkowa staje się stabilna, tzn. komórki mają określone tempo namnażania. Przy wyprowadzaniu linii dokonuje się selekcji poszczególnych typów komórek, a nawet ich klonów. Linie komórkowe, które zawierają jeden fenotyp nazywa się czystymi liniami komórkowymi. Jeśli pochodzą z pojedynczej komórki, nazywa się je klonalnymi liniami komórkowymi. Najprostszą metodą pozyskiwania takich linii jest rozcieńczanie inokulum w taki sposób, aby do naczyń hodowlanych wprowadzić pojedyncze komórki.
Normalne, diploidalne linie komórkowe mogą wydać ograniczoną liczbę pokoleń (ograniczony okres przeżywania), zatem możliwa jest tylko określona liczba pasaży; zazwyczaj osiągają 20–80 podwojeń populacji. Linie wyprowadzone z komórek zarodków i komórek macierzystych żyją dłużej niż te pozyskane od dorosłego osobnika. Po pewnym czasie komórki obumierają lub ulegają transformacji (co wiąże się z aberracjami chromosomowymi), rosnąc jako linie nieśmiertelne. Są to tzw. linie ciągłe (zdolne do nieograniczonych podziałów), do których należą komórki nowotworowe). Najczęściej transformacja zdrowych komórek zachodzi w wyniku zbyt dużego zagęszczenia hodowli, ale wiele typów komórek wcale nie transformuje się w linie ciągłe.
Nieśmiertelne komórki – limfocyty B uzyskane z mysiej śledziony immunizowanej określonym antygenem – można uzyskać przez fuzję z komórkami nowotworowymi szpiczaka. W ten sposób wytwarza się przeciwciała monoklonalne.
Linie komórkowe mogą rosnąć jako: 
Komórki hodowane w jednej warstwie są pozbawione przestrzennej struktury, brak jest specyficznych interakcji komórek, które spotyka się w organizmach. Rosnąc w monokulturze, nie mają kontaktu z różnymi bodźcami, które są generowane przez złożone środowiska tkanek i narządów. Komórki hodowane jako polimorficzna zawiesina lub w kokulturze (2 i więcej różnych typów komórek) często organizują się podobnie jak w warunkach "in vivo". W przypadku dłuższych hodowli, ostatecznie przeżywają tylko 1–2 typy komórek, przez co zanika wiele interakcji. 
Metabolizm komórek " zachodzi głównie na drodze glikolizy, a rola cyklu Krebsa jest mniejsza.
Ponadto można wyróżnić:
Warunki hodowli.
W hodowli komórek stosuje się inkubatory , w których kontrolowana jest temperatura, stężenie i wilgotność. Zazwyczaj stężenie wewnątrz komory inkubatora wynosi 5%. Dla komórek ssaków optymalną temperaturą wzrostu jest 37 °C, ale ze względu na to, że wyższa temperatura jest bardzo szkodliwa, dla bezpieczeństwa ustawia się temperaturę ok. 36,5 °C. Komórki skóry i jąder hoduje się w nieco niższym zakresie temperatur (34–36 °C). Komórki ptaków najlepiej rosną w temperaturze ok. 39 °C. Komórki zwierząt zmiennocieplnych hodowane są w temperaturze pokojowej lub w inkubatorach chłodzonych wodą. Stałą wilgotność zapewnia taca na dnie inkubatora wypełniona dejonizowaną, jałową wodą z dodatkiem substancji hamujących rozwój mikroorganizmów takich jak grzyby czy glony. Praca z komórkami odbywa się w komorze laminarnej, aby zapobiec zakażeniom.
Zazwyczaj jako naczynia hodowlane używa się używa się naczyń płaskodennych, najczęściej plastikowych o powierzchni 25, 75, 175 lub 225 cm2.
Hodowla komórek ' pozwala na ścisłą kontrolę warunków środowiska, możliwość bezpośredniego eksperymentowania na komórkach, powtarzalność wyników hodowli, a koszt badań ' jest znacznie niższy niż tych przeprowadzanych na zwierzętach. Jednak systemy te mają również ograniczenia, m.in. konieczność zapewnienia ściśle sterylnych warunków (zakażające bakterie, drożdże, grzyby namnażają się w szybszym tempie), znacznie uproszczenie modeli komórkowych w porównaniu z tymi ", duże koszty w przypadku masowego namnażania komórek oraz niestabilność genetyczna.
Pożywki hodowlane można podzielić na:
Do podstawowych pożywek do hodowli komórek zalicza się RPMI, Iscoves, Dulbecos. Najważniejszymi ich składnikami są węglowodany jako źródło energii (glukoza, fruktoza, galaktoza), aminokwasy (zwłaszcza te, których komórka nie jest w stanie wyprodukować), witaminy (zwłaszcza z grupy B), hormony i czynniki wzrostu, białka i peptydy (np. fibronektyna, albumina, transferryna), kwasy tłuszczowe, lipidy i cholesterol, mikroelementy. Często stosuje się również antybiotyki oraz środki przeciw mykoplazmie.
Bydlęca surowica płodowa zawiera substancje zwiększające przeżywalność oraz wzrost niemal wszystkich rodzajów komórek, m.in. czynniki wzrostu, hormony, czynniki adhezyjne (poprawiają przyleganie komórek, np. fibronektyna, laminina, kolageny), białka nośnikowe (albuminy, transferyna, gamma-globuliny), inhibitory proteaz. Poza tym surowica neutralizuje toksyczne substancje (np. metale ciężkie, proteazy, endotoksyny), zapobiega zmianom środowiska (np. zmianie pH). Opracowuje się również pożywki bez surowicy, na których jeszcze do niedawna komórki rozwijały się słabo lub wcale nie wykazywały wzrostu. Na takich pożywkach wzrost komórek jest wolniejszy i uzyskuje się mniej generacji komórek.
Stosowanie surowicy ma pewne wady:
W celu masowego namnażania komórek stosuje się bioreaktory z mieszaniem mechanicznym bądź pneumatycznym. W taki sposób można również hodować komórki rosnące na mikronośnikach.
Zastosowanie kultur in vitro.
Hodowle komórkowe stosuje się m.in. do następujących celów:

</doc>
<doc id="536096" url="https://pl.wikipedia.org/wiki?curid=536096" title="Ojciec Palladiusz">
Ojciec Palladiusz



</doc>
<doc id="536097" url="https://pl.wikipedia.org/wiki?curid=536097" title="The Butterfly Effect">
The Butterfly Effect

Zobacz też: efekt motyla.

</doc>
<doc id="536100" url="https://pl.wikipedia.org/wiki?curid=536100" title="The Antidote (album Moonspell)">
The Antidote (album Moonspell)

The Antidote – szósty studyjny album portugalskiej grupy muzycznej Moonspell. Płyta reklamowana, jako powrót do korzeni. Premiera miała miejsce 29 września 2003. Do płyty została dołączona książka "O Antídoto". Nagrania dotarły do 4. miejsca portugalskiej listy sprzedaży. Z kolei we Francji płyta uplasowała się na 125. miejscu tamtejszej listy sprzedaży.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="536101" url="https://pl.wikipedia.org/wiki?curid=536101" title="Haubicoarmata wz. 1977 Dana">
Haubicoarmata wz. 1977 Dana



</doc>
<doc id="536102" url="https://pl.wikipedia.org/wiki?curid=536102" title="Kultury komórkowe">
Kultury komórkowe



</doc>
<doc id="536104" url="https://pl.wikipedia.org/wiki?curid=536104" title="UCAR">
UCAR

UCAR (University Corporation for Atmospheric Research) – strona sieciowa stowarzyszenia amerykańskich uniwersytetów z wydziałami meteorologicznymi UCAR (University Corporation for Atmospheric Research), która zawiera zdjęcia pogody, zjawisk klimatycznych, i inne. Zdjęcia są bezpłatne dla organizacji publicznych.

</doc>
<doc id="536105" url="https://pl.wikipedia.org/wiki?curid=536105" title="Memorial">
Memorial

Memorial – siódma studyjna płyta portugalskiej grupy muzycznej Moonspell. Ukazała się 24 kwietnia 2006 roku. Wydawnictwo uzyskało status złotej płyty w Portugalii sprzedając się w nakładzie 10 000 egzemplarzy. Nagrania dotarły do 1. miejsca portugalskiej listy sprzedaży.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="536109" url="https://pl.wikipedia.org/wiki?curid=536109" title="Twierdzenie Viggo Bruna">
Twierdzenie Viggo Bruna



</doc>
<doc id="536111" url="https://pl.wikipedia.org/wiki?curid=536111" title="Zjednoczony Instytut Badań Jądrowych">
Zjednoczony Instytut Badań Jądrowych

Zjednoczony Instytut Badań Jądrowych (, ) – międzynarodowa organizacja naukowa zajmująca się badaniami z zakresu fizyki jądrowej, fizyki teoretycznej i matematycznej, wysokich energii, molekularnej, biofizyka i biologii molekularnej. Instytut umiejscowiony jest w Dubnej, 125 km od Moskwy.
Historia.
Instytut powstał 26 marca 1956 roku z inicjatywy Związku Radzieckiego z połączenia dwóch instytutów badawczych Akademii Nauk ZSRR: Instytutu Problemów Jądrowych i Laboratorium Elektrofizycznego. Instytut powstał jako swoista odpowiedź RWPG na powstanie Europejskiego Centrum Badań Jądrowych (CERN).
Do momentu rozpadu Związku Radzieckiego ZIBJ był przede wszystkim wspólnym laboratorium dla państw RWPG, przy której to organizacji był afiliowany. ZIBJ zatrudnia ponad 1000 naukowców z 18 państw członkowskich: Armenii, Azerbejdżanu, Białorusi, Bułgarii, Kuby, Czech, Gruzji, Kazachstanu, Korei Północnej, Mołdawii, Mongolii, Polski, Rumunii, Rosji, Słowacji, Ukrainy, Uzbekistanu i Wietnamu. Okazjonalnie w badaniach prowadzonych przez ZIBJ biorą także naukowcy m.in. z UNESCO, CERN, CLAF, Francji, Niemiec, Włoch i USA. Dwustronne umowy stowarzyszeniowe z Instytutem ma pięć państw: Niemcy, Węgry, Republika Południowej Afryki, Egipt i Serbia.
Od czasu rozpoczęcia działalności, Instytut współpracował z ponad 800 innymi centrami naukowymi i uniwersytetami w 62 krajach. Według danych z 2016 roku w Instytucie pracuje ponad 4,5 tys. osób, w tym 1,2 tys. pracowników naukowych.
Kierunki badań.
Instytut dysponuje siedmioma laboratoriami specjalizującymi się w różnych dziedzinach: fizyce teoretycznej, fizyce wysokich energii, fizyce ciężkich jonów, fizyce fazy skondensowanej, reakcjom jądrowym, neutronom i technikom informatycznym. Istnieją również wydziały zajmujące się badaniami nad promieniowaniem i radiobiologią oraz zespoły badawcze poświęcone konkretnym eksperymentom. Na światowym poziomie prowadzone są tu badania dotyczące m.in. takich zagadnień jak: synteza nowych pierwiastków w obszarze tzw. wyspy stabilności, badanie własności fizycznych i chemicznych izotopów superciężkich, badanie charakterystyk spontanicznego i wymuszonego rozpadu jąder oraz spektroskopia izotopów pierwiastków ciężkich i transuranowych.
Najważniejsze osiągnięcia.
W Dubnej odkryto następujące pierwiastki: rutherford (1964), seaborg (1974), bohr (1976), flerow (1999), liwermor (2001), moskow (2004), tenes (2006) i oganeson (2009). Wytworzono także nihon (2004), choć IUPAC przyznała pierwszeństwo zespołowi z Riken w Japonii.
Odkryto tam również hiperon antysigma minus i sformułowano wiele hipotez fizycznych, np. o oscylacji neutrin czy kwarkowym modelu hadronów. W Instytucie zbudowano także nanometrowe membrany filtrujące, które znalazły zastosowanie medyczne.

</doc>
<doc id="536112" url="https://pl.wikipedia.org/wiki?curid=536112" title="Inwazja jaszczurów">
Inwazja jaszczurów

Inwazja jaszczurów () – satyryczna powieść fantastycznonaukowa Karela Čapka, napisana w 1935 r., a wydana w odcinkach w dzienniku „Lidové noviny” w latach 1935–1936. Autor alegorycznie przestrzegał w niej przed niebezpieczeństwem faszyzmu, przedstawianym jako zagrożenie europejskiej demokracji, a także kpił z kolonializmu, kapitalizmu, komunizmu i mocarstwowej polityki Wielkiej Brytanii, Francji i Trzeciej Rzeszy. "Inwazja jaszczurów", która antycypowała II wojnę światową, bywa też zaliczana do antyutopii.
Opinia autora o książce.
"Krytyka określiła ją jako powieść utopijną. Bronię się przeciwko temu słowu. To nie utopia – to dzień dzisiejszy. (...) Nic na to nie poradzę, ale literatura, która nie troszczy się o rzeczywistość ani o to, co się naprawdę dzieje ze światem, która nie chce reagować na to z siłą, jaka dana jest słowu i myśli, taka literatura – to nie moja specjalność." (Wypowiedź radiowa pisarza z 29 marca 1936 roku, opublikowana przez Miroslava Halíka w czasopiśmie „Host do domu”, nr 9, 1954 r.)
Fabuła.
1. Księga pierwsza: "Andrias Scheuchzeri" (Tytuł pochodzi od autentycznej skamieniałości ogoniastego płaza, niegdyś uważanej za skamieniałe szczątki człowieka.)
Ta część opowiada o pochodzącym z Czech kapitanie van Toch (Vantoch), który w czasie swoich podróży natyka się w okolicach Sumatry na małą wysepkę, zamieszkaną przez inteligentne płazy. Jako że zwierzęta dostarczyły mu pereł, decyduje się powiadomić o swoim odkryciu jakiegoś bogatego przemysłowca, który zainwestuje w jego pomysł. Dowiaduje się, że jego kolega z dzieciństwa, Gustaw H. Bondy, został bogatym człowiekiem, "kapitanem przemysłu". Udaje się do niego i, wpuszczony przez woźnego Povondrę, opowiada o swoim odkryciu. Bondy decyduje się pomóc kapitanowi, tworząc Eksportową Spółkę Pacyfiku. Vantoch rozwozi płazy po wyspach Pacyfiku, gdzie pomagają głównie szukać pereł.
Wieść o odkryciu płazów dociera do świata nauki; specjaliści stwierdzają podobieństwo owych istot do "Andriasa Scheuchzeri" – skamieniałości odkrytej w Niemczech. Jeden egzemplarz trafia do zoo, gdzie dozorca uczy go mówić. Płazy dostrzega przemysł rozrywkowy, są pokazywane w cyrkach. 
Gospodarka odkrywa Płazy jako idealną siłę roboczą; G.H.Bondy przekształca Eksportową Spółkę Pacyfiku w Salamander-Syndicate, którego zadaniem jest m.in. znajdowanie pracy dla płazów (mogących pracować przy budowie tam, mostów, falochronów itp.). 
2. Księga druga: Po stopniach cywilizacji Autor przypomina czytelnikom postać woźnego Povondry; jego pasją stało się zbieranie wycinków z gazet, poświęconych Płazom. Dzięki nim powstała księga druga.
Płazy stają się, za sprawą Salamander-Syndicate, przedmiotem handlu międzynarodowego, jak kiedyś niewolnicy; wprowadza się ich podział w zależności od inteligencji, siły i innych czynników. Stworzenia używane są głównie do budowy nowych lądów (m.in. dzięki nim wyspy Karoliny i Wyspy Marshalla połączono w "Nowy Nippon"). 
Im bardziej Płazy stają się znane, tym częstsze stają się próby ich uczłowieczenia: zakłada się dla nich szkoły, obiekty sportowe, stwarza się dla nich specjalny język, religię (papież poświęca Płazom encyklikę "Mirabilia Dei opera"); myśli się także o ich wykorzystaniu jako siły militarnej.
3. Księga trzecia: Wojna z Płazami
Gazety zaczynają coraz częściej podawać informacje o starciach ludzi z Płazami (masakra na Wyspach Kokosowych, w Normandii i innych miejscach). Jednocześnie Niemcy zaczynają żądać większej przestrzeni życiowej dla swoich „Płazów szlachetnych” ("Andrias Scheuchzeri var nobilis erecta Thüring", występujący rzekomo tylko na Bałtyku); kraje Europy uznają to za pierwsze kroki ku wojnie. 
Wydarzenia te wywołują odzew wśród filozofów: Wolf Meynert w swoim "Untergang der Menschheit" (Upadku ludzkości) głosi, że Płazy przejmą władzę nad światem dzięki swojej homogeniczności. Angielski anonimowy pamflet "X ostrzega" wieszczy wojnę Płazów z ludźmi i nawoływa do zerwania z nimi wszystkich stosunków.
Wkrótce dzieje się to, co przepowiedzieli filozofowie: wybucha wojna. Płazy walczą, wysadzając w powietrze rozmaite terytoria i wywołując trzęsienia ziemi. Zanim wiąże się te kataklizmy z Płazami, na falach eteru można usłyszeć żądania Salamender-Chiefa (przywódcy Płazów): ostrzegającego o konieczności wysadzania w powietrze lądów w celu rozszerzenia przestrzeni życiowej jego pobratymców. Przestrzega on ludzi przed podejmowaniem kroków wojennych.
Pierwszym poważnym krokiem jest całkowita blokada gospodarcza Wielkiej Brytanii, skazanej odtąd na dostawy drogą powietrzną. W celu znalezienia kompromisu organizuje się konferencję w Vaduzie. Płazy zobowiązują się jedynie do zapłaty za zniszczone lądy.
Książkę kończy rozmowa autora z samym sobą; zastanawia się, jak unieszkodliwić Płazy i zapewnić ludziom zwycięstwo. Ostatecznie sugeruje on wojnę pomiędzy Płazami. 
Nawiązania i wpływ na innych pisarzy.
Powieść Čapka wpisuje się w długi ciąg utworów s-f opisujących konflikt ludzkości z obcymi rasami. Prekusorem tego nurtu był Herbert George Wells z "Wojną światów"
"Inwazja jaszczurów" sama stała się również obiektem wielu nawiązań, np. Robert Zubrin przyznał, że zainspirowała jego powieść "The Holy Land".
Nawiązania do Čapka pojawiły się także w prozie Stanisława Lema, który chętnie posługiwał się „czapkowską” satyrą, m.in. w "Kongresie futurologicznym". Podobnie jak Czech, Lem wykorzystywał literacko formy nieliterackie, jak np. meldunek, sprawozdanie, depeszę prasową, recenzję itd., jak w drugiej części "Inwazji".
Inne nawiązania.
Inspirowana powieścią Čapka jest także piosenka Kazika "Inwazja waranów", w której powtarza on czapkowskie ostrzeżenie przed samozagładą, a także wspomina o potopie, którym kończy się powieść.

</doc>
<doc id="536116" url="https://pl.wikipedia.org/wiki?curid=536116" title="Tadeusz Rakoczy">
Tadeusz Rakoczy

Tadeusz Jan Rakoczy (ur. 30 marca 1938 w Gilowicach) – polski duchowny rzymskokatolicki, biskup diecezjalny bielsko-żywiecki w latach 1992–2013, od 2013 biskup senior diecezji bielsko-żywieckiej.
W 1963 został wyświęcony na prezbitera. Studiował na Papieskim Uniwersytecie Gregoriańskim i w Papieskim Instytucie Biblijnym, uzyskując licencjat z nauk biblijnych. Był prefektem w Wyższym Seminarium Duchownym Archidiecezji Krakowskiej. Razem z Józefem Kowalczykiem organizował polską sekcję Sekretariatu Stanu. W 1992 został mianowany pierwszym biskupem diecezjalnym diecezji bielsko-żywieckiej, który to urząd sprawował do 2013. W 2021 Stolica Apostolska, w wyniku przeprowadzonego dochodzenia dotyczącego sygnalizowanych zaniedbań hierarchy w prowadzeniu spraw o nadużycia seksualne niektórych podległych mu duchownych na szkodę osób małoletnich, podjęła wobec niego decyzje dyscyplinarne, m.in. zakazała uczestnictwa w jakichkolwiek celebracjach lub spotkaniach publicznych.
Życiorys.
Urodził się 30 marca 1938 w Gilowicach. W 1956 ukończył Liceum Ogólnokształcące im. Mikołaja Kopernika w Żywcu. Następnie przez rok był pracownikiem Bielskiego Przemysłowego Zjednoczenia Budowlanego. W latach 1957–1963 studiował w Wyższym Seminarium Duchownym w Krakowie. W trakcie studiów pełnił funkcję dziekana kleryków. Studia ukończył z magisterium z teologii w zakresie teologii biblijnej. Święceń prezbiteratu udzielił mu 23 czerwca 1963 w katedrze na Wawelu biskup Karol Wojtyła, wikariusz kapitulny archidiecezji krakowskiej. W latach 1964–1970 kontynuował studia teologiczne w krakowskim seminarium. Następnie wyjechał do Rzymu, gdzie studiował na Papieskim Uniwersytecie Gregoriańskim i w Papieskim Instytucie Biblijnym. Studia ukończył ze stopniem licencjata w dziedzinie nauk biblijnych.
W latach 1963–1964 pracował jako wikariusz w parafii Ofiarowania Najświętszej Maryi Panny w Wadowicach i jednocześnie kapelan w miejscowym szpitalu. W 1967 został prefektem krakowskiego seminarium. W latach 1976–1978 był duszpasterzem w jednej z rzymskich parafii. Posługę duszpasterską pełnił również wśród Polonii we Francji. W 1978 został pracownikiem przy Stolicy Apostolskiej, gdzie razem z Józefem Kowalczykiem organizował polską sekcję Sekretariatu Stanu, a następnie był jej pracownikiem. W tym samym czasie był także delegatem Metropolity Krakowskiego w Radzie Administracyjnej Fundacji Jana Pawła II. W 1979 został mianowany kapelanem honorowym, a w 1987 prałatem Jego Świątobliwości.
25 marca 1992 papież Jan Paweł II mianował go biskupem diecezjalnym diecezji bielsko-żywieckiej. Święcenia biskupie otrzymał 26 kwietnia 1992 w bazylice św. Piotra w Watykanie. Udzielił mu ich papież Jan Paweł II z towarzyszeniem kardynałów Franciszka Macharskiego, arcybiskupa metropolity krakowskiego, i Angela Sodano, sekretarza stanu Stolicy Apostolskiej. Ingres do katedry św. Mikołaja w Bielsku-Białej, w trakcie którego objął diecezję, odbył 9 maja 1992, natomiast do konkatedry w Żywcu 30 maja 1992. Jako zawołanie biskupie przyjął słowa „"In aedificationem Corporis Christi"” ("Ku budowaniu Ciała Chrystusowego"), pochodzące z "Listu do Efezjan". W 1994 powołał Instytut Teologiczny im. św. Jana Kantego w Bielsku-Białej. 16 listopada 2013 papież Franciszek przyjął jego rezygnację z funkcji biskupa diecezjalnego diecezji bielsko-żywieckiej. Jednocześnie do czasu objęcia urzędu przez nowego biskupa zlecił mu pełnienie funkcji administratora apostolskiego diecezji.
Był współkonsekratorem podczas sakry biskupów bielsko-żywieckich: pomocniczego – Piotra Gregera (2011) i diecezjalnego – Romana Pindla (2014).
W 2019 do Stolicy Apostolskiej wpłynęło zgłoszenie dotyczące zaniedbań hierarchy w prowadzeniu spraw o nadużycia seksualne na szkodę osób małoletnich ze strony niektórych duchownych diecezji bielsko-żywieckiej. Zarzucono mu m.in., że w czasie gdy zarządzał diecezją nie podjął wymaganych działań po otrzymaniu zgłoszenia od mężczyzny twierdzącego, że jako ministrant był molestowany przez podległego hierarsze księdza, co zostało ocenione jako tuszowanie przypadków pedofilii. Diecezjalnym etapem dochodzenia, prowadzonego na podstawie motu proprio "Vos estis lux mundi", kierował arcybiskup metropolita krakowski Marek Jędraszewski, a postępowanie ostatecznie objęło kwestię niedopełnienia obowiązków w prowadzeniu spraw dotyczących nadużyć seksualnych dwóch duchownych. 28 maja 2021 archidiecezja krakowska poinformowała, że w wyniku tego dochodzenia Stolica Apostolska zarządziła wobec niego: zakazy uczestnictwa w celebracjach, spotkaniach publicznych i zebraniach plenarnych Konferencji Episkopatu Polski, nakaz prowadzenia życia w duchu pokuty i modlitwy, a także wpłacenie darowizny na rzecz Fundacji św. Józefa, powołanej przez Konferencję Episkopatu Polski w celu przeciwdziałania nadużyciom seksualnym w Kościele katolickim.
W 2021 państwowa komisja ds. pedofilii złożyła do prokuratury zawiadomienie o podejrzeniu popełnienia przez niego (oraz innych biskupów: Romana Pindla, Piotra Gregera i kardynała Stanisława Dziwisza) przestępstwa niezawiadomienia organów ścigania o nadużyciach seksualnych na szkodę małoletnich, których w latach 1984–1989 miał się dopuścić ówczesny proboszcz parafii św. Marii Magdaleny w Międzybrodziu Bialskim. Prokurator odmówił wszczęcia postępowania w tej sprawie, uznając, że gdy hierarchowie mieli otrzymać informacje o tych czynach, nie istniał jeszcze prawny obowiązek zawiadomienia organów ścigania.
Odznaczenia i wyróżnienia.
Postanowieniem prezydenta RP Andrzeja Dudy z 21 kwietnia 2017 został odznaczony Krzyżem Komandorskim Orderu Odrodzenia Polski.
W 2018 otrzymał Odznakę Honorową Primus in Agendo.
W 2007 nadano mu honorowe obywatelstwo Oświęcimia, a w 2012 gminy Kęty, obydwa tytuły odebrano mu w 2021. W 2009 został wpisany do Księgi Zasłużonych dla Miasta Bielska-Białej, a w 2021 zrzekł się tego tytułu.
W 2009 przyznano mu tytuł doktora honoris causa Akademii Techniczno-Humanistycznej w Bielsku-Białej.

</doc>
<doc id="536121" url="https://pl.wikipedia.org/wiki?curid=536121" title="Elektrownia Wiatrowa Swarzewo">
Elektrownia Wiatrowa Swarzewo

Elektrownia Wiatrowa Swarzewo – elektrownia wiatrowa w Swarzewie, Łebczu i Gnieżdżewie nad Zatoką Pucką, w powiecie puckim.
Historia.
Elektrownia wiatrowa w Swarzewie składa się właściwie z 2 farm, należących do różnych właścicieli i zbudowanych w różnym okresie:
Dane techniczne.
Dane techniczne obu farm to odpowiednio:
Średnia prędkość wiatrów wiejących na wybrzeżu wynosi ok. 4,5 m/s. Turbina firmy ENERGA była pierwszą tego typu konstrukcją w Polsce.
W rejonie Swarzewa po roku 2000 powstało wiele innych elektrowni wiatrowych, składających się często z jednego wiatraka.

</doc>
<doc id="536123" url="https://pl.wikipedia.org/wiki?curid=536123" title="Nu shu">
Nu shu



</doc>
<doc id="536129" url="https://pl.wikipedia.org/wiki?curid=536129" title="Maritime Communications Partner">
Maritime Communications Partner

Maritime Communications Partner (MCP) – norweski operator telefonii komórkowej na statkach i promach, jeden z większych na świecie. MCP operuje na częstotliwości 1800 MHz i obsługuje wiadomości SMS oraz rozmowy telefoniczne.
Zasada korzystania z sieci komórkowej polega na połączeniu się z siecią radiową zamontowaną na statku, która nawiązuje połączenie z operatorem telefonii komórkowej na lądzie za pomocą satelity. Usługa jest świadczona na podstawie umowy o roamingu z operatorami sieci komórkowych na całym świecie. Tak jak w przypadku roamingu, w trakcie korzystania na statku z telefonu GSM na wyświetlaczu telefonu pojawia się napis (nazwa sieci) MCP lub 901 12, z kolei wybierając numer w telefonie komórkowym wymagane jest użycie prefiksu dla danego kraju.
MCP powstał w marcu 2004 roku. Obecnie MCP współpracuje z 89 operatorami GSM oraz dwoma CDMA, a usługa dostępna jest na 34 jednostkach pływających w różnych częściach świata i ciągle się rozwija.
W Polsce z MCP umowę roamingową mają podpisane sieci: T-Mobile, Orange, Plus i Play, a obecnie promami dopływającymi do polskiego nabrzeża będącymi w sieci MCP są: MF Stena Spirit, MF Stena Vision, MF Mazovia oraz MF Wawel.

</doc>
<doc id="536131" url="https://pl.wikipedia.org/wiki?curid=536131" title="MCP">
MCP



</doc>
<doc id="536132" url="https://pl.wikipedia.org/wiki?curid=536132" title="Christiane F.">
Christiane F.



</doc>
<doc id="536140" url="https://pl.wikipedia.org/wiki?curid=536140" title="Kościół Wniebowzięcia Najświętszej Maryi Panny w Krakowie (Bielany)">
Kościół Wniebowzięcia Najświętszej Maryi Panny w Krakowie (Bielany)

Kościół Wniebowzięcia Najświętszej Maryi Panny – zabytkowy kościół rzymskokatolicki wraz z eremem oo. kamedułów znajdujący się w Krakowie przy al. Konarowej 1, na Bielanach.
Znajduje się na Srebrnej Górze, jednym z najwyższych wzniesień Pasma Sowińca, w południowo-zachodniej części Lasu Wolskiego, nad doliną Wisły.
Zakonników w to miejsce sprowadził i osadził w 1603 marszałek wielki koronny Mikołaj z Podhajec Wolski. Kameduli są zakonem monastycznym pustelników żyjących według wyznaczonych przez siebie surowych zasad opartych na regule św. Benedykta.
Strój zakonny stanowi biały habit z kapturem, szkaplerzem i płóciennym pasem. Dzień w klasztorze zaczyna się o 3.30.
Mnisi mieszkają w domkach – pustelniach lub w pojedynczych celach klasztornych. Spotykają się jedynie podczas mszy świętej, modlitw i kilku posiłków w ciągu roku spożywanych wspólnie w refektarzu. Praca, modlitwa, lektura, kontemplacja, pokuta, post, samotność, zachowywanie milczenia, mają służyć pełnemu zjednoczeniu z Bogiem.
W podziemiach kościoła – podobnie jak u reformatów w Krakowie – znajdują się zmumifikowane szczątki zakonników.
Kameduli posiadają obecnie 9 klasztorów na całym świecie, w których przebywa około 80 mnichów, w tym niemal połowa to Polacy. Dom generalny Zakonu Eremitów Kamedułów Góry Koronnej znajduje się we Frascati koło Rzymu.
Zwiedzanie.
Reguła zakonna przewiduje, że wstęp do klasztoru mają wyłącznie mężczyźni, codziennie przez cały rok. Wpuszczani są co pół godziny w czasie otwarcia furty w godz. 8.00 – 11.00 oraz 15.00 – 16.30. Aby wejść do kościoła, wymagany jest odpowiedni strój. Nie są wpuszczane osoby w krótkich spodniach i z odkrytymi rękami i ramionami (zwłaszcza kobiety).
Kobiety mają wstęp do klasztoru w 12 dni w ciągu roku (informacja ze strony www.kameduli.info):
Architektura.
Kościół i erem kamedułów zbudowano w latach 1609–1630. Prace budowlane rozpoczęto w 1604. Przez pierwsze siedem lat pracami kierował Walenty von Säbisch, ale po katastrofie budowlanej i zawaleniu się części kościoła, kierownictwo budowy przejął architekt włoski Andrea Spezza. Do roku 1630 udało się ukończyć budowę świątyni według jego planów.
Klasztor został wybudowany na wzór podobnych budowli włoskich, z zachowaniem szczególnej symetrii przestrzennej i usytuowaniem na osi wschód–zachód. Budowlę charakteryzuje jednak nietypowe usytuowanie trzeciej wieży. Do budowy Mikołaj Wolski zaprosił najlepszych współczesnych mistrzów. Bogate sztukaterie wewnątrz kościoła pochodzą z warsztatu Jana Baptisty Falconiego. W kaplicy Królewskiej znajdują się obrazy Tommaso Dolabelli – nadwornego malarza dynastii Wazów. Na centralnym miejscu prezbiterium, po pożarze umieszczono obraz Michała Stachowicza, przedstawiający Wniebowzięcie NMP. Wyjątkowym dziełem jest wizerunek Matki Boskiej – Kamedulskiej Pani, namalowany w XVII w. przez kamedułę O. Wenatego z Subiaco.
W podziemiach prezbiterium znajduje się kaplica oraz krypta, w której murach na 100 lat zamurowywane są doczesne szczątki zmarłych zakonników, które potem po ekshumacji są przenoszone do zbiorowego grobowca. Od strony północnej do prezbiterium przylega kapitularz z licznymi malowidłami, a od strony południowej – zakrystia.
Z kościołem sąsiadują symetrycznie dwa dziedzińce: północny z 70-metrowej głębokości studnią, zabudowaniami klasztornymi, refektarzem i kuchnią oraz południowy z tzw. domem gościnnym i apartamentami Wolskiego, a w nich tzw. sala akustyczna.
Na wschód rozpościera się strefa świętego milczenia i samotności. W wielkim prostokątnym ogrodzie, podzielonym na maleńkie ogródki, stoją w kilku rzędach niewielkie domki – pustelnie, w których mieszkają milczący zakonnicy.
Na południe od furty znajduje się tzw. "foresteria", w której zamieszkiwali w przeszłości wybitni goście.
Zespół klasztorny otoczony jest kilkuhektarowym lasem, w którym są wiszące ogrody, alejki i miejsca do kontemplacji. Panuje w nim harmonia rozłożystej, zaplanowanej zabudowy, przenikniętej pięknem natury i architektury. Cały teren jest ogrodzony wielokilometrowym murem.
Na wieżach kościoła klasztoru Kamedułów, usytuowanego na wysokim wzgórzu, świecą się w godzinach wieczornych oraz w nocy czerwone, jaskrawe światła niezbędne ze względu na bliskie sąsiedztwo lotniska w Balicach. Cały zespół jest również iluminowany w nocy.
Historia.
Kościół pw. Wniebowzięcia Matki Boskiej i erem kamedułów reguły św. Benedykta zbudowane zostały w 1609–1630. W 1642 kościół został konsekrowany. Mikołaj Wolski, przebywając we Włoszech jako poseł króla Zygmunta III do papieża Klemensa VIII, bardzo upodobał sobie zakon kamedułów, którzy zobowiązali się przesłać do Polski kilku zakonników pod warunkiem, że wystawi im klasztor i zapewni odpowiednie fundusze na ich utrzymanie.
Nazwa "kameduli" pochodzi od Camaldoli, nieopodal Arezzo w Toskanii, w której w 1012 powstał pierwszy klasztor zakonników reguły św. Benedykta – kamedułów. W 1072 podzielili się oni na konwentualnych (cenobitów) i obserwantów (eremitów).
Kameduli po przybyciu do Krakowa wybrali górę bielańską, która należała wówczas do kasztelana wojnickiego Sebastiana Lubomirskiego, a ten nie chciał góry odsprzedać. Wolski zaprosił Lubomirskiego na ucztę, podczas której, wobec licznie zgromadzonych panów, zwierzył się publicznie ze swoich kłopotów, związanych z budową eremu. Lubomirski rad nie rad podpisał podsunięty mu dokument o darowaniu góry i wsi kamedułom. Z kolei Wolski, wśród wielkich owacji, podarował w zamian Lubomirskiemu wielką ilość srebrnych naczyń. Stąd też pochodzi nazwa: Srebrna Góra. Nazwa Bielany wzięła początek od białych habitów mnichów. Mikołaj Wolski został pochowany przy wielkich drzwiach kościoła. W klasztorze zachował się portret Wolskiego, w czarnym stroju, przypisywany o. Wenantemu.
Aby zbudować kościół i erem na tak wysokiej górze, stawiono na skale sklepienie i dopiero nad czwartą kondygnacją sypano ziemię. Cała budowa miała kosztować 500 tys. zł, co było wtedy ogromną sumą.
Kościół i klasztor nieraz wizytowali królowie. W domu gościnnym stojącym na południe od furty mieszkali Marysieńka i Jan III Sobieski – przed wyruszeniem pod Wiedeń, Król Władysław IV oraz Jan Kazimierz, który patrzył na płonący Kraków – uchodząc przed Szwedami. A także Stanisław August Poniatowski. 19 sierpnia 2002 roku klasztor na Srebrnej Górze odwiedził Jan Paweł II. Powiedział wówczas:

</doc>
<doc id="536142" url="https://pl.wikipedia.org/wiki?curid=536142" title="Ulica Struga w Łodzi">
Ulica Struga w Łodzi



</doc>
<doc id="536143" url="https://pl.wikipedia.org/wiki?curid=536143" title="Ulica Nowotki w Łodzi">
Ulica Nowotki w Łodzi



</doc>
<doc id="536145" url="https://pl.wikipedia.org/wiki?curid=536145" title="Planet X">
Planet X

Planet X – amerykański zespół muzyczny wykonujący instrumentalny metal progresywny z wpływami fusion. Powstał w 1999 roku w Kalifornii z inicjatywy australijskiego perkusisty Virgila Donatiego, poprzednio związanego z grupą Southern Sons oraz amerykańskiego klawiszowca Dereka Sheriniana, byłego członka formacji Dream Theater.
Skład grupy na przestrzeni lat ulegał wielokrotnym zmianom. Formacja częstokroć angażowała do prac nad nagraniami oraz podczas występów scenicznych muzyków jazzowych i przedstawicieli rocka progresywnego, m.in. takich jak: Allan Holdsworth, Billy Sheehan, czy Tom Kennedy. W swej twórczości grupa odwołuje się do dokonań takich zespołów i wykonawców jak: Return to Forever, The Mahavishnu Orchestra, Bill Bruford, UK oraz Ozzy Osbourne.

</doc>
<doc id="536147" url="https://pl.wikipedia.org/wiki?curid=536147" title="Wyżyna Ojmiakońska">
Wyżyna Ojmiakońska

Wyżyna Ojmiakońska (także Płaskowyż Ojmiakoński, ros. Оймяконское нагорье lub Оймяконское плоскогорье) – wyżyna w azjatyckiej części Rosji, w Jakucji; południowo-wschodnia część Wyżyny Jano-Ojmiakońskiej.
Leży w dorzeczu górnej Indygirki pomiędzy górami Suntar-Chajata i Tas-Kystabyt, na południowy wschód od Płaskowyżu Elgińskiego; składa się z oddzielnych masywów typu stołowego, w południowej części wzniesienia do ok. 2000 m n.p.m. Zbudowana z piaskowców i łupków ilastych. W niższych partiach tajga modrzewiowa, w wyższych tundra górska.
Główna miejscowość: Ojmiakon, w jej okolicy znajduje się tzw. biegun zimna. Zimą występuje tu często zjawisko inwersji temperatury.
Na Wyżynie Ojmiakońskiej znajdują się jeziora Worota i Łabynkyr.

</doc>
<doc id="536148" url="https://pl.wikipedia.org/wiki?curid=536148" title="Pokrywa chmur">
Pokrywa chmur



</doc>
<doc id="536149" url="https://pl.wikipedia.org/wiki?curid=536149" title="Dcraw">
Dcraw

dcraw – otwarty program pracujący w trybie tekstowym, którego zadaniem jest konwersja (także wsadowa) surowych plików graficznych, tworzonych przez niektóre cyfrowe aparaty fotograficzne, do formatu PPM oraz TIFF. 
Program pracuje w trybie tekstowym.

</doc>
<doc id="536151" url="https://pl.wikipedia.org/wiki?curid=536151" title="Liquid Tension Experiment 2">
Liquid Tension Experiment 2

Liquid Tension Experiment 2 – drugi studyjny album supergrupy muzycznej Liquid Tension Experiment. Wydawnictwo ukazało się 15 czerwca 1999 nakładem wytwórni muzycznej Magna Carta Records.
Fragment utworu "Acid Rain" został wykonany na koncertowym albumie grupy Dream Theater "Live Scenes from New York". Końcowy fragment na fortepian z utworu "When the Water Breaks" został dołączony do utworu "A Change of Seasons", wykonanego podczas koncertu w Nowym Jorku, wydanym później jako "Live Scenes from New York".
Nagrania zostały zarejestrowane w Millbrook Sound Studios w Millbrook w Nowym Jorku na przełomie października i listopada 1998 roku we współpracy z inżynierem Chrisem Cubetą. Miksowanie w nowojorskich Avatar Studios wykonał Kevin "Caveman" Shirley. Mastering wykonał Leon Zervos w Absolute Audio w Nowym Jorku.
Lista utworów.
Opracowano na podstawie materiału źródłowego.
Muzycy.
Opracowano na podstawie materiału źródłowego.

</doc>
<doc id="536152" url="https://pl.wikipedia.org/wiki?curid=536152" title="Prowincja Bolívar">
Prowincja Bolívar

Prowincja Bolívar – jedna z 24 prowincji w Ekwadorze. Bolívar położone jest w środkowej części państwa, graniczy od północy z prowincją Cotopaxi, od wschodu z prowincjami Tungurahua i Chimborazo, od południa z Cañar i Guayas, oraz od zachodu z prowincją Los Ríos.
Prowincja podzielona jest na 7 kantonów:

</doc>
<doc id="536153" url="https://pl.wikipedia.org/wiki?curid=536153" title="Liquid Tension Experiment (album)">
Liquid Tension Experiment (album)

Liquid Tension Experiment - pierwszy studyjny album supergrupy muzycznej Liquid Tension Experiment. Wydawnictwo ukazało się 10 marca 1998 roku nakładem wytwórni muzycznej Magna Carta Records.
Utwór "State of Grace" występuje również na albumie "An Evening with John Petrucci and Jordan Rudess (LP)". "Paradigm Shift" oraz "Universal Mind" zostały wykonane w "instrumedley" na koncertowym albumie Dream Theater "Live at Budokan". Fragment utworu "Universal Mind" pojawia się w klawiszowym solo Jordana Rudessa na koncertowym albumie Dream Theater "Live Scenes from New York".
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="536155" url="https://pl.wikipedia.org/wiki?curid=536155" title="Prowincja Cañar">
Prowincja Cañar

Prowincja Cañar – jedna z 24 prowincji w Ekwadorze. Cañar położone jest w środkowej części państwa, graniczy od północy z prowincją Chimborazo i Bolívar, od wschodu z prowincjami Morona-Santiago, od południa z prowincją Azuay oraz od zachodu z prowincją Guayas.
Prowincja podzielona jest na 7 kantonów:

</doc>
<doc id="536156" url="https://pl.wikipedia.org/wiki?curid=536156" title="Prowincja Carchi">
Prowincja Carchi

Prowincja Carchi – jedna z 24 prowincji w Ekwadorze. Carchi położone jest w północnej części państwa przy granicy z Kolumbią, graniczy od wschodu z prowincją Sucumbíos, od południa z prowincją Imbabura oraz od zachodu z prowincją Esmeraldas.
Prowincja podzielona jest na 6 kantonów:

</doc>
<doc id="536157" url="https://pl.wikipedia.org/wiki?curid=536157" title="Guess why">
Guess why



</doc>
<doc id="536160" url="https://pl.wikipedia.org/wiki?curid=536160" title="Prowincja Chimborazo">
Prowincja Chimborazo

Prowincja Chimborazo – jedna z 24 prowincji w Ekwadorze. Chimborazo położone jest w środkowej części państwa, graniczy od północy z prowincją Tungurahua, od wschodu z prowincją Morona-Santiago, od południa z prowincją Cañar oraz od zachodu z prowincją Guayas.
Prowincja podzielona jest na 10 kantonów:

</doc>
<doc id="536161" url="https://pl.wikipedia.org/wiki?curid=536161" title="Guy Pearce">
Guy Pearce

Guy Edward Pearce (ur. 5 października 1967 w Ely) – australijski aktor filmowy i telewizyjny oraz muzyk pochodzenia brytyjskiego.
Życiorys.
Wczesne lata.
Urodził się w Ely jako młodsze dziecko pochodzącej z Anglii, urodzonej w Durham nauczycielki Anne Cocking (z domu Pickering) i nowozelandzkiego pilota Stuarta Pearce'a (ur. 1937, zm. 6 sierpnia 1976), który zginął w katastrofie lotniczej, gdy Guy miał 9 lat, dorastał ze starszą siostrę Tracey (ur. 1965). W 1971 jego rodzina przeprowadziła się do Geelong w Australii. W 1983 jego matka ponownie wyszła za mąż za Lauriego Cockinga.
Kariera.
W wieku 11 lat występował w lokalnym teatrze w przedstawieniach amatorskich takich jak "Król i ja", "Alicja w Krainie Czarów", "Czarodziej z Krainy Oz", musicalu "Grease" (odbył roczne tournée) jako Danny Zuko, "Nienawidzę Hamleta" i "Sen nocy letniej" Szekspira. Od 16 do 22 roku życia trenował amatorsko kulturystykę, w 1984 zdobył m.in. tytuł Mr. Natural stanu Wiktorii. 
Po ukończeniu Geelong College w Geelong (1985), za radą swojego nauczyciela dramatu, rozpoczął karierę aktorską od udziału w dwóch popularnych australijskich operach mydlanych – "Sąsiedzi" ("Neighbours", 1986-90) w roli studenta pedagogiki i nurka i "Zatoka serc" ("Home and Away", 1994-1995). Potem wystąpił w reklamie "batoników Mars" i powrócił na mały ekran jako Rob McGregor w serialu "Klan McGregorów" ("Snowy River: The McGregor Saga", 1993-95).
Na dużym ekranie pojawił się po raz pierwszy w dwóch niezależnych filmach australijskich: thrillerze "Niebo dziś wieczorem" ("Heaven Tonight", 1990) jako muzyk rockowy i dramacie muzycznym "Piątek w mojej pamięci" ("Friday on My Mind", 1990). Zachwycił krytykę rolą najmłodszego z artystów drag queen przemierzających kontynent australijski w komedii muzycznej "Priscilla, królowa pustyni" ("The Adventures of Priscilla, Queen of the Desert", 1995).
Zagrał młodego legendarnego amerykańskiego aktora australijskiego pochodzenia Errola Flynna w biograficznym dramacie "Flynn" (1996). W komedii "Randka z wrogiem" ("Dating the Enemy", 1996) wystąpił jako czarujący i nieco egocentryczny prezenter własnego show, który funkcjonuje w ciele partnerki. W nawiązującym do poetyki kina noir thrillerze "Tajemnice Los Angeles" ("L.A. Confidential", 1997) zagrał syna jednego z większych szych w policji, bezkompromisowego oficera o twarzy prymusa, dbającego o własną karierę cynicznego formalisty, który naraża się kolegom rygorystycznym przestrzeganiem przepisów i złamaniem koleżeńskiej solidarności, został bardzo dobrze przyjęty zarówno przez krytykę, jak i widownię.
Został ciepło przyjęty i uhonorowany nagrodą krytyków w Las Vegas i San Diego za rolę detektywa ubezpieczeniowego z San Francisco, który w wyniku urazu traci tzw. pamięć krótkotrwałą, poszukuje przestępcy, który zgwałcił i zamordował jego żonę w thrillerze "Memento" (2000). Wystąpił na scenie w Melbourne w spektaklu "Face to Face" (2000) i australijskiej sztuce Tennessee Williamsa "Słodki ptak młodości" (2002) jako Chance Wayne.
Wystąpił w roli nieszczęśliwie zakochanego Fernanda Mondego hrabiego de Morcerfa w ekranizacji słynnej powieści Aleksandra Dumasa "Hrabia Monte Christo" ("The Count of Monte Cristo", 2002). Wziął udział w teledysku zespołu Silverchair do piosenki pt. "Across the night" (2003). Zagrał główną rolę w, cenionym przez krytykę, australijskim westernie "Propozycja" (2005). W dramacie biograficznym "Dziewczyna z fabryki" (2006) pojawił się jako artysta pop Andy Warhol. W filmie "Śmiertelne wyzwanie uczynków" ("Death Defying Acts" (2007) wcielił się w rolę słynnego magika iluzjonisty Harry’ego Houdiniego. W 2014 gościnnie wystąpił w sitcomie "Sean Saves the World" w roli Liama, homoseksualnego trenera szermierki.
Życie prywatne.
Jest zdeklarowanym ateistą i wegetarianinem. Wspiera prawa osób LGBT, prawa zwierząt, dobrostan zwierząt.
15 marca 1997 poślubił psycholog Kate Mestitz (ur. 1967), sympatię ze szkoły średniej. Zamieszkał w Geelong, w Australii. Po osiemnastu latach, w 2015 roku doszło do rozwodu.
W 2015 związał się z Carice van Houten, z którą ma syna Monte (ur. w sierpniu 2016).

</doc>
<doc id="536163" url="https://pl.wikipedia.org/wiki?curid=536163" title="Prowincja Cotopaxi">
Prowincja Cotopaxi

Prowincja Cotopaxi – jedna z 24 prowincji w Ekwadorze. Cotopaxi położone jest w środkowej części państwa, graniczy od północy z prowincją Pichincha, od wschodu z prowincjami Napo i Tungurahua, od południa z prowincją Bolívar oraz od zachodu z prowincją Los Ríos.
Prowincja podzielona jest na 7 kantonów:

</doc>
<doc id="536164" url="https://pl.wikipedia.org/wiki?curid=536164" title="Abobra">
Abobra



</doc>
<doc id="536165" url="https://pl.wikipedia.org/wiki?curid=536165" title="Kaloryzowanie">
Kaloryzowanie

Kaloryzowanie, naglinowywanie, aluminiowanie dyfuzyjne – rodzaj obróbki cieplnej polegającej na nasycaniu przypowierzchniowej warstwy przedmiotu glinem. Są trzy podstawowe sposoby kaloryzowania, które w zależności od ośrodka, w którym się je przeprowadza, można podzielić na:
Kaloryzowanie przeprowadza się głównie w celu zabezpieczenia przedmiotów (wykonanych głównie ze stali) przed korozją, gdyż glin w zetknięciu z powietrzem wytwarza szybko tlenki, które uniemożliwiają dalszy postęp korozji (tzw. pasywacja).

</doc>
<doc id="536166" url="https://pl.wikipedia.org/wiki?curid=536166" title="Cold Meat Industry">
Cold Meat Industry

Cold Meat Industry - szwedzka, niezależna wytwórnia płytowa założona przez Rogera Karmanika w 1987 r.
Od początku istnienia promuje projekty prezentujące awangardową muzykę z kręgu industrial, harsh, dark ambient, neofolk, noise czy też power electronics.

</doc>
<doc id="536167" url="https://pl.wikipedia.org/wiki?curid=536167" title="Prahistoria">
Prahistoria



</doc>
<doc id="536169" url="https://pl.wikipedia.org/wiki?curid=536169" title="Prowincja El Oro">
Prowincja El Oro

Prowincja El Oro (hiszp. "Provincia de El Oro") – jedna z 24 prowincji w Ekwadorze. El Oro położone jest w południowo-zachodniej części państwa, graniczy od południa na krótkim odcinku z państwem Peru, od północy graniczy z prowincją Guayas i Azuay a od wschodu i południa z prowincją Loja.
Prowincja podzielona jest na 14 kantonów:

</doc>
<doc id="536175" url="https://pl.wikipedia.org/wiki?curid=536175" title="Rzodkiew świrzepa">
Rzodkiew świrzepa

Rzodkiew świrzepa, łopucha ("Raphanus raphanistrum" L.) – gatunek rośliny z rodziny kapustowatych. 
Rozmieszczenie geograficzne.
Rodzimy obszar występowania to Afryka Północna, Madera, Wyspy Kanaryjskie, Azja Zachodnia i Kaukaz oraz obszar śródziemnomorski w Europie. Do Europy Środkowej zawleczony został jeszcze w okresie neolitu. Rozprzestrzenia się po świecie jako gatunek zawleczony i obecnie jest gatunkiem kosmopolitycznym. Poza Antarktydą występuje na wszystkich kontynentach i na wielu wyspach. Na północy sięga po Grenlandię i archipelag Svalbard. W Polsce jest archeofitem pospolitym na obszarze całego kraju. W górach sięga po granicę upraw.
Biologia i ekologia.
Według niektórych botaników od rzodkwi świrzepy pochodzi rzodkiew zwyczajna
Zastosowanie.
Z młodych liści, łodyg, kwiatostanów i niedojrzałych nasion można przyrządzić smaczną sałatkę. Dawniej jej nasiona stanowiły znaczną domieszkę w ziarnie zbóż. W dawnej Angllii odsiewano je od ziarna zbóż i sprzedawano jako "gorczycę z Durham". Mają smak zbliżony do gorczycy białej, z której wytwarza się musztardę.
Udział w kulturze.
Nazwa świerzop występująca w I księdze poematu Pan Tadeusz Adama Mickiewicza mogła oznaczać właśnie rzodkiew świrzepę (lub gorczycę polną).

</doc>
<doc id="536176" url="https://pl.wikipedia.org/wiki?curid=536176" title="Dicken">
Dicken

Dicken (od niem. "dick" - gruby), srebrna moneta emitowana od końca XV w. przez szwajcarskie kantony i w państwach południowoniemieckich, będąca naśladownictwem północnowłoskiego testona.
Wprowadzona w celu zaspokojenia dotkliwego dla wymiany handlowej braku grubszej monety srebrnej, w związku z wypadnięciem z tej roli grosza, który po II wiekach od zaistnienia był już monetą drobną, w wyniku spadku ceny srebra i zaniżania wagi przez emitentów. Wartość dickena ustaliła się początkowo na trzecią część złotego guldena, później (XVI w.), w związku ze spadkiem wartości srebra, na guldena potrzebne były cztery dickeny. 
Podobnie jak teston, moneta charakteryzowała się wysokim poziomem wykonania stempli, odzwerciedlającym postęp, który nastąpił w sztuce menniczej, szczególnie w początkach XVI w. Awers monety przedstawiał popiersie władcy, rewers herb. 
Dickena wybito po raz pierwszy w Bernie w 1492 r., następnie w ciągu kilku lat również w innych kantonach, a później w południowych Niemczech. Około połowy XVI w. zanikł w państwach niemieckich, wyparty całkowicie przez grubszego talara. W Szwajcarii utrzymał się, na dłużej wpisując się w system monetarny. W Zurychu był bity aż do 1753 r.
Zobacz też 

</doc>
<doc id="536177" url="https://pl.wikipedia.org/wiki?curid=536177" title="Lee Ho">
Lee Ho

Lee Ho (kor. 이호) (ur. 22 października 1984 w Seulu), piłkarz południowokoreański.
Obecnie jest graczem Seongnam Ilhwa Chunma, do którego przyszedł z Zenitu Petersburg w 2009 roku. Do Zenitu został sprowadzony z klubu Ulsan Hyundai Horang-i przez Dicka Advocaata, który był jego trenerem w reprezentacji Korei Południowej. Wraz z kadrą narodową Lee Ho wystąpił na Mistrzostwach Świata w Niemczech. W 2007 roku został z Zenitem mistrzem Rosji.

</doc>
<doc id="536178" url="https://pl.wikipedia.org/wiki?curid=536178" title="Prowincja Esmeraldas">
Prowincja Esmeraldas

Prowincja Esmeraldas (hiszp. " Provincia de Esmeraldas") – jedna z 24 prowincji w Ekwadorze. Esmeraldas położone jest w północno-zachodniej części państwa bezpośrednio nad Oceanem Spokojnym, graniczy od północy z państwem Kolumbia, od wschodu z prowincjami Carchi i Imbabura oraz od południa z prowincjami Pichincha i Manabí.
Prowincja podzielona jest na 7 kantonów:

</doc>
<doc id="536179" url="https://pl.wikipedia.org/wiki?curid=536179" title="Symbole chińskie">
Symbole chińskie

Symbole chińskie - charakterystyczny dla chińskiej kultury system symboli zbudowany w dużej mierze na zasadzie homofonii, która b. często występuje w języku chińskim ze względu na jego ubóstwo fonetyczne. Np. w mandaryńskim, oficjalnym języku Chin występuje zaledwie ok. 1,5 tys. sylab, siłą rzeczy wiele z nich ma zatem nawet po kilkadziesiąt znaczeń. Dwuznaczne bywają także słowa dwusylabowe. 
Drugim ważnym źródłem symboliki jest myślenie magiczne kultywowane m.in. przez taoizm religijny. To ono uczyniło symbol np. długowieczności z sosny, żurawia czy żeń-szenia. 
Symbole pojawią się m.in. w malarstwie, w powiedzeniach, symboliczną wymowę mogą mieć także prezenty. W ostatnich latach z symboli intensywnie korzysta branża reklamowa. 
Chińskie symbole zazwyczaj nie pokrywają się z europejskimi. Np. chryzantema, w Polsce uważana za dekoracyjny kwiat nagrobny, w Chinach jest symbolem młodości. Kolor biały symbolizujący w Europie czystość i niewinność, dla Chińczyków jest barwą żałoby. 
Pod wpływem okcydentalizacji, w ostatnich latach Chiny przyjmują zachodnią symbolikę, np. panny młode kupują sobie białe, zamiast czerwonych, suknie ślubne, co jeszcze kilka dekad temu byłoby kompletnie nie do pomyślenia.
System symboli jest jednak nadal używany w literaturze, filmie itd. Bez znajomości choćby jego podstaw odbiór chińskich dzieł sztuki czy popkultury jest spłycony, a czasami nieznajomość symboli prowadzi do nieporozumień, np. wszechobecność koloru czerwonego w Chinach jest przez laików traktowana jako wpływ komunizmu, podczas gdy jest to tradycyjnie kolor wesela. 
Zdaniem niektórych sinologów i antropologów wieloznaczność, będąca immanentą cechą języka sprawia, że typowe chińskie dzieło sztuki bywa przeciętnie bardziej nasycone znaczeniami, niż przeciętne dzieło zachodnie.

</doc>
<doc id="536181" url="https://pl.wikipedia.org/wiki?curid=536181" title="Datowanie termoluminescencyjne">
Datowanie termoluminescencyjne

Metoda termoluminescencyjna, metoda TL – metoda określania wieku używana w archeologii do datowania przede wszystkim ceramiki i cegieł w badaniach archeologicznych oraz do datowania osadów czwartorzędowych w geologii.
Metoda.
Wprowadzono ją w latach '50 XX wieku, lecz bardziej precyzyjne metody pojawiły się w latach 70. XX w. Metoda opiera się na zjawisku powszechnej wśród niektórych minerałów (głównie kwarcu i skaleni) chwilowej luminescencji po ogrzaniu. Natężenie stymulowanej termicznie luminescencji rośnie wraz z energią pochłoniętego promieniowania wzbudzającego. Energia wzbudzająca, której źródłem jest naturalne promieniowanie tła, jest akumulowana, jej ilość jest proporcjonalna do czasu jaki minął od ostatniego wyzerowania.
Czas ekscytacji oblicza dzieląc, uzyskaną na podstawie luminescencji próbki, dawkę promieniowania przez roczną dawkę promieniowania tła.
Najważniejszą cechą tej metody jest to, że nie datuje się osadu, a jedynie ostatni epizod ekspozycji na światło np. podczas tworzenia się osadu, albo ostatnie podgrzanie do temperatury co najmniej 300 °C.
Mechanizm metody termoluminescencyjnej.
W ceramice znajdują się drobne ziarna minerałów o własnościach termoluminescencyjnych. Minerały te są pobudzane promieniowaniem tła, a pobudzone po podgrzaniu świecą. Ilość wydzielonego światła jest proporcjonalna do pochłoniętego promieniowania jonizującego. Podgrzanie kasuje centra pobudzenia.
W geologii używana jest do datowania ostatniej ekspozycji osadu na światło słoneczne lub transportu powodującego tzw. wyzerowanie próbki. Datowanie wykonuje się dla ziarn kwarcu najczęściej z przedziału 63-45 µm w utworach eolicznych lessach i piaskach wydmowych rzadziej w osadach fluwialnych. Założeniem metody jest określenie dawki geologicznej promieniowania kosmicznego i pierwiastków promieniotwórczych tła, pochłoniętej przez osad od jego ostatniego kontaktu ze światłem słonecznym i/lub epizodu transportu. Metoda ta jest coraz rzadziej stosowana w badaniach osadów czwartorzędowych. Powodem tego jest znaczny błąd metody sięgający 15% i zawężenie zastosowania w zasadzie tylko do osadów wulkanicznych (spełniających kryterium termicznego wyzerowania). Niektóre niedoskonałości datowania metodą termoluminescencji (TL) udało się wyeliminować dzięki zastosowaniu nowocześniejszej metody optycznie stymulowanej luminescencji (OSL).
Datowanie murów w praktyce.
W laboratorium Uniwersytetu Mikołaja Kopernika w Toruniu w 2008 roku przeprowadzono badania TL polegające na próbie określenia daty wypalenia cegieł wykorzystanych do budowy zamku w Malborku, a w 2014 roku badania cegieł z których zbudowano kościół św. Jakuba w Toruniu.

</doc>
<doc id="536182" url="https://pl.wikipedia.org/wiki?curid=536182" title="Datowanie metodą termoluminescencyjną">
Datowanie metodą termoluminescencyjną



</doc>
<doc id="536183" url="https://pl.wikipedia.org/wiki?curid=536183" title="Prowincja Galápagos">
Prowincja Galápagos

Prowincja Galápagos – jedna z 24 prowincji w Ekwadorze. Obejmuje swoim obszarem archpelag wysp Galapagos, położony na Oceanie Spokojnym ok. 1000 km na zachód od części kontynentalnej państwa.
Prowincja podzielona jest na 3 kantony:

</doc>
<doc id="536184" url="https://pl.wikipedia.org/wiki?curid=536184" title="Prowincja Guayas">
Prowincja Guayas

Prowincja Guayas – jedna z 24 prowincji w Ekwadorze. Guayas położone jest w środkowo-zachodniej części państwa, bezpośrednio nad Oceanem Spokojnym, graniczy od północy z prowincją Manabí, od wschodu z prowincjami Los Ríos, Bolívar, Chimborazo, Cañar i Azuay, natomiast od południa z prowincją El Oro.
Prowincja Guayas jest najludniejszą prowincją w całym Ekwadorze i liczy ponad 3,3 mln mieszkańców. Stolica prowincji Guayaquil jest największym miastem w Ekwadorze.
Prowincja podzielona jest na 25 kantonów:

</doc>
<doc id="536185" url="https://pl.wikipedia.org/wiki?curid=536185" title="Prowincja Imbabura">
Prowincja Imbabura

Prowincja Imbabura – jedna z 24 prowincji w Ekwadorze. Imbabura położona jest w północnej części państwa, graniczy od północy z prowincją Carchi, od wschodu z prowincją Sucumbíos, od południa z prowincją Pichincha oraz od zachodu z prowincją Esmeraldas.
Prowincja podzielona jest na 6 kantonów:

</doc>
<doc id="536187" url="https://pl.wikipedia.org/wiki?curid=536187" title="Prowincja Loja">
Prowincja Loja

Prowincja Loja – jedna z 24 prowincji w Ekwadorze. Loja położone jest w południowej części państwa granicząc od południa bezpośrednio z państwem Peru, od północy graniczy z prowincją Azuay, od wschodu z prowincją Zamora-Chinchipe oraz od zachodu z prowincją El Oro.
Prowincja podzielona jest na 16 kantonów:

</doc>
<doc id="536188" url="https://pl.wikipedia.org/wiki?curid=536188" title="Prowincja Los Ríos">
Prowincja Los Ríos

Prowincja Los Ríos – jedna z 24 prowincji Ekwadorze. Los Ríos położone jest w środkowo-zachodniej części państwa, graniczy od północy z prowincją Pichincha, od wschodu z prowincjami Cotopaxi i Bolívar, od południowego wschodu z prowincją Guayas oraz od północnego zachodu z prowincją Manabí.
Prowincja podzielona jest na 13 kantonów:

</doc>
<doc id="536189" url="https://pl.wikipedia.org/wiki?curid=536189" title="Prowincja Manabí">
Prowincja Manabí

Prowincja Manabí – jedna z 24 prowincji w Ekwadorze. Manabí położona jest w zachodniej części państwa, bezpośrednio nad Oceanem Spokojnym, graniczy od północy z prowincją Esmeraldas, od wschodu z prowincjami Pichincha i Los Ríos oraz od południa z prowincją Guayas.
16 kwietnia 2016 na terenie prowincji wystąpiło silne trzęsienie ziemi.
Podział administracyjny.
Prowincja podzielona jest na 22 kantony:
Demografia.
Grupy etniczne zamieszkujące prowincję Manabí w 2010 roku:

</doc>
<doc id="536191" url="https://pl.wikipedia.org/wiki?curid=536191" title="Prowincja Morona-Santiago">
Prowincja Morona-Santiago

Prowincja Morona-Santiago – jedna z 24 prowincji w Ekwadorze. Morona-Santiago położone jest w środkowo-wschodniej części państwa, graniczy od wschodu bezpośrednio z Peru, natomiast od północy z prowincjami Pastaza i Tungurahua, od południa z prowincją Zamora-Chinchipe, oraz od zachodu z prowincjami Azuay, Cañar i Chimborazo.
Prowincja podzielona jest na 12 kantonów:

</doc>
<doc id="536192" url="https://pl.wikipedia.org/wiki?curid=536192" title="Prowincja Napo">
Prowincja Napo

Prowincja Napo – jedna z 24 prowincji w Ekwadorze. Napo położone jest w północnej części państwa, od północy graniczy z prowincją Sucumbíos, od wschodu z prowincją Orellana, od południa z prowincją Morona-Santiago, oraz od zachodu z prowincjami Tungurahua, Cotopaxi i Pichincha.
Prowincja podzielona jest na 5 kantonów:

</doc>
<doc id="536193" url="https://pl.wikipedia.org/wiki?curid=536193" title="Prowincja Orellana">
Prowincja Orellana

Prowincja Orellana – jedna z 24 prowincji w Ekwadorze. Orellana położona jest w północno-wschodniej części państwa, graniczy od północy z prowincją Sucumbíos, od wschodu z państwem Peru, od południa z prowincją Pastaza oraz od zachodu z prowincją Napo.
Prowincja podzielona jest na 4 kantony:

</doc>
<doc id="536194" url="https://pl.wikipedia.org/wiki?curid=536194" title="Prowincja Pastaza">
Prowincja Pastaza

Prowincja Pastaza – jedna z 24 prowincji w Ekwadorze. Pastaza położona jest we wschodniej części państwa, graniczy od północy z prowincjami Napo i Orellana, od wschodu z państwem Peru, od południa z prowincją Morona-Santiago oraz od zachodu z prowincją Tungurahua. 
Pastaza jest największą prowincją Ekwadoru.
Prowincja podzielona jest na 4 kantony:

</doc>
<doc id="536195" url="https://pl.wikipedia.org/wiki?curid=536195" title="Pismo alfabetyczno-sylabiczne">
Pismo alfabetyczno-sylabiczne

Alfabet sylabiczny, abugida – rodzaj alfabetu, w którym jedna litera reprezentuje zasadniczo całą sylabę wraz z „domyślną” samogłoską. Samogłoska domyślna najczęściej jest dość neutralna, typu szwa, jednak w zależności od języka może mieć różne zabarwienie np. [] w hindi, [] w języku bengalskim lub [] w języku tybetańskim. Podstawą litery jest najczęściej spółgłoska, a występujące w sylabie samogłoski inne niż domyślna zapisuje się za pomocą dodania różnorodnych znaków diakrytycznych, choć istnieją również odrębne znaki do zapisu samogłosek. Sama nazwa „abugida” używana przez językoznawców została przejęta przez P. T. Danielsa z etiopskiego określenia alfabetu ge'ez od pierwszych czterech liter w tym alfabecie: "aləf, bet, gäməl, dənt" (analogia do słów „alfabet” czy „abecadło”).
Alfabet sylabiczny należy odróżnić od sylabariusza (klasyczny przykład sylabariusza to japońska hiragana i katakana, w którym pojedyncza litera zawsze oznacza konkretną sylabę, np. か ka, き ki, く ku, け ke, こ ko). Litery te nie wykazują żadnego podobieństwa, mimo że wszystkie te sylaby zawierają spółgłoskę „k”.
Alfabet sylabiczny należy także odróżnić od abdżadu (np. pismo arabskie lub hebrajskie), w którym często nie zapisuje się samogłosek, tak że w niektórych słowach występują w piśmie same spółgłoski. Np. arabskie słowo "muhandis" (inżynier) zapisuje się za pomocą ciągu liter m-h-n-d-s. W przypadku abugidy zapis samogłosek jest obowiązkowy, zaś sylaba stanowi główny punkt odniesienia przy zapisie.
Ojczyzną większości alfabetów sylabicznych są Indie, gdzie używa się obecnie kilkudziesięciu odmian tego rodzaju pisma dla różnych języków. Wywodzą się one wszystkie od starożytnego pisma brahmi, zaś odmianą najbardziej rozpowszechnioną jest pismo dewanagari, używane do zapisu m.in. sanskrytu i hindi. Dzięki indyjskiej emigracji i wpływom kulturowym Indii, alfabety sylabiczne trafiły także do Azji Południowo-Wschodniej i Tybetu. Obecnie około połowa systemów pisma używana na świecie to abugidy.
Podział abugid.
Można wyróżnić trzy główne rodziny alfabetów sylabicznych, pomiędzy którymi występują pewne różnice:
Abugidy indyjskie.
Największa i najstarsza z tych rodzin obejmuje systemy pisma wywodzące się z indyjskiego brahmi, obecnie używane w całych Indiach. Dzielona jest na gałąź północną (np. pismo bengalskie, pismo gudżarati, pismo tybetańskie itd.) i południową (pismo malajalam, pismo tamilskie, pismo telugu). Do gałęzi południowej zalicza się również m.in. pismo tajskie czy syngaleskie. W tej rodzinie alfabetów różne samogłoski zaznacza się znakami diakrytycznymi, które mogą występować nad, pod, przed, po i wokół spółgłosek. W przypadku, gdy spółgłoska występuje na końcu wyrazu, domyślna samogłoska zostaje skasowana za pomocą specjalnego znaku diakrytycznego umieszczonego pod spółgłoską zwanego "virama", np. क् dla dźwięku "k" lub ल् dla dźwięku "l". W języku hindi i innych nowożytnych językach indyjskich z "viramy" korzysta się bardzo rzadko.
Abugidy etiopskie.
W rodzinie etiopskiej (pismo ge'ez) samogłoski (oraz brak samogłoski w przypadku spółgłosek w wygłosie) są zaznaczane poprzez modyfikację kształtu spółgłosek.
Abugidy kanadyjskie.
W rodzinie kanadyjskiej pism alfabetyczno-sylabicznych (pismo cree i pismo eskimoskie) opracowanych przez misjonarzy, samogłoski są zaznaczane przez obrót spółgłosek, zaś spółgłoski końcowe za pomocą specjalnych znaków diakrytycznych lub nadpisanie spółgłoski początkowej.

</doc>
<doc id="536196" url="https://pl.wikipedia.org/wiki?curid=536196" title="Sylabariusz">
Sylabariusz

Sylabariusz – system pisma, w którym pojedyncze znaki reprezentują całe sylaby, a nie pojedyncze głoski. Sylabariusz należy odróżnić od alfabetu sylabicznego (abugidy).
Podobnie jak alfabety, sylabariusze są na ogół systemami zamkniętymi. Wyjątkowym przykładem otwartego sylabariusza jest chińskie pismo kobiet, nüshu.

</doc>
<doc id="536197" url="https://pl.wikipedia.org/wiki?curid=536197" title="Pismo złożone">
Pismo złożone

Pismo złożone – rodzaj pisma, w którym w różnych proporacjach i na różne sposoby mieszają się elementy fonetyczne i semantyczne (logograficzne), np. pismo chińskie, pismo japońskie. Wyróżnić można kilka podtypów pisma złożonego, które rzadko występują w idealnie czystej postaci:
Linki zewnętrzne.
Pismo złożone na portalu Omniglot

</doc>
<doc id="536199" url="https://pl.wikipedia.org/wiki?curid=536199" title="Besatt">
Besatt

Besatt – polska black metalowa grupa muzyczna, założona przez basistę Beldaroha, perkusistę Dertalisa oraz gitarzystę Weronisa w 1991 roku w Bytomiu.
Dyskografia.
Albumy studyjne
Splity i kompilacje
Dema

</doc>
<doc id="536201" url="https://pl.wikipedia.org/wiki?curid=536201" title="Przewalutowanie">
Przewalutowanie

Przewalutowanie – zamiana zobowiązania (należności), którego wartość wyrażona jest w jednej walucie na zobowiązanie (należność) nominowane w innej walucie, według określonego kursu walutowego. Przewalutowania nie należy utożsamiać z wymianą walut. Ta ostatnia ma charakter kasowy i skutkuje przepływami finansowymi w obu walutach. Przewalutowanie może mieć natomiast charakter czysto księgowy.
Usługi bankowe.
Umowa kredytu.
Przewalutowanie może zostać zastosowane np. w przypadku kredytu udzielonego w walucie obcej. Zmiana waluty, w której wyrażona jest kwota kredytu może spowodować konieczność renegocjacji innych warunków umowy kredytowej (np. oprocentowania, marży, ubezpieczenia itp.).
Karta płatnicza.
Przewalutowanie jest operacją spotykaną także w operacjach kartami płatniczymi za granicą. W tej sytuacji bank wystawiający kartę rozlicza się z operatorem (Visa, MasterCard) w walucie obsługi karty, aby następnie dokonać wewnętrznej zmiany waluty.

</doc>
<doc id="536202" url="https://pl.wikipedia.org/wiki?curid=536202" title="Ohtar (zespół muzyczny)">
Ohtar (zespół muzyczny)

Ohtar – narodowosocjalistyczna blackmetalowa grupa muzyczna ze Świdnicy, założona w 1996 roku. Nazwa zespołu nawiązuje do fikcyjnej postaci Ohtara stworzonej przez J.R.R. Tolkiena w mitologii Śródziemia. Ohtar znajduje się na liście Anti-Defamation League wymieniającej zespoły wykonujące „muzykę nienawiści”.

</doc>
<doc id="536205" url="https://pl.wikipedia.org/wiki?curid=536205" title="Prowincja Pichincha">
Prowincja Pichincha

Prowincja Pichincha – jedna z 24 prowincji w Ekwadorze. Pichincha położona jest w północno-zachodniej części państwa, graniczy od północy z prowincjami Esmeraldas i Imbabura, od wschodu z prowincją Napo, od południa z prowincjami Cotopaxi i Los Ríos oraz od zachodu z prowincją Manabí.
Prowincja podzielona jest na 8 kantonów:

</doc>
<doc id="536206" url="https://pl.wikipedia.org/wiki?curid=536206" title="Francuski">
Francuski



</doc>
<doc id="536207" url="https://pl.wikipedia.org/wiki?curid=536207" title="Mrówka faraona">
Mrówka faraona

Mrówka faraona (faraonka) ("Monomorium pharaonis") – gatunek mrówek z podrodziny Myrmicinae. Gatunek kosmopolityczny, synantropijny, pochodzący prawdopodobnie z Afryki Zachodniej lub Indonezji. Mrówka faraona mylona jest niekiedy z mrówką złodziejką ("Solenopsis fugax"). Widoczną różnicą jest budowa ich czułków – czułki mrówki złodziejki mają 10 segmentów.
Biologia.
Rozwój robotnicy od jaja do dorosłej mrówki trwa około 38 dni. Samiec i samica rozwijają się w około 42 dni. Tworzy kolonie wysoce poligyniczne (do 2000 królowych), często kolonie te są wielogniazdowe (polikalia). Kolonie mogą liczyć do kilku milionów osobników.
Morfologia.
Królowa do 4 mm długości, zabarwiona jest nieznacznie ciemniej od robotnic. Samce mają do 2 mm długości, są czarne, z żółtawymi czułkami i odnóżami. Robotnice 1,9–2,5 mm długości, koloru od jasnożółtego do brązowoczerwonego. Oczy względnie małe, mają sześć lub osiem przyoczek. Stylik dwuczłonowy. Czułki 12-segmentowe, trzy ostatnie są zgrubione i tworzą tak zwaną buławkę. Posiada żądło.
Rójka odbywa się w gnieździe, formy seksualne pojawiają się we wrześniu i październiku.
Występowanie.
Zamieszkuje ludzkie siedziby. Najczęstszymi miejscami występowania są zamknięte przestrzenie o wilgotności około 80% i temperaturze 25-30 °C blisko miejsc stanowiących źródło wilgoci takie jak kuchnie, łazienki (np.: szczeliny w ścianach, wolne przestrzenie pod kafelkami). Na gniazda zaadaptowane mogą być też mniej typowe miejsca jak niedomknięte pudełka czy kasety video.

</doc>
<doc id="536212" url="https://pl.wikipedia.org/wiki?curid=536212" title="Parafia św. Jerzego w Rydułtowach">
Parafia św. Jerzego w Rydułtowach

Parafia św. Jerzego – rzymskokatolicka parafia znajdująca się w Rydułtowach. Parafia należy do archidiecezji katowickiej i dekanatu Pszów.
Parafia istnieje od co najmniej 1501 roku.
Kościół.
Klasztor rudzki, którego opatem był Jan z Hebronu, 13 lipca 1501 roku kupił od księcia Jana za 230 guldenów węgierskich sołectwo szywałdzkie. Świadkiem zakupu był Zachariasz Cebulka. Uważa się, że inicjatorem budowy kościoła w Rydułtowach był właśnie ów Zachariasz Cebulka. Od XVI wieku parafia należała do dekanatu wodzisławskiego. W 1628 roku wybudowano w Rydułtowach nowy, mały kościółek. Za przyjęciem tej daty przemawia znajdujący się przy kościele krzyż z inskrypcją dotyczącą prawdopodobnie konsekracji kościoła i datą 1628 oraz namalowany na płótnie obraz z wizerunkiem św. Jerzego, który na ramie posiada wyrytą datę – 1628. Ten jak i poprzedni kościół zostały prawdopodobnie rozebrane. Trzeci kościół pod wezwaniem św. Jerzego powstał w 1703 roku, poświęcony 29 września 1703 roku. Koszt budowy został pokryty z funduszu kościelnego oraz przez fundatora – ówczesnego właściciela folwarku w Rydułtowach – Ferdynanda de Niewiadomskiego. Ten drewniany, zbudowany z modrzewia, kościół istniał i służył mieszkańcom Rydułtów do 1897 roku.
Katolicy z Rydułtów w latach 1778–1886 należeli do parafii pszowskiej. W 1873 roku zaczęto zbierać fundusze na nowy kościół. W 1895 roku, za czasów ks. proboszcza Pawła Bernerta, rozpoczęto budowę czwartego kościoła wraz z probostwem i budynkami gospodarczymi. Ta, jedna z największych na tamte czasy budowla, służy mieszkańcom Rydułtów do dziś. Nowy kościół został poświęcony 8 grudnia 1896 roku. W 1924 r. po kilku wiekach przynależności do dekanalnego Wodzisławia parafia wyłączona została z dekanatu wodzisławskiego i włączona do nowo powstałego dekanatu pszowskiego.
W latach 1953-1954 wikarym w parafii był ks. Franciszek Blachnicki, który zainicjował Ruch Światło-Życie.
Wystrój kościoła.
Na szczególną uwagę zasługuje znajdujący się na placu kościelnym krzyż kamienny o podwójnych ramionach z inskrypcją i datą 1628. Forma taka bywa określona jako krzyż bożogrobców (miechowitów) lub litewski (jagielloński), dwa ramiona mają także krzyże morowe czyli tzw. karawaki. Wykonany jest z piaskowca o wymiarach: 157 × 70 x 30 cm. W miejscu przecięcia się ramion znajdują się dwie płaskorzeźby małych krzyży łacińskich. Na krzyżu znajduje się wykuta inskrypcja A N.D.I.678 CEESI.M.6SC., która została odczytana przez dziewiętnastowiecznego proboszcza 
rydułtowskiego jako inskrypcja dotycząca konsekracji kościoła w 1628 r. Możliwe, że krzyż jest starszy, a w 1628 roku został wtórnie użyty jako kamień węgielny pod budowę drugiego kościoła parafialnego. Jeżeli tak jest, to nie jest znany wiek ani przyczyna fundacji tego krzyża. Przypuszczenie, że jest to tzw. krzyż pokutny nie ma podstaw w żadnych dowodach ani badaniach, a jest oparte jedynie na nieuprawnionym założeniu, że wszystkie stare kamienne krzyże monolitowe, o których nic nie wiadomo, są krzyżami pokutnymi, chociaż w rzeczywistości powód fundacji takiego krzyża może być różnoraki, tak jak każdego innego krzyża. Niestety hipoteza ta stała się na tyle popularna, że zaczęła być odbierana jako fakt i pojawiać się w lokalnych opracowaniach, informatorach czy przewodnikach jako faktyczna informacja, bez uprzedzenia, że jest to co najwyżej luźny domysł bez żadnych bezpośrednich dowodów.
Klasztor sióstr służebniczek.
W 1910 roku proboszcz Bernet zbudował Zakład św. Antoniego. Do dnia dzisiejszego przebywają w nim siostry ze zgromadzenia Sióstr Służebniczek NMP. Działalność sióstr do 1990 roku obejmowała posługę w szpitalu. Dziś siostry prowadzą przedszkole, katechizują dzieci, pracują w zakrystii i kancelarii parafialnej.

</doc>
<doc id="536214" url="https://pl.wikipedia.org/wiki?curid=536214" title="Bit znaku">
Bit znaku

Bit znaku – bit występujący w dwójkowym zapisie liczb, świadczący o jej znaku. Zwykle wartość 1 oznacza liczbę ujemną lub niedodatnią, a 0 – nieujemną. Występuje w większości powszechnie stosowanych sposobów zapisu liczb na bitach, dopuszczających zarówno liczby dodatnie jak i ujemne. Najczęściej występuje na najbardziej znaczącej pozycji.

</doc>
<doc id="536216" url="https://pl.wikipedia.org/wiki?curid=536216" title="Platforma cyfrowa">
Platforma cyfrowa

Platforma cyfrowa – potoczne określenie zestawu satelitarnych programów cyfrowych.
Z technicznego punktu widzenia nie ma spójnej definicji, która odróżniałaby "platformy cyfrowe" od innych elektronicznych projektów, nieokreślanych tym mianem.
Nadawcy telewizyjni określają w ten sposób pakiet programów radiowych i telewizyjnych oferowanych za pomocą satelity.
Polskie platformy cyfrowe.
Telewizja.
Prezentowane powyżej dane określają liczbę abonentów za II kwartał 2016 roku.

</doc>
<doc id="536217" url="https://pl.wikipedia.org/wiki?curid=536217" title="Miguel Olvera">
Miguel Olvera

Miguel Olvera (ur. 14 listopada 1939 w Salitre) – ekwadorski tenisista, reprezentant w Pucharze Davisa.
W 1960 jako pierwszy nierozstawiony zawodnik wygrał turniej w Cincinnati. Największą sławę przyniósł mu finał strefy amerykańskiej Pucharu Davisa w 1967, w którym Ekwador pokonał Stany Zjednoczone. W pierwszym pojedynku tego spotkania Cliff Richey pokonał reprezentacyjnego partnera Olvery Pancho Guzmana. Olvera wyrównał stan finału pokonując w czterech setach Arthura Ashe, dla którego była to pierwsza porażka w historii występów daviscupowych. Kapitan ekwadorskiej ekipy Danny Carrera podczas celebrowania radości po sukcesie podopiecznego złamał nogę, kiedy przewrócił się próbując przeskoczyć siatkę.
Olvera nie poprzestał na sukcesie singlowym w tym meczu – w parze z Guzmanem pokonał także debel amerykański Clark Graebner i Marty Riessen, chociaż rywale prowadzili już 6:0, 5:2. O zwycięstwie Ekwadoru przesądził ostatniego dnia Guzman, pokonując w pięciu setach Ashe'a (mimo przegrania dwóch setów do zera). W piątym meczu, już bez znaczenia dla końcowego wyniku, Olvera uległ Richeyowi.
W półfinale międzystrefowym Pucharu Davisa 1967 Ekwadorczycy nie sprostali Hiszpanom, a Olvera został pokonany przez Juana Gisberta i Manuela Santanę. Rok później w kolejnym finale strefy amerykańskiej reprezentacja USA wyeliminowała Ekwador. Olvera debiutował w reprezentacji narodowej Ekwadoru w 1961, następnie występował regularnie w latach 1967–1977. Łącznie wygrał – w deblu i singlu – 21 meczów, przegrał 29. Do innych wartościowych zwycięstw w ramach tych rozgrywek można zaliczyć pokonanie Kolumbijczyka Ivána Moliny i Chilijczyka Patricio Cornejo.
Po zakończeniu kariery zawodniczej został trenerem tenisa.

</doc>
<doc id="536219" url="https://pl.wikipedia.org/wiki?curid=536219" title="Emmanuel Pappoe">
Emmanuel Pappoe

Emmanuel Addoquaye Pappoe (ur. 3 marca 1981 w Akrze) – ghański piłkarz występujący na pozycji skrajnego obrońcy, reprezentant Ghany.
Kariera klubowa.
Pappoe rozpoczynał swoją karierę piłkarską w ojczyźnie w zespole Liberty Professionals. W 2003 wyjechał do ligi izraelskiej, gdzie występował w klubach, takich jak FC Aszdod i od 2005 Hapoel Kefar Sawa. W 2006 zajął z drużyną z Kfar Saby 10. miejsce w lidze (na 12 zespołów). Grał też w AEK Larnaka i Hapoelu Hajfa.
Kariera reprezentacyjna.
Emmanuel Pappoe rozpoczynał występy z reprezentacją Ghany od drużyn juniorskich. W 2001 zdobył srebrny medal na Mistrzostwach Świata U-20. 19 października 2002 zadebiutował w meczu pierwszej drużyny seniorów w meczu przeciwko Sierra Leone. W 2004 był członkiem ekipy, która grała na turnieju Olimpiady w Atenach. Później pomógł swojej reprezentacji w awansie do Mistrzostw Świata 2006, zostawiając w eliminacjach w pokonanym polu drużynę Republiki Południowej Afryki. Pappoe występował również na nieudanym dla Ghany, turnieju o Puchar Narodów Afryki 2006 w Egipcie. W czerwcu 2006 zadebiutował na Mistrzostwach Świata w meczu przeciwko Włochom (0:2).
W latach 2002–2006 w reprezentacji Ghany rozegrał 29 meczów.

</doc>
<doc id="536221" url="https://pl.wikipedia.org/wiki?curid=536221" title="Ewangelia Q">
Ewangelia Q



</doc>
<doc id="536223" url="https://pl.wikipedia.org/wiki?curid=536223" title="Lodowiec Folgefonna">
Lodowiec Folgefonna

Lodowiec Folgefonna – lodowiec znajdujący się na terenie Hordaland w Norwegii. Jego powierzchnia wynosi 214 km², co daje mu trzecie miejsce pod względem wielkości (zaraz po Jostedalsbreen i Vestre Svartisen). Lodowiec dzieli się na następujące części: północna Folgefonna 25  km², środkowa Folgefonna 9  km² i południowa Folgefonna 180 km².
Położenie.
Lodowiec jest położony górskim rejonie na Półwyspie Folgefonna pomiędzy Sørfjord na wschodzie, Åkrafjord na południu i Hardangerfjord na zachodzie. Lodowiec leży na terenie gmin Jondal, Ullensvang, Odda, Etne i Kvinnherad, które należą do Hordaland Fylke.
Najwyższy punkt lodowca jest położony na wysokości 1662 m n.p.m., a najniższy 400 m n.p.m. Folgefonna ma wiele języków, m.in. Bondhusbreen, Blomsterskardsbreen i Buerbreen.
Park Narodowy Folgefonna.
Od 29 kwietnia 2005 Folgefonna jest 25. parkiem narodowym w Norwegii. Park obejmuje swoim obszarem cały lodowiec wraz z otaczającymi go krainami, co daje mu powierzchnię 545,2  km².
Pochodzenie.
Lodowiec Folgefonna nie jest pozostałością żadnego ze zlodowaceń. Po zakończeniu ostatniego zlodowacenia lód szybko się wycofał i cały się stopił. Dopiero 5000 lat temu, podczas okresu niskich temperatur i wysokich opadów utworzyła się północna część lodowca ("Nordre Folgefonna"). Pozostałe części lodowca pochodzą z tego samego okresu i powstały w podobny sposób.
Tunel Folgefonna (Folgefonntunellen).
W górach, pod lodowcem wybudowano tunel, długości 11,13km (bezpłatny), który został otwarty w 2001 roku. Tunel łączy gminy Kvinnherad i Odda.

</doc>
<doc id="536224" url="https://pl.wikipedia.org/wiki?curid=536224" title="Rak amerykański">
Rak amerykański



</doc>
<doc id="536225" url="https://pl.wikipedia.org/wiki?curid=536225" title="Rak pręgowany">
Rak pręgowany



</doc>
<doc id="536228" url="https://pl.wikipedia.org/wiki?curid=536228" title="Synagoga w Wielowsi">
Synagoga w Wielowsi

Synagoga w Wielowsi – synagoga z 1771 roku w Wielowsi przy ulicy Gminnej w powiecie gliwickim, wpisana do rejestru zabytków nieruchomych województwa śląskiego
Jest najstarszym zachowanym żydowskim domem modlitwy na Górnym Śląsku. Dawniej uważana była za najokazalszą synagogę we wschodnich Niemczech.
Historia.
Synagoga została zbudowana w latach 1763-1771 ze składek wielowiejskich Żydów, którzy wyemigrowali za granicę. Pierwszy zapis na jej temat pochodzi z 1763 roku, kiedy to Salomon Bloch z Londynu przysłał list do Hirscha Blocha z Wielowsi, w którym pisał o planowanej budowie owej synagogi w tym samym roku. Stanęła na miejscu starszej, drewnianej synagogi. Podczas nocy kryształowej z 9 na 10 listopada 1938 roku, bojówki hitlerowskie zdemolowały i następnie podpaliły budynek synagogi. Częściowemu zniszczeniu uległo wnętrze oraz dach.
Synagoga jednakże została wcześniej zakupiona przez chrześcijańskiego mieszkańca Wielowsi, Franza Bialka. Zagroził on stacjonującym esesmanom, że jeśli nie ugaszą pożaru to poda ich do sądu o zniszczenie mienia prywatnego. Pożar został wkrótce ugaszony, ale synagoga nie została już otwarta dla wiernych, mimo iż większość sprzętu wewnątrz ocalała. Na polecenie władz z budynku usunięto wszelkie symbole judaistyczne oraz wyburzono wieżę nakrytą kopułą. Do Berlina wysłano meldunek, że synagoga została zniszczona.
Po zakończeniu II wojny światowej synagoga została gruntownie przebudowana na magazyn zboża Gminnej Spółdzielni i taką funkcję pełni do dnia dzisiejszego.
Architektura.
Murowany budynek synagogi wzniesiono na planie prostokąta. W zachodniej części znajduje się przedsionek, z babińcem u góry. We wschodniej części znajduje się główna sala modlitewna. Po powojennych przebudowach znacznie zniekształcono zewnętrzny wystrój budynku. Można dostrzec zarysy zamurowanych, półokrągle zakończonych okien.
Zachował się zabytkowy parochet z 1783 roku. Po zakończeniu II wojny światowej znajdował się w rękach prywatnych. Od 1977 roku znajduje się w zbiorach Muzeum Żydowskiego Instytutu Historycznego.

</doc>
<doc id="536229" url="https://pl.wikipedia.org/wiki?curid=536229" title="Historia Krakowa">
Historia Krakowa

Kraków posiada wielowiekową historię. Z jego początkami wiążą się legendy, później było to miasto książęce, królewskie, któremu dobrobyt zapewniły rzesze kupców i rzemieślników, a artyści i naukowcy przyczynili się do rozwoju kultury i nauki.
Prehistoria.
Człowiek pojawił się na terenie dzisiejszego Krakowa przed ok. 200 tys. lat temu. Ludzie znaleźli dogodne warunki dzięki dobremu dostępowi do pożywienia (bliskość rzeki, wiele lasów), dużej liczbie jaskiń, które były schronieniem, oraz dzięki surowcom naturalnym i (znacznie później) bliskości dużych szlaków komunikacyjnych. Spowodowało to osiedlanie się coraz większej liczby ludności i utworzenie prazalążka dzisiejszego miasta.
Pozostałością po dawnych mieszkańcach terenu Krakowa są dwa kopce, które być może były miejscami kultu religijnego, choć ich przeznaczenie nie jest do końca znane. Są to: kopiec Krakusa – który według legendy, był założycielem Krakowa i to od jego imienia miała powstać nazwa miasta, oraz kopiec Wandy – jak chce inna legenda, rzuciła się do Wisły, aby uniknąć poślubienia niemieckiego rycerza Rytygiera.
Pierwotnie kopców było więcej, np. mapa okolic Krakowa wykonana przez kartografów szwedzkich w czasie potopu szwedzkiego ujawnia wiele mniejszych kurhanów w sąsiedztwie kopca Kraka.
Wczesne średniowiecze.
Badania archeologiczne pokazują, iż Kraków od najdawniejszych czasów pełnił rolę znacznego ośrodka państwa Wiślan, niewątpliwie dzięki ważnej strategicznie roli wzgórza wawelskiego. Istotny był też pierwotny bardzo bogaty stan hydrograficzny terasy Wisły. Rzeka w okolicach Wawelu rozgałęziała się na kilka odnóg, co czyniło ją łatwiejszą do przekroczenia. Fakt położenia Krakowa na styku Wyżyny Krakowsko-Częstochowskiej, Pogórza Karpackiego oraz Kotliny Sandomierskiej nadał osadzie charakter węzła transportowego. Poza tym, rozlewiska i mokradła otaczające Wawel (przez pewien czas znajdujący się na wyspie) czyniły go miejscem łatwym do obrony.
Historycy dyskutują nad interpretacją wzmianki w "Żywocie Świętego Metodego" o „pogańskim księciu siedzącym na Wiśle”. Ową „Wisłę” interpretuje się jako naczelny gród państwa Wiślan, umiejscawiając go, albo w Wiślicy, albo w Krakowie. Wykopaliska archeologiczne przemawiają jednak raczej za tym drugim.
Przypuszczalnie organizm państwowy stworzony przez Wiślan upadł pod naporem Państwa Wielkomorawskiego, a ziemie Wiślan dostały się w orbitę jego wpływów. Nie da się potwierdzić dalej idących hipotez, gdyż brak wiarygodnych informacji na temat Krakowa przez okres od 2 połowy IX wieku do połowy X w. Kraków musiał się jednak znaleźć w strefie wpływów czeskich. Na czasy panowania czeskiego przypada rozkwit Krakowa. Okres ten da się już uchwycić w źródłach pisanych. Po raz pierwszy dwukrotnie wspomina o Krakowie w swojej "Relacji" z około 966 roku Ibrahim ibn Jakub – żydowski kupiec z (arabskiej wówczas) Tortosy, który opisał Kraków jako ważny ośrodek handlowy i bogaty gród:
Kolejnym ważnym źródłem jest zapis pod rokiem 999 w "Kronice Czechów" Kosmasa z Pragi. Zdaje się on potwierdzać okupacyjny charakter władzy czeskiej na tym terenie z garnizonem wojskowym w mieście:
Zapis ten budzi wątpliwości wśród historyków, jako że w 999 roku Mieszko nie żył już od 7 lat. Przyjmuje się zatem, że chodzi o Bolesława Chrobrego, lub też że jest to jeden z błędów Kosmasa w chronologii tego okresu. Jakkolwiek było, po tym zdarzeniu nastąpiła stabilizacja władzy politycznej w Krakowie, który przeszedł na długie lata pod panowanie polskie. Za czasów panowania Bolesława Chrobrego powstało biskupstwo oraz rozpoczęła się budowa katedry wawelskiej.
XI – XV wiek.
Gdy po śmierci Mieszka II doszło do tzw. reakcji pogańskiej i najazdu Czechów, następca tronu Kazimierz został wygnany. Kraków miał już wtedy takie znaczenie, że po powrocie (1039 lub 1040) książę obrał właśnie to miasto na swój główny ośrodek administracyjny. Przypuszczalnie niebagatelną rolę odegrał w tym fakt, że Kraków, w przeciwieństwie do miast Wielkopolski, nie został dotknięty buntem ani zniszczeniami wyrządzonymi przez Czechów.
Król Bolesław Szczodry, jak podaje legenda, zamordował biskupa krakowskiego Stanisława w kościele na Skałce, gdy ten sprawował mszę świętą. Śmierć Stanisława była skutkiem konfliktu, jaki wynikł między obydwoma dostojnikami. Biskup Stanisław został kanonizowany w 1253.
Wszechstronny rozwój miasta sprzyjał chęci poznania podań o powstaniu miasta, które pierwszy opisał już Wincenty Kadłubek w swojej kronice. Wedle jego świadectwa Kraków założono w hołdzie zmarłemu Krakowi, nazywając gród na cześć jego imienia. Mistrz Wincenty podaje także drugą etymologię, którą miało być krakanie kruków żerujących na ciele zabitego smoka.
I najazd Tatarów na Kraków.
W 1241 roku podczas ataku Tatarów na Polskę miał miejsce pierwszy najazd Tatarów na Kraków. Atak na Polskę miał być zasłoną dla głównego uderzenia, które Batu, wnuk Czyngis-chana, wódz wyprawy na Europę, miał zamiar skierować na Węgry, a także miał na celu pozbawić ich pomocy ze strony sprzymierzonej Polski.
Po zdobyciu Sandomierza 13 lutego 1241 r. Mongołowie ruszyli w kierunku Krakowa. Doszło do bitwy pod Turskiem z wojskami wojewody krakowskiego Włodzimierza, który zastąpił im drogę. Tatarzy zwyciężyli, lecz odnieśli zbyt duże straty, by kontynuować atak, więc zawrócili na Ruś.
Tatarzy powrócili w liczbie ok. 10 tysięcy. 18 marca wojska tatarskie stoczyły bitwę pod Chmielnikiem z rycerstwem sandomierskim i krakowskim (pod wodzą wojewody krakowskiego Włodzimierza i sandomierskiego Pakosława). I tę bitwę wygrali Mongołowie. 28 marca Tatarzy oblegli i zdobyli Kraków. Skutkiem tego szturmu było prawie całkowite zniszczenie miasta.
Przy odtwarzaniu wydarzeń z 1241 r. pomocne są zapiski Jana Długosza. Jednakże źródło to nie jest całkowicie wiarygodne, gdyż Długosz pisał o najeździe tatarskim ponad dwieście lat po wydarzeniach z roku 1241.
Już w XII w. w Krakowie działała biblioteka i szkoła katedralna, która była uważana za najlepszą w tym czasie uczelnię w Polsce. Centrum miasta było Wzgórze Wawelskie, wokół którego powstały liczne porozrzucane osady kupieckie i rzemieślnicze. Dopiero 5 czerwca 1257 roku, za panowania Bolesława Wstydliwego, nadano Krakowowi przywilej lokacyjny na prawie magdeburskim. Dzięki niemu powstał szachownicowy układ zabudowy miasta, mieszczanie zostali zwolnieni z płacenia podatków przez 6 lat, zyskali też prawo połowu ryb w Wiśle; wójtowie otrzymali prawo do posiadania karczm, rzeźni i młynów. Wtedy także powstał Rynek Główny.
W 1333 r. na Wawelu Kazimierz Wielki został koronowany na króla Polski. W 1335 ulokował on, w bezpośrednim sąsiedztwie Krakowa nowe miasto nazwane jego imieniem – Kazimierz. Dzięki królowi rozkwitł handel, dzięki czemu miasto zyskało wiele dochodów, a mieszkańcy stawali się coraz zamożniejsi. Wzniesiono również wiele budowli będących dziś najważniejszymi zabytkami miasta, m.in. zamek wawelski. Król unowocześnił fortyfikacje miasta, wybrukował ulice, założył wodociągi. W 1356 Kraków stał się główną siedzibą dwóch centralnych sądów miejskich Małopolski – Sądu Wyższego Prawa Niemieckiego oraz Sądu Sześciu Miast. Jednak najistotniejszym wydarzeniem za panowania Kazimierza Wielkiego było założenie Akademii Krakowskiej w 1364 r., która była pierwszą polską i jedną z najbardziej renomowanych w Europie uczelnią wyższą.
W XV w. Kraków przeżywał rozwój kulturalny i naukowy. W nim m.in. pobierał nauki Mikołaj Kopernik, autor dzieła "O obrotach sfer niebieskich". Wtedy także Wit Stwosz stworzył ołtarz w kościele Mariackim.
XVI – XIX wiek.
Na początek XVI w. przypada największy rozwój Krakowa. W mieście kwitł handel, dzięki stale zwiększającej się liczbie cechów kupieckich. Rozwijała się architektura. Dzięki włoskim architektom przybyłym do Krakowa, zamek królewski na Wawelu stał się jedną z najpiękniejszych budowli renesansowych w Polsce, a kaplica Zygmuntowska, wzniesiona również przez nich – najpiękniejszym mauzoleum w kraju. Również w XVI w., a dokładnie w 1520 r. pierwszy raz zabrzmiał dzwonu Zygmunt. Kilka lat później, 10 kwietnia 1525 roku, na Rynku Krakowskim odbył się hołd pruski – książę Prus Albrecht Hohenzollern złożył hołd królowi polskiemu, oddając mu w lenno swoje nowo powstałe państwo.
Począwszy od 1596 r. król Zygmunt III Waza rozpoczął przenosiny dworu królewskiego z Krakowa do Warszawy, przyczyniając się tym do zahamowania rozwoju miasta oraz spadku jego znaczenia. Dodatkowo początek drugiej połowy XVII wieku przyniósł dwa kataklizmy:
W 1655 roku, miasto zaatakowali Szwedzi w czasie potopu, niszcząc przy tym wiele zabytków kultury i dzieł sztuki.
Kataklizmy wojenne i naturalne wyniszczały Kraków także w 1. poł. XVIII wieku. Wojna północna tocząca się w pierwszych dwóch dziesięcioleciach XVIII stulecia przypieczętowała upadek miasta. Stacjonujące w Krakowie wojska różnego autoramentu rujnowały skarb miejski, a co gorsza przyniosły ze sobą kolejną wyjątkowo tragiczną w skutkach zarazę, która szalała w mieście i okolicy w latach 1707–1710 zbierając żniwo kilku tysięcy ofiar.
24 marca 1794 r. Tadeusz Kościuszko na krakowskim rynku złożył przysięgę wierności Ojczyźnie i walki o jej niepodległość i rozpoczęła się insurekcja kościuszkowska. Jednak powstanie szybko upadło i rok później dokonano III rozbioru Polski. Kraków wszedł w skład zaboru austriackiego.
W latach 1797–1803 Kraków był siedzibą Gubernium Krajowego dla Galicji Zachodniej.
W 1809 miasto zostało przyłączone do Księstwa Warszawskiego (po wojnie z Austrią).
Podczas kongresu wiedeńskiego w 1815 r. utworzono Rzeczpospolitą Krakowską, będącą pod kontrolą zaborców (Rosja, Austria, Prusy), lecz z własnym zarządem wewnętrznym.
Autonomia mini-państwa została mocno ograniczona po powstaniu listopadowym. W 1846 po upadku powstania krakowskiego Rzeczpospolitą Krakowską włączono do Austrii – formalnie nie jako część Galicji, lecz Wielkie Księstwo Krakowskie.
Kraków był pierwszym polskim miastem, w którym zademonstrowano oświetlenie gazowe. W 1830 r. Karol Mohr – profesor cesarsko-królewskiego Instytutu Technicznego, pionier gazownictwa na ziemiach polskich, zastosował gaz koksowniczy do oświetlenia ulicy Gołębiej. Propozycja nie zyskała jednak uznania i szersze wykorzystanie oświetlenia gazowego w Krakowie nastąpiło dopiero w 1857 roku.
Od lat 60. XIX w., korzystając z autonomii galicyjskiej, Kraków zaczął odzyskiwać dawną świetność. Uczelnie z polskim językiem wykładowym (m.in. Uniwersytet Jagielloński) przyciągały studentów ze wszystkich zaborów, rozkwitała sztuka.
Pojawiło się wielu artystów, którzy rozsławiali Kraków. Byli to m.in. Stanisław Wyspiański, Jan Matejko, Tadeusz Boy-Żeleński, Adam Asnyk.
W XIX wieku władze austriackie przystąpiły do budowania Twierdzy Kraków – systemu fortów, które miały osłaniać miasto od potencjalnego ataku ze strony Rosjan (granica austriacko-rosyjska biegła kilkanaście kilometrów na północ).
Kilka razy Kraków odwiedzał cesarz austriacki Franciszek Józef – zwłaszcza w okresie autonomii galicyjskiej spotykał się on z entuzjastycznym przyjęciem.
XX wiek i współczesność.
Podczas "Wielkiej Wojny (I wojny światowej)" armia rosyjska podeszła w okolice Krakowa, kilka punktów Twierdzy brało udział w walkach, ale nie doszło do ostrzału i zniszczenia samego miasta.
W maju 1917 miasto po raz ostatni odwiedził monarcha z dynastii Habsburgów – młody cesarz Karol I Habsburg. W październiku 1918 rozbrojono garnizon austriacki i powrót do odrodzonej Polski stał się faktem.
Po I wojnie światowej Kraków w dalszym ciągu był ważnym ośrodkiem kulturalnym, a także politycznym Polski. Wojska niemieckie zajęły Kraków 6 września 1939 roku, sześć dni po wybuchu II wojny światowej. Został stolicą Generalnego Gubernatorstwa, którym administrował Hans Frank – bliski współpracownik Hitlera. Niemcy chcieli wykorzystać Polaków jako tanią siłę roboczą, równocześnie ich germanizując, i uważali, że Kraków nadaje się na stolicę i do germanizacji lepiej niż Warszawa ze względu na położenie blisko dawnej granicy z Niemcami i na mniejsze rozmiary.
17 stycznia 1945 r. wojska Armii Czerwonej pod dowództwem Iwana Koniewa wykonały manewr okrążający, po czym wkroczyły do miasta. Według źródeł rosyjskich grupa NKWD zapobiegła wysadzeniu zaminowanych budynków – 10 maja 2007 prezydent Rosji Władimir Putin odznaczył dwóch oficerów:
Historia o manewrze Armii Czerwonej, który ocalił miasto od zniszczeń oraz o zapobieżeniu przez nią wysadzenia budynków była często przypominana w okresie PRL-u, ale obecnie polscy historycy uznają ją za całkowicie fałszywą, stworzoną przez propagandę dla scementowania przyjaźni polsko-radzieckiej. W rzeczywistości radziecki plan ofensywy przewidywał zniszczenie broniącej Krakowa armii niemieckiej przy użyciu ciężkiej artylerii, a nie zrealizowano go z powodu silniejszego, niż się spodziewano, oporu Niemców oraz wolniejszego posuwania się Armii Czerwonej od południa, przez tereny górskie. Architektura miasta nie była jednak wolna od strat – w styczniu 1945 Wojskowe Siły Powietrzne ZSRR zrzucili na Wawel bombę lotniczą, która dokonała poważnych zniszczeń w katedrze wawelskiej, a sowiecka artyleria i lotnictwo zniszczyła i uszkodziła około 450 budynków miasta, również w Śródmieściu (m.in. wokół Dworca Głównego).
Społeczność miasta rozpoczęła porządkowanie i odbudowę miasta po wojnie. W późniejszych latach władza ludowa rozpoczęła budowę Nowej Huty – miasta robotniczego, które później włączono w granice Krakowa.
3 maja 1946, w marcu 1968 oraz 15 maja 1977 protestowali studenci krakowskich uczelni. W Krakowie powstał pierwszy w Polsce Studencki Komitet Solidarności.

</doc>
<doc id="536231" url="https://pl.wikipedia.org/wiki?curid=536231" title="Elektrownia Wodna we Włocławku">
Elektrownia Wodna we Włocławku

Elektrownia Wodna we Włocławku – największa elektrownia przepływowa w Polsce. W wyniku wybudowania elektrowni powstało na Wiśle zaporowe Jezioro Włocławskie. Początkowo miała być elementem kaskady dolnej Wisły, ale pozostałych zapór nigdy nie wybudowano. Jej budowa spowodowała wymarcie populacji ryb wędrownych: łososia, certy, troci i węgorza w dorzeczu Wisły.
Historia.
Stopień wodny budowano w latach 1962–1970. Z początku włocławską elektrownią zarządzał Zespół Elektrowni Wodnych Okręgu Północnego w Straszynie. W 1973 r. utworzono Rejon Elektrowni Wodnych Włocławek. W 1976 r. REWW rozwiązano, przekazując użytkowanie bezpośrednio Zakładowi Energetycznemu Toruń. 1 marca 1998 r. utworzono przedsiębiorstwo Elektrownia Wodna we Włocławku sp. z o.o., formalnie istniało do 12 marca 2013 r. Po latach licznych przekształceń spółek grupy Energa firmą odpowiedzialną za włocławską elektrownię jest obecnie Energa Wytwarzanie SA.
Problemy techniczne.
Po wybudowaniu stopnia wodnego i całej elektrowni w 1970 roku działanie zapory zaplanowano na 10–15 lat. W tym czasie w dolnym biegu Wisły miały powstać kolejne zapory (elektrownie wodne). Z powodu problemów gospodarczych zabrakło pieniędzy na wybudowanie pozostałych elektrowni i tama, mimo pogarszającego się stanu technicznego, stoi samotnie do dziś. Erozja wgłębna koryta Wisły powodowana przez zaporę zagraża stateczności filarów mostu drogowego we Włocławku i była przyczyną rozszczelnienia w 2007 r. ropociągu PERN położonego na dnie Wisły.
Zapora we Włocławku stwarza zagrożenie powodziowe w przypadku powodzi zatorowej. Do katastrofalnej powodzi spowodowanej przez zator lodowy na Zbiorniku Włocławskim doszło w 1982 r.
Problemem zapory zainteresowano się dopiero na początku lat 90. Wtedy wydano pierwsze raporty, które mówiły o tym że konstrukcja może się przechylić, wywołując poważną katastrofę. Żeby zapobiec zawaleniu się tamy zaplanowano wybudowanie elektrowni wodnej w Nieszawie, która odciążyłaby przestarzałą konstrukcję. W 2012 r. wycofano się z propozycji tej lokalizacji, ostatecznie postanowiono, że dodatkowa zapora (elektrownia) zostanie wybudowana w Siarzewie, na 708. kilometrze Wisły. Rozwiązanie to spowoduje jednak jedynie przesunięcie o kilkadziesiąt kilometrów w dół problemów występujących aktualnie poniżej stopnia Włocławek i odwlecze w czasie decyzję o rozbiórce zapory we Włocławku. Rozbiórka zapory, proponowana np. w 2001 r. trwale rozwiązałaby problemy związane z erozją wgłębną, powodziami zatorowymi i problemy środowiskowe.
W 2015 roku, po 3 latach prac, kosztem ponad 115 milionów złotych, ukończono przebudowę i remont włocławskiej zapory. Nie rozwiązało to jednak problemu erozji koryta rzeki w dalszym biegu Wisły – nie rozpoczęto jeszcze budowy dodatkowego stopnia w Siarzewie, obecnie przyjmuje się, że prace mogą tam ruszyć w 2023 r., o ile wcześniej uda się uzyskać wszystkie niezbędne decyzje administracyjne. Przeciwko budowie kolejnego stopnia protestują naukowcy i organizacje ekologiczne. 
Wpływ budowy elektrowni na środowisko naturalne.
Skutkiem budowy zapory było przede wszystkim całkowite uniemożliwienie wędrówki rybom anadromicznym w górę dorzecza Wisły przez ponad 40 lat. Wybudowanie przepławki przy zaporze nie zapobiegło temu zjawisku, przepławka przez wiele lat była niesprawna. Przy okazji ostatniej przebudowy zapory w 2015 r. przebudowano także przepławkę dla ryb. W przeciwieństwie do starej konstrukcji niektóre ryby są w stanie przez nią migrować, a komputerowy system skanuje, monitoruje i rejestruje wszystkie przepływające ryby, zbierając dane na temat ich ilości oraz gatunku. Liczba ryb, które pokonują zaporę we Włocławku podczas migracji w górę rzeki jest jednak bardzo mała - np. w 2019 roku było to zaledwie 8190 cert, 24 łososie, 207 troci i 157 węgorzy. Dla porównania, przed budową zapory w latach 1953-1968, rocznie na odcinku Wisły znajdującym się aktualnie powyżej zapory poławiano kilkanaście-kilkadziesiąt ton łososi i cert, a na odcinku poniżej zapory certa poławiana była w setkach ton rocznie. 
Zapora we Włocławku jest najbardziej szkodliwą budowlą hydrotechniczną w Polsce. Odcina dla migrujących ryb łącznie 57 tys. km rzek, co stanowi 40% długości wszystkich rzek Polski. Ponadto zapora zaburza transport osadów w Wiśle, co skutkuje erozją wgłębną koryta poniżej zapory o nawet 10 metrów i obniżeniem poziomu wód gruntowych w dolinie dolnej Wisły. Zrzuty wody służące umożliwieniu spławiania barek podczas niskich stanów wody niszczą populacje ptaków lęgowych na łachach w dolnym biegu Wisły.
Zbiornik zbudowano na rzece o charakterze naturalnym, o korycie roztokowym z dużymi łachami i kępami, będącym siedliskiem dla wielu rzadkich gatunków roślin i zwierząt. Zalanie tego fragmentu rzeki spowodowało utratę cennych siedlisk. Także pod względem emisji gazów cieplarnianych, istnienie elektrowni wodnej we Włocławku wywiera istotny wpływ na środowisko, gdyż ze względu na znaczną ilość materii organicznej w zbiorniku, dziennie emituje on ok. 400 mg/m² metanu. 
Przebudowa przepławki.
W 1970 roku, rok po zakończeniu budowy zapory uruchomiono przepławkę dla ryb o przepływie 0,935 m³/s składającą się z 33 komór. Na podstawie badań w latach 1971–1974 stwierdzono, że ryby mogą pokonać stopień, ale liczba troci korzystających z przepławki jest nieproporcjonalnie mała w stosunku do wielkości stada. Warunki funkcjonowania przepławki z czasem pogarszały się. W ciągu pierwszych dwóch lat od jej uruchomienia erozja wgłębna koryta spowodowała obniżenie się dna o 2,5 m. Sytuację poprawić miał kamienny próg, który został wybudowany na wejściu do przepławki mający zahamować erozję. Na podstawie badań przeprowadzonych w latach 1998–2004 okazało się jednak, że rozwiązanie to pogorszyło lokalizację wejścia do przepławki. Wskutek tego tylko 3,5% ryb wchodzących do przepławki potrafiło przepłynąć ją całą.
W 2014 roku przebudowano przepławkę i jak wskazują raporty RZGW migracja troci i certy poprawiła się. Nowa przepławka składa z 60 komór, przepływie 0,59 m³/s i spadzie między komorami równym 0,22 m (dla porównania, spad w starej przepławce wynosił 0,4 m). Drożność zapory i możliwość wykorzystania przepławki przez ryby wciąż jest zależna od przepływu w Wiśle. Przy przepływach mniejszych niż 850-950 m3/s kamienny próg podpiętrzający wodę poniżej samej zapory jest barierą nie do przebycia przez większość gatunków ryb. Średni przepływ Wisły we Włocławku z wielolecia to 915 m3/s, a przykładowo w 2019 r. średni przepływ 390 m3/s bez żadnego wezbrania powyżej 600 m3/s utrzymywał się nieprzerwanie przez 191 dni. 
Monitoring ryb.
Do monitoringu migracji ryb zainstalowano urządzenia monitorujące. Jednym z nich jest licznik ryb Riverwatcher zainstalowany w 49 komorze, zbudowany z dwóch płyt ustawionych równolegle do siebie. Emitują one bądź odbierają wiązki światła podczerwonego. Ryba przepływająca między płytami przecina wiązki światła. Stąd znany jest jej kształt. Licznik wyposażony jest również w kamerę. Drugie urządzenie monitorujące stanowi pułapka do ryb zainstalowana w komorze 60. Przepławka dodatkowo wyposażona jest w rurociąg wabiący ryby do pułapki. Przepławka dla zagwarantowania poprawnych warunków migracji powinna być eksploatowana zgodnie z „Instrukcją eksploatacji przepławki dla ryb na Stopniu Wodnym we Włocławku”.
Do prawidłowego działania przepławki niezbędna jest:

</doc>
<doc id="536232" url="https://pl.wikipedia.org/wiki?curid=536232" title="Bondhusbreen">
Bondhusbreen

Bondhusbreen – jęzor norweskiego lodowca Folgefonna. Znajduje się na terenie gminy Kvinnherad. Jęzor rozpoczyna się na wysokości ok. 1400 m n.p.m. i schodzi na ok. 480 m n.p.m. Woda wypływająca z ciągle topniejącego jęzora zasila jezioro Bondhusvatnet.

</doc>
<doc id="536234" url="https://pl.wikipedia.org/wiki?curid=536234" title="Herb gminy Osjaków">
Herb gminy Osjaków

Herb gminy Osjaków przedstawia na gotyckiej (lub hiszpańską) tarczy herbowej dzielonej w krzyż o polach I i III czerwonych, II i IV błękitnych, podkowę złotą z takimż krzyżem kawalerskim w środku.
Herb ten został przyjęty przez Radę Gminy w 1996.

</doc>
<doc id="536235" url="https://pl.wikipedia.org/wiki?curid=536235" title="Elektrownia Wodna Oława II">
Elektrownia Wodna Oława II

Mała Elektrownia Wodna Oława II – jedna z dwóch elektrowni wodnych należących do spółki Elektrownia Wodna we Włocławku, zlokalizowana w Oławie na rzece Odrze.
Historia.
W roku 2002 obiekt MEW w Oławie na rzece Odrze został zakupiony przez spółkę Elektrownia Wodna we Włocławku Sp. z o.o. i znajduje się w jej strukturze organizacyjnej pod nazwą MEW Oława II.

</doc>
<doc id="536236" url="https://pl.wikipedia.org/wiki?curid=536236" title="Puszcza Pilicka">
Puszcza Pilicka

Puszcza Pilicka nazywana też Lasami Spalskimi – były to niegdyś lasy biskupie, potem rządowe. W Królestwie Polskim przekazane częściowo do Księstwa łowickiego, w \1888 r. stały się własnością dworu carskiego. Urządzano tu reprezentacyjne polowania. W okresie międzywojennym były reprezentacyjnym lasem łowieckim rządu polskiego.
Powierzchnia ok. 52 000 ha. Należy do Nadleśnictwa w Smardzewicach, Spale, Piotrkowie Trybunalskim, Brzezinach (część) i Opocznie (część).

</doc>
<doc id="536237" url="https://pl.wikipedia.org/wiki?curid=536237" title="Synagoga Wielka w Katowicach">
Synagoga Wielka w Katowicach

Synagoga Wielka w Katowicach () – największa przedwojenna synagoga w Katowicach, znajdująca się przy ul. Adama Mickiewicza, w dzielnicy Kattowitz-Mitte (dzisiejsze Śródmieście). Była jednym z najbardziej charakterystycznych budynków miasta.
Uroczyście otwarta 12 października 1900 w święto Rosz ha-Szana. Została spalona 8 września 1939 w czasie II wojny światowej, a następnie rozebrana pomiędzy wrześniem 1939 a lutym 1940. W jej miejscu utworzono plac Synagogi oraz postawiono pamiątkową tablicę.
Architektura.
Murowany gmach synagogi wzniesiono na planie lekko zmodyfikowanego prostokąta, w stylu łączonego neogotyku, neorenesansu, eklektyzmu i stylu neomauretańskiego. Architekt podczas projektowania synagogi najprawdopodobniej inspirował się głównie niemieckimi synagogami reformowanymi, m.in. Nową Synagogą w Berlinie czy . Wysokość obiektu wynosiła 80 metrów.
Najbardziej charakterystycznym elementem synagogi była wielka kopuła o żebrowej konstrukcji, znajdująca się bezpośrednio nad główną salą modlitewną. Na jej szczycie umieszczona była latarnia. Kolejnym efektownym elementem były późnogotyckie ogromne okna ozdobione koronkowymi maswerkami oraz naczółki zwieńczone strzelistymi wieżyczkami.
Wewnątrz przed główną salą znajdował się prostokątny przedsionek, w którym mieściły się również szatnie, pokój zaślubin oraz kancelaria. Skrzydła przedsionku zwieńczone były kopułkami. Główna sala modlitewna mogła pomieścić około 1120 osób, po 670 dla mężczyzn i 450 dla kobiet.
Na tyłach zlokalizowane były: budynek administracji gminy żydowskiej (obecnie przychodnia zdrowia), mykwa, rytualna rzeźnia drobiu oraz piekarnia macy.
Historia.
Koncepcje budowy nowej większej synagogi narodziły się w 1890 i wtedy to również wystosowano petycję podpisaną przez 175 osób z prośbą o zezwolenie na budowę nowej, większej synagogi. Głównymi powodami budowy była zbyt mała pojemność starej synagogi oraz zbyt wielkie różnice między Żydami konserwatywnymi, którzy uczęszczali do starej synagogi a Żydami reformowanymi, zwolennikami asymilacji kulturowej. Po kilku miesiącach otrzymano pozytywną odpowiedź od władz miejskich, ze zgodą na budowę synagogi.
Wkrótce inicjatorzy budowy zakupili od władz miejskich, z własnych funduszy za sumę 6000 marek, plac przy ówczesnej August-Schneiderstraße – obecnie ulicy Adama Mickiewicza. Działka o powierzchni 4400 m² była tak wystarczająco duża że postanowiono również na niej wybudować mykwę, szechitę oraz piekarnię macy. Etapem rozpoczynającym budowę synagogi w 1896 było położenie kamienia węgielnego, przez ówczesnego rabina katowickiego Salomona Wienera. Projekt synagogi wykonali katowiccy architekci Max i Hugo Grünfeld, synowie Ignatza Grünfelda – architekta i budowniczego starej synagogi. Prace budowlane zakończono w 1900, które kosztowały ponad 500 tysięcy marek.
Uroczyste otwarcie synagogi nastąpiło w święto Rosz ha-Szana, w środę 12 października 1900. W 1901 w synagodze odbył się Światowy Kongres Syjonistyczny.
Przed I wojną światową, pomiędzy skrzyżowaniem Meisterstraße (obecnie ul. Chopina), August-Schneiderstraße (obecnie ul. Mickiewicza) i Teichstraße (obecnie ul. Stawowa), a Kurfürstenstraße (obecnie ul. ks. Skargi), przy Synagodze Wielkiej istniał Tiele-Winckler Platz ().
W pobliżu synagogi wzniesiono w latach 1937–1938 pięciopiętrowy budynek, w którym mieścił się dom modlitwy oraz siedziba instytucji gminnych.
Synagoga przetrwała niespełna cztery dekady – 8 września 1939 ok. godziny 19:00 została podpalona z dwóch wozów pancernych przez Niemców, którzy 6 dni wcześniej wkroczyli do Katowic. Kiedy ruiny dogasły, przekopano piwnice w poszukiwaniu kosztowności, ale nie znaleziono nic oprócz niedopalonych zwojów Tory. 20 września 1939 Gmina Synagogalna otrzymała pismo od Niemieckiej Policji Budowlanej nakazujące rozebranie pozostałych ruin synagogi na własny koszt. Natomiast 23 lutego 1940, Policja Budowlana złożyła wniosek do Urzędu Pomiaru o wykreślenie z miejskiego planu rzutu Synagogi. Z kolei w części niezniszczonych budynków gminy ulokowano siedzibę Gestapo.
Po wojnie ocalałe budynki administracji zaadaptowano na przychodnię. Żydzi, którzy powrócili do Katowic mieli w planach odbudowę synagogi, lecz władze miejskie i sytuacja polityczna nie pozwoliły na odbudowę.
W miejscu gdzie stała synagoga znajduje się plac Synagogi z targowiskiem. W lipcu 1988 wystawiono pomnik z treścią w językach polskim i hebrajskim: ”"Dla uczczenia pamięci Żydów, mieszkańców Katowic – zgładzonych przez niemieckiego okupanta w latach 1939–1945"”.
Odbudowa.
W czerwcu 2006, fundacja Or Chaim poinformowała o planach odbudowy synagogi. Początkowo planuje się odkupienie placu targowego od prywatnego właściciela. Według planów organizatorów, synagoga miałaby być odbudowana dokładnie taką, jaka była jeszcze na początku 1939.
Synagoga miałaby służyć celom sakralnym, ale również jako ozdoba miasta i miejsce pojednania chrześcijańsko-żydowskiego. Jak podawał Jarosław Banyś – prezes fundacji, synagoga mogłaby powstać za około 10 lat.
W 2019 właściciel terenu, na którym znajdowała się synagoga, poinformował, że zamierza odbudować obiekt.

</doc>
<doc id="536240" url="https://pl.wikipedia.org/wiki?curid=536240" title="Gimbus">
Gimbus



</doc>
<doc id="536248" url="https://pl.wikipedia.org/wiki?curid=536248" title="Emigranci">
Emigranci

Zobacz też: emigracja.

</doc>
<doc id="536255" url="https://pl.wikipedia.org/wiki?curid=536255" title="Herb gminy Dmosin">
Herb gminy Dmosin

Herb gminy Dmosin przedstawia tarczę herbową dzieloną w słup. W polu heraldycznie prawym (niebieskim) znajduje się złoty krzyż łaciński w czarnej obwódce. W polu lewym (czerwonym) czarne skrzydło orle na złotej łapie.
Złoty krzyż jest znakiem uniwersalnym, stawia się go np. w miejscach słynnych bitew. To na terenie gminy miała miejsce bitwa powstańców z łęczyckiego, rawskiego i kaliskiego z przeważającymi siłami Rosjan w roku 1863. Krzyż symbolizuje też jedność, wspólnotę i współistnienie wszystkich mieszkańców gminy. Barwa pierwszego pola również odwołuje się do historii. Pole barwy błękitnej to pochwała wierności i pobożności, to symbol prawości, szerzej rozumianej jako praworządność. Barwa błękitna to również patriotyzm, chwała i zwycięstwo. Symbolizuje także wierność i przywiązanie mieszkańców gminy do tradycji Ziemi Dmosińskiej. Czarne skrzydło z łapą jest godłem herbu szlacheckiego Kopacz. To właśnie w okresie, kiedy ród herbu Kopacz był właścicielem Dmosina, miał on prawa miejskie. Godło to odwołuje się zatem do najwspanialszego okresu w historii Dmosina.

</doc>
<doc id="536256" url="https://pl.wikipedia.org/wiki?curid=536256" title="MEW Oława II">
MEW Oława II



</doc>
<doc id="536257" url="https://pl.wikipedia.org/wiki?curid=536257" title="Tsingy de Bemaraha">
Tsingy de Bemaraha

Tsingy de Bemaraha – wapienny masyw w zachodnim Madagaskarze, położony około 60-80 km od zachodniego wybrzeża wyspy, pomiędzy miejscowością Bekopaka a rzeką Demoka. Zajmuje powierzchnię 152 tys. ha. Leży na wysokości 150 – 170 m n.p.m.
Masyw zbudowany jest z wapieni dolnojurajskich. Od trzeciorzędu zachodzą tu intensywne procesy krasowe, które doprowadziły do powstania niezwykłych form. Są to wysokie, szpiczaste iglice nazywane przez Malgaszy "tsingami". W dolnej części masywu znajdują się liczne jaskinie z bogatą szatą naciekową.
Od 1927 objęty ochroną rezerwatową. W 1990 wpisany został na listę światowego dziedzictwa kulturowego i przyrodniczego UNESCO.

</doc>
<doc id="536258" url="https://pl.wikipedia.org/wiki?curid=536258" title="Państwo policyjne">
Państwo policyjne

Państwo policyjne – państwo, w którym obywatel pozbawiony jest ochrony przed organami bezpieczeństwa publicznego. Państwo w sposób niekontrolowany może stosować represje wobec swoich obywateli. Taka organizacja organów państwowych jest charakterystyczna dla państw o charakterze totalitarnym i dyktatorskim.
W doktrynie politycznej w XIX w. typ państwa opiekuńczego o rozbudowanym systemie nadzoru (policji) w zakresie przestrzegania porządku, opieki zdrowotnej i higieny, szkolnictwa, opieki nad starcami i sierotami itp. Od XX w. nazwa państwa policyjnego nabrała pejoratywnego znaczenia używanego obecnie – pod wpływem reżimów totalitarnych.

</doc>
<doc id="536261" url="https://pl.wikipedia.org/wiki?curid=536261" title="Elektrownia Wodna Włocławek">
Elektrownia Wodna Włocławek



</doc>
<doc id="536262" url="https://pl.wikipedia.org/wiki?curid=536262" title="Puszcza Świętokrzyska">
Puszcza Świętokrzyska

Puszcza Świętokrzyska – puszcza położona w województwie świętokrzyskim i na południu województwa mazowieckiego. Nie jest zwartym kompleksem leśnym. Zajmuje obszar 53 000 ha lasów.
Obejmuje nadleśnictwa: Daleszyce, Skarżysko, Zagnańsk, Kielce (część), Łagów (część), Przysucha (część), Suchedniów (część) oraz Świętokrzyski Park Narodowy.
Historia.
W średniowieczu Puszcza Świętokrzyska była własnością biskupów krakowskich. Graniczyła z Puszczą Pilicką i dawną Puszczą Radomską. W jej skład wchodziły obecne Lasy Włoszczowsko-Opoczyńskie, Puszcza Iłżecka i współczesna Puszcza Świętokrzyska.

</doc>
<doc id="536263" url="https://pl.wikipedia.org/wiki?curid=536263" title="Gurkhowie">
Gurkhowie

Gurkhowie (ang. "Gurkha" lub "Gorkha") – lud zamieszkujący Nepal, nazwany na cześć hinduskiego świętego i guru z VIII w. n.e. – Gorakhnatha. Jego uczeń Bappa Rawal założył dynastię Mewar. Potomkowie Rawala powędrowali na wschód i utworzyli odrębną gałąź rodu o nazwie "Gorkha", która w drugiej połowie XVIII w. podbiła królestwo Nepalu. Gurkhowie zasłynęli głównie jako waleczni i odważni żołnierze najemni służący od 200 lat w szeregach brytyjskich wojsk kolonialnych (nieliczne oddziały pozostają w służbie angielskiej do dziś).
Historia.
Gurkhowie wywodzą swoje pochodzenie od północnoindyjskich radźputów i braminów, którzy weszli do Nepalu od zachodu. Legendarny Bappa Rawal – książę Kalbhoj jest uważany za pierwszego Gurkhę oraz za przodka dawnej rodziny królewskiej rządzącej tym górskim królestwem.
Według legendy Bappa Rawal podczas wyprawy myśliwskiej spotkał „świętego wojownika” w dżunglach Radżastanu. „Święty wojownik” – Guru Gorkhanath był pogrążony w głębokiej medytacji, a Rawal w tym czasie postanowił się o niego zatroszczyć. Guru wdzięczny za opiekę dał mu "miecz kukri" – sławny nóż z zakrzywionym ostrzem, który służy Gurkhom do dnia dzisiejszego. Powiedział mu także że od tego czasu on i jego lud będzie nosił miano Gurkhów. Uczniowie Guru Gorkhanatha dzięki swojej odwadze stali się wkrótce bardzo podziwiani i spotykali się z wielkim uznaniem. Dalej legenda mówi, że Guru nakazał Rawalowi zatrzymać pochód islamu, którego wyznawcy w tym czasie najechali Afganistan (będący wówczas państwem buddyjsko-hinduskim). Bappa zabrał swoich wojowników – Gurkhów i wyzwolił Afganistan – który początkowo nosił nazwę Ghandhar (swoją nazwę wziął stąd obecny stan Kandahar). Dzięki tej akcji muzułmanie zostali zatrzymani a subkontynent indyjski w VIII w. mógł się cieszyć wolnością.
Niektóre opowieści mówią nawet, że Bappa (Kalbhoj) posunął się dalej i podbił Iran oraz Irak, pokonując tym samym wszystkich najeźdźców i wrogów swojej wiary zanim zaczął pędzić ascetyczne życie w odosobnieniu na szczycie góry Meru.
Nazwa Gurkhowie nie pochodzi natomiast od nazwy regionu w Nepalu – Gorkha, który został tak nazwany dopiero po tym jak Gurkhowie opanowali ten teren. Na początku XVI w. niektórzy z potomków Bappy Rawala poszli dalej na wschód i stworzyli małe państwo na obszarze obecnego Nepalu, które na cześć swojego świętego-patrona nazwali Gorkha.
W roku 1769 podczas rządów Sri Panch – maharadży Dhiraj Prithvi Narayan Shahdev (1769–1775), dynastia Gorkha objęła pod swoim panowaniem praktycznie całe terytorium współczesnego Nepalu. Hinduizm stał się wtedy religią państwową, z silnymi wpływami radźputów i nauk Gorkhanatha.
W latach 1814–1816 Gurkhowie stoczyli zaciętą wojnę z armią Brytyjskiej Kompanii Wschodnioindyjskiej. Anglicy byli pod wrażeniem tego bitnego ludu i po jego pokonaniu i utworzeniu w Nepalu protektoratu zaczęli tworzyć z Gurkhów najemne regimenty. Trzon armii nepalskiej, który tworzyli potomkowie arystokracji i indyjskich radźputów odmówił służby w tych oddziałach w roli prostych żołnierzy, dlatego też zaproponowano im stopnie oficerskie w brytyjsko-indyjskich siłach zbrojnych. Natomiast reszta Nepalczyków o pochodzeniu tybetańskim została zwykłymi szeregowcami. Jeden z oficerów gurkhijskich – gen. Narendra Bir Singh został nawet adiutantem Lorda Mountbattena, ostatniego wicekróla Indii. Po opuszczeniu Indii przez Anglików, Gurkhowie nadal zaciągali się do armii brytyjskiej. Według prawa międzynarodowego Gurkhowie nie są traktowani jako zwykli najemnicy ale jako żołnierze , co wiąże się z pełnymi wynikającymi z tego faktu konsekwencjami – mianowicie w razie wzięcia do niewoli są oni traktowani jako jeńcy wojenni. Współcześnie Nepalczycy tworzą jedną brygadę w armii angielskiej. Ich liczba z początkowej 140 000 zmalała do ok. 3500.
Żołnierze Kompanii Wschodnioindyjskiej.
Gurkhowie wstępując na służbę wojsk kolonialnych zawierali umowy z Kompanią Wschodnioindyjską. Brali udział w następujących konfliktach: w wojnie z państwem Maratha (1817), w Burthbore (obecny Bharathpur) (1826), w pierwszej i drugiej wojnie z Sikhami w 1846 i 1848 r. W czasie powstania sipajów w 1857 r. Gurkhowie walczyli po stronie brytyjskiej i stali się integralną częścią armii brytyjsko-indyjskiej. Strzelcy Sirmoor – jedna z formacji gurkhijskich bronili siedziby wojsk brytyjskich w Delhi (tzw. Hindu Rao's house) przez ponad trzy miesiące, tracąc w czasie trwania tych walk 327 z 490 ludzi. Dwanaście nepalskich regimentów brało także udział w odsieczy Lucknow pod dowództwem Shri Teen – maharadży Maharany – Jung Bahadura.
Armia brytyjsko-indyjska.
Od stłumienia buntu sipajów do początku I wojny światowej regimenty gurkhijskie służyły m.in. w Birmie, Afganistanie na pograniczu obecnego Pakistanu, na Malcie (w czasie wojny rosyjsko-tureckiej (1877–1878), na Cyprze, na Malajach, w Chinach – podczas powstania bokserów (1900) i w Tybecie – podczas ekspedycji Younghusbanda (1903).
Około 100 tysięcy Gurkhów walczyło w czasie I wojny światowej. Brali oni udział m.in. w bitwach pod Loos, Givenchy, Neuve Chapelle i Ypres; znaleźli się także w Mezopotamii, Iranie, Palestynie, gdzie walczyli z Turkami, brali także udział w bitwie pod Gallipoli. Mały oddział służył także z Lawrence’em w Arabii.
W czasie bitwy pod Loos Gurkhowie walczyli do ostatniego żołnierza i według słów dowódcy korpusu indyjskiego „znaleźli się w Walhalli”. Pod Gallipoli także odznaczyli się wielkim męstwem. Pod Sari Bair jako jedyni w całej kampanii osiągnęli i utrzymali szczyty, które umożliwiały panowanie nad cieśninami – będącymi głównym celem. Drugi batalion z 3 pułku strzelców brał udział w zdobyciu Bagdadu.
W latach międzywojennych Gurkhowie walczyli w trzeciej wojnie afgańskiej w 1919 r. i uczestniczyli w licznych starciach na pograniczu pakistańskim, głównie w Waziristanie.
W czasie II wojny światowej, król Nepalu zezwolił Brytyjczykom na sformowanie dodatkowych 20 batalionów gurkhijskich (co łącznie dawało 40 batalionów nepalskich w służbie Korony angielskiej) i możliwość odbywania przez nich służby gdziekolwiek na świecie. Oprócz utrzymywania porządku w Indiach Gurkhowie znaleźli się także w Syrii, północnej Afryce, Włoszech, Grecji, brali także udział w obronie Singapuru i w walkach o Birmę. 4 batalion z 10 regimentu gurkhijskiego był trzonem tzw. oddziałów chinditów, gdzie walczył m.in. w bitwie pod Imphalem.
Stopnie oficerskie Gurkhów.
Rangi oficerskie Gurkhów i odpowiadające im stopnie brytyjskie
Niepodległość.
Po wyzwoleniu się Indii spod władzy brytyjskiej i ich podziale w 1947 r., 6 regimentów gurkhijskich zostało włączonych do armii indyjskiej a 4 do armii brytyjskiej. Ku rozczarowaniu Brytyjczyków, Gurkhowie, którym dano możliwość wyboru swoich jednostek, wybierali najczęściej służbę w wojsku indyjskim. Powodem tego było głównie przywiązanie Gurkhów do służby na znanym sobie terytorium i na uzgodnionych warunkach, jedyną zmianą było zastąpienie oficerów brytyjskich indyjskimi. 4 regimenty brytyjskie były początkowo niepewne swego losu i miały być prawdopodobnie przerzucone na Malaje, ponadto w końcu liczbę tych oddziałów zmniejszono do jednego regimentu, podczas gdy odpowiadające im jednostki indyjskie zwiększyły swą liczebność (utworzono więcej niż 12 początkowych batalionów).
Ale także „indyjscy Gurkhowie” byli zawiedzeni, bo żołd był niższy niż za czasów brytyjskich, Gurkhowie „brytyjscy” pod tym względem otrzymywali wówczas wyższe uposażenie.
Jednostki armii brytyjskiej złożone z Gurkhów.
Cztery regimenty gurkhijskie dołączyły do armii brytyjskiej 1 stycznia 1948:
Z jednostek tych sformowano tzw. „Brygadę Gurkhów”, która początkowo stacjonowała na Malajach. Część z nich tworzyła odrębne formacje – inżynierskie, transportowe, żandarmerii wojskowej. Pełnili tam głównie obowiązki przy konwojowaniu i niszczeniu oddziałów partyzanckich.
Następnie część oddziałów brała udział w tłumieniu zamieszek w Brunei. Po zakończeniu konfliktu Gurkhowie zostali przerzuceni do Hongkongu, gdzie zapewniali bezpieczeństwo podczas chińskiej rewolucji kulturalnej. Ostatecznie ich liczbę zmniejszono do 8 tys. Część oddziałów stacjonowała wówczas oprócz Hongkongu również w Brunei i w Wielkiej Brytanii.
W 1974 r. po tureckiej inwazji na Cypr 10 regiment gurkhijski bronił brytyjskiej bazy na tej wyspie w Dhekelia, później jednostka ta pozostała tam w celu utrzymania pokoju i powstrzymywania Turków i Greków przed walką.
1 lipca 1997 r. po przejęciu przez Chiny Hongkongu ich liczbę zmniejszono do 3,4 tys. a centrum szkolenia przeniesiono do Anglii. Gurkhowie brali udział w wojnie o Falklandy-Malwiny w 1982 r. oraz na Bałkanach i we Wschodnim Timorze.
Każdego roku w Nepalu odbywa się surowa selekcja do naboru 230 nowych żołnierzy (30 chętnych na jedno miejsce). Muszą się wykazać dobrym zdrowiem, wzrostem nie mniejszym niż 157 cm; wymagany wiek to 17-22 lata a waga co najmniej 50 kg. Wybrańcy po złożeniu przysięgi na wierność królowej są transportowani do Anglii. Następny etap w Catterick Garrison w North Yorkshire trwa 9 miesięcy, podczas którego nowi żołnierze pogłębiają wiedzę w zakresie języka angielskiego, kultury i zwyczajów europejskich i oczywiście ćwiczenia z zakresu wojskowości. Regimenty gurkhijskie są tradycyjnie obsadzane brytyjską kadrą oficerską z biegłą znajomością języka nepalskiego. Co trzy lata Gurkhowie udają się na pięciomiesięczny urlop do Nepalu. Przeciętny czas służby wynosi 20 lat.
Gurkhowie indyjscy.
Po uzyskaniu przez Indie niepodległości (1947) w armii indyjskiej znalazły się następujące jednostki:
Nazwę tych oddziałów odtąd zmieniono na "Gorkha". Dodatkowo utworzono nieistniejący wcześniej regiment 11. Po tym jak w 1950 r. Indie stały się republiką wszystkie królewskie tytuły zostały odrzucone.
1 batalion z 11 regimentu walczył w czasie starć pakistańsko-indyjskich w 1999. W 1999 r. regimenty 5 i 8 zostały wysłane w misji pokojowej ONZ do Sierra Leone (UNAMSIL), w celu zabezpieczenia złóż diamentowych przed Zjednoczonym Frontem Rewolucyjnym.
Kontyngent singapurski.
Kontyngent Gurkhijski (GC – Gurkha Contingent), wchodzący w skład policji singapurskiej został sformowany 9 kwietnia 1949 r. z wybranych byłych żołnierzy brytyjskich. Jednostkę tę powołano w celu zastąpienia rozformowanych wcześniej oddziałów sikhijskich.
GC pełni głównie rolę dobrze uzbrojonych i wyszkolonych sił bezpieczeństwa, które są używane do tłumienia ewentualnych zamieszek i niepokojów społecznych. Jednostka ta cieszy się dużą sympatią społeczeństwa ze względu na swój profesjonalizm i bitność. Od zamachów 11 września członkowie GC strzegą kluczowych punktów miasta oraz patrolują ulice, wcześniej oddziały te rzadko były widywane publicznie.
Ciekawostki.
Gurkhowie zostali odznaczeni za swoją służbę m.in. 13 krzyżami Wiktorii (wszystkie z wyjątkiem jednego zostały przyznane przed uzyskaniem przez Indie niepodległości). Dodatkowych 13 odznaczeń zostało przyznanych oficerom brytyjskim służącym w regimentach gurkhijskich.
Etnicznie Gurkhowie mają korzenie hindusko-tybetańskie, z których wielu wyznaje tybetańską odmianę buddyzmu. Większość z nich reprezentuje takie grupy etniczne jak: Gurung, Magar, Tamang, Khasa i Kiranti.
Wszyscy Gurkhowie władają językiem nepalskim. Charakterystycznym znakiem rozpoznawczym Gurkhów są ich noże, tzw. kukri.
W połowie lat 80. grupy ludności o korzeniach nepalskich w Bengalu Zachodnim zaczęły się organizować w Narodowy Front Wyzwolenia, który żądał utworzenia własnego państwa. W 1988 r. przyznano im szerszą autonomię.
Traktowanie Gurkhów w armii brytyjskiej było przedmiotem wielu kontrowersji, odkąd wyszło na jaw, że otrzymują oni mniejsze uposażenie, niż Brytyjczycy wykonujący tę samą służbę. Ponadto rodzinom byłych żołnierzy gurkhijskich często odmawia się przyznania prawa stałego pobytu w Wielkiej Brytanii i zmusza do opuszczenia kraju (duża ich część osiedliła się w Hongkongu, gdzie często zajmują się służbą w prywatnych firmach ochroniarskich – ciekawostką może być fakt, że niemiecka modelka Claudia Schiffer zatrudniła kilku Gurkhów jako swoich ochroniarzy).

</doc>
<doc id="536264" url="https://pl.wikipedia.org/wiki?curid=536264" title="Komisja skrutacyjna">
Komisja skrutacyjna

Komisja skrutacyjna (od łac. "scrutari" - sprawdzać, badać, śledzić, szperać, obliczać) – grupa osób, których zadaniem jest policzenie głosów oddawanych za, przeciw lub wstrzymujących się podczas głosowań na wszelkiego rodzaju zgromadzeniach, np. na zgromadzeniu wspólników spółki z ograniczoną odpowiedzialnością, zgromadzeniu akcjonariuszy spółki akcyjnej, walnym zgromadzeniu spółdzielni, a także np. w komisjach parlamentarnych i w samym parlamencie (w czasach poprzedzających wprowadzenie elektronicznego liczenia głosów).
Komisje skrutacyjne działają także we wszelkiego rodzaju stowarzyszeniach, radach i innych ciałach wieloosobowych, w których funkcjonuje zasada zbiorowego podejmowania decyzji, np. w systemach demokratycznych. Zazwyczaj wybierane są spośród grona uczestników zgromadzenia i cieszą się wśród nich zaufaniem na tyle dużym, że nie podejrzewa się ich o możliwość fałszowania wyników głosowań. Członkiem komisji skrutacyjnej nie może być osoba, która zamierza kandydować w wyborach, przyjętą bowiem powszechnie zasadą jest to, że osoba kandydująca nie może uczestniczyć w obliczaniu głosów za i przeciw swej kandydaturze.

</doc>
<doc id="536265" url="https://pl.wikipedia.org/wiki?curid=536265" title="Pełnomocnik">
Pełnomocnik



</doc>
<doc id="536267" url="https://pl.wikipedia.org/wiki?curid=536267" title="Nowa Synagoga w Częstochowie">
Nowa Synagoga w Częstochowie

Nowa Synagoga w Częstochowie - (zwana też "Synagogą Postępową" lub "Deutsche Schule" – nieistniejąca synagoga znajdująca się w Częstochowie u zbiegu ówczesnych ulic Spadek i Aleksandryjskiej, dziś Wilsona 16.
Była największą częstochowską synagogą i jednym z najbardziej charakterystycznych architektonicznie budynków miasta.
Historia.
Koncepcja budowy synagogi narodziła się w latach 80. XIX wieku wśród Żydów reformowanych przybyłych z Niemiec, dążących do asymilacji z narodem i kulturą polską. Wybrano komitet na czele z Henrykiem Markusfeldem i Henichem Templem oraz innymi zamożnymi przedstawicielami częstochowskiej gminy żydowskiej, których zadaniem było kierowanie pracami budowlanymi i organizacyjnymi. Budowę rozpoczęto w 1889, a zakończono w 1909.
Zaraz po wybudowaniu synagogi obok niej powstała szkoła kantorów, której absolwenci byli znani w całej Europie. 17 stycznia 1937 przy synagodze otwarto Instytut Judaistyczny. Kilka lat przed wojną, ze względu na duże koszty utrzymania i wielką hojność gminy żydowskiej na rzecz synagogi, dokonano nowego aktu prawnego, w oparciu o który stała się ona własnością gminy.
Synagoga na początku II wojny światowej została ograbiona z wszystkich cennych przedmiotów i następnie 25 grudnia 1939 spalona. Po zakończeniu wojny zachowane mury synagogi przez kilka lat niszczały, a w głównej sali modlitewnej, dzieci z pobliskich domów urządziły sobie boisko do gry w piłkę nożną.
W 1954 Orkiestra Symfoniczna zwróciła się do Kongregacji Wyznania Mojżeszowego w Częstochowie z propozycją przejęcia budynku synagogi, celem wyremontowania go i przeznaczenia na filharmonię.
31 grudnia 1954 zarząd Kongregacji Wyznaniowej bezpłatnie przekazał ruiny synagogi na rzecz Miejskiej Rady Narodowej. Zaznaczono jednak że budynek musi zostać odbudowany w takim stylu, jaki posiadała przed spaleniem. W 1955 na zgliszczach synagogi wybudowano zupełnie nowy, modernistyczny budynek, w którym tylko część ścian należy do dawnej synagogi. Obecnie mieści się w nim Filharmonia Częstochowska im. Bronisława Hubermana.
O synagodze przypomina tablica pamiątkowa z tekstem w czterech językach: polskim, angielskim, hebrajskim oraz jidysz, znajdująca się na ścianie filharmonii. Treść brzmi:
"W tym miejscu wznosiła się "Nowa Synagoga", która została spalona przez hitlerowskich barbarzyńców 25.12.1939 r. Akt ten był początkiem zagłady Żydów w Częstochowie. Na szczątkach Nowej Synagogi zbudowany został gmach Państwowej Filharmonii."
W październiku 2006 dokonano odkrycia w piwnicy jednego z domów w Częstochowie: odnaleziono kafle, którymi przed wojną była wyłożona główna sala modlitewna synagogi. Właściciele domu kupili płytki u pokątnego sprzedawcy w połowie lat 60. XX wieku, od człowieka, który pracował na budowach i przy rozbiórkach. O tym, że kafle pochodzą z synagogi upewnił Seweryn Szperling, jeden z ocalałych, częstochowskich Żydów.
W sierpniu 2007 podczas remontu i adaptacji piwnic filharmonii na siedzibę Częstochowskiego Stowarzyszenia Jazzowego natrafiono na pozostałości wapiennego muru, z którego została wzniesiona synagoga. W gruzie, którym najwyraźniej uzupełniano ubytki muru, pracownicy ekipy remontowej znaleźli fragment gzymsu okiennego. Przy ścianie natrafiono na zakamarek zamknięty filarem, a obok łuk konstrukcji. Całe odkrycie zostało wyeksponowane.
Architektura.
Murowany budynek synagogi wzniesiono na planie zbliżonym do prostokąta, w stylu klasycystycznym. Fasadę zdobił czterokolumnowy portyk zwieńczony trójkątnym przysiółkiem z tablicami Dekalogu i gwiazdą Dawida. Nad kolumnami widniał hebrajski napis: "Otwórzcie bramy i sprowadźcie sprawiedliwemu ludowi stróża wiary". Bezpośrednio nad przedsionkiem na małym wzniesieniu znajdowała się kopuła.

</doc>
<doc id="536268" url="https://pl.wikipedia.org/wiki?curid=536268" title="Małpa de Loysa">
Małpa de Loysa

Małpa de Loysa (nieoficjalna nazwa łacińska "Ameranthropoides loysi", w językach Indian: Sacharuna, Chir, Uri-uri-supaj, Leśny Człowiek, inna nazwa: Mono Grande) - duża człekokształtna małpa (lub hominid), podobna do pitekantropa, rzekomo odkryta przez François de Loysa w Wenezueli w 1920 r.
Istnienie tego gatunku małpy (hominida) nie jest potwierdzone naukowo, ponieważ istnieje tylko jedno zdjęcie istoty, a brak innych dowodów materialnych.
Opis.
Duża (co najmniej 1,57 metra wysokości) małpa lub wczesny hominid, pokryta krótkim rudawym futrem, ogólnie podobna do czepiaka, ale znacznie większa, z wyższym czołem (czyli większym mózgiem), większą liczbą zębów (36 zamiast 32) i bez ogona (podczas gdy wszystkie większe małpy Ameryki Południowej mają ogony). Część opisanych cech jest kwestionowana, ponieważ nie można ich stwierdzić na podstawie zachowanego zdjęcia.
Historia.
W Ameryce Południowej wiele plemion indiańskich opowiada o "Leśnym Człowieku", mającym 2 metry wzrostu "małpoludzie", który czasami napada na ludzi, kradnie jedzenie czy porywa dzieci. Indianie podkreślają, że nie jest to małpa, ponieważ ma wiele ludzkich zachowań.
Pierwszym Europejczykiem, który opisał "Mono Grande", był żyjący w XVI wieku hiszpański konkwistador Pedro de Cieza de León, który w swoim dzienniku opisał "człekopodobnego owłosionego potwora" z Ameryki. W 1769 r. Edward Bancroft opisał wielką, mierzącą "5 stóp wzrostu" małpę jako część fauny Gujany.
François de Loys, szwajcarski geolog w pobliżu jeziora Maracaibo w 1920 r. spotkał samca i samicę nieznanego, dużego gatunku małp. Ponieważ stworzenia były agresywne, zastrzelił samicę (samiec uciekł). Zdając sobie sprawę ze znaczenia odkrycia, de Loys upozował zabitą małpę na pojemniku z benzyną i zrobił jej jedno zdjęcie. Zachował też czaszkę i skórę, obsypując je solą. Jednak wkrótce ekspedycja de Loysa została zaatakowana przez Indian i w zamieszaniu zaginęła czaszka i skóra. Po powrocie do Europy de Loys zapomniał o odkryciu. Dopiero w 1929 r. jego przyjaciel, antropolog George Montadon, przypadkowo natknął się na fotografię małpy i opublikował odkrycie w czasopismach naukowych, proponując dla nowego gatunku nazwę łacińską "Ameranthropoides loysi", czyli "amerykańska małpa człekokształtna Loysa".
W latach 70. XX wieku głośna była historia jedenastoletniej dziewczynki z Amazonii, która była rzekomo porwana przez samicę "małpoluda" i karmiona przez nią w dżungli przez kilka miesięcy, zanim została odnaleziona. Regularnie pojawiają się doniesienia o spotkaniach z "Leśnym Człowiekiem" czy nawet o zastrzeleniu go, ale wciąż brakuje wiarygodnych dowodów, takich jak części ciała. Nie wiadomo też czy "Mono Grande" jest małpą de Loysa, czy spokrewnionym gatunkiem.
Teorie i kontrowersje.
Nie tylko sceptycy, ale i część kryptozoologów (m.in. Ivan T. Sanderson i Loren Coleman) zakwestionowało tezę, że zwierzę z fotografii de Loysa rzeczywiście było hominidem. Stwierdzili, że w rzeczywistości zdjęcie przedstawia czepiaka, upozowanego tak, by nie było widać jego ogona (niewykluczone też, że de Loys po prostu go odciął) i by bardziej przypominał hominida. Faktem jest, że dysponując tylko jednym zdjęciem, bez samego ciała, które można byłoby zbadać, nie da się stwierdzić, jaka jest prawdziwa wielkość małpy, czy występuje u niej ogon itp. Zwolennicy istnienia "małpoluda" twierdzą, że jest to "Wielka Stopa", znana z USA i Kanady, lub jej podgatunek. Nie można całkowicie wykluczyć istnienia małpy de Loysa; jest to jedyny tajemniczy "małpolud", którego wyraźne zdjęcie istnieje (w przeciwieństwie do Yeti i "Wielkiej Stopy").
Autorzy "Mammal Species of the World" traktują "Ameranthropoides loysi" jako młodszy synonim czepiaka brązowego ("Ateles hybridus").

</doc>
<doc id="536269" url="https://pl.wikipedia.org/wiki?curid=536269" title="Razak Pimpong">
Razak Pimpong

Razak Pimpong (ur. 30 grudnia 1982 w Akrze) – ghański piłkarz występujący na pozycji pomocnika lub napastnika. 
Życiorys.
Kariera klubowa.
Razak Pimpong rozpoczynał swoją karierę klubową w Ghanie, skąd wyjechał w 2000 roku do Danii, aby występować w Superlidze w klubie FC Midtjylland z miasta Herning. Tam grał do 2005, kiedy to przeniósł się do FC København. W sezonie 2005/2006 nie miał miejsca w podstawowym składzie drużyny, jednak zagrał 8 meczów w lidze i wywalczył z klubem mistrzostwo kraju, zwyciężył również w rozgrywkach Royal League, strzelając decydującego gola w finale z norweskim Lillestrøm SK (1:0). W lipcu 2007 podpisał 5-letni kontrakt z Viking FK. W 2008 roku był wypożyczony do Aalesunds FK. W 2009 roku odszedł do egipskiego El-Masry, a następnie został piłkarzem Viborg FF. Jego zawodnikiem był do 2013. Potem grał jeszcze w zespole Ringkøbing IF, gdzie w 2013 roku zakończył karierę.
Kariera reprezentacyjna.
W reprezentacji Ghany Pimpong występował już od czasów juniorskich. W 2001 zdobył wicemistrzostwo świata U-20. W 2002 zadebiutował w pierwszej reprezentacji. W 2004 pojechał z drużyną na igrzyska olimpijskie do Aten, jednak jego drużyna nie wyszła z grupy. W 2006 został powołany przez Ratomira Dujkovicia do kadry na Mistrzostwa Świata, na których wystąpił w meczach z Włochami (0:2), (od 68. minuty), Czechami (2:0) (od 85. minuty), USA (3:0) (90 minut). Został powołany na PNA 2008.
W reprezentacji Ghany rozegrał 10 meczów i zdobył 1 bramkę.

</doc>
<doc id="536271" url="https://pl.wikipedia.org/wiki?curid=536271" title="Malwina Kusior">
Malwina Kusior

Malwina Kusior (ur. 26 lipca 1986 w Ryczowie) – aktorka Teatru Muzycznego „Roma”. Laureatka konkursów wokalnych "Talent 2001" i "Festiwalu Piosenki Aktorskiej".
Kariera.
Zadebiutowała w 2005 na deskach Teatru Muzycznego „Roma” w musicalu Romana Polańskiego "Taniec Wampirów" jako Sara, w pierwszej obsadzie, brała też udział w nagraniu płyty "Taniec Wampirów". Od 2002 współpracuje przy spektaklach "Miss Saigon" i "Koty". Od stycznia 2007 gra postać Królowej Aby w musicalu "Akademia pana Kleksa" w Teatrze Muzycznym „Roma”. 23 lutego 2009 r. odebrała Złotą Płytę za album muzyczny do tego spektaklu. W 2008 roku brała udział w programie Fabryka Gwiazd Od 2010 do 2012 roku grała w musicalu "Les Miserables" jako Eponine oraz w zespole wokalnym.
W 2012 wydała swoją debiutancką płytę "Przeznaczenie". W tym samym roku zaczęła pracę w musicalu "Deszczowa Piosenka" jako Lina Lamont oraz w zespole wokalnym.

</doc>
<doc id="536276" url="https://pl.wikipedia.org/wiki?curid=536276" title="Ampułka (religia)">
Ampułka (religia)

Ampułki – w chrześcijaństwie naczynia liturgiczne, w których przechowywane jest wino lub woda. Używane obecnie w liturgii podczas przygotowania darów, gdy kapłan wlewa do kielicha wino i wodę, a następnie obmywa palce swoich dłoni (lavabo). Ampułek używa się również do puryfikacji kielicha, puszek i pateny.

</doc>
<doc id="536277" url="https://pl.wikipedia.org/wiki?curid=536277" title="BHH">
BHH



</doc>
<doc id="536278" url="https://pl.wikipedia.org/wiki?curid=536278" title="Emigranci (zespół muzyczny)">
Emigranci (zespół muzyczny)

Emigranci – polski zespół rockowy, założony w 1989 roku przez gitarzystę Edmunda Stasiaka, basistę Roberta Jaszewskiego i perkusistę Piotra Szkudelskiego. Skład grupy uzupełnił wokalista Paweł Kukiz.
Początkowo muzycy planowali nagranie tylko jednego utworu – „Na falochronie” (1990). Ponieważ jednak piosenka okazała się przebojem, zespół postanowił kontynuować działalność. W tym czasie grupa wydała dwa albumy: "Rosja i Ameryka" (1992) oraz – w zmienionym składzie, bez Kukiza i Szkudelskiego – "Mówię do ciebie" (1995).
W 2003 r. zespół wznowił działalność, po trzech latach nagrał z nowym wokalistą Rafałem Brzozowskim nowy album "...I inne utwory", promowany przez utwór „Ludzie i rzeczy” oraz nową wersję przeboju „Na falochronie – 2006”. W 2011 zespół zawiesił działalność.

</doc>
<doc id="536279" url="https://pl.wikipedia.org/wiki?curid=536279" title="WTA Tour 2006">
WTA Tour 2006

WTA Tour 2006 – sezon profesjonalnych kobiecych turniejów tenisowych organizowanych przez Women’s Tennis Association w 2006 roku. WTA Tour 2006 obejmuje "turnieje wielkoszlemowe" (organizowane przez Międzynarodowa Federacja Tenisowa), turnieje "kategorii I-IV", "Puchar Federacji" (organizowane przez ITF) oraz mistrzostwa "WTA Finals".

</doc>
<doc id="536281" url="https://pl.wikipedia.org/wiki?curid=536281" title="IV (album Godsmack)">
IV (album Godsmack)

IV – czwarta studyjna płyta Godsmack. Została wydana 25 kwietnia 2006 roku. Album jest promowany singlem "Speak".

</doc>
<doc id="536285" url="https://pl.wikipedia.org/wiki?curid=536285" title="Anjouan">
Anjouan

Anjouan (Nzwani, fr. "Anjouan", kom. "Ndzuwani") – wyspa położona w archipelagu Komorów, część składowa Związku Komorów. Położenie geograficzne , powierzchnia 424 km², wysokość 1595 m n.p.m., liczba ludności: 283,5 tys. (szacunkowo: VII 2009), gęstość zaludnienia 668,6 osób/km². Stolicą jest Mutsamudu, liczące 21,6 tys. mieszkańców (szacunkowo: VII 2002)
Miasta.
Ważniejsze miasta wyspy (ludność szacunkowo: VII 2002 lub 2009) o ludności powyżej 5 tys. mieszkańców.
Historia.
Pierwsi mieszkańcy Anjouan przybyli z Indonezji. Od XVI wieku niezależny sułtanat, od 1886 r. pod protektoratem Francji. W 1912 r. anektowana przez Francję. Od 1976 r. część Komorów. W 1997 r. Anjouan ogłosiło odłączenie się od Komorów i utworzenie niezależnego państwa. Niepodległość Anjouan nie została uznana na arenie międzynarodowej. Na mocy porozumienia zawartego w marcu 2002, Anjouan powróciło w skład Komorów, zachowując jednak szeroką autonomię (własny prezydent, parlament i ministerstwa, własna polityka wewnętrzna).
W kwietniu 2007 roku ponownie doszło do secesji Anjouan.
W marcu 2008 rząd federalny przy pomocy oddziałów Unii Afrykańskiej stłumił bunt.

</doc>
<doc id="536286" url="https://pl.wikipedia.org/wiki?curid=536286" title="Synagoga w Mysłowicach">
Synagoga w Mysłowicach

Synagoga w Mysłowicach – nieistniejąca synagoga znajdująca się w Mysłowicach przy placu Wolności.
Synagoga została zbudowana w latach 1895-1899 przez firmę Ignatza Grünfelda. Zaraz po wybuchu II wojny światowej, we wrześniu 1939 roku hitlerowcy spalili synagogę, a do odgruzowywania terenu zostali siłą zaciągnięci mysłowiccy Żydzi. Po zakończeniu wojny na miejscu synagogi urządzono skwer. Niedawno na jej miejscu wybudowano nowy budynek mieszczący obecnie część wydziałów Urzędu Miejskiego.
Murowany budynek synagogi wzniesiono na planie prostokąta w stylu mauretańskim. Była jednym z najbardziej charakterystycznych budynków w mieście. Jej wyróżniającym się elementem były dwie wysokie ośmioboczne wieże zwieńczone kopułami, na których iglicach znajdowały się gwiazdy Dawida. Dawniej synagoga była otoczona kutym, stylowym płotem, a przed głównym wejściem znajdowała się wielka kuta brama wjazdowa.

</doc>
<doc id="536288" url="https://pl.wikipedia.org/wiki?curid=536288" title="Gyan Asamoah">
Gyan Asamoah



</doc>
<doc id="536291" url="https://pl.wikipedia.org/wiki?curid=536291" title="Traszigang (dystrykt)">
Traszigang (dystrykt)

Dystrykt Trashigang (dżongkha: བཀྲ་ཤིས་སྒང་རྫོང་ཁག་, "Trashigang Dzongkhag", spotyka się także zapis Tashigang) – piętnasty dystrykt Bhutanu, a zarazem najbardziej wysunięty dystrykt na wschód. Graniczy na południu z dystryktem Sarpang, na zachodzie z dystryktami Pemagacel i Monggar, na północy z dystryktem Trashiyangtse, a na wschodzie bezpośrednio z Indiami. Dystrykt Trashigang jest zamieszkany przez lud Sharchop.
Trzy najważniejsze miasta dystryktu Trashigang to miasta Trashigang, Radhi i Phongmey. Głównymi produktami uprawianymi w tym rejonie są lawenda i ryż. Dystrykt ten jest bardzo ważny, ponieważ przechodzi przez niego szlak handlowy Bhutanu z Indiami. Dystrykt Trashigang jest najbardziej zaludnionym dystryktem Bhutanu.
W dystrykcie tym znajduje się także Szkoła Sherubtse – wybudowana w 1966 – jeden z największych ośrodków edukacji w tym małym państwie.
Do najczęściej odwiedzanych miejsc przez turystów należy tutaj twierdza ("dzong") w Trashigang. Została ona zbudowana podczas wojny w 1659 z zamiarem, aby była jak najwyższa i rzeczywiście, swoimi wymiarami zrobiła piorunujące wrażenie na wrogu i przyczyniła się do jego porażki. Popularne stały się słowa "to nie stoi na ziemi; to jest w niebie", mówiące właśnie o tej twierdzy. Innym często odwiedzanym przez turystów miejscem jest świątynia Gom Kora. Znajduje się w niej święty kamień z odciskiem stopy Padmasambhavy.
Administracyjnie dystrykt Trashigang dzieli się na 16 „bloków” ("gewog"): Bartsham, Bidung,
Kanglung, Kangpara, Khaling, Lumang, Merak, Nanong, Phongmey, Radhi, Sakten, Samkhar, Shongphu,
Trimshing, Uzorong oraz Yangneer.

</doc>
<doc id="536293" url="https://pl.wikipedia.org/wiki?curid=536293" title="Obrączkowce">
Obrączkowce



</doc>
<doc id="536294" url="https://pl.wikipedia.org/wiki?curid=536294" title="Otto Addo">
Otto Addo

Otto Addo (ur. 9 czerwca 1975 w Hamburgu) – ghański piłkarz występujący na pozycji pomocnika, a także trener. Od 2022 roku jest selekcjonerem Reprezentacji Ghany w piłce nożnej.
Kariera klubowa.
Addo rozpoczynał swoją karierę piłkarską na początku lat 90. w Hamburgu, jednak tam nie poznano się na jego talencie m.in. w HSV. W 1996 przeniósł się do trzecioligowego wówczas Hannover 96, gdzie występował z późniejszymi gwiazdami, takimi jak Fabian Ernst i Gerald Asamoah. W trakcie jednego sezonu młodzi piłkarze Hannoveru, w tym również Addo, zdołali zdobyć w lidze ponad 100 bramek, jednak ulegli Energie Cottbus w walce o 2. Bundesligę. Awans wywalczył Addo z klubem dopiero w 1998. W pierwszym sezonie zdobył 7 bramek w 30 meczach w lidze i został uznany za jedną z jej gwiazd. W 1999 przeniósł się do Borussii Dortmund, gdzie regularnie występował w Bundeslidze osiągając mistrzostwo kraju i finał Pucharu UEFA w 2002 roku. Wkrótce jednak stracił miejsce w składzie z powodu kontuzji. W 2005 przeniósł się do innego klubu 1. Bundesligi FSV Mainz 05, skąd w 2007 trafił do Hamburger SV. W barwach tej drużyny początkowo grał jednak z drugim zespołem, dla którego rozegrał 11 spotkań.
Kariera reprezentacyjna.
Addo zdecydował się na grę w reprezentacji Ghany z racji pochodzenia, chociaż wychował się w Niemczech (podobnie jak Gerald Asamoah, który wybrał grę w reprezentacji Niemiec). W reprezentacji Ghany zadebiutował 28 lutego 1999 w meczu z Erytreą. W 2006 został powołany na Mistrzostwa Świata w Niemczech, na których zadebiutował w meczu z Czechami (2:0). W sumie rozegrał w reprezentacji Ghany 15 meczów i zdobył 2 bramki.
Kariera trenerska.
W styczniu 2009 roku Addo rozpoczął karierę trenerską, jako asystent trenera, w drużynie Hamburger SV U-19.

</doc>
<doc id="536295" url="https://pl.wikipedia.org/wiki?curid=536295" title="Barbara Wachowicz">
Barbara Wachowicz

Barbara Maria Wachowicz-Napiórkowska (ur. 18 maja 1937 w Warszawie, zm. 7 czerwca 2018 tamże) – polska pisarka, reportażystka, autorka biografii wielkich Polaków, fotografik, scenarzystka, publicystka.
Życiorys.
Wychowana w dworku Krzymosze-Bajki na Podlasiu, w aurze tradycji Powstania Warszawskiego i Armii Krajowej. Oboje rodzice byli żołnierzami 9 Podlaskiej Dywizji Piechoty Armii Krajowej.
Absolwentka Wydziału Dziennikarstwa Uniwersytetu Warszawskiego (1962), a także Studium Historii i Teorii Filmu Państwowej Wyższej Szkole Teatralnej i Filmowej w Łodzi (1963). 
Publikowała na łamach pism:
Autorka reportaży, opowieści i gawęd o życiu, twórczości, miłościach i tajemnicach: Adama Mickiewicza, Juliusza Słowackiego, Henryka Sienkiewicza, Stefana Żeromskiego, Tadeusza Kościuszki, a także o postaciach polskiego harcerstwa. Autorka scenariuszy filmowych i telewizyjnych, audycji radiowych, wystaw oraz widowisk scenicznych (np. "Wigilie polskie").
Była członkiem Stowarzyszenia Pisarzy Polskich i ZAiKS. Jej mężem był scenograf teatralny i telewizyjny Józef Napiórkowski (1942-2000). Mieszkała w Warszawie przy ul. Zamenhofa. 
Została pochowana 15 czerwca 2018 w Alei Zasłużonych Cmentarza Wojskowego na Powązkach (kwatera A2-Aleja Zasłużonych-4).
Ordery, odznaczenia i wyróżnienia.
Została wyróżniona licznymi odznaczeniami, nagrodami i wyróżnieniami, przyznanymi zarówno przez instytucje państwowe jaki pozarządowe. 31 lipca 2006 otrzymała Honorowe Obywatelstwo miasta stołecznego Warszawy. W 2009, jako pierwsza osoba urodzona poza granicami Wielkopolski, została uhonorowana medalem wojewody wielkopolskiego „Ad perpetuam rei memoriam”. Otrzymała także tytuły honorowego obywatelstwa miast: Płońsk i Węgrów. W 2018 została odznaczona Złotym Krzyżem Honorowym Związku Piłsudczyków oraz była nominowana do Leksykonu Polek 100-lecia.

</doc>
<doc id="536300" url="https://pl.wikipedia.org/wiki?curid=536300" title="Lee Chun-Soo">
Lee Chun-Soo



</doc>
<doc id="536301" url="https://pl.wikipedia.org/wiki?curid=536301" title="Puszcza Iłżecka">
Puszcza Iłżecka

Puszcza Iłżecka (nazywana też Lasami Starachowickimi) – kompleks leśny o powierzchni około 25 000 ha, położony na Przedgórzu Iłżeckim, na północ od doliny rzeki Kamiennej, pomiędzy Skarżyskiem-Kamienną, Iłżą a Ostrowcem Świętokrzyskim.
Naturalny drzewostan uległ daleko idącym przekształceniom. Obecnie w drzewostanie przeważa sosna z domieszką dębu, modrzewia i jodły, sporadycznie występuje też buk.
Obejmuje nadleśnictwa: Starachowice i Ostrowiec.
Historia.
Wchodziła w skład średniowiecznej Puszczy Świętokrzyskiej. W XVIII w. panowały w puszczy drzewostany mieszane – sosna, dęby szypułkowe i bezszypułkowe, brzoza brodawkowata, jodła, olsza.
Rozwinięte było bartnictwo. Drzewa wycinano pod potrzeby górnictwa i hutnictwa Zagłębia Staropolskiego. W czasie II wojny światowej region nasilonych walk partyzanckich. Działalność Armii Krajowej "Szarego", "Ponurego", "Potoka", oddziału Batalionów Chłopskich "Ośki", oddziału Armii Ludowej "Świt". W 1945 r. Lasy Starachowickie wraz z częścią przyległych lasów prywatnych zostały upaństwowione.

</doc>
<doc id="536302" url="https://pl.wikipedia.org/wiki?curid=536302" title="An Evening with John Petrucci and Jordan Rudess">
An Evening with John Petrucci and Jordan Rudess

An Evening with John Petrucci and Jordan Rudess to koncertowy album pianisty Jordana Rudessa oraz gitarzysty Johna Petrucciego zrealizowany 10 czerwca 2000 roku podczas występu muzyków w "Helen Hayes Performing Arts Center, Nyack" w Nowym Jorku. Wydany w 11 grudnia 2000 roku przez "Sound Mind Music", ponownie 18 maja 2004 roku przez "Favored Nations".
State of Grace pierwotnie został wydany na albumie grupy LTE pt. "Liquid Tension Experiment".

</doc>
<doc id="536303" url="https://pl.wikipedia.org/wiki?curid=536303" title="Wokalistka">
Wokalistka



</doc>
<doc id="536305" url="https://pl.wikipedia.org/wiki?curid=536305" title="Metal Sonic">
Metal Sonic



</doc>
<doc id="536306" url="https://pl.wikipedia.org/wiki?curid=536306" title="Sharchop">
Sharchop

Sharchop („wschodni (ludzie)” w dzongkha) – lud zamieszkujący wschodnie dystrykty Bhutanu (głównie dystrykt Traszigang, gdzie są oni liczniejsi od czystych Bhutańczyków) oraz Asam w Indiach. Lud ten powstał w wyniku bardzo częstych małżeństw hindusko-bhutańskich, dlatego Sharchop uważają się za pół-Bhutańczyków, pół-Hindusów. 
Sharchop wyznają szczególną odmianę buddyzmu tybetańskiego, z elementami animizmu oraz bon. Mówią językiem sharchopkha – gwarą dzongkha z silnymi wpływami języków hinduskich. Stanowią oni 20% populacji całego Bhutanu, czyli ponad 450 tys. osób.

</doc>
<doc id="536307" url="https://pl.wikipedia.org/wiki?curid=536307" title="Zlatko Kranjcar">
Zlatko Kranjcar



</doc>
<doc id="536309" url="https://pl.wikipedia.org/wiki?curid=536309" title="Zlatko Kranjczar">
Zlatko Kranjczar



</doc>
<doc id="536311" url="https://pl.wikipedia.org/wiki?curid=536311" title="Underoath">
Underoath

Underoath, logotyp z użyciem Ø: Underøath – grupa grająca metalcore pochodząca z Florydy, tworzy utwory o tematyce chrześcijańskiej (metal chrześcijański).
Dwie pierwsze płyty wydane zostały przez Takehold Records. Kolejne krążki wydawane były już pod szyldem Solid State Records, a samo Underoath po wyjściu "They're Only Chasing Safety" zajęło miejsce najlepiej sprzedającego się zespołu swojego wydawcy.

</doc>
<doc id="536313" url="https://pl.wikipedia.org/wiki?curid=536313" title="Komisja mandatowa">
Komisja mandatowa

Komisja mandatowa – grupa osób, których zadaniem jest sprawdzenie prawomocności uchwał podejmowanych na wszelkiego rodzaju zgromadzeniach, np. na zgromadzeniu wspólników spółki z ograniczoną odpowiedzialnością, zgromadzeniu akcjonariuszy spółki akcyjnej, walnym zgromadzeniu spółdzielni.
Komisja mandatowa powinna:

</doc>
<doc id="536315" url="https://pl.wikipedia.org/wiki?curid=536315" title="Nizina Jańsko-Indygirska">
Nizina Jańsko-Indygirska

Nizina Jańsko-Indygirska (ros. Яно-Индигирская Низменность) – nizina w azjatyckiej części Rosji (Jakucja).
Leży nad morzami Łaptiewów i Wschodniosyberyjskim; rozciąga się na długości ok. 600 km pomiędzy zatoką Buor-Chaja na zachodzie a dolnym biegiem Indygirki na wschodzie; od południa ograniczona górami Czerskiego i Połousny Kriaż.
Zbudowana z osadów morskich i rzecznych oraz lodu kopalnego. Powierzchnia równinna, występują ostańce o wysokości do 500 m. Klimat subpolarny, średnie temperatury stycznia -32 °C (na wybrzeżu) i -36 °C (w głębi lądu); średnie temperatury lipca odpowiednio 0 °C i -12 °C; wieczna zmarzlina na całej powierzchni. Gleby tundrowe, torfowo-glejowe; roślinność tundrowa. Gęsta sieć rzeczna (główne rzeki: Omołoj, Jana, Chroma, Biorioloch, Indygirka); kilkadziesiąt tysięcy jezior (m.in. jezioro Chajyr); rozległe bagna.
Słabo zaludniona, główne miejscowości: Ust'-Jansk, Czokurdach.
W północnej części niziny znajduje się Park Narodowy „Kytałyk”.

</doc>
<doc id="536325" url="https://pl.wikipedia.org/wiki?curid=536325" title="Soca Warriors">
Soca Warriors



</doc>
<doc id="536326" url="https://pl.wikipedia.org/wiki?curid=536326" title="Derek Sherinian">
Derek Sherinian

Derek Sherinian (ur. 25 sierpnia 1966 w Laguna Beach) – amerykański muzyk, kompozytor i producent muzyczny, pianista, keyboardzista, a także gitarzysta. Absolwent Berklee College of Music. Znany z występów w grupach muzycznych Planet X, KISS, Dream Theater oraz muzykami Alice Cooperem, Billy Idolem oraz Yngwie Malmsteenem.
Sherinian współpracował ponadto z takimi muzykami i grupami muzycznymi jak: Zakk Wylde, John Petrucci, Steve Lukather, Simon Phillips, Tony Franklin, John Sykes, Brian Tichy, Marya Roxx, Section a, Platypus, Condition Red, Aina, Explorers Club, Jughead, All Too Human, Mind Key czy Relocator. W 2010 roku został członkiem zespołu Black Country Communion, w którego składzie byli także basista i wokalista Glenn Hughes, gitarzysta Joe Bonamassa oraz perkusista Jason Bonham.

</doc>
<doc id="536327" url="https://pl.wikipedia.org/wiki?curid=536327" title="Cholecystectomia">
Cholecystectomia



</doc>
<doc id="536328" url="https://pl.wikipedia.org/wiki?curid=536328" title="Michael Carrick">
Michael Carrick

Michael Carrick (ur. 28 lipca 1981 w Wallsend) – angielski piłkarz grający na pozycji środkowego pomocnika, trener piłkarski.
Życiorys.
Karierę zaczynał w drużynie Wallsend Boys Club, w której grał w pięcioosobową piłkę nożną. W zespołach juniorskich grał jako napastnik, jednak później przekwalifikowano go na rozgrywającego.
Jego pierwszym profesjonalnym klubem był West Ham United, gdzie rozwijał się w słynnej szkółce „Młotów”. Oprócz niego, na Upton Park kariery zaczynali tacy piłkarze jak Joe Cole, Frank Lampard, Rio Ferdinand czy Jermain Defoe.
Swój debiut w West Hamie zaliczył w sierpniu 1999 roku, w wygranym 3:0 meczu przeciwko Bradford City, jednak władze klubu zdecydowały się wysłać go na wypożyczenie do Swindon Town, a pół roku później do Birmingham City, gdzie miał zbierać doświadczenie, by w następnych sezonach być czołową postacią w ekipie "The Hammers".
Po powrocie z wypożyczenia Carrick od razu stał się wiodącą postacią w swoim klubie, co zakończyło się nominacją do nagrody Młodego Piłkarza Roku Football Association. Ostatecznie nagrodę zgarnął Steven Gerrard.
Przez następne lata Carrick odszedł w cień, a po sezonie 2002/2003 spadł wraz z West Hamem do 2. ligi angielskiej.
W kolejnym sezonie grał na zapleczu Premiership, radząc sobie na tyle dobrze, że zainteresowały się nim Portsmouth, Arsenal F.C. i Tottenham Hotspur.
Ostatecznie trafił do ekipy z White Hart Lane, gdzie wyrobił sobie dobrą markę, czego dowodem było zainteresowanie jego osobą przez samego Sir Alexa Fergusona.
Menedżer Manchesteru United był zdeterminowany do zakupu angielskiego pomocnika. Pierwsza oferta opiewająca na 10 mln funtów szterlingów została odrzucona, jednak kolejną, wynoszącą 14 mln funtów, włodarze Tottenhamu zaakceptowali i 31 lipca 2006 roku Michael Carrick oficjalnie stał się piłkarzem Manchesteru United.
W United otrzymał koszulkę z numerem 16, która wcześniej należała do Roya Keane’a, wieloletniego kapitana drużyny z Old Trafford. Kibice oczekiwali, że Michael godnie zastąpi ich ulubieńca z poprzednich lat, co sprawiło, że Anglik grał pod wielką presją już od pierwszego meczu w barwach „Czerwonych Diabłów”.
Sezon zaczął przeciętnie i od razu w gazetach pojawiły się opinie mówiące o tym, że Sir Alex Ferguson przepłacił za Michaela. Jednak z czasem grał coraz lepiej, strzelając swoją pierwszą bramkę w barwach United w meczu z Aston Villą, wygranym przez jego klub 3:1. Później zdobył jeszcze 2 bramki, pokonując bramkarzy Blackburn Rovers i Sheffield United F.C.
Prawdziwym popisem jego umiejętności był jednak mecz z AS Romą w ćwierćfinale Ligi Mistrzów zakończony wynikiem 7:1 dla United. Carrick strzelił dwie piękne bramki, świetnie rozgrywał piłkę i został uznany bohaterem tego pamiętnego meczu.
Pierwszy sezon w barwach Manchesteru United Carrick zakończył z tytułem Mistrza Anglii. W reprezentacji Anglii zadebiutował w 2001 roku, jednak jego pierwszym poważnym turniejem były Mistrzostwa Świata rozgrywane w Niemczech w 2006 roku. Zagrał tam w jednym meczu – przeciwko Ekwadorowi w 1/8 finału rozgrywek. Był regularnie powoływany do kadry Steve’a McClarena na mecze eliminacyjne do Euro 2008.
20 marca 2015 roku Louis van Gaal ogłosił, że przedłużył kontrakt z zawodnikiem do czerwca 2016 roku. 9 czerwca 2016 roku przedłużył swój kontrakt z Manchesterem United o kolejny rok.
11 lipca 2017 roku, po odejściu z zespołu Wayne’a Rooneya, został mianowany nowym kapitanem Manchesteru United.
19 stycznia 2018 roku ogłosił, że po zakończeniu sezonu 2017/2018 zakończy karierę i jednocześnie dołączy do sztabu szkoleniowego „Czerwonych Diabłów”.
Ostatni mecz w karierze rozegrał 13 maja 2018 roku w zwycięskim spotkaniu 1:0 przeciwko Watford, zostając zmienionym w 84 minucie przez Paula Pogbę.
21 listopada 2021 roku, po zwolnieniu Ole Gunnara Solskjæra z funkcji menadżera Manchesteru United, został tymczasowym trenerem klubu. W nowej roli zadebiutował dwa dni później w wygranym 0:2 meczu przeciwko Villarreal. 29 listopada 2021 roku stanowisko tymczasowego trenera Manchesteru United powierzono Ralfowi Rangnickowi. 2 grudnia 2021 roku Carrick ogłosił, że po 15 latach opuszcza Manchester United.
Statystyki kariery.
Trenerskie.
"Stan na 2 grudnia 2021"
"Nie są brane pod uwagę mecze towarzyskie."

</doc>
<doc id="536329" url="https://pl.wikipedia.org/wiki?curid=536329" title="Iridectomia">
Iridectomia



</doc>
<doc id="536331" url="https://pl.wikipedia.org/wiki?curid=536331" title="Trabeculectomia">
Trabeculectomia



</doc>
<doc id="536334" url="https://pl.wikipedia.org/wiki?curid=536334" title="Iridektomia">
Iridektomia



</doc>
<doc id="536336" url="https://pl.wikipedia.org/wiki?curid=536336" title="Bitwa pod Konyą">
Bitwa pod Konyą

Bitwa pod Konyą – starcie zbrojne, które miało miejsce 21 grudnia 1832 roku pomiędzy siłami Imperium Osmańskiego dowodzonymi przez wielkiego wezyra Raszida Paszę, a wojskami egipskimi kierowanymi przez Ibrahima Paszę.
Główną przyczyną wojny była chęć uniezależnienia się Muhammada Alego od sułtana osmańskiego oraz opanowanie terenów Wielkiej Syrii przez władcę Egiptu. Była to największa bitwa kampanii roku 1832 podczas wojny egipsko-tureckiej. Zwycięskie oddziały Ibrahima Paszy, będące wcześniej szkolone przez francuskich oficerów (największy wkład w ćwiczenia posiadał Sulejman Pasza) i lepiej zaopatrzone pokonały armię turecką w pobliżu Taurusu. Po zwycięstwie istniała możliwość obalenia panującej w Stambule dynastii. Jednak dyplomacja europejska zapobiegła zmianie równowagi sił w tym rejonie świata.
6 maja 1833 roku doszło do podpisania traktatu pokojowego w Kütahyi. Muhammad Ali ciągle jako lennik sułtana otrzymywał w panowanie tereny Palestyny oraz Syrii. Zgodnie z umową nad obszarem Syrii władzę jako namiestnik powinien sprawować Ibrahim Pasza.
Bezpośrednim skutkiem tej bitwy było podpisanie traktatu Unkiar-Iskielessi oraz podporządkowanie Turcji Rosji.

</doc>
<doc id="536337" url="https://pl.wikipedia.org/wiki?curid=536337" title="Otto Barić">
Otto Barić

Otto Barić (ur. 19 czerwca 1933 w Klagenfurt am Wörthersee, zm. 13 grudnia 2020 w Zagrzebiu) – chorwacki piłkarz i trener piłkarski. Był jednym z najbardziej utytułowanych szkoleniowców z Chorwacji. Z czterema różnymi drużynami ośmiokrotnie zdobywał tytuł mistrza Austrii, a w 1985 doprowadził Rapid Wiedeń do finału Pucharu Zdobywców Pucharów. W latach 1999–2001 był selekcjonerem reprezentacji Austrii, ale przegrał z nią w barażach do mistrzostw świata 2002. Od 2002 do 2004 prowadził kadrę Chorwacji. Awansował z nią do Euro 2004. Od lipca 2006 do listopada 2007 był trenerem reprezentacji Albanii.

</doc>
<doc id="536343" url="https://pl.wikipedia.org/wiki?curid=536343" title="Ewangelia Galilejska">
Ewangelia Galilejska



</doc>
<doc id="536350" url="https://pl.wikipedia.org/wiki?curid=536350" title="Esencja">
Esencja



</doc>
<doc id="536351" url="https://pl.wikipedia.org/wiki?curid=536351" title="Yoshimitsu (imię)">
Yoshimitsu (imię)

Yoshimitsu (jap. 吉光)　– imię japońskie, o dosłownym znaczeniu „szczęśliwy blask” (よし　"yoshi" – szczęście, pomyślność; みつ "mitsu" – blask, światło).

</doc>
<doc id="536353" url="https://pl.wikipedia.org/wiki?curid=536353" title="Yoshimitsu (postać z gier)">
Yoshimitsu (postać z gier)



</doc>
<doc id="536354" url="https://pl.wikipedia.org/wiki?curid=536354" title="Ex vivo">
Ex vivo

Ex vivo (łac. dosłownie „z istoty żywej”, używane w znaczeniu „pozaustrojowo”) – ogólne określenie technik biomedycznych polegających na pobraniu z żywego organizmu narządu, tkanki lub komórek i przeprowadzeniu zabiegu, badań lub doświadczeń poza tym organizmem.
W przypadku transplantacji pobrany materiał biologiczny pozostaje cały czas żywotny (ang. "viable") i może zostać umieszczony w organizmie biorcy.

</doc>
<doc id="536355" url="https://pl.wikipedia.org/wiki?curid=536355" title="Czokurdach">
Czokurdach

Czokurdach (ros. "Чокурдах") – osiedle typu miejskiego w Rosji (Jakucja); ośrodek administracyjny ułusu (rejonu) ałaichowskiego.
Miejscowość leży na Nizinie Jańsko-Indygirskiej nad Indygirką. Przemysł spożywczy (mięsny); przystań rzeczna; lotnisko; stacja meteorologiczna. W pobliżu znajdowano kości mamutów.
Osiedle szybko się wyludnia, podobnie jak cały ułus, na terenie którego leży. W 2002 r. Czukurdach liczył już tylko 2591 mieszkańców, podczas gdy jeszcze w 1989 r. – 3845.
Znajduje się tu siedziba zarządu Parku Narodowego „Kytałyk”.

</doc>
<doc id="536356" url="https://pl.wikipedia.org/wiki?curid=536356" title="Wymieranie ordowickie">
Wymieranie ordowickie

Wymieranie ordowickie – masowe wymieranie około 438 milionów lat temu, pod koniec ordowiku. Wymarło wtedy około 85% gatunków (ponad 100 rodzin). Największe zmiany objęły ramienionogi, mszywioły, trylobity, a także graptolity i konodonty.
Do gwałtownego wymierania ordowickiego mógł się przyczynić wybuch bliskiej supernowej lub rozbłysk gamma. Intensywne promieniowanie gamma mogło spowodować zniszczenie warstwy ozonowej, prowadzące do unicestwienia wielu organizmów, zaburzenia fotosyntezy oraz zaburzenie łańcucha pokarmowego.
Następstwem biegunowego dryfu kontynentów mogło być zlodowacenie Gondwany i orogeneza takońska. W stratygrafii z tego okresu obserwowane jest większe stężenie tlenu . Izotop powstaje z i cząstek alfa.

</doc>
<doc id="536357" url="https://pl.wikipedia.org/wiki?curid=536357" title="Pogromy Armlederów">
Pogromy Armlederów

Pogromy Armlederów – seria pogromów ludności żydowskiej
dokonanych w Alzacji w latach 1338–1339, przez bandy biedoty i chłopów.
W 1336 pewien szlachcic z Frankonii, utrzymując, że wypełnia powierzoną mu przez anioła wolę bożą zebrał oddział rycerzy i rozpoczął łupienie i mordowanie Żydów. Sami nazywali się "Judenschläger" (Żydobójcami).
John Zimberlin, właściciel gospody w górnej Alzacji, poszedł za przykładem frankońskim i powiódł tłumy biedoty i chłopstwa przeciwko Żydom i ich mieniu. Nazwa tej grupy – Armlederzy pochodziła prawdopodobnie stąd, iż nie używali oni pochew, nosząc nagie miecze na skórzanych rapciach.
Dokonywali oni masakr i mordów gmin żydowskich w małych miasteczkach alzackich. Oblęgli Kolmar, gdzie schronili się ocaleni z pogromów Żydzi. Dopiero odsiecz wojsk cesarza Ludwika IV, uwolniła oblężone miasto. 17 maja 1338 panowie Alzacji zawiązali pod przewodnictwem biskupa Strasburga sojusz przeciwko Armlederom. Walki zakończyły się podpisaniem 10-letniego rozejmu.

</doc>
<doc id="536359" url="https://pl.wikipedia.org/wiki?curid=536359" title="Unia (programowanie)">
Unia (programowanie)

Unia – typ danych w niektórych językach programowania, jak C, PHP (od wersji 8) lub asembler, grupujący wiele różnych sposobów interpretacji tego samego fragmentu pamięci. Odpowiednikiem "unii" w języku Pascal jest rekord z wariantami.
Charakterystyka unii.
Unia jest podobna do struktury, jednak wszystkie pola zajmują ten sam obszar pamięci – rozmiar unii jest równy rozmiarowi największego jej składnika.
Przykładowo unia:
union nazwa_unii {
 char tablica_znakowa[4];
 int wartosc;
} u;
tworzy zmienną "u", do której można mieć dostęp albo jako do liczby ("u.wartosc"), albo jako do tablicy znaków ("u.tablica_znakowa").
Tego typu manewry są czasem przydatne w niskopoziomowym programowaniu. Użycie unii nie jest jednak zalecane w innych wypadkach, gdyż jest wybitnie wrażliwe na różnice w reprezentacji poszczególnych typów w pamięci. Ten sam program, używający unii może zupełnie inaczej działać w zależności od tego, czy liczby są zapisywane jako big endian, czy little endian i jaką mają długość w bajtach:
W u.tablica_znakowa znalazł się napis:
Struktury jako pola unii.
Elementami unii mogą być struktury, co czasem jest przydatne:
union liczba {
 struct {
 unsigned int a :8;
 unsigned int b :8;
 unsigned int c :8;
 unsigned int d :8;
 } rozbicie_na_bajty;
 struct {
 unsigned int a :16;
 unsigned int b :16;
 } rozbicie_na_slowa;
 unsigned int liczba;
Unie anonimowe.
C++ dopuszcza tzw. unie anonimowe w których nie ma ani nazwy unii, ani nazwy zmiennej:
union {
 int liczba;
 char znak;
Do pól takiej unii można dostawać się bezpośrednio używając ich nazw (np. "liczba" lub "znak" z przykładu powyżej). Czasem ten mechanizm jest stosowany przy umieszczaniu unii anonimowej jako pola struktury.
Porównanie z innymi rozwiązaniami.
W różnych językach programowania stosuje się albo unie, albo inne, analogiczne rozwiązania. Metody, które można porównywać z uniami to:
Rekord z wariantami.
Rekord z wariantami, w którym występują wyłącznie pola dla jednego wariantu, różni się od unii wyłącznie występowaniem pola znacznikowego (anonimowego bądź jawnego), które określa jaką aktualną postać ma rekord, tzn. która wartość (jakiego typu) jest aktualna.
Atrybuty rozmieszczenia.
Również atrybuty, definiowane we frazach konkretnej deklaracji, określające położenie zmiennej w pamięci, umożliwiają uproszczoną i luźną implementację mechanizmów oferowanych przez unię. W tym przypadku działanie jest identyczne z unią, jednak kodzie źródłowym nie jest widoczne powiązanie poszczególnych "pól" (w tym przypadku niezależnych zmiennych, rozmieszczonych od tego samego adresu pamięci – zmiennych nakładanych). W działaniu tak rozumianych "pól" nie jest oczywiście wymagane, w przeciwieństwie do unii, stosowanie selekcji. Przykładem takiej implementacji jest dyrektywa codice_1 dostępna w Turbo Pascalu. W tym przypadku codice_2 może mieć postać adresu bezwzględnego, w postaci liczbowej, ale można się również posłużyć identyfikatorem uprzednio zdefiniowanej zmiennej, co w pewnym stopniu ukazuje powiązania między zmiennymi. Można też uzyskać efekt niedostępny w uniach, tzn. dodać przesunięcie do adresu zmiennej na którą nakładamy inną zmienną. Nałożenie może więc dotyczyć dowolnej części pewnej zmiennej, a nie tylko jej początku.
Typ wariantowy.
Również typ wariantowy ma pewne cechy analogiczne do unii. Jednak w tym przypadku różnice są istotne. Mianowicie w typie wariantowym, w przeciwieństwie do unii, cała implementacja jest ukryta przed programistą. W przypadku unii zaś programista jest zmuszony do implementowania operacji na uniach. Ponadto typ wariantowy nie narzuca ograniczeń na typ wartości, które może przyjmować zmienna wariantowa, natomiast w przypadku unii, wartości muszą być zgodne z typem jednego z pól unii. Przykładowym językiem programowania z typem wariantowym jest Visual Basic.

</doc>
<doc id="536361" url="https://pl.wikipedia.org/wiki?curid=536361" title="Huty Lejowe">
Huty Lejowe

Huty Lejowe – polana reglowa w Dolinie Lejowej w Tatrach Zachodnich, leżąca na terenie dawnej Hali Lejowej. Nazwa polany pochodzi od istniejących na niej niegdyś pieców przetapiających wydobywane w okolicy rudy żelaza. Znajduje się w dolnym odcinku doliny, przy Lejowym Potoku, na wysokości 980–1040 m n.p.m. Polana, chociaż leży na terenie Tatrzańskiego Parku Narodowego, nie jest jego własnością, lecz należy do Wspólnoty Leśnej Uprawnionych Ośmiu Wsi z siedzibą w Witowie. Jest koszona i wypasana (tzw. wypas kulturowy), dzięki czemu nie zarasta lasem jak większość polan tatrzańskich. Część polany przy potoku jest płaska, część wschodnia znajduje się na stromym stoku Pośredniej Kopki (1305 m n.p.m.).
W górnej części polany stoi dobrze utrzymany szałas. Jest to typowy dla polskich Tatr szałas niskozrębowy, o dwuspadowym dachu. Na polanie duże połacie zachwaszczającego ją szczawiu alpejskiego, który zwykle wyrasta na miejscu koszarów (zagród dla owiec). Naprzeciwko polany, po drugiej stronie Lejowego Potoku, na wschodnim, dość stromym zboczu znajduje się druga, mniejsza polana, tzw. Jaworzyna Lejowa.

</doc>
<doc id="536362" url="https://pl.wikipedia.org/wiki?curid=536362" title="Typ (informatyka)">
Typ (informatyka)



</doc>
<doc id="536363" url="https://pl.wikipedia.org/wiki?curid=536363" title="Esencja (chemia)">
Esencja (chemia)

Esencja to zatężony roztwór lub mieszanina - jednego lub więcej związków chemicznych. Pojęcie to jest głównie używane w przemyśle spożywczym, kosmetycznym i farmaceutycznym.
Esencja stanowi zazwyczaj zatężony ekstrakt z określonych części roślin lub zwierząt, który zawiera bardzo wysokie stężenie związków posiadających silny zapach, smak lub barwę. Współcześnie esencje naturalne zastępuje się często esencjami sztucznymi, czyli zatężonymi roztworami związków chemicznych otrzymywanych na drodze syntezy. 
Esencje posiadają zazwyczaj syropowatą, lepką konsystencję. Są one stosowane jako:

</doc>
<doc id="536364" url="https://pl.wikipedia.org/wiki?curid=536364" title="Wymieranie dewońskie">
Wymieranie dewońskie

Wymieranie dewońskie – masowe wymieranie w późnym dewonie, około 374 milionów lat temu, na granicy fran-famen. W jego wyniku zniknęło 40% wszystkich rodzajów organizmów morskich, przede wszystkim fauna rafowa: koralowce czteropromienne, fauna pelagiczna, konodonty, amonity, tentakulity.
Wymieranie dewońskie wiąże się z całym szeregiem zmian w obrębie systemu atmosfera-ocean, które następowały szybko, lecz nie natychmiastowo. W zapisie kopalnym na całym świecie zachowały się świadectwa dwóch epizodów anoksycznych (beztlenowych) w głębokich wodach dewońskich oceanów: zdarzenie dolny oraz górny Kellwasser. Szczególnie to drugie doprowadziło do masowego wymierania gatunków. Pod koniec dewonu, ok. 360 milionów lat temu, miało miejsce zdarzenie Hangenberg, będące końcowym epizodem wymierania dewońskiego.
Kryzysy Kellwasser.
Bardzo charakterystyczne dla granicy franu i famenu jest wystąpienie czarnych łupków. Bogate w materię organiczną warstwy Kellwasser, o miąższości od 0,5 do 2 m tworzyły się w warunkach wysokiego poziomu mórz. W osadach pojawia się także anomalia irydowa związana najprawdopodobniej z uderzeniem wielkiego meteorytu. Zmniejszona zawartość tlenu w morzach nie mogła być główną przyczyną wymierania, ponieważ dotknęło ono także organizmy płytkowodne, w tym zespoły raf tabulatowo-stromatoporoidowych, które wymarły w okresie dzielącym oba kryzysy Kellwasser.
Wymieranie dewońskie dotknęło przede wszystkim organizmy żyjące w tropikach; organizmy zamieszkujące basen Parany, znajdujący się wówczas w pobliżu bieguna południowego, nie doświadczyły silnego epizodu wymierania. Wskazuje to, że główną przyczyną wymierania było ochłodzenie wód oceanów. Po każdym z epizodów Kelwasser następowało eustatyczne obniżanie poziomu wód oceanu światowego, prawdopodobnie związane z ekspansją lądolodów na południowym kontynencie Gondwany.
Kryzys Hangenberg.
Pod sam koniec famenu (i dewonu) miał miejsce kryzys Hangenberg, mniejszy epizod wymierania, który doprowadził do niemal zupełnego wyginięcia m.in. akritarchy i ryby pancerne. W ciągu dewonu zwierzęta morskie stopniowo zwiększały rozmiary ciała, zgodnie z regułą Cope’a; trend ten utrzymywał się aż do wymierania. Na skutek zaburzenia ekosystemu wyginęły duże gatunki zwierząt, podczas gdy przetrwały mniejsze, potrafiące rozmnożyć się szybciej. Analizy ekosystemu ukazały, że przez 40 milionów lat po wymieraniu utrzymywał się odwrotny trend: średni rozmiar ciała malał, zanim sytuacja powróciła do normy.
Hipotezy katastrof kosmicznych.
Postawiona została hipoteza, że trzy miliony lat przed kryzysem Kellwasser w Nevadzie miał miejsce upadek ciała niebieskiego. Śladem po uderzeniu meteorytu miałby być tzw. krater Alamo; impaktowe pochodzenie tej struktury nie jest jednak potwierdzone. Średnicę domniemanego krateru oceniano wstępnie na od 20 do 150 km, ocenę tę później zmieniono na od 44 do 65 kilometrów. Byłby to tzw. „mokry impakt” czyli uderzenie ciała niebieskiego w powierzchnię morza. W odróżnieniu od wymierania kredowego (66 milionów lat temu), zamiast doprowadzić do prawie natychmiastowej zagłady większości organizmów, uderzenie to miałoby zainicjować zmiany w ekosystemach.
Nie ma niezbitych dowodów na związek katastrofy kosmicznej z wydarzeniem Hangenberg, ale 364 miliony lat temu w Australii Zachodniej powstał krater uderzeniowy Woodleigh, który ma co najmniej 40 km średnicy. Duży impakt nie mógł zostać bez wpływu na środowisko, jednak jego skala pozostaje nieznana.

</doc>
<doc id="536366" url="https://pl.wikipedia.org/wiki?curid=536366" title="Bega (imię)">
Bega (imię)

Bega – imię żeńskie pochodzenia irlandzkiego, wywodzące się od wyrazu pospolitego "bec", "beag" — "mała, niska". Istnieją trzy święte o tym imieniu. 
Bega imieniny obchodzi 31 października i 17 grudnia. 

</doc>
<doc id="536367" url="https://pl.wikipedia.org/wiki?curid=536367" title="Wymieranie triasowe">
Wymieranie triasowe

Wymieranie późnotriasowe – masowe wymieranie około 201 milionów lat temu, w wyniku którego w morzach zniknęła cała gromada konodontów i 23-34% morskich rodzajów zwierząt.
Na lądzie wymarły wszystkie archozauromorfy poza krokodylomorfami, pterozaurami i dinozaurami; niektóre z wymarłych grup były wcześniej liczne, jak aetozaury, fitozaury i rauisuchidy. Przed okresem jurajskim wymarły też niektóre pozostałe nie-ssacze terapsydy i wiele dużych płazów – temnospondyli. Nadal jednak istnieje wiele wątpliwości co do związku granicy Tr-J z wymarłymi kręgowcami lądowymi, ze względu na brak skamieniałości lądowych z ostatniego piętra triasu (retyk). Spośród fauny lądowej przetrwały krokodylomorfy, dinozaury, ssaki, pterozaury i żółwie.
Wymieranie związane było najprawdopodobniej z wielkim załamaniem klimatycznym (efekt cieplarniany wywołany wulkanizmem), rozwój warunków beztlenowych.

</doc>
<doc id="536369" url="https://pl.wikipedia.org/wiki?curid=536369" title="Podręczny słownik językoznawstwa stosowanego">
Podręczny słownik językoznawstwa stosowanego

Podręczny słownik językoznawstwa stosowanego – słownik autorstwa Aleksandra Szulca wydany nakładem Państwowego Wydawnictwa Naukowego w 1984 roku w Warszawie.
Jest to słownik zawierający objaśnienia terminów językozawstwa stosowanego, z naciskiem na terminologię glottodydaktyki. Zawiera również te terminy z zakresu psychologii, socjolingwistyki i dydaktyki, które związane są z problematyką glottodydaktyczną. 

</doc>
<doc id="536370" url="https://pl.wikipedia.org/wiki?curid=536370" title="Mirko Jozić">
Mirko Jozić

Mirko Jozić (ur. 8 kwietnia 1940 w Trilju) − chorwacki piłkarz i trener piłkarski. Przez szesnaście lat był selekcjonerem juniorskich i młodzieżowych reprezentacji Jugosławii; w 1987 z kadrą U-21, w której grali m.in. Davor Šuker, Robert Jarni, Igor Štimac i Robert Prosinečki, zdobył mistrzostwo świata. Później z sukcesami pracował w Chile, prowadził nawet drużynę narodową tego kraju, a także w Meksyku, Arabii Saudyjskiej, Argentynie i Portugalii. Od 2000 do 2002 był trenerem reprezentacji Chorwacji. Awansował z nią do finałów mistrzostw świata 2002.
Kariera piłkarska.
Występował w drużynach drugiej ligi Jugosławii.

</doc>
<doc id="536371" url="https://pl.wikipedia.org/wiki?curid=536371" title="Mirko Jożić">
Mirko Jożić



</doc>
<doc id="536372" url="https://pl.wikipedia.org/wiki?curid=536372" title="Adam Jones (muzyk)">
Adam Jones (muzyk)

Adam Thomas Jones (ur. 15 stycznia 1965 w Park Ridge) – amerykański muzyk. Od 1990 roku gitarzysta progresywno-metalowego zespołu Tool. Reżyser i główny projektant wszystkich teledysków tej grupy. Wraz z Aleksem Greyem przygotowuje oprawę graficzną albumów Tool. Odpowiada również za oprawę wizualną podczas koncertów zespołu.
W 2003 został sklasyfikowany na 75. miejscu listy 100 najlepszych gitarzystów wszech czasów magazynu Rolling Stone.
W 2004 roku muzyk został sklasyfikowany na 9. miejscu listy 100 najlepszych gitarzystów heavymetalowych wszech czasów magazynu Guitar World.
Życiorys.
Adam Jones urodził się w miejscowości Park Ridge, a dorastał w Libertyville. Będąc w szkole podstawowej grał na skrzypcach, w szkole średniej rozpoczął również grę na kontrabasie w szkolnej orkiestrze. Poza graniem muzyki poważnej był basistą zespołu rockowego Electric Sheep. Tom Morello też był członkiem tej grupy, ale założył własny zespół – Rage Against The Machine.
Po ukończeniu szkoły średniej podjął studia filmowe, lecz później przeniósł się do Hollywood Make-up Academy, gdzie praktykował rzeźbienie, tworzył lalki teatralne, uczył się charakteryzacji i makijażu sceniczno-filmowego. Tam też opanował sztukę kręcenia filmów techniką poklatkową, którą zastosował później w teledyskach: „Sober”, „Prison Sex”, „Stinkfist” i „Ænema”.
Po przeprowadzeniu się na stałe do Los Angeles, Jones zaczął projektować i wykonywać makijaże sceniczne dla różnych zespołów, między innymi Green Jelly, gdzie na perkusji grał Danny Carey, późniejszy perkusista Tool. Od czasu do czasu pracował też w komercyjnym salonie makijażu i charakteryzacji aktorów.
W 1990 roku wspólnie z Jamesem Keenanem podjął decyzję o założeniu zespołu Tool. W 1992 ukazała się pierwszy minialbum zespołu pt. "Opiate", na którym Jones zagrał na gitarze.
Praca artystyczna.
Przez około dwa lata pracował w sklepie Ricka Lazzariniego „The Character Shop” pracując przy programie telewizyjnym "Monsters". Tam też zaprojektował i wykonał makijaż dla Grim Reapera i głowę zombie na gwoździu, które później zostały wykorzystane w filmie "Pogromcy Duchów 2". Wykonał także charakteryzację Freddiego Krugera w piątej części "Koszmaru z ulicy Wiązów". Pracował też przy charakteryzacji do filmu "Edward Nożycoręki".
Znajomość i praca ze specjalistą od efektów specjalnych Stanem Winstonem przyczyniła się rozwoju jego umiejętności zawodowych. Sporo czasu poświęcił także pracy nad efektami specjalnymi w filmach: "", "Predator 2", "Park Jurajski 3". Pracował też dla koncernu Duracell, produkującego baterie.
Życie prywatne.
Mieszka w Los Angeles. Jest mężem Camelli Grace – autorki fotografii zespołu Tool, które można znaleźć na oficjalnej stronie zespołu a także większości, które można znaleźć w internecie (szczególnie zdjęcia sceniczne). Adam posiada w domu rzeźbę kota własnego autorstwa siedzącego na parapecie okna, która podobno przynosi szczęście.
Jest sympatykiem twórczości Zdzisława Beksińskiego i Stanisława Szukalskiego, podobnie jak reszta członków zespołu Tool. Jeździ na deskorolce W otoczeniu swojego domu kupił plac o powierzchni 1 hektara, aby móc w wolnych chwilach praktykować swoje hobby.

</doc>
<doc id="536374" url="https://pl.wikipedia.org/wiki?curid=536374" title="Mirko Jozic">
Mirko Jozic



</doc>
<doc id="536381" url="https://pl.wikipedia.org/wiki?curid=536381" title="Frédéric Diefenthal">
Frédéric Diefenthal

Frédéric Diefenthal, właściwie Frédéric Pierre Diefenthal-Girau-Guyard (ur. 26 lipca 1968 w Saint-Mandé, francuskim departamencie Val-de-Marne) − francuski aktor i producent filmowy.
Życiorys.
Dorastał w Gers. Swoją edukację zakończył w wieku piętnastu lat. Któregoś dnia poszedł z kolegą na zajęcia aktorstwa, w których systematycznie uczestniczył przez dwa lata. Wystąpił w kilku filmach krótkometrażowych, reklamach, wideoklipach, grając jednocześnie na scenie Viriot. Po raz pierwszy pojawił się na małym ekranie w telefilmie "Les Ritals" (1990). Na kinowym ekranie zadebiutował w komedii przygodowej "La Totale!" (1991) u boku Thierry’ego Lhermitte. Popularność przyniosła mu rola Émiliena Coutanta-Kerbaleca w komedii sensacyjnej "Taxi" (1998) na podstawie scenariusza Luca Bessona oraz jej trzech sequelach w reżyserii Gérarda Krawczyka − "Taxi 2" (2000), "Taxi 3" (2003) i "Taxi 4" (2007).
Wystąpił m.in. w sztukach "Bagatelle(s)" Noëla Cowarda (1996-97) w Théâtre de Paris, "Romeo i Julia" Szekspira (1996) w teatrze Par le bas de Nanterre i "L'Importance d'être Constant" Oscara Wilde’a (2007) w Théâtre Antoine w Paryżu.
Od 2004 roku jest mężem aktorki komediowej Gwendoline Hamon. Mają syna Gabriela.

</doc>
<doc id="536383" url="https://pl.wikipedia.org/wiki?curid=536383" title="Frederic Diefenthal">
Frederic Diefenthal



</doc>
<doc id="536384" url="https://pl.wikipedia.org/wiki?curid=536384" title="Matjaž Zupan">
Matjaž Zupan

Matjaž Zupan (ur. 27 września 1968 w Kranju) – jugosłowiański, a później słoweński skoczek narciarski, reprezentant Jugosławii i Słowenii na arenie międzynarodowej, mistrz Słowenii i dwukrotny mistrz Jugosławii w skokach narciarskich; od 1996 trener skoków narciarskich, w latach 1999–2006 trener narodowej reprezentacji Słowenii w skokach narciarskich, w latach 2007–2008 trener czeskiej kadry B w skokach narciarskich, w latach 2008–2011 ponownie trener słoweńskiej kadry A, od 2011 do 2013 był trenerem reprezentacji Francji. Od 2014 do 2015 był głównym trenerem reprezentacji Rosji w skokach narciarskich. Od 2017 jest trenerem konsultantem Bułgarskiego skoczka Władimira Zografskiego.
W Pucharze Świata Zupan występował od 1986. Nigdy nie wygrał zawodów tej rangi. W 1987 zajął najwyższe w karierze miejsce w zawodach Pucharu Świata. Na skoczni w Planicy był drugi, przegrywając tylko z Ole Gunnarem Fidjestølem. Rok później w konkursie drużynowym na igrzyskach olimpijskich w Calgary zdobył srebrny medal.
W trakcie pełnienia funkcji trenera słoweńskiej kadry A do największych osiągnięć Zupana należą: mistrzostwo świata Roka Benkoviča w 2005, brązowy medal reprezentacji Słowenii w drużynowym konkursie na igrzyskach olimpijskich w Salt Lake City i na mistrzostwach świata w Oberstdorfie oraz trzecie miejsce Petera Žonty w Turnieju Czterech Skoczni w sezonie 2003/2004.
Życie prywatne.
Matjaž Zupan urodził się 27 września 1968 w Kranju. W 1999 ukończył kierunek wychowanie fizyczne na uniwersytecie w Lublanie. Mieszka w miejscowości Spodnje Duplje, nieopodal Kranja. Jest żonaty ze Špelo, z którą ma dwójkę dzieci – Nejo i Ožbeta. Dwa lata po zakończeniu kariery zawodniczej, w 1996 roku, Matjaž Zupan rozpoczął karierę trenerską. Od 2008 do 2011 roku był trenerem słoweńskiej kadry A.
Kariera skoczka narciarskiego.
1986/1987.
Puchar Świata – 23. miejsce.
W Pucharze Świata w skokach narciarskich zadebiutował 13 grudnia 1986 w Lake Placid. Zajął wówczas czternaste miejsce i zdobył pierwsze punkty w zawodach tej rangi. Kolejne występy Zupana miały miejsce w konkursach Turnieju Czterech Skoczni. W żadnym spośród tych konkursów nie zajął miejsca wśród piętnastu najlepszych zawodników, którzy zdobyli punkty Pucharu Świata. 8 marca na skoczni w Falun, Zupan zajął trzynastą pozycję. Sześć dni później na mamuciej skoczni w Planicy był jedenasty. 15 marca w kończącym sezon konkursie na tej samej skoczni zajął najwyższe w karierze miejsce w zawodach Pucharu Świata. Był drugi, przegrywając tylko z Ole Gunnarem Fidjestølem. Wówczas jedyny raz w karierze stanął na podium zawodów tej rangi. W klasyfikacji Pucharu Świata w sezonie 1986/1987 Zupan zajął 23. miejsce z dorobkiem 31 punktów.
Turniej Czterech Skoczni – 41. miejsce.
W konkursach Turnieju Czterech Skoczni 1986/1987 zajmował dalekie miejsca, nie dające mu punktów do klasyfikacji Pucharu Świata. W pierwszych zawodach, 30 grudnia na skoczni w Oberstdorfie zajął 72. miejsce wśród 110 sklasyfikowanych skoczków. W noworocznym konkursie w Garmisch-Partenkirchen uplasował się na 43. miejscu. Trzy dni później w Innsbrucku był trzydziesty, a 6 stycznia w ostatnim z konkursów na skoczni w Bischofshofen sklasyfikowany został na 76. miejscu. Łącznie zgromadził 477,3 punktu i zajął 41. miejsce w klasyfikacji Turnieju Czterech Skoczni.
Mistrzostwa świata – 4. miejsce.
W debiucie na mistrzostwach świata, 11 lutego 1987 w Oberstdorfie, zajął czwarte miejsce. Oddał skoki na 108,5 i 109 metrów. Przegrał z Andreasem Felderem, Vegardem Opaasem i Ernstem Vettori.
1987/1988.
Puchar Świata – niesklasyfikowany.
W sezonie 1987/1988 wystartował tylko w trzech konkursach Pucharu Świata. Były to konkursy zaliczane do klasyfikacji Turnieju Czterech Skoczni. Nie zdobył ani jednego punktu do klasyfikacji Pucharu Świata, przez co nie został w niej sklasyfikowany.
Turniej Czterech Skoczni – 99. miejsce.
W pierwszym z konkursów Turnieju Czterech Skoczni, 30 grudnia w Oberstdorfie, zajął 110. miejsce. Tym samym wyprzedził tylko dwóch zawodników – Gerrita Konijnenberga z Holandii i Eddie Edwardsa z Wielkiej Brytanii. 1 stycznia w Garmisch-Partenkirchen sklasyfikowany został na 55. miejscu. Dwa dni później w Innsbrucku zajął 76. lokatę. W ostatnim z konkursów nie wystartował. Łącznie zdobył 182,2 punktu i zajął 99. miejsce.
Igrzyska olimpijskie – 2. miejsce.
Podczas igrzysk olimpijskich w Calgary wystartował tylko w konkursie drużynowym. 13 lutego wraz z Primožem Ulagą, Matjažem Debelakiem i Miranem Tepešem zdobył srebrny medal. Reprezentacja Jugosławii przegrała wówczas tylko z Finlandią.
1988/1989.
Puchar Świata – 33. miejsce.
Pierwszy występ w Pucharze Świata w sezonie 1988/1989 zaliczył 10 grudnia na skoczni w Lake Placid. Zajął wówczas dziesiąte miejsce. Kolejne występy Zupana miały miejsce w trakcie Turnieju Czterech Skoczni. Wystartował we wszystkich czterech konkursach. Po zakończeniu Turnieju Czterech Skoczni, wystartował tylko w jednych zawodach Pucharu Świata – 19 marca w konkursie lotów na skoczni Čerťák w Harrachovie. Zupan został sklasyfikowany na piątej pozycji, tuż za Ole Gunnarem Fidjestølem, Mikiem Hollandem, Janem Boklövem i Jiřím Parmą. Był to jego najlepszy występ w sezonie 1988/1999. Zdobył łącznie 24 punkty, dzięki czemu zajął 33. miejsce w Pucharze Świata.
Turniej Czterech Skoczni – 42. miejsce.
W pierwszym konkursie Turnieju Czterech Skoczni w sezonie 1988/1989, 30 grudnia w Oberstdorfie, Zupan zajął ostatnie punktowane, 15. miejsce. W noworocznym konkursie na skoczni K-107 w Garmisch-Partenkirchen sklasyfikowany został na dziesiątej pozycji. W pozostałych dwóch konkursach rozgrywanych w ramach Turnieju Czterech Skoczni zajmował odległe lokaty. 4 stycznia w Innsbrucku uplasował się na 87. miejscu, a dwa dni później w Bischofshofen był 49. W końcowej klasyfikacji Turnieju Czterech Skoczni zajął 42. pozycję.
1989/1990.
Puchar Świata – niesklasyfikowany.
Pierwszy występ skoczka w sezonie miał miejsce 16 grudnia w Sapporo. Zajął 44. miejsce. Nazajutrz na tej samej skoczni uplasował się na 56. miejscu. 12 stycznia na dużej skoczni w Harrachovie sklasyfikowany został na 67. pozycji. Pięć dni później na Wielkiej Krokwi w Zakopanem zajął najwyższe w sezonie, 37. miejsce. 11 lutego na skoczni w Engelbergu był 44. W pierwszym z konkursów na skoczni w Predazzo, 16 lutego zajął 38. miejsce, a dwa dni później uplasował się jedno miejsce niżej. 3 marca w zawodach na dużej skoczni w Lahti, Zupan zajął 58. miejsce. Następnego dnia na skoczni normalnej był 64. W kończących sezon konkursach na skoczni w Planicy – 24 i 25 marca, zajął 53. i 52. miejsce. W żadnym z konkursów Pucharu Świata w sezonie 1989/1990 nie zdobył punktów do klasyfikacji generalnej.
Mistrzostwa świata w lotach – 36. miejsce.
W 1990 po raz pierwszy w karierze wystartował w mistrzostwach świata w lotach narciarskich. 25 lutego na skoczni w Vikersund zajął 36. miejsce.
1990/1991.
Puchar Świata – niesklasyfikowany.
Podobnie jak w sezonie 1989/1990, nie zdobył punktów Pucharu Świata w sezonie 1990/1991. W pierwszych dwóch występach, na początku grudnia w Lake Placid zajął 40. i 20. miejsce. 8 grudnia w Thunder Bay sklasyfikowany został na 61. pozycji, a dzień później był 30. W konkursach lotów na Kulm w Tauplitz – 23–24 lutego, reprezentant Jugosławii zajął 38. i 37. miejsce. W ostatnich dwóch konkursach, na mamuciej skoczni w Planicy był 42. i 43.
1991/1992.
Puchar Świata – 37. miejsce.
W sezonie 1991/1992 kilka razy zdobył punkty do klasyfikacji Pucharu Świata. Pierwszy występ w sezonie zaliczył 10 stycznia na normalnej skoczni w Predazzo, gdzie zajął 46. miejsce. Tydzień później w konkursie w Sankt Moritz uplasował się na ósmej, najwyższej w sezonie, pozycji. 19 stycznia w Engelbergu sklasyfikowany został na 15. miejscu. W konkursach lotów na mamuciej skoczni w Oberstdorfie, 25 i 26 stycznia, zajął odpowiednio 14. i 26. lokatę. W pierwszym konkursie po igrzyskach w Albertville, 29 lutego na normalnej skoczni w Lahti, Zupan był 28. Nazajutrz na skoczni dużej zajął 16. miejsce. 4 marca w Örnsköldsvik po raz ostatni w sezonie zdobył punkty Pucharu Świata, zajmując 12. pozycję. 8 marca w Trondheim był 15. Trzy dni później na tej samej skoczni uplasował się na 56. miejscu wśród 75 zawodników. W kończącym sezon konkursie na dużej skoczni w Planicy, 29 marca zajął 19. miejsce. W końcowej klasyfikacji Pucharu Świata sklasyfikowany został na 37. miejscu, "ex aequo" z Jensem Weißflogiem.
Igrzyska olimpijskie – 18. miejsce.
W konkursie na normalnej skoczni w Courchevel, rozegranym w ramach igrzysk olimpijskich w Albertville zajął 18. miejsce. W pierwszej serii skoków uzyskał 82,5 metra, a w drugiej skoczył o pół metra dalej. W konkursie drużynowym wraz z innymi reprezentantami Słowenii zajął szóste miejsce wśród czternastu sklasyfikowanych państw.
1992/1993.
Puchar Świata – 25. miejsce.
W pierwszy występie w sezonie 1992/1993, 5 grudnia na skoczni w Falun zajął 18. miejsce. Dzień później na tej samej skoczni był 27. 13 grudnia na skoczni w Ruhpolding uplasował się na czternastym miejscu, tym samym zdobywając pierwsze w sezonie punkty do klasyfikacji Pucharu Świata. Sześć dni później na normalnej skoczni w Sapporo był 17. Najwyższe indywidualne miejsce Zupan zajął 20 grudnia na skoczni dużej w Sapporo. Był piąty "ex aequo" z Espenem Bredesenem, a tuż za Akirą Higashi, Wernerem Rathmayrem, Bjørnem Myrbakkenem i Steve’em Delaupem. W dwóch z konkursów Turnieju Czterech Skoczni zajął miejsca w pierwszej dziesiątce. Pozostałe zawody, zarówno te w ramach Turnieju Czterech Skoczni, jak i pozostałe zawodnik zakończył na miejscach nie kwalifikujących do finałowej serii. Łącznie zdobył 28 punktów i zajął 25. miejsce w końcowej klasyfikacji.
Turniej Czterech Skoczni – 27. miejsce.
W pierwszym spośród konkursów Turnieju Czterech Skoczni 1992/1993, 30 grudnia 1992 w Oberstdorfie zajął dziesiąte miejsce. 1 stycznia 1993 w Garmisch-Partenkirchen był siódmy. Były to konkursy poza zawodami w Sapporo, gdzie Zupan zajmował miejsca w pierwszej dziesiątce. W trzecim z konkursów TCS, 3 stycznia na Bergisel zajął 35. miejsce. W kończącym Turniej konkursie w Bischofshofen nie wystartował. Łącznie zgromadził 555 punktów i zajął 27. lokatę.
1993/1994.
W sezonie 1993/1994 jeden raz zakwalifikował się do drugiej serii konkursu. 15 stycznia w Libercu zajął 24. miejsce, dzięki czemu zdobył 7 punktów do klasyfikacji generalnej, co w rezultacie dało mu 80. miejsce w końcowej tabeli Pucharu Świata.
W pozostałych konkursach Zupan zajmował miejsca w czwartej lub piątej dziesiątce. Po zakończeniu sezonu 1993/1994 Zupan zakończył karierę skoczka narciarskiego.
Zawody krajowe.
Trzykrotnie został mistrzem swojego kraju w skokach narciarskich. W 1989 zdobył dwa złote medale podczas mistrzostw Jugosławii na skoczniach K-70 i K-90. Trzeci tytuł mistrza kraju zdobył w 1992 w konkursie o mistrzostwo Słowenii na skoczni K-90.
Kariera trenerska.
Asystent słoweńskiej kadry A.
1996-1999.
Karierę trenerską Matjaž Zupan rozpoczął w 1996 roku. Do 1999 roku był asystentem Heinza Kocha, trenera głównego słoweńskiej reprezentacji narodowej w skokach narciarskich. W 1999 roku objął funkcję trenera słoweńskiej kadry A.
Trener słoweńskiej kadry A.
1999/2000.
W pierwszym sezonie pod wodzą Zupana, w Pucharze Świata 1999/2000 najwyżej sklasyfikowanym ze Słoweńców został Peter Žonta. Zajął on 24. miejsce w końcowej klasyfikacji Pucharu Świata. Dwukrotnie zajął miejsca w czołowej dziesiątce konkursów tej rangi. Najlepsze miejsce w konkursie drużynowym, reprezentanci Słowenii zajęli 4 marca 2000 na skoczni w Lahti, gdzie w składzie: Damjan Fras, Peter Žonta, Rolando Kaligaro i Bine Norčič, uplasowali się na szóstej lokacie.
2000/2001.
W sezonie 2000/2001 najwyżej sklasyfikowanym z podopiecznych Matjaža Zupana był Jure Radelj, który zajął 19. miejsce w klasyfikacji Pucharu Świata. Trzykrotnie zajął miejsca w czołowej dziesiątce konkursów tej rangi. Poza Radeljem miejsca w czołowej dziesiątce konkursu Pucharu Świata zajmował Igor Medved. Pierwszy raz, 7 marca w Falun, gdzie był siódmy. Dwa dni później stanął na najniższym stopniu podium w Trondheim, a w kończącym sezon konkursie w Planicy był szósty. W drużynowych konkursach Pucharu Świata, kadra Zupana zawsze zajmowała miejsca wśród ośmiu najlepszych drużyn, które zdobywały punkty do klasyfikacji Pucharu Narodów. Dwukrotnie reprezentanci Słowenii zajęli czwarte miejsce (19 stycznia w Park City; 17 marca w Planicy) oraz raz piąte miejsce (21 lutego w Lahti). W końcowej klasyfikacji Pucharu Narodów kadra Matjaža Zupana zajęła siódme miejsce.
2001/2002.
W sezonie 2001/2002 skoczkowie słoweńskiej kadry A często kwalifikowali się do finałowych serii konkursowych. W konkursach Letniego Grand Prix na igelicie zajmowali miejsca w czołowej dziesiątce. Najwyżej sklasyfikowanym spośród podopiecznych Matjaža Zupana był Damjan Fras, który zajął szóste miejsce w końcowej klasyfikacji turnieju. Tuż za nim, na miejscu siódmym uplasował się Igor Medved. Jedynym Słoweńcem, który stanął na podium jednego z konkursów Grand Prix był natomiast Peter Žonta, który 9 września w Hakubie zajął trzecie miejsce.
W konkursach Pucharu Świata, Słoweńcy wielokrotnie zajmowali miejsca wśród dziesięciu najlepszych zawodników. Najwyżej sklasyfikowanym spośród skoczków Matjaža Zupana był Peter Žonta, jedyny Słoweniec w pierwszej piętnastce Pucharu Świata. Najwyższe miejsce, które zajął w sezonie 2001/2002 to miejsce czwarte w konkursie na skoczni w Sapporo. Kilka razy w czołowej dziesiątce zawodów Pucharu Świata znalazł się także Robert Kranjec, który jako jedyny reprezentant Słowenii stanął na podium Pucharu Świata w tym sezonie. Uczynił to 1 marca na skoczni w Lahti, gdzie zajął trzecią pozycję, przegrywając tylko z Martinem Schmittem i Adamem Małyszem. Miejsca w drugiej dziesiątce konkursów Pucharu Świata zajmował Primož Peterka, a w trzeciej Damjan Fras.
Niewątpliwie największym sukcesem trenerskim Matjaža Zupana w sezonie 2001/2002 było zdobycie przez reprezentantów Słowenii brązowego medalu w drużynowym konkursie na Zimowych Igrzyskach Olimpijskich w Salt Lake City. Słoweńcy wystąpili w składzie: Robert Kranjec, Damjan Fras, Primož Peterka i Peter Žonta.
Poza tym reprezentacja prowadzona przez Zupana zajęła drugie miejsce w drużynowym konkursie Pucharu Świata w Lahti, przegrywając jedynie z reprezentacją Finlandii. W pozostałych konkursach drużynowych Słoweńcy zajmowali miejsca piąte i szóste. W klasyfikacji Pucharu Narodów Słowenia zajęła piąte miejsce, bezpośrednio wyprzedzając reprezentację Polski.
2002/2003.
Sezon 2002/2003 dla kadry Słowenii pod wodzą Matjaža Zupana to głównie wysokie miejsca zajmowane przez Primoža Peterkę. Wygrał on pierwszy z konkursów Pucharu Świata – 29 listopada w Ruce. Nazajutrz na tej samej skoczni zajął trzecie miejsce, dzięki czemu utrzymał prowadzenie w klasyfikacji generalnej. W kolejnych konkursach zajmował niższe miejsca, w efekcie czego utracił pierwszą pozycję. W noworocznym konkursie w Garmisch-Partenkirchen ponownie wygrał.
Pozostali kadrowicze Matjaža Zupana zazwyczaj zajmowali miejsca w drugiej i trzeciej dziesiątce zawodów. Kilkukrotnie miejsca w czołowej dziesiątce zajmował Peter Žonta. Najwyższe miejsce zajął 8 grudnia w Trondheim, kiedy był siódmy.
W konkursach drużynowych Pucharu Świata, drużyna prowadzona przez Zupana dwukrotnie zajęła piąte lokaty – zarówno 8 marca w Oslo, jak i 21 marca w Planicy. W konkursie o mistrzostwo świata w Val di Fiemme, 23 lutego reprezentacja Słowenii uplasowała się na szóstym miejscu.
W drużynowej klasyfikacji Pucharu Świata Słowenia zajęła 5. miejsce z dorobkiem 2315 punktów.
2003/2004.
W kolejnym sezonie, skoczkowie kadry prowadzonej przez Zupana regularnie zajmowali punktowane miejsca w zawodach Pucharu Świata. Najwyżej sklasyfikowanym ze Słoweńców był Peter Žonta, który zajął dziesiąte miejsce w klasyfikacji końcowej. Dwukrotnie stanął na podium zawodów tej rangi – 4 stycznia w Innsbrucku wygrał, a dwa dni później w Bischofshofen był drugi. Drugim według kolejności skoczkiem słoweńskim był Rok Benkovič, który zajął 17. miejsce w klasyfikacji. W konkursach zajmował miejsca głównie w drugiej dziesiątce. Najwyższe z miejsc zajął 28 lutego w Salt Lake City, gdzie był piąty. Pozostali reprezentanci Słowenii zajmowali miejsca w drugiej lub trzeciej dziesiątce konkursów.
W drużynowych konkursach podopieczni Zupana trzykrotnie zakwalifikowali się do serii finałowej. Najwyższe z miejsc zajęli 9 sierpnia w Hinterzarten podczas konkursu Letniego Grand Prix na igelicie. Przegrali wówczas tylko z reprezentacjami: Austrii i Finlandii i stanęli na najniższym stopniu podium. W jednym z dwóch drużynowych konkursów Pucharu Świata w sezonie 2003/2004, 15 lutego w Willingen (Upland) skoczkowie ze Słowenii uplasowali się na piątej pozycji. Tydzień później w konkursie o mistrzostwo świata w lotach na Letalnicy, sklasyfikowani zostali na szóstym miejscu. W Lahti, 6 marca w drugim z konkursów PŚ skoczkowie słoweńskiej kadry A pod wodzą Zupana zajęli szóstą lokatę.
2004/2005.
W słoweńskiej kadrze A na sezon 2004/2005 znaleźli się: Peter Žonta, Rok Benkovič, Primož Peterka, Robert Kranjec, Damjan Fras, Jernej Damjan i Jure Bogataj. Asystentem Zupana był Goran Janus.
W pierwszej części sezonu, w zawodach Pucharu Świata występowali: Žonta, Benkovič, Peterka, Damjan i Kranjec. Tylko Damjan dwukrotnie zajął miejsca w pierwszej dziesiątce zawodów (10. w Trondheim i 7. w Oberstdorfie).
Na początku 2005 roku, po nieudanych dla reprezentantów Słowenii konkursach Turnieju Czterech Skoczni, dyrektor konkurencji nordyckich w Słoweńskim Związku Narciarskim, Primož Ulaga zdecydował się odwołać Zupana z funkcji trenera reprezentacji. Także asystent Zupana, Goran Janus został zwolniony. Funkcję trenera reprezentacji tymczasowo sprawowali trenerzy słoweńskiej kadry juniorskiej w dwuboju klasycznym – Luka Koprivšek i Peter Jošta. Jak się później okazało, Ulaga samowolnie podjął decyzję o zwolnieniu trenerów, bez konsultacji z pozostałymi działaczami SZS. Z tego powodu dzień po odwołaniu z funkcji trenera reprezentacji, Matjaž Zupan powrócił na to stanowisko. Przez tydzień od ogłoszenia tej informacji przez dyrektora Słoweńskiego Związku Narciarskiego, Jaro Kalana, funkcję trenera kadry A sprawowali Goran Janus oraz Jani Grilc.
Do końca stycznia sytuacja słoweńskich skoczków uległa nieznacznej poprawie. Jernej Damjan pięciokrotnie uplasował się w czołowej dziesiątce zawodów Pucharu Świata, w tym raz, 29 stycznia w Zakopanem na miejscu piątym. Pozostali podopieczni Zupana zajmowali miejsca nisko punktowane.
12 lutego, w próbie przedolimpijskiej na skoczni w Pragelato, na tydzień przed pierwszym konkursem o mistrzostwo świata, reprezentacja Słowenii w składzie: Peterka, Kranjec, Benkovič i Damjan uplasowała się na drugim miejscu w konkursie drużynowym, przegrywając tylko z reprezentantami Austrii. W konkursie indywidualnym dwóch Słoweńców (Benkovič i Damjan) zajęło miejsca w pierwszej piętnastce.
19 lutego, podczas pierwszego konkursu skoków w ramach Mistrzostw Świata w Narciarstwie Klasycznym 2005 w Oberstdorfie, złoty medal zdobył Rok Benkovič. Był to pierwszy w historii złoty medal mistrzostw świata dla reprezentacji Słowenii. Dzień później słoweńscy skoczkowie (w składzie: Peterka, Bogataj, Benkovič, Damjan) zdobyli brązowy medal w rywalizacji drużynowej. Brąz ten był drugim w historii medalem zdobytym przez reprezentantów Słowenii w konkursach drużynowych seniorów. W zawodach indywidualnych na skoczni dużej najwyżej sklasyfikowanym Słoweńcem ponownie był Benkovič, jednak tym razem zajął piąte miejsce. W ostatnim konkursie skoków na mistrzostwach, zawodach drużynowych na skoczni dużej reprezentacja Słowenii uplasowała się na czwartym miejscu.
5 marca w Lahti drużyna słoweńska zajęła piąte miejsce w rywalizacji drużynowej. W konkursach indywidualnych, zaliczanych do Turnieju Nordyckiego dwóch skoczków ze Słowenii zdołało wejść do pierwszej dziesiątki konkursów. Benkovič uczynił to czterokrotnie, z czego najlepszy występ odnotował w Oslo (czwarte miejsce) oraz jednokrotnie udało się to Damjanowi (7. miejsce w Lillehammer).
W pierwszym z dwóch konkursów, kończących sezon 2004/2005, na mamuciej skoczni w Planicy, w pierwszej dziesiątce znaleźli się Benkovič i Kranjec, a w ostatnich zawodach tylko Benkovič.
2005/2006.
W sezonie 2005/2006 podopieczni Zupana nie odegrali znaczącej roli w żadnym z konkursów najwyższej rangi. Podczas igrzysk olimpijskich 2006 w Turynie zajmowali miejsca pod koniec trzeciej dziesiątki bądź nie kwalifikowali się do serii finałowej, natomiast w konkursie drużynowym zajęli 10. miejsce.
W Pucharze Narodów Słowenia została sklasyfikowana na ósmym miejscu, a w indywidualnej klasyfikacji Pucharu Świata najwyżej sklasyfikowanym zawodnikiem Zuoana był Robert Kranjec, który zajął 16. miejsce. Wszystko to spowodowało, że Słoweński Związek Narciarski rozwiązał umowę z Zupanem, a 12 kwietnia 2006 roku, podczas posiedzenia związku, na którym wybierano nowego dyrektora sportowego i rozważano propozycje dotyczące nowego trenera Słowenii, zaproponowano, aby Zupan został trenerem słoweńskiej kadry młodzieżowej.
W marcu 2006 roku Matjaž Zupan był jednym z kandydatów na trenera reprezentacji Polski. Ostatecznie trenerem został Hannu Lepistö.
Trener czeskiej kadry B.
2006/2007.
W maju 2006 roku Czeski Związek Narciarski wybrał Matjaža Zupana na trenera czeskiej kadry B, składającej się z pięciu skoczków: Jan Mazoch, Lukáš Hlava, František Vaculík, Martin Cikl i Lukáš Kubáň. Ci zawodnicy występowali przede wszystkim w zawodach Pucharu Kontynentalnego.
Jan Mazoch za sprawą Zupana kilkukrotnie stanął na podium zawodów Pucharu Kontynentalnego, a 8 lipca 2006 w Velenje odniósł zwycięstwo. Dobre miejsca w Pucharze Kontynentalnym sprawiły, że został powołany do kadry na zawody Pucharu Świata w Zakopanem, gdzie zajął 15. miejsce. Konkurs zakończył się po pierwszej serii z powodu złych warunków atmosferycznych i przede wszystkim za sprawą groźnego upadku Jana Mazocha. Czech z poważnymi obrażeniami trafił do szpitala i nie wystartował do końca sezonu.
Lukáš Hlava pod okiem Matjaža Zupana zwyciężył 25 lutego 2007 w konkursie PK Oberhofie i w wyniku tego został wybrany do kadry czeskiej na konkursy Turnieju Nordyckiego. W konkursach tych nie odegrał znaczącej roli.
Starty pozostałych zawodników czeskiej kadry B w sezonie 2006/2007 kończyły się zazwyczaj poza pierwszą dziesiątką Pucharu Kontynentalnego.
Po zakończeniu zmagań na arenie międzynarodowej, w Harrachovie rozegrano Mistrzostwa Czech w skokach narciarskich. Podopieczny Matjaža Zupana, Martin Cikl zdobył tytuł wicemistrza swojego kraju, wyprzedzając sporą grupę zawodników, na co dzień występujących w kadrze A.
2007/2008.
W maju 2007 roku Czeski Związek Narciarski postanowił pozostawić Zupana na funkcji trenera kadry B. Wśród jego podopiecznych na zbliżający się sezon 2007/2008 znaleźli się: Lukáš Hlava, Čestmír Kožíšek, Lukáš Kubáň, Jiří Mazoch, Martin Plhal i Borek Sedlák. Podczas letnich zgrupowań kadry B z Zupanem i jego asystentem – Jakubem Jiroutkiem, pracował także Jakub Janda, skoczek czeskiej kadry A.
Skoczkowie prowadzonej przez Zupana kadry B startowali przede wszystkim w zawodach Pucharu Kontynentalnego i Pucharu FIS. Żaden ze skoczków nie zwyciężył w konkursach tej rangi. Najwyższe miejsca w zawodach Pucharu FIS zajął Martin Plhal, który był drugi w Einsiedeln i trzeci w Lauscha. W pozostałych konkursach plasował się zazwyczaj pod koniec stawki. Na podium konkursów Pucharu FIS stanął także Kožíšek, który w Harrachovie był trzeci. W pozostałych startach przeważnie zajmował miejsca w trzeciej i czwartej dziesiątce. Borek Sedlák kilka razy zdobył punkty do klasyfikacji Pucharu Świata. Reszta zawodników kadry Zupana nie osiągała żadnych znaczących rezultatów.
Trener słoweńskiej kadry A.
2008/2009.
W 2008 roku Słoweński Związek Narciarski odnowił umowę z Matjažem Zupanem dotyczącą pracy w charakterze trenera kadry A w skokach narciarskich. W powołanej przez Zupana kadrze na sezon 2008/2009 znalazło się siedmiu zawodników: Jernej Damjan, Matic Kramaršič, Robert Kranjec, Mitja Mežnar, Primož Pikl, Primož Roglič i Jurij Tepeš. Asystentem trenera Zupana został Igor Medved.
W pierwszym konkursie drużynowym w Pucharze Świata 2008/2009, reprezentacja Słowenii w składzie: Primož Peterka, Primož Pikl, Jernej Damjan i Robert Kranjec zajęła szóste miejsce. W konkursie na skoczni w Willingen (Upland) ekipa w podobnym składzie jak w pierwszym z konkursów (zamiast Pikla wystąpił Mitja Mežnar) została sklasyfikowana na dziewiątym miejscu i nie awansowała do serii finałowej. Tydzień później w Oberstdorfie drużyna słoweńska w zmienionym składzie (Primož Pikl, Robert Kranjec, Rok Urbanc, Robert Hrgota) uplasowała się na piątym miejscu. Konkurs drużynowy na Mistrzostwach Świata w Narciarstwie Klasycznym w Libercu Słowenia (Meznar, Damjan, Hrgota, Kranjec) zakończyła na siódmym miejscu. Najwyższe miejsce w konkursach drużynowych Słoweńcy zajęli 14 marca w Vikersund, gdzie przegrali tylko z reprezentacjami: Austrii, Finlandii i Norwegii.
Jedynym spośród słoweńskich skoczków, który w sezonie 2008/2009 kilkukrotnie zajął miejsce w pierwszej dziesiątce był Robert Kranjec. W ostatnim z konkursów Pucharu Świata, w Planicy stanął na najniższym stopniu podium. Poza Kranjcem, w czołowej dziesiątce indywidualnego konkursu uplasował się także Jernej Damjan. Miało to miejsce także w Planicy, gdzie był dziewiąty. W pozostałych konkursach zajmował miejsca nisko punktowane. Pozostali podopieczni Zupana z trudem zdobywali pojedyncze punkty Pucharu Świata.
Po słabych występach reprezentantów Słowenii w Turnieju Czterech Skoczni Matjaz Zupan podał się do dymisji. Przyczyną wypowiedzenia były słabe wyniki jego podopiecznych oraz negatywna atmosfera w zespole. Rezygnacja Zupana nie została przyjęta przez słoweńskiego dyrektora sportowego – Franciego Petka. Dzięki znacznie lepszym występom Słoweńców w drugiej części sezonu zimowego, Zupan postanowił nadal sprawować funkcję trenera reprezentacji.
2009/2010.
W sezonie 2009/2010 kadrę Słowenii nadal prowadził Zupan, a jego asystentem był Medved. W reprezentacji znalazło się siedmiu skoczków: Jernej Damjan (trening indywidualny z Ari-Pekką Nikkolą), Robert Kranjec, Robert Hrgota, Mitja Mežnar, Primož Pikl, Matic Kramaršič i Rok Urbanc.
Wśród podopiecznych Zupana najlepszy okazał się Kranjec, który trzykrotnie stanął na podium konkursów Pucharu Świata (dwukrotnie w Tauplitz i raz w Oberstdorfie), dzięki czemu zdobył Puchar Świata w lotach i został sklasyfikowany na 10. miejscu w klasyfikacji generalnej. Mežnar i Pikl, a także Damjan wielokrotnie zdobywali punkty Pucharu Świata.
Sezon 2009/2010 drużyna trenowana przez Zupana zakończyła na 7. miejscu w klasyfikacji Pucharu Narodów. Kadra słoweńska rozpoczęła sezon od dziewiątego miejsca w konkursie drużynowym w Ruce. W Oberstdorfie ekipa Zupana była piąta, a najlepsze miejsce osiągnęła 7 lutego w Willingen (Upland). Wówczas Słoweńcy w składzie: Matic Kramaršič, Jurij Tepeš (na co dzień startujący w kadrze B), Rok Urbanc i Robert Hrgota zajęli czwarte miejsce.
2010/2011.
Pod koniec maja 2010 Matjaž Zupan wybrał kadrę A, składającą się z siedmiu zawodników. Skoczkowie wybrani przez szkoleniowca to: Jernej Damjan (trening indywidualny poza kadrą), Robert Kranjec, Robert Hrgota, Peter Prevc, Mitja Mežnar, Matic Kramaršič oraz występujący dotychczas w zawodach juniorskich – Luka Leban.
Największym sukcesem w tym roku był brązowy medal w konkursie drużynowym mistrzostw świata na dużej skoczni.
Najwyżej sklasyfikowanym słoweńskim zawodnikiem w Pucharze Świata 2010/2011 był Robert Kranjec, który uplasował się na 18. pozycji w klasyfikacji generalnej. Kranjec stanął na podium w ostatnim konkursie sezonu – w Planicy, gdzie zajął drugie miejsce. Peter Prevc znalazł się na 22. miejscu w klasyfikacji, a Jurij Tepeš na 34. Reszta spośród Słoweńców uplasowała się poza pierwszą trzydziestką: Jernej Damjan (41. miejsce), Mitja Mežnar (57. miejsce), Tomaž Naglič (62. miejsce), Dejan Judež (67. miejsce), Primož Pikl (78. miejsce).
Kranjec znalazł się w pierwszej dziesiątce 59. Turnieju Czterech Skoczni.
Słowenia zajęła siódme miejsce w Pucharze Narodów. W konkursach drużynowych słoweńscy skoczkowie raz stanęli na podium (trzecie miejsce), raz zajęli piąte i szóste miejsca, a dwa razy sklasyfikowani zostali na siódmej pozycji.
Podczas konkursu indywidualnego na normalnej skoczni na Mistrzostwach Świata 2011 najlepszym ze Słoweńców był Peter Prevc (17. pozycja), reszta spośród nich znalazła się poza pierwszą trzydziestką. Na dużej skoczni do drugiej serii awansowali: Jernej Damjan (13. pozycja w konkursie), Jurij Tepeš (20. miejsce) i Robert Kranjec (23. miejsce).
Po zakończeniu sezonu Zupan zrezygnował z pełnienia funkcji trenera reprezentacji Słowenii. Odrzucił także propozycję Czeskiego Związku Narciarskiego, który zaproponował Słoweńcowi szkolenie czeskiej kadry młodzieżowej.
Dalsza kariera.
Zupan w latach 2011–2014 trenował reprezentację Francji, a od 19 października 2017 jest trenerem reprezentacji Bułgarii.

</doc>
<doc id="536385" url="https://pl.wikipedia.org/wiki?curid=536385" title="Winfried Schafer">
Winfried Schafer



</doc>
<doc id="536386" url="https://pl.wikipedia.org/wiki?curid=536386" title="Matjaz Zupan">
Matjaz Zupan



</doc>
<doc id="536389" url="https://pl.wikipedia.org/wiki?curid=536389" title="Craig Nicholls">
Craig Nicholls

Craig Nicholls (ur. 31 sierpnia 1977 roku w Sydney w Australii) – wokalista i gitarzysta australijskiej formacji muzycznej The Vines, założonej w 1991 roku. Artysta został zdiagnozowany jako osoba z zespołem Aspergera.
Jego ulubieni artyści: The Beatles, Muse, Swervedriver, The Kinks, Nirvana, Supergrass, Suede, Dandy Warhols, You Am I, The Verve, Silverchair, Blur, Radiohead, The White Stripes i, jak sam twierdzi, jeszcze wiele innych.

</doc>
<doc id="536393" url="https://pl.wikipedia.org/wiki?curid=536393" title="Georgi Zharkov">
Georgi Zharkov



</doc>
<doc id="536394" url="https://pl.wikipedia.org/wiki?curid=536394" title="Dekanat płocki wschodni">
Dekanat płocki wschodni

Dekanat Płocki Wschodni - dekanat diecezji płockiej z siedzibą w Płocku. Obejmuje 8 parafii.
Lista parafii:
"stan na dzień 17.09.2015"

</doc>
<doc id="536397" url="https://pl.wikipedia.org/wiki?curid=536397" title="Marburger Bund">
Marburger Bund

Marburger Bund - Verband der angestellten und beamteten Ärztinnen und Ärzte Deutschlands e.V. (pol. Związek Marburski – Zrzeszenie Zatrudnionych i Mianowanych Lekarek i Lekarzy Niemiec) – niemiecki związek zawodowy zrzeszający lekarzy. Został założony w 1947 roku w Marburgu. Obecną siedzibą zarządu jest Berlin. 
Związek liczy ok. 100 000 członków (stan na koniec 2005 roku) i tym samym jest największym zrzeszeniem lekarzy w Europie. 

</doc>
<doc id="536398" url="https://pl.wikipedia.org/wiki?curid=536398" title="Gewerkschaft der Polizei">
Gewerkschaft der Polizei

Gewerkschaft der Polizei (skrót GdP; pol. Związek Zawodowy Policjantów) jest jednym z trzech związków zawodowych w Niemczech, które zrzeszają funkcjonariuszy służb policyjnych. Związek ma siedzibę w Berlinie.
GdP jest jednym z ośmiu związków należących do DGB (od 1 kwietnia 1978).
GdP powstał 14 września 1950 w Hamburgu. Przystępować do niego mogą wszystkie osoby zatrudnione w służbach policyjnych (policjanci, celnicy z uprawnieniami policyjnymi, urzędnicy administracji tych służb itp.).
Linki zewnętrzne.
Oficjalna strona internetowa związku GdP

</doc>
<doc id="536401" url="https://pl.wikipedia.org/wiki?curid=536401" title="Wstyd">
Wstyd



</doc>
<doc id="536402" url="https://pl.wikipedia.org/wiki?curid=536402" title="Muzeum Narodowe w Poznaniu">
Muzeum Narodowe w Poznaniu

Muzeum Narodowe w Poznaniu (MNP) – muzeum sztuki w Poznaniu, narodowa instytucja kultury, założone w 1919 jako Muzeum Wielkopolskie w Poznaniu, od 1950 nosi obecną nazwę.
Muzeum jest wpisane do Państwowego Rejestru Muzeów, prowadzonego przez ministra właściwego do spraw kultury i ochrony dziedzictwa narodowego, zgodnie z art. 13 ustawy z dnia 21 listopada 1996 r. o muzeach.
Historia powstania.
Muzeum Narodowe w Poznaniu powstało z połączenia kilku historycznych kolekcji; najstarsza z nich, "Muzeum Starożytności Polskich i Słowiańskich w Wielkim Księstwie Poznańskim" powstało w 1857 roku przy Poznańskim Towarzystwie Przyjaciół Nauk. Kolejnym elementem który położył podwaliny pod powstanie dzisiejszej placówki były darowizny Seweryna Mielżyńskiego dla PTPN. W 1870 kupił on zbiory Edwarda Rastawieckiego, a w 1871 przekazał towarzystwu należącą do swojej rodziny kolekcję miłosławską. Ponadto zakupił teren, gdzie zorganizowano wystawę zgromadzonych zbiorów. W 1881 PTPN nadało im nazwę "Muzeum im. Mielżyńskich", dla publiczności otwarto je ostatecznie w 1882 roku.
Nieco później w Poznaniu powstało pierwsze niemieckie muzeum. Było to założone w 1894 roku "Provinzial Museum in Posen" (Prowincjonalne Muzeum w Poznaniu), które w 1902 roku przemianowano na "Kaiser Friedrich Museum" (Muzeum Cesarza Fryderyka III). W 1904 pruskie muzeum otrzymało na siedzibę budynek przy placu Wolności (wówczas "Wilhelmsplatz"), specjalnie zaprojektowany do celów wystawienniczych przez Karla Hinkeldeyna, który mieści obecnie Galerię Malarstwa i Rzeźby.
W 1919 roku, po odzyskaniu niepodległości przez Polskę, Muzeum Cesarza Fryderyka III przemianowano na "Muzeum Wielkopolskie". Kolejne lata to intensywny rozwój Muzeum. Przyjęto wówczas w depozyt zbiory z Muzeum im. Mielżyńskich oraz dokonano nowych zakupów, zwłaszcza w zakresie ówczesnego malarstwa i rzeźby. Ostatecznie podzielono w okresie międzywojennym muzeum na trzy oddziały: "Galerię Malarstwa i Rzeźby", zajmującą budynek po "Muzeum Fryderyka III", "Muzeum Archeologiczne" w gmachu PTPN (dawna siedziba "Muzeum Mielżyńskich") oraz "Muzeum Przyrodnicze" przy Ogrodzie Zoologicznym (obecnie pod opieką Polskiej Akademii Nauk).
Podczas II wojny światowej władze niemieckie całość ponownie przemianowały na "Kaiser Friedrich Museum Posen". Wiele dzieł wywieziono w głąb Rzeszy, zaś reszty zniszczenia dokonały działania wojenne, zwłaszcza walki w 1945. Największe straty poniosły zbiory przyrodnicze i etnograficzne.
Jeszcze w 1945 poznańscy historycy sztuki rozpoczęli odbudowę zbiorów "Muzeum Wielkopolskiego". W 1949 ze zbiorów malarstwa Edwarda A. Raczyńskiego utworzono "Muzeum w Rogalinie", oraz wyodrębniono "Dział Kultury i Sztuki Ludowej" (dziś Muzeum Etnograficzne w Poznaniu). Starania poznańskich muzealników sprawiły, że w 1950 roku "Muzeum Wielkopolskie w Poznaniu" zostało przekształcone w "Muzeum Narodowe w Poznaniu". Jednocześnie zbiory "Muzeum Prehistorycznego", oddziału wyodrębnionego jeszcze w 1945, przekształcono w oddzielne Muzeum Archeologiczne w Poznaniu z siedzibą w pałacu Górków. W kolejnych latach kolekcję rozbudowywano tworząc nowe działy:
W latach siedemdziesiątych odrestaurowano elewację gmachu głównego "Muzeum Narodowego" i zmontowano na fasadzie głównej mozaiki wg projektu Zbigniewa Bednarowicza. Uzupełnione zostały również, przez Józefa Murlewskiego, elementy uszkodzone jeszcze podczas działań wojennych.
Jednocześnie rozwijała się "Galeria Malarstwa i Rzeźby" przy której w 1975 roku powstał "Dział Plakatu i Designu", który w 1982 objął także zbiory wzornictwa. W roku 1992 istniejąca przy "Galerii Malarstwa i Rzeźby" "Galeria Sztuki Współczesnej" wzbogaciła się o "Dział Fotografii, Filmu i Video".
W 1990 roku przy "Muzeum Narodowym w Poznaniu" Edward B. Raczyński w swoją setną rocznicę urodzin ustanowił Fundację im. Raczyńskich, która wniosła do muzeum jako depozyt zbiory rodu Raczyńskich zgromadzone w Rogalinie.
W 2001 otwarto nowe skrzydło "Galerii Malarstwa i Rzeźby", którego budowę planowano już na przełomie lat 60. i 70. XX wieku. Z uwagi na kontrowersyjną architekturę obiekt bywa nazywany "jamnikiem".
W 2006 w zbiorach Muzeum Narodowego w Poznaniu znajdowało się 309 569 obiektów umieszczonych w 203 304 pozycjach inwentarzowych oraz 4 119 depozytów.

</doc>
<doc id="536403" url="https://pl.wikipedia.org/wiki?curid=536403" title="Muzeum Adama Mickiewicza w Śmiełowie">
Muzeum Adama Mickiewicza w Śmiełowie



</doc>
<doc id="536404" url="https://pl.wikipedia.org/wiki?curid=536404" title="Róża Herman">
Róża Herman

Róża Maria Herman (z domu Lubińska, ur. 16 stycznia 1902 w Łodzi, zm. 7 marca 1995 w Łodzi) – czołowa polska szachistka w okresie międzywojennym oraz powojennym żydowskiego pochodzenia.
Życiorys.
Trzykrotnie startowała w turniejach o mistrzostwo świata kobiet:
W okresie międzywojennym zajęła IV miejsce w I Mistrzostwach Polski Kobiet w Warszawie w 1935 r. oraz VI miejsce w II MP w Warszawie w 1937 r. (w obu turniejach zwyciężyła Regina Gerlecka). W turnieju kobiecym w Semmering w 1936 r., wygranym przez Sonję Graf, zajęła XI miejsce.
Była dwukrotną mistrzynią Polski kobiet w latach 1949 i 1950. Oprócz tego, w roku 1951 zdobyła medal srebrny. Ogółem uczestniczyła osiemnastokrotnie w finałowych turniejach o mistrzostwo Polski.
W roku 1950 otrzymała tytuł mistrzyni międzynarodowej za udział w turnieju o mistrzostwo świata kobiet.
Popularyzowała grę w szachy wśród dzieci i młodzieży. Za swoje osiągnięcia otrzymała odznakę Zasłużony Działacz Kultury Fizycznej oraz tytuł i odznakę Mistrz Sportu.
Z wykształcenia była lekarką; ukończyła studia na Wydziale Medycznym Uniwersytetu Warszawskiego, specjalizowała się w chorobach wewnętrznych. Jej mężem był neurolog Eufemiusz Herman. Ich córka – Krystyna, studentka filologii polskiej na Uniwersytecie Warszawskim, zginęła w 1944.

</doc>
<doc id="536406" url="https://pl.wikipedia.org/wiki?curid=536406" title="Łukasz Nawotczyński">
Łukasz Nawotczyński

Łukasz Nawotczyński (ur. 30 marca 1982 w Ciechanowie) – polski piłkarz, grał na pozycji środkowego obrońcy. Występował także na prawej stronie bloku defensywnego. 
Łukasz Nawotczyński rozpoczynał swoją karierę w Ciechanowie. Następnie przeniósł się do Lechii Gdańsk, zaś później trafił do Wisły Kraków. W zespole "Białej Gwiazdy" nie mógł wywalczyć sobie miejsca w podstawowym składzie dlatego wypożyczany był kolejno do Arki Gdynia, Górnika Polkowice, GKS-u Katowice i Jagiellonii Białystok. Dobre występy w tym ostatnim zespole spowodowały, że latem 2006 roku Nawotczyński został wykupiony przez działaczy tej drużyny na stałe. Pod koniec letniego okienka transferowego 2008 został na pół roku wypożyczony do Korony Kielce. W styczniu 2009 roku za 400 tys. zł przeszedł definitywnie do kieleckiego klubu. Po zakończeniu rundy jesiennej sezonu 2009/2010 nie znalazł uznania w oczach trenera Marcina Sasala i nie został włączony do składu Korony na wiosnę. 20 grudnia 2010 roku rozwiązał kontrakt za porozumieniem stron, natomiast dwa dni później podpisał dwuletnią umowę z Cracovią.
Łukasz Nawotczyński ma za sobą występy w juniorskich i młodzieżowych reprezentacjach Polski. Wraz z drużyną U-16 wystąpił na Mistrzostwach Europy rozegranych w Czechach w których Polacy zajęli drugie miejsce. Z zespołem U-17 grał na Mistrzostwach Świata w Nowej Zelandii. Wystąpił również na wygranym przez "Biało-Czerwonych" turnieju Mistrzostw Europy U-18 w Finlandii. W 2004 roku zaliczył jeden występ w kadrze B.
Kariera klubowa.
Wisła Kraków i częste wypożyczenia.
Nawotczyński swoją karierę piłkarską rozpoczynał w miejscowym klubie SP 3 Ciechanów. W 1999 roku przeszedł do drugoligowej Lechii Gdańsk. W 2000 roku przeszedł do występującej wówczas w Ekstraklasie Wisły Kraków. O transferze zdecydowała między innymi bardzo dobra postawa Nawotczyńskiego w reprezentacjach młodzieżowych Polski. W drużynie "Białej Gwiazdy", a zarazem w najwyższej polskiej klasie rozgrywkowej, zadebiutował 19 sierpnia 2000 roku, kiedy to wystąpił w przegranym 1:2 meczu z Pogonią Szczecin. W Krakowie, z powodu dużej konkurencji w składzie, grał sporadycznie. Zimą Franciszek Smuda zapowiedział, że do końca sezonu nie będzie korzystał z usług Nawotczyńskiego - zdecydowano się więc wypożyczyć zawodnika na czas rundy wiosennej.
Wiosną porozumiał się z Górnikiem Zabrze i z nim rozpoczął przygotowania. Nie został jednak zawodnikiem śląskiego klubu, lecz trafił do Arki, gdzie dostał szansę regularnych występów. Zagrał w jej barwach w 11 meczach ligowych i strzelił 1 bramkę. Rozgrywki 2002/03 Nawotczyński spędził grając głównie w rezerwach Wisły. W kolejnym sezonie Henryk Kasperczak w obliczu kontuzji Arkadiusza Głowackiego i Jacka Paszulewicza odważnie postawił na utalentowanego obrońcę. Nawotczyński nie przekonał jednak sztabu szkoleniowego występami w lidze i eliminacjach LM (dwumecze z Omonią i Anderlechtem). Grał niepewnie, nerwowo, nie ustrzegł się poważnych błędów. Po powrocie kontuzjowanych zawodników znów wylądował w zespole rezerw.
Na początku 2004 roku został wypożyczony do Górnika Polkowice. Zadebiutował w nim 20 marca w spotkaniu z Górnikiem Zabrze. W pierwszych trzech pojedynkach grał głównie w końcówkach, jednak z czasem regularnie pojawiał się w podstawowym składzie. Najczęściej występował na prawej stronie defensywy. 15 maja Nawotczyński w pojedynku z Górnikiem Łęczna strzelił swojego pierwszego gola w Ekstraklasie i tym samym ustalił wynik meczu na 2:0 dla swojego zespołu. Podczas meczu ostatniej kolejki piłkarskiej ekstraklasy pomiędzy Świtem Nowy Dwór Mazowiecki a Górnikiem Polkowice, doznał groźnej kontuzji. Po jednym z ostrych starć musiał opuścić boisko. Obserwując z ławki rezerwowych zmagania kolegów, w pewnym momencie zemdlał i z podejrzeniem wstrząśnienia mózgu został odwieziony do szpitala. Tam stwierdzono, że zawodnikowi nic nie dolega. Następnego dnia przeprowadził badania w Warszawie, po których okazało się, że miał pęknięcia kości jarzmowej i szczękowej. Kilka dni później przeszedł poważną operację. Łącznie w Górniku Polkowice rozegrał dwanaście spotkań.
W rundzie jesiennej sezonu 2004/05 Nawotczyński został ponownie wypożyczony, tym razem do GKS-u Katowice. Zadebiutował w nim w meczu pucharu Polski ze Skalnikiem Gracze. W rewanżowym spotkaniu z tym zespołem strzelił jedynego gola w barwach "Gieksy". 4 grudnia wystąpił w przegranym 1:2 pojedynku z Podbeskidziem Bielsko-Biała w którym w 39. minucie został ukarany drugą żółtą a w konsekwencji czerwoną kartką. Łącznie w barwach GKS-u rozegrał jedenaście meczów (sześć w Ekstraklasie i pięć w pucharze Polski).
Jagiellonia Białystok.
W miarę udane występy Nawotczyńskiego w Katowicach sprawiły, że nowy trener Wisły, Werner Liczka, postanowił skorzystać z młodego zawodnika w rundzie wiosennej, co oznaczało skrócenie wypożyczenia. Nawotczyński nie zdołał jednak przekonać do siebie czeskiego szkoleniowca. Po przerwie zimowej pojawił się na treningu z widoczną nadwagą. Później przyplątały się długotrwałe problemy z łydkami. W lutym 2005 roku został wypożyczony na półtora roku do Jagiellonii. W białostockim zespole zadebiutował ostatniego marca w wygranym 3:0 meczu ze Szczakowianką Jaworzno. Do końca sezonu był podstawowym zawodnikiem swojego zespołu i regularnie pojawiał się na boisku od pierwszych minut. Łącznie wystąpił w czternastu pojedynkach. Jego drużyna uplasowała się na szóstym miejscu w tabeli drugiej ligi.
Występy w sezonie 2005/2006 Nawotczyński rozpoczął od meczu z Lechią Gdańsk w którym grał przez pełne 90 minut. Jego dobra gra powodowała, że był podstawowym zawodnikiem Jagiellonii. 15 października wystąpił w wygranym 6:0 ligowym pojedynku z KSZO Ostrowiec. Nawotczyński grał twardo, jednak rzadko karany był żółtymi bądź też czerwonymi kartkami (w sezonie 2005/2006 dostał jedynie cztery). Jego zespół na koniec rozgrywek uplasował się na trzecim miejscu dającym prawo gry w barażach. W nich spotkał się z Arką Gdynia i dwukrotnie okazał się gorszy (Nawotczyński w obydwu spotkaniach grał przez pełne 90minut).
Po skończeniu okresu wypożyczenia Nawotczyński wrócił do Krakowa, jednak nie podjął treningów z Wisłą (trenował indywidualnie). W połowie sierpnia 2006 roku "Biała Gwiazda" wyraziła zgodę na treningi piłkarza w Białymstoku do momentu zamknięcia okienka transferowego. W jego ostatnim dniu Nawotczyński został definitywnie piłkarzem Jagiellonii. Występy w sezonie 2006/2007 rozpoczął od meczu siódmej kolejki rozgrywek drugiej ligi z ŁKS-em Łomża wygranym przez jego zespół 3:2. Nawotczyński nadal miał pewne miejsce w podstawowym składzie białostockiego klubu, jednak urazy spowodowały, że wystąpił tylko w dwudziestu spotkaniach. Jagiellonia uplasowała się na drugim miejscu w tabeli i wywalczyła awans do Ekstraklasy.
28 lipca 2007 roku Nawotczyński po ponad dwóch i pół roku zagrał ponownie w Ekstraklasie. Wystąpił wówczas w wygranym przez jego drużynę spotkaniu z Polonią Bytom. Nawotczyński nadal miał pewne miejsce w podstawowym składzie, jednak jego gra nie była już tak dobra jak na zapleczu Ekstraklasy. Opuścił zaledwie cztery spotkania, a w 25 grał przez pełne 90 minut. Jego drużyna uplasowała się na czternastym miejscu tabeli, mając przewagę jednego punktu nad strefą spadkową.
Korona Kielce.
15 lipca 2008 roku Nawotczyński został wystawiony przez klub na listę transferową i wkrótce na zasadzie półrocznego wypożyczenia stał się zawodnikiem Korony Kielce. Zadebiutował w niej 7 września w wygranym 1:0 pojedynku ze Zniczem Pruszków. Dość szybko stał się mocnym punktem kieleckiej defensywy. 18 października w spotkaniu z Flotą Świnoujście strzelił swojego pierwszego gola dla "Złocisto-krwistych". Mecz zakończył się zwycięstwem Korony 2:0. Jesienią Nawotczyński był jednym z najlepszych zawodników Korony. Spowodowało to, że zarząd klubu wykupił go za 400 tys. zł z Jagiellonii.
Rundę wiosenną Nawotczyński rozpoczął od spotkania z Widzewem Łódź w którym wyszedł w podstawowym składzie. W 90 minucie strzałem głową zdobył gola, który zapewnił Koronie remis 2:2 i cenny punkt. Tydzień później, zagrał bardzo słabo przeciwko Stali Stalowa Wola i na trzy kolejki stracił miejsce w podstawowym składzie. Powrócił w dobrym stylu w rywalizacji z GKS-em Katowice. Nawotczyński wciąż jednak miał problemy z ustabilizowaniem formy i nie był takim wzmocnieniem defensywy jak w rundzie jesiennej. W sezonie 2008/2009 wystąpił łącznie w 24 meczach i strzelił dwa gole. Korona w lidze zajęła trzecie miejsce i uzyskała prawo gry w barażach. W lipcu, dzięki decyzji Komisji ds. Nagłych PZPN bezpośrednio awansowała do Ekstraklasy.
Sezon 2009/2010 Nawotczyński rozpoczął jako podstawowy prawy obrońca. Po dobrym występie przeciwko Polonii Warszawa, słabo zagrał w meczu z Lechem Poznań w którym już w trzeciej minucie strzelił samobója. Ówczesny trener Korony, Marek Motyka nie skreślił go jednak i dał mu szansę w wyjazdowych spotkaniach w Białymstoku i Bytomiu. Korona oba mecze przegrała, zaś Nawotczyński spisywał się poniżej oczekiwań i od tego momentu było mu bardzo ciężko odzyskać miejsce w składzie. Jesienią zagrał zaledwie w sześciu spotkaniach Ekstraklasy. Po zakończeniu rundy został wystawiony przez zarząd klubu na listę transferową. 20 grudnia 2010 roku za porozumieniem stron rozwiązał kontrakt z Koroną.
Cracovia.
Po rozwiązaniu kontraktu z Koroną Nawotczyński przeszedł pomyślnie testy medyczne w Cracovii i 22 grudnia 2010 roku podpisał z nią obowiązującą od 1 stycznia 2011 roku dwuletnią umowę. Latem 2012 rozwiązał kontrakt z klubem za porozumieniem stron.
Zawisza Bydgoszcz.
W grudniu 2012 Nawotczyński rozpoczął treningi z pierwszoligowym klubem Zawisza Bydgoszcz. 9 stycznia podpisał z tym klubem kontrakt. W sezonie 2012/13 rozegrał 12 spotkań i awansował z pierwszego miejsca w I lidze z Zawiszą do ekstraklasy. 2 maja 2014 roku na Stadionie Narodowym w Warszawie w meczu przeciwko Zagłębiu Lubin zdobył wraz z bydgoską drużyną Puchar Polski. W kolejny sezonie 2014/15 Nawotczyński spadł wraz z Zawiszą z Ekstraklasy do I ligi a 29 lutego 2016 roku rozwiązał umowę za porozumieniem stron.
MKS Ciechanów.
W 2016 roku Nawotczyński związał się z IV-ligowym klubem z rodzinnej miejscowości MKS Ciechanów.
Kariera reprezentacyjna.
Nawotczyński grał we wszystkich juniorskich oraz młodzieżowych reprezentacjach kraju. Wraz z drużyną U-16 wystąpił na Mistrzostwach Europy rozegranych w Czechach w których Polacy zajęli drugie miejsce.
Z zespołem U-17 grał na Mistrzostwach Świata w Nowej Zelandii. Wystąpił również na wygranym przez "Biało-Czerwonych" turnieju Mistrzostw Europy U-18 w Finlandii, gdzie był najskuteczniejszym strzelcem drużyny. 
W 2004 roku Nawotczyński wystąpił w jednym meczu reprezentacji B. 11 października zagrał w wygranym 2:1 meczu w Ahlen z kadrą B Niemiec. Na początku drugiej połowy został zmieniony przez Michała Karwana.
Sukcesy.
Wisła Kraków
Zawisza Bydgoszcz
Reprezentacja Polski U-16
Reprezentacja Polski U-18

</doc>
<doc id="536409" url="https://pl.wikipedia.org/wiki?curid=536409" title="Kinderhymne">
Kinderhymne

Kinderhymne (niem. "Hymn dziecięcy", określany też od pierwszych słów "Anmut sparet nicht noch Mühe") – wiersz Bertolta Brechta z 1949, napisany jako alternatywny hymn narodowy Niemiec względnie NRD, do którego muzykę napisał Hanns Eisler. Władze NRD zdecydowały się jednak na pieśń "Auferstanden aus Ruinen" Johannesa Bechera, również z muzyką Eislera. Metryka obu tekstów jest jednakowa i odpowiada "Pieśni Niemców", dotychczasowemu hymnowi Niemiec, mogą być one zatem śpiewane również do jego melodii.
Hymn Brechta zawiera wezwanie do dbania o Niemcy jak również przyjaźń między narodami. Druga strofa stanowi bezpośrednie nawiązanie do pierwszej strofy "Pieśni Niemców", definiując granice Niemiec bez pretensji terytorialnych wobec Polski, Danii, Holandii, Austrii i Włoch ("od morza do Alp, od Odry do Renu"), a także mówiąc o niewywyższaniu się Niemców ponad inne narody ("Pieśń Niemców" zaczyna się od słów "Niemcy [...] ponad wszystko na świecie").
Po ponownym zjednoczeniu Niemiec w 1990 kilka komitetów obywatelskich i mediów zaangażowało się bezskutecznie w kampanię na rzecz ogłoszenia tekstu Brechta nowym hymnem Niemiec.

</doc>
<doc id="536410" url="https://pl.wikipedia.org/wiki?curid=536410" title="Jaworzyna Lejowa">
Jaworzyna Lejowa

Jaworzyna Lejowa, Jaworzynka Lejowa lub po prostu Jaworzyna – polana reglowa w Dolinie Lejowej w Tatrach Zachodnich, położona na terenie dawnej Hali Lejowej. Znajduje się w dolnym jej odcinku, po zachodniej stronie Lejowego Potoku, na stromym zboczu opadającym do niego. Naprzeciwko niej, po wschodniej stronie potoku znajduje się polana Huty Lejowe. Chociaż polana leży na terenie Tatrzańskiego Parku Narodowego, nie jest jego własnością, ale należy do Wspólnoty Leśnej Uprawnionych Ośmiu Wsi z siedzibą w Witowie. Po włączeniu tego obszaru w obszar parku narodowego zniesiono wypas, ale po 1982 r. przywrócono ponownie tzw. wypas kulturowy, co może uchronić polanę od zarośnięcia lasem, grożącego większości dawnych polan tatrzańskich. W 1955 miała powierzchnię ok. 6 ha, ale w 2004 r. w wyniku zarośnięcia jej powierzchnia zmniejszyła się o ok. 33%.
Polana położona jest na wysokości 990–1100 m. Nie prowadzi przez nią szlak turystyczny, ale jest ona częściowo widoczna z żółtego szlaku, prowadzącego przez Dolinę Lejową z polany Biały Potok do skrzyżowania ze Ścieżką nad Reglami pod Niżnią Polaną Kominiarską.

</doc>
<doc id="536412" url="https://pl.wikipedia.org/wiki?curid=536412" title="Zamek w Świeciu">
Zamek w Świeciu

Zamek w Świeciu, także Zamek Miecz – zamek na bazaltowym wzgórzu powyżej wsi Świecie (województwo dolnośląskie).
Historia.
Zamek zbudowano prawdopodobnie w XIV w. na polecenia księcia świdnicko-jaworskiego Bernarda w celu ochrony szlaku biegnącego z Łużyc do Lubania i Jeleniej Góry. Był jedną z warowni tzw. Okręgu Kwisy. Wzmiankowany po raz pierwszy w 1329 roku jako "castrum Sweta". Utracił znaczenie militarne po włączeniu Górnych Łużyc do korony czeskiej.
Po pożarze w 1527 roku zamek odbudowano w stylu renesansowym. Ponownie przebudowany po pożarze w pierwszej połowie XVIII w., gdy powstał we wschodniej części barokowy pałac. W 1827 r. ponownie spłonął i od tego czasu był już zrujnowany, choć w XX wieku jeszcze częściowo użytkowany, gdy urządzono w nim gospodę. . Zwiedzanie zamku jest możliwe po zakupie biletu.
Architektura.
Ma nieregularnie owalny kształt o dł. ok. 27 m i szerokości 11 m. W skład zamku wchodziły: wieża (zachowana do dziś), budynek mieszkalny w części północno-zachodniej, kaplica i dziedziniec w części wschodniej. Całość umocniona była obwodowym murem obronnym, z bramą od strony zachodniej i fosą, a od południa przylegało do niego podzamcze. W XVIII wieku po kolejnym pożarze zbudowano od strony wschodniej pałac w stylu barokowym.

</doc>
<doc id="536413" url="https://pl.wikipedia.org/wiki?curid=536413" title="Miroslav Blažević">
Miroslav Blažević

Miroslav Blažević, Ćiro Blažević (ur. 10 lutego 1935 w Travniku, zm. 8 lutego 2023 w Zagrzebiu) – chorwacki piłkarz i trener piłkarski.
Życiorys.
Był zawodnikiem klubów: FK Sarajevo, NK Rijeka, Dinamo Zagrzeb oraz szwajcarskich Vevey Sports i FC Sion.
Jako szkoleniowiec pracował w klubach w Szwajcarii, Francji i Grecji, ale największy sukces odniósł z reprezentacją Chorwacji. Drużyna m.in. z Davorem Šukerem, Aljošą Asanoviciem, Robertem Prosinečkim, Robertem Jarnim i Dario Šimiciem w składzie w 1996 roku po raz pierwszy w historii awansowała do finałów mistrzostw Europy, a dwa lata później na Mundialu 1998 zdobyła brązowy medal. Blažević zrezygnował z prowadzenia kadry w październiku 2000 roku na początku eliminacji do Mistrzostw Świata 2002. Potem był trenerem m.in. reprezentacji Iranu, z którą przegrał w barażach do Mundialu 2002, po raz czwarty Dinama Zagrzeb oraz NK Zagreb. Od lipca 2008 roku do 2009 roku był selekcjonerem reprezentacji Bośni i Hercegowiny.
Ostatnim klubem w jego karierze trenerskiej był NK Zadar.

</doc>
<doc id="536414" url="https://pl.wikipedia.org/wiki?curid=536414" title="Trongsa (dystrykt)">
Trongsa (dystrykt)

Trongsa (czasami wymawiany "Tongsa", nazwa w dżongkha ཀྲོང་གསར་རྫོང་ཁག, oznacza "nowa wieś") – siedemnasty z dwudziestu dystryktów Bhutanu. Jest położony w centralnej części kraju, graniczy z: na południu z dystryktem Sarpang, na wschodzie z dystryktem Żemgang, na północy z dystryktem Bumtʽang, a na zachodzie z dystryktem Wangdü Pʽodrang. Stolicą tego dystryktu jest Trongsa Dzong.
Zajmuje on powierzchnię 1807 km², w 2017 zamieszkiwało go ok. 20 tys. osób.
Główną atrakcję turystyczną stanowi klasztor (dzong) Trongsa.
Administracyjnie dystrykt Trongsa (Tongsa) dzieli się na pięć "bloków" ("gewog")::
&lt;br&gt;

</doc>
<doc id="536415" url="https://pl.wikipedia.org/wiki?curid=536415" title="Jubaland">
Jubaland

Jubaland (wł. "Oltre Giuba", dawniej także "Azania") – region w południowo-zachodniej Somalii, ze stolicą w Kismaju. W latach 1998–2001 samozwańcza republika separatystyczna, obecnie posiada częściową autonomię; od 2013 roku uznawany przez władze Somalii.
Historia.
Od 1836 roku posiadłość sułtanatu Maskatu. Od 1861 roku część Zanzibaru, w 1890 roku oddany pod protektorat brytyjski, a od 1895 roku kolonia brytyjska. W 1925 roku przekazany Włochom (wszedł w skład Somali Włoskiego), od 1960 roku część niepodległej Somalii. W 1998 roku Jubaland sam ogłosił niepodległość. W 2001 roku zawarto porozumienie z oficjalnym rządem Somalii, na mocy którego Jubaland powrócił pod władzę rządu w Mogadiszu. Pod koniec sierpnia 2006 roku większa część Jubalandu została zajęta przez armię Unii Trybunałów Islamskich. 1 stycznia 2007 roku Jubaland został wyzwolony przez wojska etiopskie i znalazł się ponownie pod władzą rządu somalijskiego. Od 2008 roku pod kontrolą fundamentalistów z organizacji Asz-Szabab, powiązanej z Al-Ka’idą.
3 kwietnia 2011 roku zmieniono oficjalną nazwę regionu z "Jubaland" na "Azania". Zmieniono też flagę regionu na bardzo podobną do flagi Rosji. W październiku 2011 do Azanii wkroczyły wojska kenijskie walczące z rebeliantami z As-Shaabab, które spacyfikowały region. We wrześniu 2012 region został spacyfikowany przez siły kenijsko-somalijskie wspierane przez Brygady Raskamboni. W wyniku operacji aliantów wyparto stamtąd fundamentalistów islamskich.
2 kwietnia została przyjęta tymczasowa konstytucja regionu – region został przemianowany z powrotem na Jubaland, wprowadzono nową flagę. 15 maja 2013 odbyły się wybory prezydenta Jubalandu, które wygrał Ahmed Madobe. Uzyskał on 485 z 500 głosujących delegatów. Po wyborach Barre Aden Shire, znany także jako Bare Hirale, były minister obrony Somalii, również ogłosił się prezydentem Jubalandu. Był on nieformalnie popierany przez Mogadiszu, przez co w Kismaju wybuchły walki między watażkami. W wyniku podpisanego 28 sierpnia 2013 roku porozumienia z centralnymi władzami Somalii, region został uznany i utworzono dla niego tymczasową administrację. Z kolei na konferencji pojednania trwającej w dniach 3-6 listopada 2013, podpisano porozumieniem o wstrzymanie działań wojennych i uzgodniono ustanowienie autonomii.
Podział administracyjny.
Jubaland dzieli się na trzy prowincje:

</doc>
<doc id="536416" url="https://pl.wikipedia.org/wiki?curid=536416" title="Zamek Świecie">
Zamek Świecie



</doc>
<doc id="536418" url="https://pl.wikipedia.org/wiki?curid=536418" title="Miroslav Blazevic">
Miroslav Blazevic



</doc>
<doc id="536419" url="https://pl.wikipedia.org/wiki?curid=536419" title="Miroslav Blazević">
Miroslav Blazević



</doc>
<doc id="536420" url="https://pl.wikipedia.org/wiki?curid=536420" title="Miroslav Blażević">
Miroslav Blażević



</doc>
<doc id="536421" url="https://pl.wikipedia.org/wiki?curid=536421" title="Ver.di">
Ver.di



</doc>
<doc id="536424" url="https://pl.wikipedia.org/wiki?curid=536424" title="Alt Penedès">
Alt Penedès

Alt Penedès (hiszp. "Alto Penedés") – comarca (powiat) w prowincji Barcelona, w Katalonii, w Hiszpanii. Liczy 80 976 mieszkańców. Ma 592,4 km² powierzchni. Ośrodkiem administracyjnym jest Vilafranca del Penedès

</doc>
<doc id="536425" url="https://pl.wikipedia.org/wiki?curid=536425" title="Alt Penedes">
Alt Penedes



</doc>
<doc id="536426" url="https://pl.wikipedia.org/wiki?curid=536426" title="Gromada Strzelca">
Gromada Strzelca

Gromada Strzelca (znana również jako Messier 22, M22 oraz NGC 6656) – gromada kulista znajdująca się w gwiazdozbiorze Strzelca, jedna z najjaśniejszych i najbliższych Ziemi gromad kulistych. Odkrył ją Abraham Ihle 26 sierpnia 1665 roku. Gromada Strzelca znajduje się w odległości około 10 400 lat świetlnych od Ziemi i 16 000 lat świetlnych od centrum Galaktyki.
M22 widzialna jest jako plamka o jasności 5,1 magnitudo, o średnicy 32 minut, co przy odległości 10,4 tysięcy lat świetlnych od Ziemi, przelicza się na rzeczywistą średnicę równą 97 lat świetlnych.
W M22 doliczono się 32 gwiazd zmiennych. Znajduje się tam też mgławica planetarna IRAS 18333-2357.
W 2011 polsko-chilijski zespół badawczy przy współpracy ze szwajcarskim astrofizykiem z Universität Zürich odkrył istnienie gwiazd o małej masie w gromadzie M22 dzięki wykorzystaniu efektu mikrosoczewkowania grawitacyjnego. Odkrycie wcześniej niewidzialnych gwiazd umożliwia całkowite lub częściowe wyjaśnienie problemu „brakującej” masy w gromadach kulistych bez odwoływania się do hipotezy ciemnej materii.

</doc>
<doc id="536427" url="https://pl.wikipedia.org/wiki?curid=536427" title="Alto Penedés">
Alto Penedés



</doc>
<doc id="536428" url="https://pl.wikipedia.org/wiki?curid=536428" title="Messier 22">
Messier 22



</doc>
<doc id="536429" url="https://pl.wikipedia.org/wiki?curid=536429" title="Dziecko (ujednoznacznienie)">
Dziecko (ujednoznacznienie)



</doc>
<doc id="536432" url="https://pl.wikipedia.org/wiki?curid=536432" title="Miroslav Blaževic">
Miroslav Blaževic



</doc>
<doc id="536433" url="https://pl.wikipedia.org/wiki?curid=536433" title="Alto Penedes">
Alto Penedes



</doc>
<doc id="536436" url="https://pl.wikipedia.org/wiki?curid=536436" title="Gonzales (muzyk)">
Gonzales (muzyk)

Gonzales lub Chilly Gonzales, właściwie Jason Charles Beck (ur. 20 marca 1972 w Montrealu) – pochodzący z Kanady muzyk i pianista, pochodzenia żydowskiego.
Uznawany jest za ekscentrycznego twórcę i performera, głównie muzyki electro i electro-soul, z wykorzystaniem elementów różnych gatunków muzycznych np. melorecytacji znanej z muzyki rap. Współpracował również z twórcami electroclashu, takimi jak Peaches, Louie Austen czy Taylor Savvy. Stale współpracuje z innymi artystami o podobnych zainteresowaniach muzycznych np. z Leslie Feist czy z Mocky. 
Przed rozpoczęciem kariery solowej, w roku 1990, był członkiem kanadyjskiego zespołu Sun grającego rock alternatywny. Gonzales przez kilka lat mieszkał w Berlinie Wschodnim i związany był z niewielką niezależną wytwórnią fonograficzną "Kitty-Yo", gdzie wydał trzy longplaye, pracował także w klubach europejskich jako MC. W 2005 roku przeniósł się do Paryża, gdzie wydał solową płytę z muzyką fortepianową.
Jego młodszym bratem jest kompozytor muzyki filmowej Christophe Beck.
Dyskografia.
Jako Jason Beck
Jako Gonzales

</doc>
<doc id="536438" url="https://pl.wikipedia.org/wiki?curid=536438" title="Jan Chęciński">
Jan Chęciński

Jan Konstanty Chęciński (ur. 22 grudnia 1826 w Warszawie, zm. 30 grudnia 1874 tamże) – pisarz polski, aktor i reżyser teatrów warszawskich, profesor warszawskiej Szkoły Dramatycznej.
Był autorem wielu librett do utworów Stanisława Moniuszki. Przyczynił się do wprowadzenia na scenę dzieł m.in. Juliusza Słowackiego, Williama Szekspira i Fryderyka Schillera; także autor licznych tłumaczeń sztuk obcych (np. "Rigoletta" Verdiego).
Spoczywa na cmentarzu Powązkowskim w Warszawie (kwatera 2-1-26/27).
Jego synem był lekarz Czesław Chęciński (1851–1916).

</doc>
<doc id="536446" url="https://pl.wikipedia.org/wiki?curid=536446" title="Serge Le Dizet">
Serge Le Dizet

Serge Le Dizet (ur. 27 czerwca 1964 roku w Douarnenez, w Bretanii), francuski piłkarz i trener piłkarski. Od stycznia 2005 do września 2006 roku był trenerem FC Nantes. Wcześniej prowadził drużynę juniorów oraz pracował w sztabie szkoleniowym tego zespołu jako asystent.

</doc>
<doc id="536453" url="https://pl.wikipedia.org/wiki?curid=536453" title="Rebucja">
Rebucja

Rebucja ("Rebutia" K.Schum.) – rodzaj roślin z rodziny kaktusowatych. Przedstawiciele występują w Boliwii, Peru i Argentynie. Nazwę rodzajowi nadał w 1895 Karl Moritz Schumann. Pochodzi ona od nazwiska Pierre'a Rebuta, francuskiego winiarza i hodowcy kaktusów z Lyonu. Gatunkiem typowym jest "R. minuscula" K. Schumann.
Morfologia.
Większość gatunków to małe, barwne i kuliste lub cylindryczne kaktusy. Zakwitają na wiosnę – najszybciej ze wszystkich kaktusów. Wytwarzają duże kwiaty w porównaniu do wielkości całej rośliny.
Systematyka.
"Aylostera" Speg., 
"Bridgesia" Backeb., 
"Cylindrorebutia" Fric &amp; Kreuz., 
"Digitorebutia" Fric &amp; Kreuz., 
"Echinorebutia" Fric, nom. inval., 
"Eurebutia" Fric, nom. inval., 
"Gymnantha" Y. Itô, 
"Mediolobivia" Backeb., 
"Mediorebutia" Fric, nom. inval., 
"Neogymnantha" Y. Itô, 
"Reicheocactus" Backeb., 
"Setirebutia" Fric &amp; Kreuz., nom. inval., 
"Spegazzinia" Backeb., 
"Sulcorebutia" Backeb., 
"Weingartia" Werderm., 
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Trichocereeae", podrodziny "Cacteoideae".
Rodzaj ma bardzo złożoną historię taksonomiczną i w przeszłości był różnie ujmowany według różnych autorów:
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj rebucja ("Rebutia" K.Schum.)
Zastosowanie.
Niektóre gatunki uprawiane są jako rośliny ozdobne, głównie jako rośliny doniczkowe.

</doc>
<doc id="536455" url="https://pl.wikipedia.org/wiki?curid=536455" title="Segrià">
Segrià

Segrià () – comarca (powiat) w prowincji Lleida, w Katalonii, w Hiszpanii. Jej stolicą jest Lleida.
Liczy 166 090 mieszkańców. Ma powierzchnię 1396,7 km².

</doc>
<doc id="536462" url="https://pl.wikipedia.org/wiki?curid=536462" title="Segriá">
Segriá



</doc>
<doc id="536463" url="https://pl.wikipedia.org/wiki?curid=536463" title="Segria">
Segria



</doc>
<doc id="536464" url="https://pl.wikipedia.org/wiki?curid=536464" title="Werner Forssmann">
Werner Forssmann



</doc>
<doc id="536468" url="https://pl.wikipedia.org/wiki?curid=536468" title="Młot kafarowy">
Młot kafarowy

Młot kafarowy – urządzenie stanowiące wyposażenie kafarów lub pracujące niezależnie, zawieszone na osprzęcie dźwigowym, stosowane w procesach palowania do wibijania rur obsadowych lub pali przy wykorzystaniu energii kinetycznej swobodnego spadku lub energii ciśnienia gazów lub cieczy.
Podział:

</doc>
<doc id="536469" url="https://pl.wikipedia.org/wiki?curid=536469" title="Samaja">
Samaja

Samaja (skt. "sam" – razem + "aja" – iść; tyb. "dam tsig"), termin dosłownie tłumaczony jako obietnica, choć może mieć również inne znaczenia, takie jak porozumienie, zaangażowanie, wskazanie, ograniczenie.
W buddyzmie wadżrajany są to tajemne wskazania lub ślubowania praktykującego, określające m.in. jego relację z nauczycielem i innymi uczniami. Ich przestrzeganie ma chronić praktykującego przed działaniami, które mogłyby zaszkodzić jego praktyce. Najbardziej podstawowym zobowiązaniem jest postrzeganie ciała, mowy i umysłu nauczyciela jako czystych, choć poszczególne wskazania różnią się w zależności od poziomu praktykującego oraz szkoły do której należy.

</doc>
<doc id="536470" url="https://pl.wikipedia.org/wiki?curid=536470" title="Czeski piłkarz">
Czeski piłkarz

Czeski piłkarz (zwana także czeski hokeista", "płetwa", "firana," "dywan", "plereza", "czeski metal lub na enerdowca", "Czecha) – określenie używane w Polsce dla określenia popularnej w latach osiemdziesiątych fryzury noszonej głównie przez mężczyzn i chłopców. 
Charakteryzuje się ona długimi włosami z tyłu głowy i krótkimi z przodu i po bokach głowy. Fryzura ta została spopularyzowana przez znane postaci ze świata kultury masowej, m.in. muzyki pop i sportu (zwłaszcza piłki nożnej i hokeja na lodzie). 
Nazwa "czeski piłkarz" pojawiła się za sprawą niektórych zawodników czechosłowackich noszących taką fryzurę. Nosił ją także czeski hokeista Jaromír Jágr, zaś w samych Czechach właśnie dzięki niemu fryzura ta nosi nazwę "Jágr". W Polsce przez wiele lat fryzurę tę nosił piłkarz Jacek Ziober, w związku z czym uczesanie nazywano również "na Ziobera". Fryzura ta była popularna nie tylko w Europie Wschodniej, ale również na Zachodzie. Nosili ją m.in. piłkarz reprezentacji Anglii Chris Waddle, zawodnik drużyny Niemiec Rudi Völler czy aktor Richard Dean Anderson, odtwórca tytułowej roli w serialu "MacGyver". Taka fryzura była też noszona przez niektórych muzyków heavy metalowych i niektórych fanów tego typu muzyki, zwłaszcza w przypadku tradycyjnego heavy metalu i thrash metalu. W języku angielskim najczęściej nazywa się ją "mullet".
O fryzurze śpiewał też w swojej piosence „12 groszy” Kazik Staszewski:
oraz zespół Blenders w piosence „Włos to włos”

</doc>
<doc id="536471" url="https://pl.wikipedia.org/wiki?curid=536471" title="Sonic Heroes">
Sonic Heroes

 – gra komputerowa z serii "Sonic the Hedgehog" wydana na konsole GameCube, Xbox i PlayStation 2 30 grudnia 2003 w Japonii, a w późniejszym okresie na Microsoft Windows i to w odróżnieniu od innych przygodowych gier akcji takich jak "Sonic Adventure" i "Sonic Adventure 2", powracając do liniowej rozgrywki znanej z gier na konsolę Sega Mega Drive. Jej cechą, odróżniającą od innych gier z Sonikiem, jest rozgrywka wieloosobowa polegająca na poruszaniu się drużyną składającą się z trzech różnych bohaterów.
Fabuła gry.
Team Sonic – spędzający beztrosko czas Sonic, zostaje dogoniony przez Tailsa i Knucklesa, lecących w samolocie Tornado. Tails przekazuje Sonicowi animowany list od doktora Eggmana: twierdzi on, iż skonstruował broń totalnej zagłady i broń ta będzie gotowa do użytku w ciągu trzech dni. O ile Tails wydaje się być zmartwiony wyzwaniem rzuconym przez Eggmana, Sonic traktuje to raczej jako zaproszenie do zabawy. Tak więc bez chwili zastanowienia bohaterowie ruszają, aby powstrzymać złowrogiego doktora.
Team Dark – Rouge, dowiedziawszy się o tajemniczym skarbie Eggmana, jest właśnie w trakcie misji w jednej z jego baz. Zauważa spoczywającego w kapsule Shadowa, który zaginął po wydarzeniach związanych z kolonią kosmiczną ARK (pochodził z gry "Sonic Adventure 2"). Gdy próbuje otworzyć kapsułę, jeden z robotów Eggmana przypuszcza na nią atak (myśląc, że sama jest robotem doktora), na szczęście z opresji ratuje ją Shadow. Jak się później okazuje robotem, który zaatakował nietoperzycę jest Omega, zbuntowany przeciw Eggmanowi, ponieważ ten zdezaktywował go i umieścił w opuszczonej bazie. Shadow natomiast cierpi na amnezję, co pozwala Rouge na szybkie sformowanie drużyny, której głównym celem jest odnalezienie doktora oraz jego tajemniczego skarbu.
Team Rose – Amy odpoczywająca na plaży wraz z przyjaciółmi, wspomina Sonica, którego zdjęcie zauważyła w gazecie, na którym ten ucieka trzymając w rękach Froggy’ego oraz Chocola Chao. Gdy wiatr wyrywa jej zdjęcie z rąk (dzięki pomocy Cream i Biga udaje się je odzyskać), Amy postanawia działać. Ponieważ tęsknota za swoimi przyjaciółmi udziela się również Cream i Bigowi postanawiają oni ruszyć na poszukiwanie Sonica, Froggy’ego oraz Chocoli.
W biurze Chaotixa pojawia się Charmy, ogłaszając przydział nowego zadania. Z paczki przyniesionej przez niego wypada krótkofalówka, przez którą słychać głos obiecujący wysoką nagrodę za wykonanie pracy. Vector i Charmy zachęceni dużym zyskiem postanawiają podjąć zlecenie.
Rozgrywka.
Gra składa się z etapu treningowego ("Trening"), czternastu tras do pokonania ("Race"), dwóch poziomów, w których drużyna gracza ściera się z drużyną przeciwną ("Battle"), pięciu potyczek z bossem doktorem Eggmanem i dwóch z głównym oponentem, Metal Sonikiem. Każda trasa dzieli się na dwa podetapy, które oceniane są według szkolnego systemu ocen w Ameryce (od najgorszej E do najlepszej A), tak jak to było w "Sonic Adventure 2". Zebranie 141 ocen A odblokowuje dodatkowy tryb o wysokim poziomie trudności ("Super Hard Mode"), charakteryzujący się jeszcze większą liczbą przeciwników.
Gra wieloosobowa.
Możliwa jest również gra wieloosobowa w siedmiu dostępnych trybach rozgrywki: action stage, battle, special stage, ring race, bobsleigh race, quick race oraz expert race.

</doc>
<doc id="536472" url="https://pl.wikipedia.org/wiki?curid=536472" title="Język wandalski">
Język wandalski

Język wandalski – wymarły język z wschodniej podgrupy języków germańskich. Blisko spokrewniony z językiem gockim. Używany przez Wandalów w południowej Hiszpanii i Afryce Północnej.
Źródła wandalskiego są bardzo ubogie. Znana jest niewielka liczba imion pochodzących z tego języka. Pewne ślady można też napotkać w dialekcie andaluzyjskim języka hiszpańskiego.
W łacińskim poemacie z 390 r. pojawia się fragment w języku wandalskim:
"eils [...] scapia matzia ia drincan!" 
Fragment ten można porównać do gockiego zdania "hails! skapjam matjan jah drigkan!"

</doc>
<doc id="536473" url="https://pl.wikipedia.org/wiki?curid=536473" title="Celegorm">
Celegorm



</doc>
<doc id="536476" url="https://pl.wikipedia.org/wiki?curid=536476" title="Puchar Intertoto UEFA (2006)">
Puchar Intertoto UEFA (2006)

Puchar Intertoto UEFA 2006 był 46. edycją piłkarskiego turnieju, dwunastą pod egidą UEFA, będącego jednocześnie formą eliminacji do rozgrywek Pucharu UEFA. Do II rundy eliminacji Pucharu UEFA awansowało jedenastu zwycięzców meczów III rundy. Zwycięzcą Pucharu Intertoto 2006 został Newcastle United F.C., gdyż to miano przysługiwało drużynie, która zajdzie najdalej w Pucharze UEFA.
I runda.
Pierwsze mecze zostały rozegrane 17 i 18 czerwca, zaś rewanże 24 i 25 czerwca.
!colspan="5"|Europa Południowa
!colspan="5"|Europa Środkowa i Wschodnia
!colspan="5"|Europa Północna
II runda.
Pierwsze mecze zostały rozegrane 1 i 2 lipca, zaś rewanże 8 i 9 lipca.
!colspan="5"|Europa Południowa
!colspan="5"|Europa Środkowo-Wschodnia
!colspan="5"|Europa Północna
III runda.
Pierwsze mecze zostały rozegrane 15 i 16 lipca, zaś rewanże 22 i 23 lipca. Zwycięzcy dwumeczów awansowali do II rundy eliminacji Pucharu UEFA.
!colspan="5"|Europa Południowa
!colspan="5"|Europa Środkowo-Wschodnia
!colspan="5"|Europa Północna

</doc>
<doc id="536479" url="https://pl.wikipedia.org/wiki?curid=536479" title="Kleistokaktus">
Kleistokaktus

Kleistokaktus ("Cleistocactus" Lem.) – rodzaj roślin z rodziny kaktusowatych. Rodzaj ten obejmuje kaktusy występujące w Urugwaju, Boliwii, Peru i Argentynie. 
Morfologia.
Są to sukulenty kolumnowe. Nazwa pochodzi od greckiego "kleistos" (zamknięty), ponieważ mają kwiaty nie rozwinięte, tak jak u innych rodzajów, ale w postaci długiej rurki, sprawiające wrażenie zamkniętych.
Systematyka.
"Akersia" Buining,
"Bolivicereus" Cárdenas,
"Borzicactella" H. Johnson ex F. Ritter,
"Borzicactus" Riccob.,
"Borzicereus" Fric &amp; Kreuz.,
"Cephalocleistocactus" F. Ritter,
"Cleistocereus" Fric &amp; Kreuz.,
"Clistanthocereus" Backeb.,
"Demnosa" Fric,
"Gymnanthocereus" Backeb.,
"Hildewintera" F. Ritter,
"Loxanthocereus" Backeb.,
"Maritimocereus" Akers,
"Pseudoechinocereus" Buining, nom. inval.,
"Seticereus" Backeb.,
"Seticleistocactus" Backeb.,
"Winteria" F. Ritter,
"Winterocereus" Backeb.
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Trichocereeae", podrodziny "Cactoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj "Cleistocactus" Lem..

</doc>
<doc id="536483" url="https://pl.wikipedia.org/wiki?curid=536483" title="Nerdanela">
Nerdanela



</doc>
<doc id="536484" url="https://pl.wikipedia.org/wiki?curid=536484" title="Młot wciągarkowy">
Młot wciągarkowy

Młot wciągarkowy – jeden z najstarszych młotów kafarowych, stosowany do wbijania niedużych pali drewnianych, żelbetowych lub stalowych. Masa bijaka do 5 ton.
Zasada działania jest następująca: bijak młota jest podnoszony na określoną wysokość przy użyciu wciągarki i następnie opuszczany poprzez zwolnienie sprzęgła, lub zapadki wciągarki lub zaczepu liny. Wtedy energia kinetyczna bijaka jest przekazywana na wbijany pal.
Ze względu na sposób zwalniania bijaka wyróżnia się:
Natomiast ze względu na prowadzenie bijaka:

</doc>
<doc id="536486" url="https://pl.wikipedia.org/wiki?curid=536486" title="Stanisław Gall">
Stanisław Gall

Stanisław Gall, właśc. Stanisław Tomasz Gał (ur. 21 kwietnia 1865 w Klemensowie, zm. 11 września 1942 w Warszawie) – polski duchowny rzymskokatolicki, doktor filozofii, generał dywizji Wojska Polskiego, biskup polowy Wojska Polskiego w latach 1919–1933, biskup pomocniczy warszawski w latach 1918–1919 i 1933–1940, arcybiskup ad personam od 1933, administrator apostolski archidiecezji warszawskiej w latach 1940–1942.
Życiorys.
Młodość, kapłaństwo.
Pochodził z Warszawy. Studiował w latach 1880–1883 w seminarium duchownym w Warszawie, następnie w latach 1883–1887 w Rzymie filozofię, teologię i prawo. W 1887 obronił doktorat z filozofii.
Święcenia kapłańskie przyjął 29 czerwca 1887 w Warszawie. Po święceniach pełnił posługę duszpasterską na Służewie. W 1889 został profesorem liturgiki i filozofii warszawskiego seminarium duchownego, następnie wiceregentem seminarium. W 1910 mianowano go regentem seminarium. W 1918 został wikariuszem generalnym archidiecezji warszawskiej.
Dwudziestolecie międzywojenne.
29 lipca 1918 papież Benedykt XV mianował go biskupem pomocniczym archidiecezji warszawskiej i biskupem tytularnym Halicarnassus. Święcenia biskupie przyjął 17 listopada 1918 w bazylice archikatedralnej św. Jana Chrzciciela w Warszawie. Udzielił mu ich kardynał Aleksander Kakowski, arcybiskup metropolita warszawski, któremu asystowali arcybiskup Kazimierz Ruszkiewicz, biskup pomocniczy warszawski, i Wojciech Owczarek, biskup pomocniczy włocławski.
5 lutego 1919 został mianowany przez Benedykta XV biskupem polowym Wojska Polskiego, pierwszym w dziejach Rzeczypospolitej którego tytulatura odpowiadała generałowi porucznikowi (zmieniona w 1922 na generała dywizji). Urząd biskupa polowego, a także rządy ordynariatem objął 21 lutego 1919. Reorganizował kurię biskupią i współtworzył sieć duszpasterstwa wojskowego. W 1919 założył czasopismo. W 1920 powołał referat ds. oświatowych w biskupstwie polowym, który zajmował się nauczaniem religii w wojskach. W latach 1919–1920 wizytował jednostki frontowe.
Po wojnie 1920 zorganizował Fundację im. papieża Piusa XI, wspomaganą przez Watykan, finansującą pomoc niepełnosprawnym oraz rodzinom poległych żołnierzy. Zorganizował dom opieki dla sierot po żołnierzach. Utworzył w ramach Kurii Polowej 10 dekanatów okręgowych. W 1924 zorganizował strukturę duszpasterstwa dla żołnierzy grekokatolików. Jego staraniem w 1926 powołany został do istnienia Sąd Biskupa Polowego. 12 maja 1927 kuria, zgodnie z rozkazem ministra Spraw Wojskowych, przyjęła nazwę Polowej Kurii Biskupiej. W 1931 założył „Kwartalnik Poświęcony Sprawom Katolickiego Duszpasterstwa Wojskowego w Polsce”.
Konflikt z władzą.
Z biegiem lat zaczął krytykować poczynania władz państwowych, kierownictwa Ministerstwa Spraw Wojskowych i samego Józefa Piłsudskiego, co było zarzewiem konfliktu. W efekcie w 1931 Piłsudski podjął działania służbowe i dyplomatyczne zmierzające do zdymisjonowania biskupa z zajmowanego urzędu. Bezpośrednią przyczyną rozpoczęcia działań w tym zakresie była śmierć ówczesnego ministra Wyznań Religijnych i Oświecenia Publicznego Sławomira Czerwińskiego. 4 sierpnia 1931 biskup Gall celebrował nabożeństwo pogrzebowe. Po nabożeństwie uformował się kondukt pogrzebowy. Obecni byli prezydent Rzeczypospolitej Ignacy Mościcki oraz marszałek Piłsudski. On sam nie dołączył do konduktu, co władze uznały za nietakt oraz impertynencję wobec głowy państwa.
Piłsudski zażądał, aby biskup jako żołnierz przeprosił prezydenta. Gall odmówił, na co Piłsudski odpowiedział żądaniem ustąpienia ze stanowiska biskupa polowego. W sprawę włączył się nuncjusz papieski w Polsce Francesco Marmaggi, namawiając Galla do oporu. Minister Józef Beck interweniował w Watykanie. W Polsce podjęto działania na drodze służbowej. Szef gabinetu ministra Adam Korwin-Sokołowski zażądał w imieniu marszałka, by Gall zrezygnował z urzędu w wojsku i nie stwarzał swoim oporem trudności. Sokołowski wyjaśniał, iż marszałek nie będzie uznawał biskupa na stanowisku ordynariusza polowego i nie widzi możliwości dłuższego pełnienia przez niego tej funkcji wojskowej. W odpowiedzi Gall poprosił o urlop.
Zgodnie z procedurami w Wojsku Polskim prośbę miał rozpatrzyć przełożony, a więc sam marszałek. Piłsudski nie uznawał już jednak Galla jako swojego podwładnego i nie zamierzał zajmować się tą sprawą. Gall nie akceptował decyzji Piłsudskiego. Gdy płk Sokołowski zameldował o tym Piłsudskiemu, ten powiedział: „No to zastosujemy z konieczności skuteczną szykanę” i wydał polecenie wstrzymania uposażenia dla całej Kurii Polowej, w tym dla Galla. Zarówno szef gabinetu, jak i płatnik ministerstwa mieli zabronione podawanie jakichkolwiek wyjaśnień. W tym czasie przyszła z Rzymu zgoda na odwołanie biskupa Galla. W takiej sytuacji Piłsudski zezwolił na wypłatę uposażeń.
Watykan wraz ze zgodą na rezygnację postawił warunek udzielenia biskupowi pełnej emerytury wojskowej. Gall nie miał pełnej wysługi emerytalnej i przysługiwała mu tylko emerytura częściowa, obliczana na podstawie wysługi lat. Marszałek, nie chcąc przedłużać konfliktu, zgodził się na spełnienie tego warunku przy naciągnięciu zasad prawnych.
W 1932 złożył rezygnację z funkcji biskupa polowego. Ostateczną rezygnację napisał w styczniu 1933 i przeszedł w stan spoczynku jako oficer Wojska Polskiego.
II wojna światowa.
16 lutego 1933 został mianowany przez papieża Piusa XI arcybiskupem tytularnym Carpathus i powrócił do archidiecezji warszawskiej, w której do 1939 był wikariuszem generalnym. Od 5 stycznia 1939 był wikariuszem kapitulnym archidiecezji, a następnie 6 stycznia 1940 mianowany został przez Piusa XII administratorem apostolskim archidiecezji warszawskiej.
W okresie okupacji wykazywał według Krasowskiego bezkompromisową postawę wobec Niemców, nie zgadzając się na żadną formę współpracy a według Jasiewicza "okazał się niedołężnym i tchórzliwym", który pomimo że nie wykazywał sympatii proniemieckich, nigdy nie zdobył się na żadne wystąpienie w obronie ludności cywilnej ani kleru. Informował Watykan o sytuacji w kraju i o zbrodniach popełnianych przez okupanta. Ratował księży pochodzenia żydowskiego. O uratowaniu Tadeusza Pudra wielokrotnie składał publicznie świadectwo Władysław Miziołek.
Śmierć i pochówek.
Zmarł 11 września 1942 w Warszawie. Pochowany w grobie rodzinnym na cmentarzu Powązkowskim (kwatera 184-5-1,2).
We wrześniu 2017, w związku z 75. rocznicą śmierci abp. Galla i przypadającą w 2018 setną rocznicą święceń biskupich oraz setną rocznicą ustanowienia biskupstwa polowego w 2019, biskup polowy Wojska Polskiego Józef Guzdek rozpoczął starania o złożenie szczątków arcybiskupa w krypcie katedry polowej. Ordynariat Polowy chciał w ten sposób nawiązać do tradycji pochówków biskupich w ich katedrach. Po uzyskaniu zgody kard. Kazimierza Nycza i odpowiednich instytucji, 29 stycznia 2018 odbyła się ekshumacja z udziałem przedstawicieli archidiecezji warszawskiej i ordynariatu polowego.
14 marca 2018 spoczął w krypcie znajdującej się w podziemiach katedry polowej obok biskupów: Władysława Bandurskiego, honorowego kapelana Pierwszej Brygady Legionów Polskich i Tadeusza Płoskiego, ordynariusza polowego WP w latach 2004–2010.
Awanse w Wojsku Polskim.
W 1923 zajmował wśród generałów dywizji 10 lokatę. W następnym roku 8 lokatę za Edwardem Śmigły-Rydzem, a przed Aleksandrem Osińskim i Władysławem Sikorskim. W 1928 po przeniesieniu Stefana Majewskiego, Roberta Lamezana-Salins, Franciszka Latinika i Karola Schuberta w stan spoczynku przesunął się na czwartą lokatę. W „Roczniku Oficerskim” z 1932 biskup polowy i dziekani generalni wykazani zostali na liście starszeństwa duchowieństwa wojskowego, a nie jak poprzednio w korpusie generałów.

</doc>
<doc id="536487" url="https://pl.wikipedia.org/wiki?curid=536487" title="Języki anglofryzyjskie">
Języki anglofryzyjskie

Języki anglofryzyjskie – gałąź językowa zachodnich języków germańskich. W jej skład wchodzą: język angielski oraz język fryzyjski, wraz ze wszystkimi swoimi dialektami.
Języki anglofryzyjskie w językoznawstwie znane też są jako ingwaeońskie, germańskie Morza Północnego oraz germańskie wyspowe.
W swoim rozwoju języki anglo-fryzyjskie zaczęły się odróżniać od innych dialektów zachodniogermańskich dzięki procesowi palatalizacji spółgłoski pragermańskiej *k. Przykłady tego procesu:
Wczesny anglofryzyjski tworzył wspólnotę językową wraz ze starosaksońskim. Śladem tego jest występowanie wielu jego cech w zachodnioflamandzkim dialekcie języka niderlandzkiego używanego we Flandrii Zachodniej (Belgia).
Drzewo rodziny anglofryzyjskiej:

</doc>
<doc id="536488" url="https://pl.wikipedia.org/wiki?curid=536488" title="Ogden (Utah)">
Ogden (Utah)

Ogden – miasto w Stanach Zjednoczonych, w stanie Utah, w Górach Skalistych, na wschód od Wielkiego Jeziora Słonego, w zespole miejskim Salt Lake City-Ogden. Około 87,7 tys. mieszkańców.
W mieście rozwinął się przemysł farmaceutyczny, elektroniczny oraz lotniczy.

</doc>
<doc id="536489" url="https://pl.wikipedia.org/wiki?curid=536489" title="Wielordzenność">
Wielordzenność

Wielordzenność – wada drewna z grupy wad budowy, polegająca na występowaniu na przekroju poprzecznym drewna dwóch lub więcej rdzeni.
Wielordzenność występuje często łącznie ze spłaszczeniem i zakorkiem. Rdzenie otoczone są wspólnymi słojami, oraz słojami indywidualnymi każdego rdzenia. Często najmłodsze słoje obu rdzeni (widoczne na przekroju poprzecznym) oddzielone są warstwą kory, wrośniętej w pień tworząc zakorek.

</doc>
<doc id="536491" url="https://pl.wikipedia.org/wiki?curid=536491" title="Pal">
Pal



</doc>
<doc id="536492" url="https://pl.wikipedia.org/wiki?curid=536492" title="Lucho González">
Lucho González

Luis Oscar „Lucho” González (ur. 19 stycznia 1981 w Buenos Aires) – argentyński piłkarz występujący na pozycji pomocnika. Obecnie jest zawodnikiem brazylijskiego klubu Athletico Paranaense.
Życiorys.
González jest wychowankiem Club Atlético Huracán i to w tym klubie rozpoczynał zawodową karierę. W 2002 roku przeszedł do lokalnego rywala – River Plate, z którym zdobył mistrzostwo kraju w 2003 i 2004 roku. W 2005 roku przeniósł się do FC Porto i w nowym zespole od razu wywalczył sobie miejsce w podstawowej jedenastce. Razem z drużyną argentyński gracz trzy razy z rzędu sięgnął po tytuł mistrza Portugalii – w 2006, 2007 i 2008 roku. 1 lipca 2009 podpisał kontrakt z Olympique Marsylia. Od zimowego okna transferowego 2011/12 ponownie w FC Porto.
W reprezentacji González zadebiutował 31 stycznia 2003 roku w meczu z Hondurasem. W kadrze rozegrał dotychczas ponad 40 spotkań. Brał udział w Copa América 2004 oraz Copa América 2007 i na obu tych imprezach zdobywał srebrne medale. Z drużyną narodową zdobył złoty medal Igrzysk Olimpijskich w Atenach.
Lucho znalazł się także w kadrze Argentyny na Mistrzostwa Świata 2006. W pierwszym meczu z Wybrzeżem Kości Słoniowej wszedł na boisko z ławki rezerwowych, a w drugim doznał kontuzji i w 17 minucie został zastąpiony przez Estebana Cambiasso. Do pierwszego składu wrócił w przegranym po rzutach karnych meczu ćwierćfinałowym z reprezentacją Niemiec.
Wraz z OM zdobył Puchar Ligi Francuskiej i mistrzostwo Francji w 2010.

</doc>
<doc id="536494" url="https://pl.wikipedia.org/wiki?curid=536494" title="Luis Oscar González">
Luis Oscar González



</doc>
<doc id="536496" url="https://pl.wikipedia.org/wiki?curid=536496" title="Greatest Hits">
Greatest Hits



</doc>
<doc id="536497" url="https://pl.wikipedia.org/wiki?curid=536497" title="Luis Gonzalez">
Luis Gonzalez



</doc>
<doc id="536499" url="https://pl.wikipedia.org/wiki?curid=536499" title="The Greatest Hits">
The Greatest Hits



</doc>
<doc id="536502" url="https://pl.wikipedia.org/wiki?curid=536502" title="Przemiana izentalpowa">
Przemiana izentalpowa

Przemiana izentalpowa – proces termodynamiczny, podczas którego entalpia układu pozostaje stała ("H" = const), np. dostatecznie powolny przepływ gazu pod wpływem stałej różnicy ciśnień. Przykładem procesu izentalpowego jest efekt Joule’a-Thomsona.

</doc>
<doc id="536504" url="https://pl.wikipedia.org/wiki?curid=536504" title="Młot spalinowy">
Młot spalinowy

Młot spalinowy – młot kafarowy tłokowy, który pracuje na zasadzie obiegu dwusuwowego silnika spalinowego, tj. element ruchomy (tłok lub cylinder) spadając oddaje część energii kinetycznej na element pogrążany, a część na sprężanie powietrza potrzebnego do dalszego cyklu pracy silnika spalinowego.

</doc>
<doc id="536508" url="https://pl.wikipedia.org/wiki?curid=536508" title="Rhodes (pianino)">
Rhodes (pianino)

Rhodes – instrument klawiszowy, typ elektrycznego pianina. Największą popularność osiągnął w latach 70. XX wieku.
Piano Rhodesa jest instrumentem elektryczno-akustycznym, nieposiadającym żadnych układów elektronicznych, które mogłyby generować dźwięk. Posiada on tylko jedną barwę, bez możliwości jej modyfikacji (pomijając wzmocnienie basu i ewentualnie tremolo). Brzmienie instrumentu jest charakterystyczne i powszechnie znane – kiedy uderzymy lekko w klawisze, dźwięk jest ciepły i łagodny, lecz kiedy zaatakujemy mocno fortissimo, staje się ostry i chrapliwy (poniekąd występuje efekt overdrive).
Instrument posiada drewnianą klawiaturę, podobną do fortepianowej, i takiż system młoteczków. Młoteczek uderza w krótki pręt, przed którym znajduje się przetwornik – praktycznie taki sam jak w generatorze organów Hammonda. Nad każdym prętem znajduje się rezonator w postaci metalowej sztabki – jej rozmiar zmniejsza się stopniowo w kierunku tonów wysokich. Nad klawiaturą znajduje się gniazdo wyjścia do wzmacniacza oraz dwa potencjometry: Bass Boost (wzmocnienie basu) oraz Volume (głośność). W późniejszych modelach (Mark II) urządzenie wyposażone było w efekt tremolo lub stereofoniczne vibrato.
Istniały różne modele Rhodesa, z czego najpopularniejsze były Mark I oraz Mark II.
Istnieją również wersję "suitcase", w których w instrumencie znajduje się również wzmacniacz, a pod spodem – kolumna głośnikowa.

</doc>
<doc id="536511" url="https://pl.wikipedia.org/wiki?curid=536511" title="Nekroni">
Nekroni

Nekroni – rasa robotów bitewnych ze świata "Warhammera 40,000". Przyjmują postać zbudowanych z metalu, mechanicznych szkieletów. Przez 64 miliony lat trwali w uśpieniu, teraz zaś – w dalekiej przyszłości świata gry – budzą się ponownie do życia.
Większość ras i istot ze świata "Warhammera 40,000" jest inspirowana motywami z gry "Warhammer Fantasy" i z kultury popularnej. Nekroni są futurystyczną wersją nieumarłych – przypominają Królow Grobowców (ang. "Tomb Kings"). Twórcy gry czerpali także inspirację z serii filmów "Terminator" – uwagę zwraca podobieństwo nekronów do metalowych cyborgów z uniwersum filmu.
Historia rozwoju armii.
Nekroni po raz pierwszy pojawiawiają się jako jednostki do gry jako „Nekrońscy Grabieżcy” (ang. "Necron Raiders"). Zasady do używania nowej frakcji zostały opublikowane w 217. numerze magazynu „White Dwarf” i obowiązywały do końca drugiej edycji gry. W tym czasie jedynymi dostępnymi jednostkami byli wojownicy nekronów (ang. "Necron Warriors") i skarabeusze (ang. "Scarabs"), wojownicy zaś uzbrojeni byli w działa-obdzieracze Gaussa (ang. "Gauss-Flayer Guns"). Wkrótce, w następnym numerze pisma, nekroni dostali rozszerzoną listę armii. Dołączono jednostki nekrońskiego lorda (ang. "Necron Lord") i nekrońskiego niszczyciela (ang. "Necron Destroyer")). W tym numerze pisma „White Dwarf” nekroni po raz pierwszy pojawiają się w raporcie z bitwy (pomiędzy nekronami a Siostrami Bitwy) – to wydarzenie zostało potem inkorporowane do tła fabularnego gry, jako jeden z pierwszych kontaktów Imperium z nekronami. Również równolegle z tym numerem wydane zostały pierwsze figurki nekronów (metalowe) – darmowa figurka była dodawana do tego numeru. W 239. numerze pisma został umieszczony artykuł z serii „Chapter Approved” (autorstwa Andiego Chambersa i Jervisa Johnsona) dla tej armii.
Tło fabularne.
Wygląd i psychika.
Większość nekronów należy do jednej klasy militarnej i jest identyczna pod względem fizjonomii, chociaż zaobserwowano różne znaki hieroglificzne oraz kolorystykę pancerza – prawdopodobnie uzależnione od światów macierzystych tych istot. Nekrońscy wojownicy (najczęściej spotykane konstrukty tej rasy) przypominają humanoidy. Poruszają się na dwóch kończynach w pozycji wyprostowanej, posiadają ręce zakończone chwytnymi palcami przystosowanymi do operowania bronią. Istnieje szereg pomniejszych podobieństw do ludzkiego ciała: ruchome stawy w łokciach i kolanach, czy elastyczny kręgosłup. Sylwetka nekrona jest zgarbiona i krępa – wierzch pancerza grzbietowego wystaje ponad czaszkę konstruktu. Kończyny dolne zginają się w stawach kolanowych nie wydając praktycznie żadnych dźwięków, dzięki czemu nekroni poruszają się niezwykle cicho. Występują pewne różnice w sposobie przemieszczania się wojowników – jedni wykonują ruchy w płynnym i powolnym rytmie, inni szybciej, choć nieco chaotycznie. Przypuszcza się, że sposób pracy kończyn wojowników jest ściśle powiązany z czasem aktywności osobnika po ostatnim przebudzeniu.
We wszystkich zaobserwowanych przypadkach stwierdzono metaliczną budowę ciał obcych. Definicja tworzywa użytego do ich konstrukcji pozostaje w sferze spekulacji. Metal ten nie posiada tak wysokich właściwości ochronnych jak najlepsze kompozyty stosowane w Imperium, jest jednak w stanie wytrzymać ciągły ostrzał z broni ręcznej i maszynowej do poziomu ciężkiego boltera włącznie. Ta nienaturalna budowa ciał konstruktów pociąga za sobą coś więcej niż tylko wysoką odporność na uszkodzenia fizyczne. Nekroni nie są podatni na jakiekolwiek konwencjonalne toksyny, ekstremalne temperatury otoczenia, mogą też operować w kosmicznej próżni.
Od czasu pierwszego udokumentowanego przypadku nekrońskiej aktywności nie udało się jeszcze zdobyć ani jednego osobnika tej rasy w celu przeprowadzenia dokładnych badań w laboratoriach Adeptus Mechanicus. Niemożność uzyskania obiektu badań wiąże się z systemem ochronnym uszkodzonych nekronów – niezwykle silnym układem teleportacyjnym przenoszącym zniszczonego nekrona do kompleksu grobowcowego będącego jego macierzystą bazą. Jedynym materiałem dowodowym są zatem przede wszystkim zapisy wizualne.
Podejrzewa się, iż nekroni posiadają zbiorową świadomość zbliżoną nieco do więzi mentalnych łączących tyranidów. Prawdopodobnie nie odczuwają też typowo ludzkich emocji takich jak strach oraz ból. Nekrońscy wojownicy egzystują wyłącznie w celu eksterminacji innych form życia.
Historia.
Nekroni znani byli początkowo jako humanoidalna rasa Necrontyr. Zazdrościli innym rasom długiego życia (m.in. slannom i eldarom), zawarli więc układ z rasą gwiezdnych bogów-wampirów – C'tanami. W zamian za zbudowane z żywego metalu, nieśmiertelne ciała oddali im we władanie swoje dusze, stając się tym samym bezlitosnymi machinami do zabijania. Po zakończeniu wielkiej wojny między C'tanami i Przedwiecznymi (stwórcami m.in. eldarów i orków) nekroni zbudowali ogromne grobowce na światach-kryptach w których w stanie hibernacji przetrwali ponad 60 milionów lat. Obecnie budzą się by obdzierać galaktykę z życia i przywrócić wielkość swojego imperium.
Świat macierzysty.
Zakłada się, iż Necroni nie posiadają świata macierzystego w konwencjonalnym tego słowa znaczeniu. Skłaniając się ku podejrzeniu jakoby byli oni produkowani, należy uznać, że fabryki nekronów znajdują się na wielu światach. Skupiska bieżącej aktywności nekronów budzą ogromne zainteresowanie Adeptus Mechanicus i są niezmiernie liczne.
Nekrońskie światy charakteryzują się szczątkową atmosferą, zabójczym dla ludzi klimatem oraz całkowitym brakiem jakichkolwiek form lokalnego życia. Jednak nekrońskie światy nie padły nigdy ofiarą globalnego kataklizmu, wręcz przeciwnie – uważa się, że autonomiczne formy życia nigdy się na nich nie wykształciły. Dlaczego władcy nekronów uznali za wskazane budowanie zagadkowych megalitycznych struktur na takich globach – nie wiadomo, zakłada się jedynie, że kierowała nimi nienawiść do wszelkich przejawów życia organicznego.
Armie nekronów.
Na polach bitew metalowi wojownicy nekronów wyróżniają się zdolnością do samonaprawy nawet krytycznych uszkodzeń ich szkieletowych ciał – do ich całkowitego zniszczenia potrzeba siły ognia jaką dysponują zwykle tylko pojazdy. W szeregach ich armii walczą też roje miniaturowych konstruktów-skarabeuszy, niszczyciele będące hybrydą wojownika i antygrawitacyjnego podwozia, elitarni Nieśmiertelni (ang. "Immortals"), tzw. pariasi (ang. "Pariahs") oraz sami C'tanowie w osobach m.in. Zwiastuna Nocy (ang. "Nightbringer") – nieśmiertelnemu upiorowi o potężnej sile ataku – i Oszusta (ang. "Deceiver") – plugawej istoty dysponującej niewyobrażalnymi mocami, pojawiającej się w kolejnym dodatku "Soulstorm". Najbardziej znanym elementem nekrońskich wojsk jest jednak monolit – zbudowana tak jak inni nekroni z żywego metalu machina wojenna, która po otworzeniu przypomina ogromną, wyposażoną w potężne działka gaussa piramidę. Posiada ogromną siłę ognia, która potrafi zmieść z powierzchni ziemi całe oddziały za pomocą jednego strzału. Jest niezwykle odporny na ataki, może się poruszać (jednakże bardzo wolno) i ma także zdolność teleportacji. Po osiągnięciu pewnego poziomu uszkodzenia monolit traci możliwość teleportacji (aż do momentu zregenerowania lub naprawienia), a po osiągnięciu poziomu krytycznego automatycznie teleportuje się do miejsca przebudzenia powracając do fazy drugiej. Pojazd ten posiada również ważne dla działania armii funkcje transportowe. Monolit jest niezwykle ważny dla armii, ponieważ tylko w nim można rekrutować jednostki nekronów.

</doc>
<doc id="536512" url="https://pl.wikipedia.org/wiki?curid=536512" title="Dražan Jerković">
Dražan Jerković

Dražan Jerković (ur. 6 sierpnia 1936 w Szybeniku, zm. 9 grudnia 2008 w Zagrzebiu) – chorwacki piłkarz grający na pozycji napastnika i trener piłkarski. Był jednym z najskuteczniejszych napastników w historii Jugosławii; w barwach Dinama Zagrzeb strzelił 300 goli. Z reprezentacją Jugosławii, w której rozegrał 21 meczów, zdobył wicemistrzostwo Europy 1960 i IV miejsce na mistrzostwach świata 1962. W 1965 roku, w wieku 29 lat, zakończył piłkarską karierę z powodu kontuzji. Był pierwszym selekcjonerem reprezentacji Chorwacji. Prowadził ją od 1990 do 1991 roku.
Sukcesy piłkarskie.
W barwach Dinama rozegrał 315 meczów, w których strzelił 300 goli.
W reprezentacji Jugosławii od 1960 do 1964 roku rozegrał 21 meczów i strzelił 11 goli – start w Euro 1960 (wicemistrzostwo Europy) i mistrzostwach świata 1962 (IV miejsce). Wraz z pięcioma innymi zawodnikami został królem strzelców mundialu 1962 (4 gole).

</doc>
<doc id="536513" url="https://pl.wikipedia.org/wiki?curid=536513" title="Postępowanie cywilne">
Postępowanie cywilne



</doc>
<doc id="536514" url="https://pl.wikipedia.org/wiki?curid=536514" title="Drazan Jerkovic">
Drazan Jerkovic



</doc>
<doc id="536515" url="https://pl.wikipedia.org/wiki?curid=536515" title="Ferokaktus">
Ferokaktus

Ferokaktus ("Ferocactus" N. Lord Britton &amp; J.N. Rose; z łac. "ferus" – dziki i "cactus" – kaktus) – rodzaj roślin z rodziny kaktusowatych. Są to kuliste, z wiekiem walcowate sukulenty łodygowe, przy czym należą do nich największe, obok przedstawicieli rodzaju "Echinocactus", kaktusy tego typu. Dotychczas opisano 30 gatunków (różnice związane są z różnym ujmowaniem pozycji systematycznej poszczególnych taksonów). Często uprawiane są jako rośliny ozdobne, w warunkach polskich hodowane jako doniczkowe. Niektóre gatunki bywają używane jako składniki potraw. Rosną na obszarach pustynnych Meksyku i Stanów Zjednoczonych. Ze względu na nadmierną eksploatację stanowisk naturalnych wiele gatunków jest zagrożonych i objętych ochroną. Nazwę naukową zawdzięczają silnym cierniom nadającym tym roślinom dziki i drapieżny wygląd.
Rozmieszczenie geograficzne.
Naturalny zasięg geograficzny ferokaktusów obejmuje pustynie w południowo-zachodnich Stanach Zjednoczonych (od południowej części stanu Kalifornia, przez Arizonę, aż do Teksasu na wschodzie) oraz w północnym i środkowym Meksyku. Liczne ferokaktusy endemiczne, o niewielkich zasięgach, są typowe dla rejonu zachodniego wybrzeża Meksyku i półwyspu Kalifornijskiego. Na samym półwyspie i przyległych wyspach występuje 11-13 gatunków endemicznych ferokaktusów. W odróżnieniu od obszarów znajdujących się pod wpływem klimatu kontynentalnego na terenach tych opady przytrafiają się w okresie zimowym. Są tu także najbardziej suche miejsca Meksyku.
Biologia.
Anatomia.
Ferokaktusy jak większość rodzajów z tej rodziny posiadają dosyć wyraźne żebra. Co prawda zwiększają one powierzchnię transpiracji, ale poszczególne żebra zasłaniają się nawzajem chroniąc sukulenta przed oparzeniami słonecznymi. Dodatkowo zwiększają one powierzchnię na której można przeprowadzać fotosyntezę. Gdy roślinie brakuje wody kurczą się równomiernie, dzięki czemu ferokaktus nie zaczyna pękać. W przypadku jej dostatku rozszerzają się.
Rozwój.
Ferokaktusy to rośliny wieloletnie. Kiełkują w temperaturze od 20 do 30 °C. W przypadku wystąpienia innej temperatury nasiona kiełkują znacznie słabiej lub też do tego nie dochodzi. Do kiełkowania konieczne jest też długotrwałe oświetlenie. Żywotność ferokaktusów waha się od 50 do 130 lat.
Genetyka.
Komórki somatyczne ferokaktusów zawierają 22 chromosomy, przy czym wszystkie gatunki są diploidalne (nie stwierdzono gatunków o zwielokrotnionej liczbie chromosomów).
Skład fitochemiczny.
Niektóre gatunki ferokaktusów (np. występujący w Kalifornii "Ferocactus cylindraceus") mają silnie alkaliczny miąższ i jego spożywanie w nadmiernej ilości może prowadzić do odwodnienia. Przeprowadzają (tak jak większość bezlistnych kaktusowatych) fotosyntezę CAM. W związku z tym zawierają związki wchodzące w ten cykl oraz odpowiednie enzymy obok zwykłych związków cyklu Calvina (np. fosfoenolopirogronian, jabłczan, szczawiooctan, karboksylaza PEP, karboksylaza/oksygenaza rybulozo-1,5-bisfosforanu).
Systematyka.
Podobieństwo morfologiczne, wysoki poziom homoplazji, niedostateczne rozpoznanie zmienności populacyjnej i brak szczątków kopalnych utrudnia rozpoznanie powiązań w obrębie tej grupy i jej podział systematyczny. Britton i Rose w 1922 zaliczyli tu 30 gatunków, w 1955 r. po analizie zmienności ekologicznej Lindsay zaliczył tu tylko 25 taksonów w randze gatunku i 10 odmian. Współcześnie klasyfikuje się w obrębie tego rodzaju 33-40 gatunków. Z badań molekularnych wynika, że rodzaj ten stanowi w istocie sztuczną grupę niepowiązanych filogenetycznie prymitywnych gatunków kaktusowatych. Najprawdopodobniej należą tu trzy linie rozwojowe pochodzące od prymitywnych kaktusów przypominających współczesnych przedstawicieli rodzaju "Echinocactus". Gatunkiem typowym dla rodzaju jest "F. wislizeni" (Engelmann) N. L. Britton et J. N. Rose ("Echinocactus wislizeni" Engelmann).
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Cactoideae", podrodziny "Cacteae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj ferokaktus ("Ferocactus" Britton &amp; Rose).
Ekologia.
Ferokaktusy w naturalnych warunkach występują na pustyniach, przy miejscach okresowych spływów wód, na żwirowych zboczach, u podnóży skalnych ścian. Rosną na podłożu ze skał wapiennych o pH około 7-8. Zajmowane przez nie siedliska są skrajnie ubogie w wodę, dostęp do substancji odżywczych jest również utrudniony. Roślina znajduje się tam pod silnym działaniem promieniowania słonecznego. Ferokaktusy są przystosowane do takich warunków, a także do wysokiego poziomu promieniowania UV. Są one odporne na wysoką temperaturę, na wysokie dobowe jej wahania (na pustyniach dochodzące do 40 °C), są też w stanie znieść spadek temperatury do -5 °C. Jej obniżenie nie może jednak trwać zbyt długo, gdyż roślina zamarznie. Ferokaktusy dosyć szybko giną, zwłaszcza gdy niskiej temperaturze towarzyszy wysoka wilgotność.
Ferokaktusy, jako sukulenty łodygowe, mają niezwykłe możliwości oszczędnego gospodarowania wodą, nawet w porównaniu z innymi rodzajami swej rodziny. Niejednokrotnie zaskakiwały ludzi, którzy wykorzystywali je w czasie suszy. Ferokaktusy to rośliny wieloletnie. Okres wegetacji tych sukulentów rozpoczyna się, gdy temperatura powietrza wyniesie co najmniej 20 °C. 
Większość ferokaktusów rośnie samotnie, ale niektóre tworzą kępy, np. "Ferocactus robustus" i "Ferocactus glaucescens". Występują w towarzystwie innej roślinności typowej dla terenów pustynnych i półpustynnych, w sąsiedztwie szeregu innych gatunków z rodziny kaktusowatych, także akacji ("Acacia" spp.), jukk ("Yucca" spp.). Na terenach wyżej położonych wchodzą w skład chaparralu, rosnąc w towarzystwie wieczniezielonych dębów ("Quercus" spp.) i jałowców ("Juniperus" spp.).
Chronione przez ciernie odgrywają stosunkowo niewielką rolę jako pożywienie zwierząt. W większej skali jedynie nasiona spożywane są przez liczne gatunki ptaków, a owoce spożywane są przez pekari i mulaki, przy czym dieta mulaków składa się w ok. 2% z owoców ferokaktusów. Pędy kaktusów są chętnie spożywane przez bydło i zajęczaki, gdy tylko kaktusy stracą ciernie, np. w wyniku pożaru.
Zagrożenia i ochrona.
Do największych zagrożeń dla roślin z tego rodzaju należy pozyskiwanie ze stanowisk naturalnych do uprawy. Zapotrzebowanie jest duże, zwłaszcza wśród kolekcjonerów z Europy i Japonii. Zagrożenie dotyczy niemal wszystkich gatunków, przy czym najbardziej narażone to: "Ferocatus pilosus", "Ferocatus latispinus", "Ferocatus peninsulae" i "Ferocatus hamatacanthus", uznane za zagrożone na terenie Meksyku. Jak większość innych kaktusów, także przedstawiciele tego rodzaju podlegają ochronie na mocy konwencji CITES. Meksyk, gdzie rośnie najwięcej ferokaktusów, ratyfikował konwencję w 1991. Gatunki występujące w amerykańskich stanach Arizona i Nevada są dodatkowo chronione prawem stanowym.
Zastosowanie.
Roślina jadalna.
Owoce ferokaktusów są rzadko spożywane, mimo że są soczyste. "Limes de biznaga" lub "Tuna de biznaga" to nazwy potrawy z owoców. 
W okresach suszy soczysty miąższ ferokaktusów ratował bydło i ludzi, stając się źródłem niezbędnej do przetrwania wody. Leon Diguet, badacz flory Ameryki Południowej i Ameryki Środkowej, opisał w pozycji pt. "Kaktusy użyteczne w Meksyku" tego typu sytuację podczas suszy 1893 roku. Odcinano wierzchołek kaktusa, po czym ubijano tłuczkiem wewnętrzną masę na miazgę. Spożywanie wilgotnej miazgi ratowało życie podróżnym, którym zabrakło wody podczas pobytu na pustyni. Dla ratowania bydła masowo wycinano kaktusy "Ferocactus peninsulae" i "Ferocactus diguetii", co spowodowało niemal całkowite wyginięcie pierwszego z wymienionych gatunków. Z miazgi ferokaktusów wytłacza się też paszę dla bydła. 
Indianie spożywali również gotowane, młode kwiaty, podobnie jak kapustę, zaś ze starszych okazów przygotowywali napój. Z miąższu produkowano także tzw. kaktusowe cukierki "Candy Barrel Cactus" oraz "galaretki". Miąższ pokrojony w kostki, po uprzednim usunięciu twardej skóry z kolcami, gotowano w stężonym roztworze cukru aż do zgęstnienia; miękkie i bardzo słodkie kawałki kaktusa były następnie sprzedawane. W wielu miejscach doszło do nadmiernej eksploatacji i zanikania kaktusów. 
Przy spożywaniu surowego miąższu zaleca się ostrożność i ograniczanie się do możliwie niewielkich ilości.
Roślina ozdobna.
Prawidłowo hodowane ferokaktusy osiągają znaczne rozmiary. Okazałości dodają im silne żebra i ciernie o różnorodnych kształtach, rozmiarach i kolorach, a także barwne kwiaty. 
Zastosowanie w gospodarstwie domowym.
Ciernie ferokaktusów są wykorzystywane przez Indian jako haczyki wędkarskie, gwoździe, wykałaczki, szpilki, itp. Pędy wykorzystywane były także jako garnki – przygotowywano w nich pożywienie, ścinając uprzednio szczyt pędu, usuwając miąższ i wkładając do wnętrza rozgrzane kamienie wraz z potrawą.
Uprawa.
W zależności od strefy klimatycznej ferokaktusy uprawiane są jako rośliny ogrodowe, szklarniowe lub domowe. Polecana jest zwłaszcza uprawa w pojemnikach na tarasach oraz nasadzenia krajobrazowe w ogrodach. W warunkach środkowoeuropejskich kaktusy te uprawiane są w domach i szklarniach. Znaczna część oferowanych na rynku europejskim kaktusów tego rodzaju rozmnażana jest na Wyspach Kanaryjskich i w Maroku. W uprawie spotykane są zwykle małe rośliny, wyjątkowo spotyka się duże okazy. Przyczyną tego jest zarówno długi okres wzrostu, jak i problemy z uprawą. O ile siewki rosną zwykle dobrze, o tyle z wiekiem rośliny wstrzymują wzrost, czego przyczyną jest częste zamieranie korzeni. Na zanikanie korzeni mają wpływ prawdopodobnie nie tylko właściwości podłoża, ale także wahania temperatury między dniem i nocą. Jako rośliny doniczkowe uprawiane są zwykle gatunki osiągające z natury raczej niewielkie rozmiary. Ferokaktusy w uprawie bardzo rzadko zakwitają.
Ferokaktusy wymagają zwykle pełnego nasłonecznienia, chociaż istnieją gatunki mogące rosnąć w półcieniu. W warunkach domowych najlepiej jest umieścić rośliny tego rodzaju na parapecie od strony południowej. Przy niedostatecznym dostępie do światła u ferokaktusów obserwuje się redukcję cierni. Ferokaktusom należy zapewnić glebę o pH 7-8. Zalecana zawartość poszczególnych składników podłoża zależy od gatunku. "Ferocactus schwarzii" dobrze rośnie w zwykłym podłożu dla kaktusów, które można zakupić w większości sklepów ogrodniczych. "Ferocactus stainesii" do prawidłowego rozwoju wymaga ziemi wapniowej. Są też gatunki rosnące na użyźnionej, mineralnej glebie. W większości wypadków siewki i młode rośliny rosną dobrze w ziemi o odczynie zasadowym, podczas gdy rośliny starsze bardzo źle znoszą taki odczyn. Można je uprawiać w specjalnej ziemi do kaktusów i sukulentów, dobrze zdrenowanej.
Jak większość kaktusów ferokaktusy należy podlewać rzadko, jedynie w bardzo upalne dni, minimum raz w miesiącu, ale dosyć obficie. Przed następnym podlaniem należy poczekać, aż ziemia zupełnie wyschnie. W okresie kwitnienia rośliny należy podlewać nieco częściej niż zwykle, najlepiej wodą z odżywką. Zimą od listopada do marca nie podlewa się wcale. Roślinę przesadza się wiosną co 3-4 lata. Dłonie można chronić przed cierniami zakładając grube rękawiczki a sukulenta owijając kilkoma warstwami gazet. Należy jednak ograniczyć ten zabieg do minimum, zwłaszcza gdy ferokaktus osiągnął ponad 20 cm wysokości. Przesadzanie jest szkodliwe dla rośliny, która ma już rozwinięty system korzeniowy oraz osiągnęła znaczne rozmiary. W niektórych przypadkach zabieg taki może nawet zahamować jej kwitnienie. Roślina powinna być nawożona wiosną i latem, raz na 1-2 tygodnie, specjalną odżywką dla kaktusów. W ostateczności można użyć odżywki dla pomidorów, rozcieńczając ją uprzednio wodą w proporcjach 1:1. Specjalistyczne odżywki powinny zawierać odpowiednią ilość makro- i mikroelementów, potrzebnych sukulentowi do prawidłowego rozwoju i kwitnienia. Nawóz stanowi przydatne źródło substancji odżywczych, roślinom zwykle jednak nie szkodzi brak nawożenia. Żyją one na bardzo ubogich glebach. Latem powinny być zraszane.
Roślinę rozmnaża się za pomocą nasion lub rozłogów. Można również stosować szczepienie ferokaktusa. Wysiewa się je do pojemników wypełnionych w połowie połamanymi glinianymi skorupami, w połowie piaskiem. Nasiona przykrywa się cienką warstwą żyznej gleby, a cały pojemnik umieszcza pod szkłem w miejscu dobrze nasłonecznionym. Podłoże należy utrzymywać wilgotne. Po skiełkowaniu roślin należy usunąć szklaną osłonę i przed dalszym rozsadzeniem siewek zaczekać, aż się dobrze ukorzenią. Sadzonki uzyskiwane z odciętych fragmentów pędów przetrzymuje się najpierw przez kilka godzin na otwartym powietrzu w celu podsuszenia powierzchni przeciętych, następnie umieszcza się je w piaszczystym podłożu. Sadzonki trzeba okresowo podlewać, pozwalając jednak podłożu całkowicie wysychać.
Trwa on od późnej jesieni do wczesnej wiosny. Ferokaktus, tak jak większość sukulentów, wymaga zapewnienia odpowiednich warunków spoczynku. W tym czasie rośliny nie powinno się podlewać, chyba że grozi jej uschnięcie. Nadmierne podlewanie może doprowadzić do rozwoju zgnilizny. Temperatura w czasie zimowania nie powinna przekraczać 20 °C. Nie może również spaść poniżej 0 °C, gdyż roślina przemarznie. W okresie spoczynku w sprzyjających warunkach rozwój ferokaktusa zostaje znacznie spowolniony lub też całkowicie zahamowany a roślina odpoczywa. Czas ten sukulent wykorzystuje jednak do zawiązania pąków kwiatowych, które rozwiną się w lecie. Błędy popełniane przez hodowców w czasie zimowania ferokaktusa mogą opóźnić jego kwitnienie lub nawet całkowicie je zahamować.
Choroby i szkodniki.
Ferokaktusy są niezwykle rzadko atakowane przez szkodniki. Głównym problemem, mogącym się pojawić przy ich uprawie, jest rozwój zgnilizny korzeni, spowodowany między innymi atakiem grzybów (choroba zwana "czarnym korzeniem"). Choroba ta jest spowodowana głównie nadmiernym podlewaniem zimą lub wiosną, może ona zaatakować także wyższe części rośliny. W przypadku gatunków wydzielających duże ilości słodkiego nektaru może dojść do rozwoju na areolach grzyba – kropidlaka czarnego ("Aspergillus niger"). Jego pojawienie nie jest groźne dla kaktusa, szkodzi jednak walorom estetycznym.
Ferokaktusy podobnie jak inne sukulenty z tej rodziny są rzadko atakowane przez bakterie. Rośliny mogą być atakowane przez przędziorki. W walce ze szkodnikami i chorobami najlepsza jest profilaktyka. Zaleca się podczas okresu wegetacyjnego wykonywanie dwukrotnych oprysków środkami owadobójczymi. 
Obecność w sztuce.
Na terenie Ameryki Północnej przetrwały kamienie przypominające koła zębate, których znaczenie jest przedmiotem badań. Na podstawie różnych przesłanek, np. ich kształtu oraz wykorzystywania pociętych pędów kaktusów przez tubylców do gier, wysunięto teorię, iż przynajmniej niektóre z nich mogły być tworzone na podstawie przekrojów tych roślin. Część kamieni mogła być wzorowana na ferokaktusach.

</doc>
<doc id="536516" url="https://pl.wikipedia.org/wiki?curid=536516" title="Dražen Jerković">
Dražen Jerković



</doc>
<doc id="536518" url="https://pl.wikipedia.org/wiki?curid=536518" title="Marian Duś">
Marian Duś

Marian Duś (ur. 25 czerwca 1938 w Róży, zm. 9 września 2021 w Warszawie) – polski duchowny rzymskokatolicki, doktor filozofii w zakresie nauk społecznych, biskup pomocniczy warszawski w latach 1986–2013, od 2013 biskup pomocniczy senior archidiecezji warszawskiej.
Życiorys.
Urodził się w 25 czerwca 1938 w Róży koło Dębicy. W latach 1952–1956 kształcił się w Technikum Mechanicznym w Dębicy. Od 1956 do 1957 był pracownikiem Zakładów Gumowych w Dębicy. W 1957 podjął studia w Wyższym Seminarium Duchownym we Włocławku, gdzie przez dwa lata kształcił się w zakresie filozofii. W 1959 po otrzymaniu powołania do odbycia zasadniczej służby wojskowej przeniósł się na Katolicki Uniwersytet Lubelski, gdzie na Sekcji Filozofii Praktycznej Wydziału Filozoficznego kontynuował studia filozoficzne. W ich trakcie pełnił m.in. funkcje prezesa Koła Nauk Społecznych przy Katolickim Uniwersytecie Lubelskim, wiceprezesa Sądu Koleżeńskiego Zrzeszenia Studentów Polskich i kierownika męskiego domu akademickiego. Studia ukończył w 1963 uzyskaniem magisterium. Następnie podjął starania o dokończenie studiów we wrocławskim seminarium duchownym, w międzyczasie odbywając roczny staż pracy w Puławskim Przedsiębiorstwie Budownictwa Przemysłowego. Studia teologiczne odbył jednak w Metropolitalnym Wyższym Seminarium Duchownym w Warszawie w latach 1964–1968. 9 czerwca 1968 został w archikatedrze św. Jana Chrzciciela w Warszawie wyświęcony na prezbitera przez kardynała Stefana Wyszyńskiego. W 1970 rozpoczął studia doktoranckie na Wydziale Filozofii Chrześcijańskiej Katolickiego Uniwersytetu Lubelskiego. Tamże na podstawie dysertacji "Postawy religijne mieszkańców nowego osiedla «Polna»" uzyskał w 1973 doktorat z filozofii w zakresie nauk społecznych.
W latach 1968–1970 pracował jako wikariusz w parafii św. Mikołaja w Grójcu. Latem 1970 zastępował w obowiązkach kapelana kaplicy w Guzowie. Od 1977 do 1986 był proboszczem parafii św. Apostołów Piotra i Pawła w Warszawie. W 1979 został mianowany dziekanem dekanatu piaseczyńskiego oraz sekretarzem archidiecezjalnej rady kapłańskiej. W tym samym roku otrzymał przywilej noszenia rokiety i mantoletu.
W latach 1971–1977 pełnił funkcję prefekta w Metropolitalnym Wyższym Seminarium Duchownym w Warszawie. Od 1973 do 1988 prowadził wykłady z katolickiej nauki społecznej w warszawskim seminarium i mieszczącym się przy nim Akademickim Studium Teologii Katolickiej.
7 grudnia 1985 został ustanowiony biskupem pomocniczym archidiecezji warszawskiej ze stolicą tytularną Thenae. Prekonizowany został 21 grudnia 1985. Święcenia biskupie otrzymał 6 stycznia 1986 w archikatedrze św. Jana Chrzciciela w Warszawie. Udzielił mu ich kardynał Józef Glemp, prymas Polski, z towarzyszeniem biskupów pomocniczych warszawskich: Władysława Miziołka i Kazimierza Romaniuka. Jako zawołanie biskupie przyjął słowa „"In Cruce salus"” ("W Krzyżu zbawienie"). 11 stycznia 1986 został mianowany wikariuszem generalnym archidiecezji. W kurii metropolitalnej objął urzędy przewodniczącego: Wydziału Duszpasterstwa, Wydziału Budowy Kościołów i Spraw Sakramentalnych oraz Wydziału Administracji Ogólnej i Spraw Personalnych. Został opiekunem dekanalnym ojców duchownych oraz ćwiczeń duchowych dla kapłanów. Administrował budynkami Nuncjatury Apostolskiej w Warszawie. Objął funkcję prezesa Prymasowskiej Rady Budowy Kościołów, a także prezesa Zarządu Fundacji Budowy Świątyni Opatrzności Bożej. Wszedł w skład: archidiecezjalnej rady administracyjnej, rady biskupiej, rady kapłańskiej (jako zastępca przewodniczącego), kolegium konsultorów i rady ds. ekonomicznych. Uczestniczył w IV Synodzie Archidiecezji Warszawskiej jako członek komisji głównej i przewodniczący sekretariatu. W 1998 został mianowany prałatem gremialnym Kapituły Metropolitalnej Warszawskiej. W kapitule pełnił funkcję dziekana. 4 listopada 2013 papież Franciszek przyjął jego rezygnację z funkcji biskupa pomocniczego archidiecezji warszawskiej. Na emeryturze został rezydentem w parafii św. Anny w Warszawie, gdzie otrzymał do dyspozycji mieszkanie po prymasie Józefie Glempie.
W ramach Konferencji Episkopatu Polski był członkiem Komisji ds. Budownictwa Kościołów, Komisji ds. Duszpasterstwa Ogólnego, Komisji ds. Liturgii i Duszpasterstwa Liturgicznego, Komisji ds. Duchowieństwa i Komisji ds. Misyjnych. Pełnił również funkcje krajowego duszpasterza policji i krajowego duszpasterza kobiet. W 1994 był współkonsekratorem podczas sakry biskupa pomocniczego warszawskiego Piotra Jareckiego.
Zmarł 9 września 2021 w Warszawie. 14 września 2021 został pochowany w Panteonie Wielkich Polaków w Świątyni Opatrzności Bożej w Warszawie.
Wyróżnienia.
W 2003 otrzymał Medalion Pieta Miednoje 1940, przyznany przez Warszawskie Stowarzyszenie Rodzina Policyjna 1939 roku.

</doc>
<doc id="536519" url="https://pl.wikipedia.org/wiki?curid=536519" title="Kalendarium historii Łagowa">
Kalendarium historii Łagowa



</doc>
<doc id="536520" url="https://pl.wikipedia.org/wiki?curid=536520" title="Tsuchinoko">
Tsuchinoko

 – gatunek węża, rzekomo zamieszkujący góry na terenie Archipelagu Japońskiego, a także na terenie Korei i Nowej Gwinei. W północno-wschodniej Japonii stworzenie to nazywane jest bachi-hebi, w innych regionach m.in. tsuchi-hebi. 
Istnienie "tsuchinoko" nie zostało potwierdzone naukowo, być może jest stworzeniem mitycznym.
Opis.
Ogólnie podobny do innych węży, długość od 60 cm do 1 metra, ciało pokryte dużymi łuskami. Nad dużymi oczami znajdują się narośla, przypominające rogi. Kolor: od czarnego do rdzawego; część brzuszna jest jaskrawo pomarańczowa. Ma wydzielać specyficzny zapach kwiatów kasztanowca. Wyjątkową jego cechą jest zdolność poruszania się w linii prostej, bez wyginania ciała. Może też poruszać się skokami lub toczyć w dół, dobrze pływa. Jest jadowity, a rzekomo również pluje jadem. Wydaje dźwięki: gwizdy, buczenie i jęki.
Historia.
Informacje o istnieniu tego gada znane są w Japonii od dawnych czasów, jednak zainteresowanie wzmogło się w XX wieku. Zaczęto wtedy zbierać relacje ze spotkań z wężem. Z 1950 pochodzi informacja od rolnika z Hashimoto, który widział węża toczącego się, a następnie skaczącego. W 1969 rzekomo schwytano gada, który następnie został zjedzony. W 1970 małżeństwo spotkało "tsuchinoko" koło góry Tojikimi i twierdziło, że miał duże, brązowe plamy na grzbiecie.
Teorie.
Uważany za zwierzę legendarne, podczas gdy inni nie wykluczają jego istnienia, a nawet przypisują go do rodziny Viperidae (żmijowate), nieraz też do podrodziny Crotalinae (grzechotnikowate). Sugerowano także, że to nieznany gatunek, przywieziony do Japonii z Azji.

</doc>
<doc id="536525" url="https://pl.wikipedia.org/wiki?curid=536525" title="Przedawnienie">
Przedawnienie



</doc>
<doc id="536537" url="https://pl.wikipedia.org/wiki?curid=536537" title="Nerecznica samcza">
Nerecznica samcza

Nerecznica samcza, paprotnik samczy ("Dryopteris filix-mas" (L.) Schott) – gatunek paproci z rodziny nerecznicowatych. Występuje w Ameryce Północnej, Azji, Europie, w Polsce jest pospolita. Jest to paproć naziemna, spotykana w cienistych lasach, wzdłuż strumieni.

</doc>
<doc id="536539" url="https://pl.wikipedia.org/wiki?curid=536539" title="Bunia">
Bunia

Bunia – miasto w Demokratycznej Republice Konga, stolica prowincji Ituri, na północ od góry Hoyo i na zachód od Jeziora Alberta.
Miasto stało się teatrem walk pomiędzy grupami etnicznymi Lendu i Hema. W celu zaprowadzenia porządku, do miasta skierowano siły międzynarodowe (Operacja Artemida).

</doc>
<doc id="536541" url="https://pl.wikipedia.org/wiki?curid=536541" title="Primera Divisio">
Primera Divisio



</doc>
<doc id="536542" url="https://pl.wikipedia.org/wiki?curid=536542" title="Margaret Molesworth">
Margaret Molesworth

Margaret Mutch Molesworth (ur. 1894 w Brisbane, zm. 9 lipca 1985) – australijska tenisistka, pierwsza zwyciężczyni mistrzostw Australii (obecnie wielkoszlemowy turniej Australian Open) z 1922 i 1923 roku.
Mutch pochodziła z australijskiego stanu Queensland. 19 czerwca 1918 poślubiła Bevila Hugh Moleswortha, który zajmował się pracą w radio. W 1914 roku wygrała swój pierwszy ważny turniej, grę podwójną kobiet właśnie w Queensland. Przez następne pięć lat zawody nie odbywały się ze względu na I wojnę światową. Tuż po zakończeniu działań zbrojnych Australijka zaczęła zdobywać tytuły w kolejnych stanach: Nowej Południowej Walii, Wiktorii, Australii Południowej i na Tasmanii. Rok później, w 1922 roku, w pierwszym kobiecym finale mistrzostw Australii pokonała Esnę Boyd Robertson 6:3, 10:8. Rok później wystąpiła we wszystkich trzech finałach tej imprezy. W singlu znów była lepsza od Boyd Robertson, w deblu razem z Emily Hood Westacott musiała uznać wyższość tej właśnie rywalki i jej partnerki, Sylvii Lance Harper, a w mikście przegrała u boku Berta St. Johna z Lance Harper i Horace'em Rice'em. W 1924, głównie z powodów zdrowotnych, zdecydowała się na zakończenie kariery sportowej. Powróciła kilka lat później, w 1934 ponownie dochodząc do finału gry pojedynczej Australian Open (przegrała z Joan Hartigan). Wtedy też zaczęła odnosić sukcesy w deblu, wraz z Hood Westacott sięgnęła po mistrzostwa edycji 1930, 1933 i 1934.
Ze względu na geograficzne położenie Australii, Molesworth nie miała możliwości rywalizowania za granicą. W 1934 po raz pierwszy miała szansę występu w mistrzostwach Francji i na Wimbledonie. Dopiero wtedy, w wieku czterdziestu lat, w Paryżu osiągnęła 1/8 finału.
Molesworth była pierwszą australijską kobietą, która została sklasyfikowana w światowych rankingach tenisowych. Według "The Daily Telegraph" zajmowała dziesiątą pozycję na świecie w okresie swoich największych sukcesów w mistrzostwach Australii.
Po zakończeniu kariery została jedną z pierwszych kobiet – trenerek w Australii. Interesowała się tenisem do końca swojego życia, czyli do roku 1985.

</doc>
<doc id="536548" url="https://pl.wikipedia.org/wiki?curid=536548" title="Esna Boyd">
Esna Boyd

Esna Boyd Robertson (ur. 21 września 1899 w Melbourne, zm. 1966 w Szkocja) - australijska tenisistka, multimistrzyni wielkoszlemowego Australian Open, ćwierćfinalistka Wimbledonu.
Esna Boyd to absolutna dominatorka międzynarodowych mistrzostw Australii w latach dwudziestych XX wieku. W latach 1922 - 1928 za każdym razem osiągała finał turnieju gry pojedynczej. Powodzeniem zakończyła dopiero szóstą próbę wygrania tej imprezy, w roku 1927 pokonując w decydującym meczu Sylvię Lance Harper 5:7, 6:1, 6:2. Wcześniej wyeliminowała między innymi Louie Bickerton, Katherine Le Messurier oraz Dorothy Bellammy. W 1922 i 1923 uległa Margaret Molesworth, potem raz przegrała finał z Harper, a następnie przez trzy lata nie znalazła sposobu na Daphne Akhurst Cozens. Poza Australią Boyd odnosiła dobre wyniki zwłaszcza na kortach wimbledońskich. Z czterech występów w Londynie jeden zakończyła na ćwierćfinale, a dwa na czwartej rundzie.
Sześciokrotna finalistka turnieju gry podwójnej mistrzostw Australii, z czego zwyciężyła cztery, partnerując Marjorie Mountain, Sylvii Lance Harper, Meryl Wodd i Daphne Akhurst Cozens. Porażkę w finale debla odniosła w latach 1925 i 1927. Tylko raz w decydującym meczu w gronie czterech pań walczących o główne nagrody znalazła się zawodniczka spoza Australii - była nią Brytyjka Dorothy Weston, która w 1928 partnerowała Katherine Le Messurier.
Swoje konto Boyd wzbogaciła o trzy tytuły gry mieszanej, wszystkie wywalczone razem z Jackiem Hawkesem.
Po ślubie z Angusem Robertsonem zakończyła karierę i osiadła w Dunfermline w Szkocji.
Zmarła w 1966 roku w wieku sześćdziesięciu jeden lat.

</doc>
<doc id="536550" url="https://pl.wikipedia.org/wiki?curid=536550" title="Leszek Rakowski">
Leszek Rakowski

 
Leszek Rakowski (ur. 18 kwietnia 1972 w Lidzbarku Warmińskim) pseud. Shambo – polski basista. Rakowski działalność artystyczną rozpoczął na początku lat 90. XX w. w formacji Slashing Death. W 1993 roku dołączył do zespołu Vader. Wystąpił na trzech koncertowych wydawnictwach grupy: "Vision and Voice" (1998), "Live in Japan" (1998) i "More Vision and the Voice" (2002). Nie brał natomiast udziału w nagraniach żadnego albumu studyjnego, jednakże nazwisko Rakowskiego widniało na wszystkich albumach z okresu w którym był członkiem Vader. W 2001 roku Rakowski został zwolniony z zespołu w związku z uzależnieniem od narkotyków. Następnie na krótko związał się z zespołem Roberta Gasperowicza - Samo. W 1996 roku wystąpił gościnnie na albumie "Getto" formacji Sweet Noise.

</doc>
<doc id="536551" url="https://pl.wikipedia.org/wiki?curid=536551" title="Sylvia Lance Harper">
Sylvia Lance Harper

Sylvia Lance, po mężu Harper (ur. w październiku 1895, zm. 1982) - australijska tenisistka.
Trzykrotna finalistka mistrzostw Australii, biorąca w nich udział w pierwszych latach rozgrywania zawodów. Wygrała trzecią edycję turnieju, w 1924 roku, pokonując Esnę Boyd. Trzy i sześć lata później ponownie dotarła do finału, ale przegrała z Esną Boyd i Daphne Akhurst.

</doc>
<doc id="536553" url="https://pl.wikipedia.org/wiki?curid=536553" title="Antoni Szlagowski">
Antoni Szlagowski

Antoni Władysław Szlagowski (ur. 10 lipca 1864 w Gulczewie, zm. 28 lutego 1956 w Milanówku) – polski biskup rzymskokatolicki, biskup pomocniczy warszawski w latach 1928–1956.
Życiorys.
Był synem Kazimierza i Hipolity z Dobrowolskich. Po ukończeniu seminarium duchownego w Warszawie ukończył również (uzyskując tytuł magistra w 1891) Cesarską Rzymskokatolicką Akademię Duchowną w Petersburgu.
W 1890 otrzymał święcenia kapłańskie. Był wikariuszem w warszawskich parafiach świętego Antoniego i świętego Aleksandra, profesorem Pisma Świętego w seminarium duchownym w latach 1895–1918, w latach 1897–1910 był tam profesorem patrologii i homiletyki, wykładał homiletykę i wymowę na Cesarskim Uniwersytecie Warszawskim. Później kontynuował studia w Rzymie, gdzie w 1909 uzyskał doktorat. Następnie był profesorem (od 1 kwietnia 1919) i dziekanem (1918–1919) Wydziału Teologicznego Uniwersytetu Warszawskiego, a w roku akademickim 1927/1928 rektorem i później w roku 1928/1929 prorektorem.
W 1927 otrzymał godność infułata. 9 lipca 1928 papież Pius XI mianował go biskupem pomocniczym archidiecezji warszawskiej i biskupem tytularnym Irenopolis in Cilicia. Sakrę biskupią przyjął 7 października 1928. Od 31 października 1932 był w stanie spoczynku. W latach 1942–1946 pełnił funkcję wikariusza kapitulnego archidiecezji warszawskiej. 24 listopada 1945 papież Pius XII mianował go arcybiskupem tytularnym Cotyaeum.
W latach 1928–1956 pełnił funkcję proboszcza parafii św. Barbary na Koszykach. Kapelanem Szlagowskiego od 1942 do śmierci był późniejszy infułat Stanisław Markowski (1910–1997). Szlagowski nie opuścił Warszawy po wybuchu powstania warszawskiego, ale we wrześniu 1944 został internowany w Milanówku, gdzie przebywał do śmierci. W czasie powstania, 9 września, Niemcy przekazali mu w tamtym miejscu serce Chopina. Zdarzenie to zostało sfilmowane dla celów propagandowych.
Był cenionym kaznodzieją i autorem licznych prac z zakresu biblistyki. W 1900 wydał zmodernizowany przez siebie przekład "Biblii Jakuba Wujka".
W okresie pracy na Uniwersytecie Warszawskim był znanym przyjacielem młodzieży akademickiej, która nadała mu tytuł Dożywotniego Przyjaciela Polskiej Młodzieży Akademickiej. Od 1928 był filistrem honoris causa Polskiej Korporacji Akademickiej Aquilonia. Tradycyjnie w dniu 3 maja odprawiał dla młodzieży akademickiej polową mszę w Ogrodzie Botanicznym (na Agrykoli w Warszawie). W maju 1936 podczas ślubowania jasnogórskiego młodzieży akademickiej odczytał rotę ślubowania swego autorstwa.
Był m.in. członkiem: Towarzystwa Naukowego Warszawskiego, zarządu Kasy im. Józefa Mianowskiego, Zakładu Narodowego im. Ossolińskich, Stowarzyszenia Wzajemnej Pomocy Studentów Uniwersytetu Józefa Piłsudskiego.
Publikacje.
Ogłosił, między innymi:

</doc>
<doc id="536555" url="https://pl.wikipedia.org/wiki?curid=536555" title="Daphne Akhurst Cozens">
Daphne Akhurst Cozens

Daphne Jessie Cozens z domu Akhurst (ur. 22 kwietnia 1903 w Ashfield, zm. 9 stycznia 1933 w Sydney) – australijska tenisistka.
Kariera tenisowa.
Daphne była drugą córką Oscara Jamesa Akhursta i jego żony, Jessie Florence Smith. Od dzieciństwa interesowała się muzyką, grała na fortepianie. Została nauczycielką muzyki i dawała koncerty w klubach muzycznych.
W szkole Daphne interesowała się tenisem. W latach 1917 – 1920 wygrywała Mistrzostwa Uczennic Nowej Południowej Walii w grze pojedynczej. W 1923 odniosła zwycięstwo ważnym turnieju w hrabstwie Cumberland, co było początkiem serii wielu wspaniałych sukcesów. W styczniu 1924 roku znalazła się w drabince gry pojedynczej kobiet siedemnastej edycji Mistrzostw Australazji (obecnie znanych jako wielkoszlemowy Australian Open; kobiety rywalizowały w turnieju po raz trzeci z rzędu). Zmagania miały miejsce na trawiastych kortach Warehouseman's Cricket Ground w Melbourne. Akhurst doszła do półfinału, przegrywając 1:6, 4:6 z Esną Boyd. W grze podwójnej wywalczyła mistrzostwo w parze Sylvią Lance. W decydującym spotkaniu pokonały Kathleen Le Messurier i Meryl O’Harę Wood 7:5, 6:2. Daphne triumfowała również w grze mieszanej w duecie z Jimem Willardem. Swoich finałowych rywali, Esnę Boyd i Gartona Hone ograli wynikiem 6:3, 6:4.
31 stycznia 1925 niespełna 22-letnia Akhurst została po raz pierwszy singlową mistrzynią Australazji. Zwycięstwo odniosła przed swoją własną publicznością, na obiekcie White City Stadium w Sydney. W finałowej rozgrywce rezultatem 1:6, 8:6, 6:4 pokonała Esnę Boyd z Melbourne. W całym turnieju straciła tylko dwa sety, z czego pierwszego w meczu drugiej rundy przeciwko Margaret Wilson.
Daphne zdobyła w 1925 koronę całych zawodów, zwyciężając również w rywalizacji deblistek w parze z Sylvią Harper i w mikstach z Jimem Willardem.
Latem 1925 roku została członkinią pierwszej drużyny australijskich tenisistek, które zdecydowały się popłynąć do Europy, by wystartować w tamtejszych turniejach tenisowych. Tym sposobem w czerwcu jej nazwisko znalazło się w drabince głównej Wimbledonu. Do Anglii pojechało pięć zawodniczek: Akhurst, Boyd, Floris St. George, W. J. Melody i Lorna Utz. Akhurst i Boyd zdołały dostać się do ćwierćfinałów. Tenisistka z Sydney przegrała w tej fazie rozgrywek z Joan Fry 6:2, 4:6, 3:6, natomiast zawodniczka z Melbourne uległa Kitty McKane 1:6, 1:6.
Życie prywatne.
26 lutego 1930 w St. Philip's Church of England w Sydney mężem Akhurst został Royston Stuckey Cozens, który był biznesmenem, zajmował się sprzedażą tabaki i grał zawodowo w krykieta dla Western Suburbs. Para znała się od dzieciństwa. Małżeństwo spowodowało, że Daphne zrezygnowała z kontynuowania swojej kariery tenisowej w styczniu 1931. 16 lipca 1932 roku na świat przyszedł jej syn, Dan Cozens. W styczniu 1933 rozgrywała w pobliskim Prattern Park towarzyski mecz ze swoją przyjaciółką i partnerką deblową, Louie Bickerton. Kilka dni później zasłabła i trafiła do prywatnego szpitala w Sydney, gdzie rozpoznano u niej ciążę pozamaciczną. Wykonano operację w znieczuleniu ogólnym, jednak Daphne Cozens nie odzyskała już przytomności i zmarła 9 stycznia. Jej śmierć była szokiem dla mieszkańców Australii. Ciało tenisistki zostało skremowane.
11 stycznia 1933 w kościele Świętej Anny w Strathfield miał miejsce pogrzeb zawodniczki. Uczestniczył w nim jej mąż, rodzice, brat Phil Akhurst, siostra Madeleine Irby, wuj Arthur Griffith, kuzyni Carl i Val Akhurst, prezydent Federacji Tenisowej Nowej Południowej Walii, Frank Keach.
13 września 1933 roku Federacja Tenisowa Nowej Południowej Walii zdecydowała, że puchar przyznawany mistrzyniom Międzynarodowych Mistrzostw Australii w grze pojedynczej (dziś znanych jako Australian Open) będzie nosił imię Daphne Akhurst Cozens. Do tej pory przyznawano kobietom trofeum imienia Anthony’ego Wildinga. Dodatkowo zdecydowano o rozgrywaniu każdego roku memoriału imienia zmarłej tenisistki.
Wdowiec po Daphne Akhurst, Royston Cozens, w 1935 roku ożenił się z jej przyjaciółką, Louie Bickerton. 27 stycznia 1937 urodziła się ich córka. Pozostali w małżeństwie przez sześćdziesiąt pięć lat i oboje zmarli w 1998.
26 stycznia 2006 roku przyjęta do Australian Tennis Hall of Fame, zaś w 2013 roku została członkinią Międzynarodowej Tenisowej Galerii Sławy.

</doc>
<doc id="536558" url="https://pl.wikipedia.org/wiki?curid=536558" title="Firestarter">
Firestarter

Firestarter – graficzna nakładka na iptables (zapora sieciowa dla Linuksa).
Umożliwia on w prosty sposób konfigurację iptables. Oprócz filtrowania danych umożliwia przekierowanie portów, udostępnianie Internetu i prostą konfigurację serwera DHCP.

</doc>
<doc id="536559" url="https://pl.wikipedia.org/wiki?curid=536559" title="Sprężyna naciągowa">
Sprężyna naciągowa

Sprężyna naciągowa - sprężyna, która w czasie pracy jest tylko rozciągana. 
Sprężyny naciągowe nie mają zwojów nieczynnych. Dla umożliwienia przyłożenia obciążenia oraz zapewnienia jego działalności wzdłuż osi sprężyny stosuje zaczepy ukształtowane poprzez odgięcie zewnętrznych zwojów sprężyny. Można również wykonać zaczepy skrócone do połówki zwoju lub wydłużone.
Sprężyny naciągowe najczęściej wykonywane są z napięciem wstępnym (do ⅓ napięcia końcowego), co pozwala na skrócenie długości sprężyny przy obciążeniu roboczym. 

</doc>
<doc id="536560" url="https://pl.wikipedia.org/wiki?curid=536560" title="Joan Hartigan">
Joan Hartigan

Joan Hartigan Bathurst (ur. 6 czerwca 1912 w Sydney, zm. 31 sierpnia 2000) – australijska tenisistka.
Trzykrotna zwyciężczyni mistrzostw Australii (1933–1934, 1936), półfinalistka Wimbledonu w latach 1934 i 1935. Była też mistrzynią Australii w grze mieszanej (1936, w parze z Garem Moonem). W styczniu 2022 uhonorowana została miejscem w Australian Tennis Hall of Fame.
Jej synem jest Thomas Frederick Bathurst (ur. 1948 w Londynie), prezes Sądu Najwyższego Nowej Południowej Walii i zastępca gubernatora tego stanu. 

</doc>
<doc id="536562" url="https://pl.wikipedia.org/wiki?curid=536562" title="Operacja Artemida">
Operacja Artemida

Operacja Artemis – kryptonim nadany operacji rozmieszczenia międzynarodowych sił porządkowych w Demokratycznej Republice Konga w 2003.
Na początku 2003 obserwatorzy z MONUC obecni w DRK od 1999 zaobserwowali poważne starcia i przypadki łamania praw człowieka w prowincji Ituri. W kwietniu 2003 800 urugwajskich żołnierzy zostało rozmieszczonych w mieście Bunia. W tym samym miesiącu jeden z obserwatorów zginął w wybuchu miny. W maju 2003 bojówki brutalnie zamordowały dwóch obserwatorów wojskowych. W kwietniu 2003 z północno-wschodniego rejonu DRK wycofały się siły Ugandy w liczbie 7000 osób.
Sekretarz Generalny ONZ Kofi Annan wezwał o utworzenie i rozmieszczenie tymczasowych międzynarodowych sił, dopóki osłabiona misja MONUC nie zostanie wzmocniona. 30 maja 2003 roku Rada Bezpieczeństwa ONZ uchwaliła rezolucję nr 1484, która zezwoliła na rozmieszczenie sił międzynarodowych IMEF (Interim Multinational Emergency Force). Siły międzynarodowe miały zabezpieczyć lotnisko i pilnować porządku w mieście, a także chronić obozy dla uchodźców.
Francuski rząd jako pierwszy wyraził swoje zainteresowanie udziałem w misji. Wkrótce rozszerzono ją do misji pod dowództwem Unii Europejskiej z Francją dostarczającą personel i uzupełnioną posiłkami zarówno Z UE jak i spoza niej. 5 czerwca decyzję w tej sprawie podjęła Unia Europejska i 12 czerwca rozpoczął się przerzut wojsk IMEF do miasta Bunia, który zakończył się po trzech tygodniach. Całkowity rozmiar sił porządkowych wynosił około 1800 osób wraz z 80-osobowym oddziałem szwedzkich sił specjalnych i był wspierany przez francuskie lotnictwo z lotnisk w Ndżamenie i Entebbe.
Misja zakończyła się 1 września 2003 roku przekazaniem zadań na ręce sił MONUC. Operacja Artemis była pierwszą akcją militarną Unii Europejskiej poza Europą i ważnym krokiem w rozwoju Europejskiej Polityki Bezpieczeństwa i Obrony.

</doc>
<doc id="536564" url="https://pl.wikipedia.org/wiki?curid=536564" title="Nancye Wynne Bolton">
Nancye Wynne Bolton

Nancye Wynne Bolton, właśc. Nancye Meredith Wynne Bolton (ur. 2 grudnia 1916 w Melbourne, zm. 9 listopada 2001) – australijska tenisistka.
Sześciokrotna zwyciężczyni mistrzostw Australii w grze pojedynczej (drugi wynik w kraju, po Margaret Smith Court, która wygrywała jedenaście razy). Zdobyła także 10 tytułów deblowych i 4 w grze mieszanej. Wpisana do Międzynarodowej Tenisowej Galerii Sławy w 2006 roku.

</doc>
<doc id="536568" url="https://pl.wikipedia.org/wiki?curid=536568" title="Buszno">
Buszno

Buszno – jezioro w województwie lubuskim, w powiecie sulęcińskim, w gminie Sulęcin. Jezioro znajduje się na terenie poligonu wojskowego i jest w dyspozycji MON. 
Położenie i charakterystyka.
Jezioro Buszno leży w gminie Sulęcin, na północ od Łagowa. Jezioro ma wydłużony kształt, rozciąga się z północnego wschodu na południowy zachód. Jego linia brzegowa jest dość dobrze rozwinięta, brzegi pagórkowate, miejscami strome, północno-wschodni kraniec bardziej płaski. Roślinność wynurzona (pałka i trzcina pospolita) porasta wokół niemal całej linii brzegowej, z wyjątkiem brzegu północno-wschodniego, gdzie znajduje się plaża. Roślinność zanurzona (ramienice i rogatek) rozmieszczona jest podobnie. Dopływ i odpływ z jeziora Buszno to ciek o nazwie Jeziorna, biorący początek z położonego tuż obok jeziora Buszenko. Całość terenu znajduje się na poligonie wojskowym, wejście wymaga zezwolenia odpowiednich służb wojskowych.
Hydronimia.
Do 1945 roku jezioro nazywane było "Grosser Bechen See". Obecna nazwa została wprowadzona urzędowo 17 września 1949 roku.
Morfometria.
Według danych Instytutu Rybactwa Śródlądowego powierzchnia zwierciadła wody jeziora wynosi 51,4 ha. Średnia głębokość zbiornika wodnego to 12,2 m, a maksymalna – 36,0 m. Lustro wody znajduje się na wysokości 131,0 m n.p.m. Objętość jeziora wynosi 6 273,9 tys. m³. Natomiast A. Choiński szacuje wielkość jeziora na 57,5 ha.
Według Mapy Podziału Hydrograficznego Polski jezioro leży na terenie zlewni dziewiątego poziomu "Zlewnia jez. Buszno". Identyfikator MPHP to 187895213. Powierzchnia zlewni jeziora wynosi 16,9 km².
Zagospodarowanie.
Administratorem wód jeziora jest Regionalny Zarząd Gospodarki Wodnej w Poznaniu. Utworzył on obwód rybacki, który obejmuje wody jezior Buszno i Buszenko wraz z wodami cieku Struga Jeziorna na odcinku od jego źródeł do osi podłużnej mostu na drodze powiatowej Trzemeszno Lubuskie – Wielowieś (obwód rybacki jeziora Buszno na cieku Struga Jeziorna – nr 1). Gospodarka rybacka na jeziorze nie jest prowadzona, lecz dozwolone jest wędkowanie przez posiadaczy przepustki oraz karty wędkarskiej.
Jezioro leży na terenie poligonu wojskowego. Na jego brzegu i wodach zlokalizowana jest strzelnica do strzelań nawodnych. Jezioro pełni również funkcje rekreacyjne. Niestrzeżona plaża zlokalizowana jest na terenie strzelnicy i korzystanie z niej przez osoby cywilne jest możliwe w przypadku braku ćwiczeń wojskowych.
Czystość wód i ochrona środowiska.
Jezioro nie ma rejestrowanych punktowych źródeł zanieczyszczeń ani nad jeziorem, ani w obrębie zlewni. Jezioro jest odporne na degradację i zostało zaliczone do I kategorii. Przewaga lasów w zlewni bezpośredniej i bardzo wysoka głębokość średnia przyczynia się do naturalnej odporności zbiornika. Badania jeziora Buszno przeprowadzone przez WIOŚ w Zielonej Górze Delegatura w Gorzowie wiosną i latem 2006 roku wykazały niewielkie odchylenia wskaźników czystości wód od norm I klasy czystości. Wśród wskaźników niespełniających norm I klasy, wskazano między innymi bardzo wysoką zawartość składników mineralnych wpływających na podwyższoną przewodność elektrolityczną wód jeziora oraz wysoką zawartość fosforanów w strefie nadennej. Jezioro w okresie letnim charakteryzuje się wyraźną stratyfikacją. Jakość wód jeziora jest uzależniona m.in. od charakteru wód położonego wyżej jeziora Buszenko. Najnowsze badania z 2016 roku zaliczyły wody jeziora do II klasy jakości. Przeźroczystość wody wynosiła 465 cm, co wskazuje na niewielką produkcję pierwotną w jeziorze, w tym bardzo niską ilość chlorofilu-A.
Jezioro leży na terenie Łagowsko-Sulęcińskiego Parku Krajobrazowego oraz na obszarach Natura 2000 o nazwie "Buczyny Łagowsko-Sulęcińskie". Kilkaset metrów na północny wschód od jeziora znajduje się użytek ekologiczny o nazwie "Mszar Wełniakowy", będący torfowiskiem położonym w bezodpływowej niecce. Nad jeziorem przy ujściu Jeziornej znajdowało się stanowisko nasięźrzała pospolitego.
Obiekt 3003.
Do 1991 roku w pobliżu jeziora znajdowała się jedna z trzech tajnych baz magazynowych Armii Czerwonej o nazwie "Obiekt 3003". W miejscu tym składowano głowice jądrowe. Pozostałe dwie bazy znajdowały się w Podborsku i Brzeźnicy-Koloni. Pozostałości instalacji poradzieckich zostały usunięte w 2011 roku.

</doc>
<doc id="536571" url="https://pl.wikipedia.org/wiki?curid=536571" title="Władysław Szcześniak">
Władysław Szcześniak

Władysław Maksymilian Szcześniak (ur. 12 października 1858 w Zakroczymiu, zm. 9 września 1926 w Warszawie) – polski duchowny rzymskokatolicki, doktor teologii, biskup pomocniczy warszawski w latach 1925–1926.
Życiorys.
Urodził się 12 października 1858 w Zakroczymiu. Kształcił się w gimnazjum w Warszawie. W latach 1875–1878 studiował w warszawskim seminarium metropolitarnym, następnie do 1882 w Akademii Duchownej w Petersburgu, gdzie otrzymał magisterium z teologii. Święcenia prezbiteratu przyjął 2 września 1880. Od 1885 pogłębiał wykształcenie w Innsbrucku i Rzymie, uzyskując doktorat z teologii.
Pracował jako wikariusz w Białej Rawskiej i w parafii św. Antoniego w Warszawie. W latach 1887–1898 był rektorem kościoła św. Józefa w Warszawie, wskutek interwencji władz carskich został przeniesiony na wikariat parafii Świętego Krzyża w Warszawie. Piastował także urząd proboszcza parafii św. Barbary w Warszawie. W 1914 został kanonikiem katedry warszawskiej.
W warszawskim seminarium metropolitalnym zajmował stanowisko profesora teologii i historii Kościoła, a w latach 1887–1898 sprawował urząd wiceregensa. W 1919 został profesorem zwyczajnym na wydziale teologicznym Uniwersytetu Warszawskiego i kierownikiem katedry historii Kościoła.
25 maja 1925 został prekonizowany biskupem pomocniczym archidiecezji warszawskiej ze stolicą tytularną Laranda. Sakrę biskupią otrzymał 19 lipca 1925 w archikatedrze św. Jana Chrzciciela w Warszawie. Konsekrował go kardynał Aleksander Kakowski, w asyście Antoniego Juliana Nowowiejskiego, biskupa diecezjalnego płockiego, i Stanisława Galla, biskupa polowego Wojska Polowego. W archidiecezji piastował urząd wikariusza generalnego.
Zmarł 9 września 1926 w Warszawie. Został pochowany w grobowcu biskupów pomocniczych warszawskich na cmentarzu Powązkowskim.
Wyróżnienia.
W 1921 otrzymał tytuł doktora honoris causa Wydziału Teologii Katolickiej Uniwersytetu Warszawskiego. Postanowieniem prezydenta RP z 17 lutego 1926 został mianowany profesorem honorowym Uniwersytetu Warszawskiego.

</doc>
<doc id="536580" url="https://pl.wikipedia.org/wiki?curid=536580" title="Grant Sawyer">
Grant Sawyer

Frank Grant Sawyer (ur. 14 grudnia 1918, zm. 19 lutego 1996) – amerykański polityk, dwudziesty pierwszy gubernator Nevady. Należał do Partii Demokratycznej.
Urodził się w Twin Falls w stanie Idaho. Walczył w II wojnie światowej. Wybory na gubernatora, wygrał w 1959 roku. W 1967 r. przegrał starcie o reelekcję. Zmarł w Las Vegas na udar mózgu.

</doc>
<doc id="536581" url="https://pl.wikipedia.org/wiki?curid=536581" title="ORP Rolnik">
ORP Rolnik

ORP Rolnik – mała korweta rakietowa projektu 1241RE "Mołnija", w kodzie NATO: "Tarantul-I". Okręt został wybudowany w Stoczni Rzecznej w Rybińsku dla marynarki wojennej ZSRR. Został nabyty dla Polskiej Marynarce Wojennej wraz z trzema bliźniaczymi jednostkami i wszedł do służby 4 lutego 1989 roku. Nosił stały numer burtowy 437.
Początkowo wchodził w skład nowo utworzonej samodzielnej grupy okrętów rakietowych. Z czasem został włączony do 3. Flotylli Okrętów i przydzielony do 2. dywizjonu Kutrów Rakietowo-Torpedowych. Po wycofaniu ze służby większości kutrów rakietowych projektu 205, w 2004 roku okręt wszedł do Dywizjonu Okrętów Rakietowych. Ostatnim przydziałem jednostki był Dywizjon Okrętów Bojowych.
Okręt ze względu na swoje niewielkie wymiary i wyporność zaliczany był do klasy małych korwet, natomiast w Polsce klasyfikowany był jako mały okręt rakietowy. Jednostka napędzana była dwoma turbinami gazowymi. Napęd szczytowy DR 77 o maksymalnej mocy 12 000 KM dla każdej turbiny pozwalał na osiągnięcie prędkości powyżej 43 węzłów, co czyniło okręt jednym z najszybszych w tej klasie na Morzu Bałtyckim. Załogę stanowiło 45 oficerów i marynarzy. ORP "Rolnik" był jednostką silnie uzbrojoną przeciw innym okrętom. Jego podstawową broń stanowiły rekiety przeciw okrętowe typu P-21/P-22. W czasie służby z jego pokładu wystrzelono 33 pociski tego typu. Uzbrojenie przeciw statkom powietrznym było słabsze, a pogarszał je brak radaru wykrywania obiektów powietrznych.
Jednostka w czasie swojej służby wielokrotnie uczestniczyła w międzynarodowych manewrach i ćwiczeniach na Bałtyku m.in. "Baltops", "Passex". Ze służby okręt został wycofany 3 grudnia 2013 roku.
Zamówienie i budowa.
Zadowalające wyniki z eksploatacji kutrów rakietowych projektu 205 spowodowały, że Marynarka Wojenna ZSRR rozpoczęła poszukiwania ich następców. Założenia taktyczno-techniczne nowych okrętów rakietowych zostały opracowane w 1965. Zakładały one wyposażenie jednostek w nowy system rakietowy, przy wyporności sięgającej 400-500 ton. Koncepcję opracowania okrętów powierzono CKMB Ałmaz. Pracę pod kierownictwem E.I. Juchnina rozpoczęto w 1969.
Okręt został zbudowany w Rybińskiej Stoczni Rzecznej. Numer stoczniowy 01722. Nosił radzieckie oznaczenie R-833. Zakupiony za ruble transferowe.
Przebieg służby.
Jest to eksportowa wersja projektu 1241 RE, a Polska była pierwszym odbiorcą tej wersji. Wszedł do służby 4 lutego 1989 roku. Matką chrzestną jednostki została dyrektor przodującego PGR w Lubaniu Agata Piernicka. Pierwszym dowódcą ORP Rolnik został mianowany por. mar. Dariusz Baranowski. Głównym zadaniem jednostki była ochrona wybrzeża od strony morza.
ORP „Rolnik” wraz z drugim bliźniakiem ORP „Metalowiec” wchodził w skład dywizjonu Okrętów Bojowych 3. Flotylli Okrętów w Gdyni. Bliźniaczymi jednostkami w PMW były ORP „Górnik” i ORP „Hutnik”. Do lutego 2009 ORP „Rolnik” wystrzelił 32 rakiety i przebył ponad 50 tysięcy Mm, ogółem wystrzelił 33 rakiety. 3 grudnia 2013 roku w Porcie Wojennym w Gdyni odbyła się ceremonia opuszczenia bandery i wycofania okrętu ze służby.
Dowódcy okrętu.
Lista dowódców:

</doc>
<doc id="536583" url="https://pl.wikipedia.org/wiki?curid=536583" title="Erownuli Liga">
Erownuli Liga

Erownuli Liga (gruz. ეროვნული ლიგა, pol. Narodowa Liga) – najwyższa w hierarchii klasa męskich ligowych rozgrywek piłkarskich w Gruzji, będąca jednocześnie najwyższym szczeblem centralnym (I poziom ligowy), utworzona w 1990 roku i od samego początku zarządzana przez Gruziński Związek Piłki Nożnej (GFF). Zmagania w jej ramach toczą się cyklicznie (co sezon) i przeznaczone są dla 10 najlepszych krajowych klubów piłkarskich. Jej triumfator zostaje Mistrzem Gruzji, zaś najsłabsze drużyny są relegowane do Erownuli Liga 2 (II ligi gruzińskiej).
Historia.
Mistrzostwa Gruzji w piłce nożnej rozgrywane są od 1990 roku, przed rozpadem ZSRR w 1991. Wcześniej od 1924 rozgrywane mistrzostwa Gruzińskiej SRR, a najlepsze kluby kraju uczestniczyły w mistrzostwach ZSRR. Niejednokrotnie zmieniał się format rozgrywek. Na początku 2017 Umaglesi Liga (gruz. უმაღლესი ლიგა) została przemianowana na Erownuli Liga, rozgrywki której wystartowały po raz pierwszy w sezonie 2017.
System rozgrywek.
Obecny format ligi zakładający podział rozgrywek na 4 koła obowiązuje od sezonu 2017.
Rozgrywki składają się z 36 kolejek spotkań rozgrywanych pomiędzy drużynami systemem kołowym. Każda para drużyn rozgrywa ze sobą cztery mecze – dwa w roli gospodarza, dwa jako goście. Od sezonu 2017 w lidze występuje 10 zespołów. W przeszłości liczba ta wynosiła od 10 do 20. Drużyna zwycięska za wygrany mecz otrzymuje 3 punkty, 1 za remis oraz 0 za porażkę.
Zajęcie pierwszego miejsca po ostatniej kolejce spotkań oznacza zdobycie tytułu Mistrzów Gruzji w piłce nożnej. Mistrz Gruzji kwalifikuje się do eliminacji Ligi Mistrzów UEFA. Druga oraz trzecia drużyna zdobywają możliwość gry w Lidze Europy UEFA. Również zwycięzca Pucharu Gruzji startuje w eliminacjach do Ligi Europy lub, w przypadku, w którym zdobywca krajowego pucharu zajmie pierwsze miejsce w lidze – możliwość gry w eliminacjach do Ligi Europy otrzymuje również czwarta drużyna klasyfikacji końcowej. Zajęcie ostatniego miejsca wiąże się ze spadkiem drużyny do Erownuli Liga 2. Zespoły z miejsca 8. i 9. w tablicy walczą w barażach play-off z zespołami, które zajęły 2. i 3. miejsce w Pirveli Liga o utrzymanie w najwyższej lidze.
W przypadku zdobycia tej samej liczby punktów, klasyfikacja końcowa ustalana jest w oparciu o wynik dwumeczu pomiędzy drużynami, w następnej kolejności w przypadku remisu – różnicą bramek w pojedynku bezpośrednim, następnie ogólnym bilansem bramkowym osiągniętym w sezonie, większą liczbą bramek zdobytych oraz w ostateczności losowaniem.
Statystyka.
Tabela medalowa.
Mistrzostwo Gruzji zostało do tej pory zdobyte przez 9 różnych drużyn.
Stan po sezonie 2022. 

</doc>
<doc id="536584" url="https://pl.wikipedia.org/wiki?curid=536584" title="Charles H. Russell">
Charles H. Russell

Charles Hinton Russell (ur. 27 grudnia 1903, zm. 13 września 1989) – amerykański polityk, dwudziesty gubernator Nevady. Należał do Partii Republikańskiej.
Urodził się w Lovelock w hrabstwie Pershing. W 1926, ukończył studia na Uniwersytecie Nevady. Później pracował jako nauczyciel.
W latach 1941 – 1946, członek stanowego senatu. Następnie, jako Republikanin, wybrany do Kongresu Stanów Zjednoczonych (osiemdziesiąta kadencja). Po nieudanej próbie reelekcji, powrócił do rodzinnego stanu. W 1951 roku, wygrał wybory na gubernatora. Sprawował ten urząd do 1959 roku.

</doc>
<doc id="536586" url="https://pl.wikipedia.org/wiki?curid=536586" title="Vail M. Pittman">
Vail M. Pittman

Vail Montgomery Pittman (ur. 17 września 1880 w Vicksburgu w stanie Missisipi, zm. 29 stycznia 1964 w Las Vegas) – dziewiętnasty gubernator Nevady. Należał do Partii Demokratycznej.
W 1942 roku, został zastępcą gubernatora. Bezskutecznie kandydował do Senatu USA w 1944 roku. Został gubernatorem Nevady w 1945, kiedy Edward P. Carville zrzekł się stanowiska. Pittman służył aż do 1951 roku.
Jego brat Key Pittman, został senatorem reprezentującym Nevadę.

</doc>
<doc id="536589" url="https://pl.wikipedia.org/wiki?curid=536589" title="Mars (baton)">
Mars (baton)

Mars – baton czekoladowy produkowany przez spółkę Mars Incorporated. 
Opis.
Baton składa się z nugatowego nadzienia oblanego gęstym karmelem i mleczną czekoladą. W amerykańskiej wersji zawierał również migdały, jednak w 2002 roku jego nazwę zmieniono na "Snickers Almonds" (z ang. migdały).
Pierwszego „Marsa” wyprodukowano w Anglii – w Slough w 1932 roku.

</doc>
<doc id="536591" url="https://pl.wikipedia.org/wiki?curid=536591" title="Richard Kirman">
Richard Kirman

Richard Kirman (ur. 14 stycznia 1877, zm. 19 stycznia 1959), siedemnasty gubernator Nevady. Sprawował urząd w latach 1935 - 1939. Należał do Partii Demokratycznej.

</doc>
<doc id="536593" url="https://pl.wikipedia.org/wiki?curid=536593" title="Mrówki (grodzisko)">
Mrówki (grodzisko)

Mrówki (grodzisko) - późnośredniowieczne grodzisko stożkowate, położone 800 metrów na południowy wschód od wsi Mrówki, w lesie, na półwyspie nad Jeziorem Kownackim. Zostało zidentyfikowane w 1923 roku, a przebadane archeologicznie na początku lat 70. XX wieku. Lokalnie błędnie określane jako "kopiec napoleoński".
Wyniki badań archeologicznych.
Gród znajdował się na stożkowatym kopcu wysokim na 7 metrów. Jego dolna średnica wynosiła ponad 40 metrów. Nasyp otoczony był fosą, od północy połączoną z jeziorem, co zapewniało stały napływ wody. Szczyt kopca otaczała palisada. Główną budowlą na gródku była wieża obronna, na planie pięciokąta, o długości boków 3 metrów. W wyniku prac wykopaliskowych odsłonięto także piwniczkę i pozostałości kuźni. Wśród zabytków ruchomych są groty bełtów i części kuszy, ostrogi oraz elementy oporządzenia jeździeckiego. Znaleziono także narzędzia rolnicze (sierpy) i stolarskie (świdry i topór). Szalki wagi do odmierzania kruszców, wyroby z kości, bądź naczynia szklane, świadczą o wysokim statusie społecznym jej mieszkańców. Na podstawie znalezionych szczątków kostnych zwierząt odtworzono ich jadłospis. Przeważały drób, wieprzowina i wołowina (ok. 70%), ale polowano także na dziki, sarny, jelenie i zające.
Skansen.
W 1973 roku na terenie grodziska utworzono skansen archeologiczny jako filię Muzeum Okręgowego w Koninie. Zrekonstruowano m.in. umocnienia (fosa, palisada, most i brama) oraz część zabudowy (wieża, chata, szałasy rybackie, drewniana kuźnia).

</doc>
<doc id="536595" url="https://pl.wikipedia.org/wiki?curid=536595" title="Morley Griswold">
Morley Griswold

Morley Griswold (ur. 10 października 1890 w Elko, zm. 3 października 1951 w Reno) – amerykański polityk, szesnasty gubernator Nevady. Należał do Partii Republikańskiej.
Urodził się w Elko. Walczył I wojnie światowej. W 1926 roku, otrzymał stanowisko zastępcy gubernatora. Jako gubernator służył w latach 1934–1935. 

</doc>
<doc id="536602" url="https://pl.wikipedia.org/wiki?curid=536602" title="Fred B. Balzar">
Fred B. Balzar

Fred Bennett Balzar (ur. 15 czerwca 1880 w Virginia City, zm. 21 marca 1934) – amerykański polityk, piętnasty gubernator Nevady.
W 1905 został wybrany do stanowej izby reprezentantów, w latach 1909-1917 zasiadał w stanowym senacie. Od 1927 pełnił funkcję gubernatora z ramienia Partii Republikańskiej (zmarł w trakcie kadencji).

</doc>
<doc id="536603" url="https://pl.wikipedia.org/wiki?curid=536603" title="Thelma Coyne Long">
Thelma Coyne Long

Thelma Dorothy Coyne Long (ur. 14 października 1918 w Sydney, zm. 13 kwietnia 2015 tamże) – australijska tenisistka.
Życiorys.
Thelma Long to jedna z czołowych australijskich tenisistek lat 30., 40. i 50. XX wieku. Jej kariera zawodowa trwała ponad dwadzieścia lat (od roku 1935), a obiecującej zawodniczce szyki popsuła nieco II wojna światowa. Bardzo długo czekała na pierwszy tytuł gry pojedynczej kobiet narodowego turnieju Australian Open, dziś otwierającego tenisowe rozgrywki wielkoszlemowe. Najbliżej była w roku 1940, ale przegrała 7:5, 4:6, 0:6 ze swoją rodaczką i deblową partnerką, Nancye Wynne Bolton. Przez pięć kolejnych lat międzynarodowe mistrzostwa Australii nie zostały rozegrane. Wojna przerwała Thelmie i Nancye serię pięciu z rzędu zwycięstw w grze podwójnej Australian Open w latach 1936–1940.
Od roku 1941 życie tenisowe zeszło na dalszy plan. 30 stycznia 1941 roku Thelma poślubiła Maurice’a Newton Long z Melbourne. Małżeństwo nie przetrwało drugiej wojny światowej.
Swoich sił Thelma próbowała także jako aktorka. Wystąpiła w amerykańskim musicalu „Kiss the Boys Goodbye” w roli Cleo. Film powstał w 1941 roku, a jego światowa premiera miała miejsce 1 sierpnia. Reżyserem musicalu jest Victor Schertzinger.
Podczas drugiej wojny światowej, w maju 1941 roku Thelma dołączyła do Czerwonego Krzyża w charakterze kierowcy transportu i pracowała w Melbourne. 19 lutego 1942 roku dołączyła do żeńskiej armii australijskiej. W kwietniu 1944 roku uzyskała nawet rangę kapitana. Za pracę w wojsku nagrodzona została Medalem Wojennym 1939/45 i Australian Service Medal 1939/45.
Gwiazda australijskiej tenisistki rozbłysła dopiero w latach 50. XX wieku. W latach 1952 i 1954 Long zdobyła dwa upragnione tytuły gry pojedynczej kobiet Australian Open. Gdy zdobywała drugi tytuł, miała 35 lat. Trzykrotnie dochodziła jeszcze do finałów, ulegając Nancye Wynne Bolton, Beryl Penrose i Mary Carter. W parze z Bolton Thelma zdobyła jeszcze pięć tytułów Australian Open w grze podwójnej, a z innymi partnerkami jeszcze trzy (ostatni w 1958 roku, w wieku czterdziestu lat). W grze mieszanej w australijskich mistrzostwach zdobyła cztery tytuły, ostatni w 1955 roku.
Ma na koncie dwa finały deblowe w innych imprezach wielkoszlemowych: Wimbledon 1957 z Mary Bevis Hawton i z tą samą zawodniczką French Open rok później. Zdobyła tytuł miksta French Open w 1956. Wygrała turniej w Cincinnati w grze pojedynczej i podwójnej.
Thelma Long sportową karierę zakończyła w 1958 roku.
Long pracowała jako wolontariuszka w State Library w Nowej Południowej Walii, za co również otrzymała wiele wyróżnień. 30 sierpnia 2000 otrzymała Australijski Medal Sportu, w 2002 została przyjęta do Australijskiej Tenisowej Galerii Sławy, a w 2013 do Międzynarodowej Tenisowej Galerii Sławy.

</doc>
<doc id="536605" url="https://pl.wikipedia.org/wiki?curid=536605" title="Amplified // A Decade of Reinventing the Cello">
Amplified // A Decade of Reinventing the Cello

Amplified // A Decade of Reinventing the Cello – druga kompilacja fińskiej grupy muzycznej Apocalyptica. Wydawnictwo ukazało się 26 maja 2006 roku nakładem wytwórni muzycznej Vertigo Records pododdziału Universal Music Group. Na płycie zostały wydane wybrane utwory ze wszystkich poprzednich albumów studyjnych formacji oraz dwie wcześniej niepublikowane kompozycje.
Album promował wydany 19 maja 2006 roku singel "Repressed" z gościnnym udziałem lidera grupy Soulfly – Maxa Cavalery oraz Matta Tucka z Bullet for My Valentine.

</doc>
<doc id="536606" url="https://pl.wikipedia.org/wiki?curid=536606" title="Joint European Torus">
Joint European Torus

Joint European Torus (JET) – największy tokamak; znajduje się w Wielkiej Brytanii w pobliżu miasta Culham.
Budowę prowadziły wspólnie kraje europejskie – rozpoczęła się w 1978 r., a pierwsze eksperymenty przeprowadzono w 1983 r. Badania prowadzone z użyciem JET koordynuje organizacja European Fusion Development Agreement.
Reaktor jest przystosowany do reakcji syntezy termojądrowej z wykorzystaniem deuteru i trytu. JET osiągnął rekordową moc syntezy termojądrowej – 16 MW. Aktualnie prowadzone z jego użyciem eksperymenty mają posłużyć głównie do projektowania reaktora ITER.
Przyszłość.
Naukowcy z Oxfordshire przygotowują się do przeprowadzenia kolejnych prób fuzji, które mają rozpocząć się w 2015. Spodziewają się oni pobicia ich własnego rekordu świata w ilości mocy (16 MW) wyprodukowanej w wyniku fuzji jądrowej.

</doc>
<doc id="536607" url="https://pl.wikipedia.org/wiki?curid=536607" title="Alison Knowles (artystka)">
Alison Knowles (artystka)

Alison Knowles (ur. 1933 w Nowym Jorku) – amerykańska artystka intermedialna, członkini ruchu Fluxus, autorka grafik, instalacji, asamblaży, obiektów, happeningów, utworów dźwiękowych.
Jej twórczość jest charakterystyczna dla środowiska Fluxusu, jego poetyki, poczucia humoru. Tworzy, jak większość artystów tego ruchu korzystając z różnych mediów sztuki: wizualnych muzycznych, literackich.

</doc>
<doc id="536609" url="https://pl.wikipedia.org/wiki?curid=536609" title="Antifa">
Antifa

Antifa (od „antyfaszyzm” i , „Akcja Antyfaszystowska”) – zbiorcze określenie ogółu osób deklarujących się jako antyfaszyści i czynnie sprzeciwiających się tendencjom skrajnie prawicowym (utożsamianymi przez Antifę z faszyzmem). Antifa jest ruchem nieformalnym, pozbawionym jakiegokolwiek kierownictwa czy wewnętrznej hierarchii. Określana również jako subkultura. Choć z Antifą nie jest związana żadna ideologia polityczna, wyróżniają się wśród nich socjaliści, anarchiści, socjaldemokraci i liberałowie.
Współczesne ruchy antyfaszystowskie nawiązują do niemieckich organizacji sprzeciwiających się faszyzmowi, które działały w okresie międzywojennym, takich jak Front Żelazny czy Akcja Antyfaszystowska (). Front Żelazny został założony przez SPD w 1931, a Akcja Antyfaszystowska przez Komunistyczną Partię Niemiec w 1932. Obie inicjatywy miały w założeniu jednoczyć różne grupy polityczne w sprzeciwie wobec nazizmu.
Nurty i metody sprzeciwu.
Antifa jest ruchem nieformalnym, pozbawionym struktur, nadzoru i spisanych zasad. Dlatego działalność i poglądy różnych grup Antify mogą się od siebie znacząco różnić. W ruchu wyróżniają się dwa główne nurty – antyfaszyzm liberalny i bojowy. Liberałowie często krytykują nurt bojowy, gdyż w ich ocenie przemoc prowadzi do eskalacji. Z drugiej strony bojowcy uważają metody stosowane przez nurt liberalny za zbyt kompromisowe i najczęściej nieskuteczne.
Przedstawiciele nurtu bojowego nie wspierają państwowego ustawodawstwa w walce z faszyzmem, ponieważ uważają, że nieuchronnie zostanie ono użyte również przeciwko antyfaszystom. Nakłanianie państwa do zakazania skrajnie prawicowych grup i działań stanowi jedynie pretekst do zakazania także tych odgórnie uznanych za radykalnie lewicowe. Państwo, dążąc do samozachowawczości, przeciwdziała wszelkim „ekstremizmom”. Tego typu reakcje ze strony państwa niekoniecznie będą służyć dbałości o bezpieczeństwo publiczne, ale również stosowaniu represji politycznych nawet wobec osób niekoniecznie związanych z ruchem antyfaszystowskim. Podnoszony jest również argument, że delegalizacja ruchów nacjonalistycznych czy faszystowskich nie zdałaby się na wiele, ponieważ osoby z nimi związane zawsze mogą zmieniać symbole lub zacząć inaczej określać swoje poglądy. Odgórnie wydane przepisy nie zmieniają również podejścia ludzi, a dokonuje się to poprzez oddolne działanie. Według tego nurtu antyfaszyści muszą zorganizować się sami, aby ograniczać wpływy faszyzmu, nacjonalizmu oraz innych skrajnie prawicowych idei w swoim społeczeństwie. Odrzucana jest jakakolwiek współpraca z policją oraz innymi państwowymi instytucjami.
Liberalni antyfaszyści skupiają się na legalnej działalności aktywistycznej, takiej jak publicystyka, występy w mediach i angażowanie się w politykę. Organizują pikiety i pokojowe manifestacje. Bynajmniej nie jest wykluczona współpraca różnych nurtów antyfaszyzmu. Często granice obu nie są w ogóle zarysowane.
Uczestnicy manifestacji antyfaszystowskich często stosują taktykę tzw. czarnego bloku.
Symbolika.
Symbolicznymi kolorami Antify są czerń, czerwień i biel. Często używanym przez nią hasłem jest "No pasarán" oraz różne jego wariacje i tłumaczenia (na przykład używane przez Porozumienie 11 listopada "Faszyzm nie przejdzie").
Istnieją różne loga Antify. Jednym z najczęściej używanych jest logo przedstawiające dwie flagi – czerwoną i czarną, jedna przed drugą – . Ten symbol nawiązuje do symboliki niemieckiej Akcji Antyfaszystowskiej z 1932. Oryginalnie flagi były czerwone i miały symbolizować dwie zdelegalizowane przez nazistowski rząd partie polityczne – Socjaldemokratyczną Partię Niemiec i Komunistyczną Partię Niemiec. We współczesnej wersji symbolu zmieniono kolor jednej z flag na czarny, co ma nawiązywać do anarchizmu i zmieniono kierunek w którym powiewają flagi z prawego na lewy.
Innym często używanym symbolem są Trzy Strzały będące logiem założonego w 1931 przez SPD Frontu Żelaznego. Symbolizują one sprzeciw wobec wojny, faszyzmu i nacjonalizmu, choć oryginalnie Trzy Strzały symbolizowały anty-monarchizm, antyfaszyzm i antykomunizm.
Charakterystyczne dla Antify, szczególnie tej bojówkowej, są czarne ubrania oraz maski. Ideą masek jest nie dać się rozpoznać prawicowym grupom ekstremistycznym, które rozpowszechniają publicznie dane personalne antyfaszystów, na przykład na stronie internetowej "Redwatch.info". Są jednak też tacy, którzy się nie boją i wolą nie zasłaniać twarzy.
Antifa na świecie.
Niemcy.
W Niemczech organizacje antyfaszystowskie zaczęły powstawać w reakcji na rozwój nazizmu i narastającą przemoc polityczną ze strony nazistów. Jedną z pierwszych takich organizacji była anarchistyczna organizacja „Czarni żołnierze” () powołana w 1929.
Dwa lata później, w 1931, w odpowiedzi na stworzenie przez NSDAP i inne partie prawicowe Frontu Harzburskiego, powołano do życia Front Żelazny. Front jednoczył kilka różnych organizacji, ale był zdominowany przez niemiecką partię socjaldemokratyczną SPD. W zamierzeniu miał być organizacją paramilitarną, ponadpartyjną, której celem była walka uliczna z nazistami. Około 99 członków organizacji zginęło w starciach z nazistami w przeciągu dwóch miesięcy w 1932. Po przejęciu władzy przez NSDAP organizacja została zdelegalizowana. Symbol Frontu Żelaznego, Trzy Strzały, jest używany przez współczesne grupy antify (zobacz ).
Popularność Frontu Żelaznego skłoniła rywalizującą z SPD Komunistyczną Partie Niemiec (KPD) do stworzenia własnej organizacji antyfaszystowskiej. W maju 1932 KPD ogłosiła założenie „Akcji antyfaszystowskiej” (). Początkowo pomysł był odczytywany jako postulat wspólnego frontu pomiędzy komunistami i socjaldemokratami z SPD przeciwko rosnącej wówczas w siłę NSDAP. Dwie flagi znajdujące się w logo niemieckiej "Antifaschistische Aktion" miały nawiązywać właśnie do SPD i KPD. Do powstania wspólnego lewicowego frontu przeciwko nazistom jednak nie doszło, sprzeciwił się temu Józef Stalin, który uważał, że niemieccy komuniści wyolbrzymiają zagrożenie ze strony nazistów, a nie doceniają zagrożenia ze strony SPD. SPD również była określana przez KPD jako partia faszystowska. SPD nie została więc zaproszona do Akcji Antyfaszystowskiej, zaproszeni zostali jedynie indywidualni członkowie partii.
Jednostki Akcji Antyfaszystowskiej w praktyce stały się bojówkami, których zadaniem była obrona komunistycznych organizacji robotniczych przed nazistowskimi organizacjami paramilitarnymi, takimi jak SA. Pierwszy zjazd Akcji miał miejsce 10 lipca 1932. W 1933, po przejęciu władzy przez nazistów, grupa została rozbita. Jej symbole, w zmodyfikowanej formie, są używane przez wiele współczesnych grup antyfaszystowskich.
Po zakończeniu II wojny światowej w 1945 działacze KPD, SPD, a także działacze katoliccy wskrzeszali lokalne jednostki antify. Stawiali sobie za cel schwytanie ukrywających się nazistów, usunięcie nazistów z urzędów i konfiskatę majątków zgromadzonych przez nazistów. Powojenne jednostki antify istniały jednak krótko, szybko doszło do podziałów pomiędzy socjaldemokratami a komunistami, alianci zakazali także na pewien czas działalności wszystkich organizacji politycznych w okupowanych Niemczech.
Po Zjednoczeniu Niemiec w latach 90. XX wieku powstało wiele antyfaszystowskich grup nieformalnych w reakcji na wzrost przemocy na tle skrajnie prawicowym – na przykład zamach w Solingen w 1993, w którym zginęły dwie dorosłe i trzy młode Turczynki, a 14 osób zostało rannych po tym, jak neonaziści podpalili dom dużej tureckiej rodziny.
Za jedną z największych akcji niemieckiej Antify uważa się coroczne blokady marszy nacjonalistów w Dreźnie, w rocznice zbombardowania miasta. Marsze w Dreźnie są organizowane przez środowiska neonazistowskie od 1999. Neonaziści porównują bombardowanie miasta z Holokaustem i podkreślają ofiary niemieckiej ludności cywilnej. Od 2004 marsze są blokowane przez antifę. W 2010 w blokadzie wzięło udział 12 tysięcy osób, policja została zmuszona do odwołania marszu. W blokadach w Dreźnie wielokrotnie brali też udział antyfaszyści z Polski.
Niemiecka agencja wywiadowcza Bundesamt für Verfassungsschutz uważa współczesny niemiecki ruch antyfaszystowski za lewicowych ekstremistów i pseudokibiców, skłonnych do przemocy i nieprzestrzegających prawa.
Polska.
Polska Antifa uważa za faszystowskie takie organizacje, jak Polska Wspólnota Narodowa, Obóz Narodowo-Radykalny, Narodowe Odrodzenie Polski, Młodzież Wszechpolska, a także nieformalny ruch Krew i Honor. Antifa jest też nieprzychylna komunizmowi, o czym świadczy na przykład starcie grup z manifestacji antyfaszystowskiej i działaczy Komunistycznej Młodzieży Polski, którzy chcieli przyłączyć się do marszu w 2014. Do polskich antyfaszystowskich zespołów muzycznych zaliczyć można między innymi Dezerter, The Analogs, Eye for an Eye czy Hańba!.
Od 2012 w Warszawie, w każdy listopad odbywają się manifestacje antyfaszystowskie będące odpowiedzią na Marsze Niepodległości. W latach 2012, 2016, 2017 i 2018 odbyły się one 11 listopada, w Narodowe Święto Niepodległości. W latach 2013 i 2014 miały one miejsce 9 listopada, w rocznicę Nocy Kryształowej.
W polskich akcjach antyfaszystowskich brały w przeszłości udział takie organizacje jak: Pracownicza Demokracja, Polska Partia Pracy – Sierpień 80, Koalicja Ateistyczna, Porozumienie 11 Listopada, Krytyka Polityczna, Kampania przeciw Homofobii, Ogólnopolskie Porozumienie Związków Zawodowych, Gazeta Wyborcza, Centrum Wielokulturowe w Warszawie, Fundacja Inna Przestrzeń, polski oddział Amnesty International, Partia Razem, fundacja Feminoteka, Inicjatywa Pracownicza, Partia Zieloni i Miłość Nie Wyklucza.
Stany Zjednoczone.
W kwietniu 2017 doniesienia prasowe wskazywały, że Departament Bezpieczeństwa Wewnętrznego w New Jersey uznał Antifę za organizację terrorystyczną. Nie znajduje to jednak potwierdzenia na stronie Departamentu
W listopadzie 2017 Christopher Wray dyrektor Federalnego Biura Śledczego na spotkaniu z członkami Komisji ds. bezpieczeństwa narodowego Izby Reprezentantów powiedział, że Antifa jest ideologią i jako taka nie jest podmiotem śledztwa FBI ale biuro prowadzi dochodzenia w sprawie kilku grup anarchistyczno-ekstremistycznych w których są osoby, zdaniem FBI, „skłonne do popełnienia brutalnej działalności przestępczej w oparciu o ideologię Antify".
Po wybuchu zamieszek z powodu śmierci George’a Floyda, 31 maja 2020 Donald Trump zapowiedział uznanie Antify za organizację terrorystyczną. Nie zostały jednak wówczas przez niego podane żadne szczegóły takiej decyzji. We wcześniejszych wpisach na Twitterze, Donald Trump sugerował, że „radykalnie lewicowi anarchiści” pod przewodnictwem Antify są odpowiedzialni za zamieszki. Niemniej, Federalne Biuro Śledcze w oficjalnych dokumentach nie potwierdziło uczestnictwa zorganizowanych grup Antify w zamieszkach. Tak samo, wśród kilkudziesięciu dokumentów osób oskarżonych na podstawie przepisów federalnych, żadna nie była powiązana z ruchem antyfaszystowskim. Wśród oskarżonych znalazły się natomiast osoby powiązane ze skrajnie prawicowym ruchem Boogaloo.
8 czerwca 2020 osoby mające powiązania z Antifą zajęły dzielnicę Capitol Hill w Seattle i ogłosiły powstanie ().
Badanie przeprowadzone przez Zignal Labs wykazało, że bezpodstawne twierdzenia o zaangażowaniu Antify były jednym z trzech dominujących tematów w dezinformacji i teoriach spiskowych powstałych wokół protestów – dwa pozostałe tematy to twierdzenie, że śmierć Floyda została sfałszowana oraz teoria o zaangażowaniu George’a Sorosa. Niektóre akty sprzeciwu wobec Antify miały również sztucznie wykreowany charakter. W 2017 Nafeesa Syeed z Bloomberg doniosła, że „według badań, najczęściej tweetowanym linkiem powiązanym z rosyjskimi brygadami internetowymi była petycja o uznaniu Antify za grupę terrorystyczną”.
Antifa oskarżana była również o udział w szturmie na Kapitol. Teorie na ten temat rozpowszechniane były przez część mediów oraz zwolenników Donalda Trumpa, w tym niektórych kongresmenów z ramienia Partii Republikańskiej. Federalne Biuro Śledcze zdementowało te twierdzenia, oświadczając, że nie ma dowodów na to, że osoby powiązane z Antifą uczestniczyły w ataku.
Według analizy przeprowadzonej przez think tank Center for Strategic and International Studies, od 1994 do 2020 w Stanach Zjednoczonych śmierć jednej osoby była powiązana z działalnością Antify, a osoba, która zginęła, była napastnikiem, podczas gdy w tym samym czasie prawicowi ekstremiści zabili 329 osób.
Wielka Brytania.
W Wielkiej Brytanii istnieją legalnie działające organizacje antyfaszystowskie. Od 1977 działa Liga Antynazistowska. W 2004 Nick Lowles założył grupę interesu o nazwie Hope no Hate, której założeniem był pokojowy aktywizm antyrasistowski i antyfaszystowski. Od 1975 wydawane jest antyfaszystowskie czasopismo "Searchlight".
W 1985 powstała antyfaszystowska organizacja Anti-Fascist Action (AFA, pol. "Akcja Antyfaszystowska"). Została ona założona w 1985 przez Unmesha Desaia z Newham Monitoring Project (organizacji monitorującej przestrzeganie praw obywatelskich). Celem AFA było zbieranie informacji o przemocy na tle rasowym i aktywności grup faszystowskich oraz fizyczna ochrona ofiar faszyzmu i rasizmu. Od 1986 organizowała corocznie marsze w Dzień Pamięci ku czci ofiarom rasizmu i faszyzmu. AFA uważała, że hipokryzją jest pozwalać aby Front Narodowy też maszerował w ten dzień. W 1989 organizacja została zdominowana przez ugrupowanie polityczne Czerwona Akcja. W efekcie AFA stała bardziej radykalna – otwarcie głosiła potrzebę siłowego rozprawienia się z tym, co uważali za faszyzm i zaczęli tworzyć tak zwane Grupy Porządkowe. W 1989, w Hyde Park doszło do bójki brytyjskiej Antify i sympatyków neonazistowskiego nieformalnego ruchu Krew i Honor. W 1992 doszło do bójki tych samych grup na stacji kolejowej Waterloo. Wydarzenie to zostało nazwane w mediach "Bitwa pod Waterloo". Oprócz tego AFA zajmowała się promowaniem swoich idei w sporcie, filmach dokumentalnych i muzyce. Skrzydło muzyczne ATA nazywało się Cable Street Beat. Jednym z głównych obiektów krytyki ATA była Brytyjska Partia Narodowa. Organizacja nigdy nie została formalnie rozwiązana, jednak szacuje się, że do 2001 ledwie istniała.
W odpowiedzi na sukces Brytyjskiej Partii Narodowej w wyborach samorządowych w 2003, powstała grupa nacisku o nazwie (, pol. „Zjednoczmy się Przeciwko Faszyzmowi”). Za cel postawiła sobie ostrzeganie społeczeństwa przed zagrożeniem ze strony faszyzmu i skrajnej prawicy. Krytyka tej grupy wymierzona jest głównie w Brytyjską Partię Narodową i Angielską Ligę Obrony. Grupa w przeszłości brała udział w bójkach ulicznych, które kończyły się interwencją policji i aresztowaniem części osób po obu stronach. Takie przypadki miały miejsce między innymi w 2009 (starcie UAF i BNP), w 2010 (starcie UAF i EDL) i w 2013 (starcie UAF i BNP).
Kontrowersje.
W 2017 roku przewodnicząca francuskiego frontu narodowego, Marine Le Pen, wezwała do rozwiązania ugrupowań Antify, określając ją jako "skrajnie lewicową milicje, wykorzystywaną przez rząd".
10 czerwca 2020 w Parlamencie Europejskim, złożony został projekt rezolucji, w sprawie umieszczenia ruchu Antify na unijnej liście terrorystów, pod którym podpisało się 35 europosłów związanych z prawicowymi ugrupowaniami. Autorzy projekt argumentowali go tym, że ich zdaniem Antifa „zorganizowała i przeprowadziła w Stanach Zjednoczonych brutalne ataki pod pozorem protestu w związku ze śmiercią George’a Floyda”, a także „jest znana z tego, że podżegała do popełniania aktów przemocy i uciekała się do przemocy w Europie”.

</doc>
<doc id="536610" url="https://pl.wikipedia.org/wiki?curid=536610" title="Reflections Revised">
Reflections Revised



</doc>
<doc id="536611" url="https://pl.wikipedia.org/wiki?curid=536611" title="Emmet Boyle">
Emmet Boyle

Emmet Derby Boyle (ur. 26 lipca 1879 w Virginia City, zm. 3 stycznia 1926) – amerykański polityk, trzynasty gubernator Nevady.
Urodził się w Virginia City. Pracował jako inżynier górnictwa. W 1915 roku wygrał wybory z ramienia Partii Demokratycznej. Sprawował urząd do 1923 roku.

</doc>
<doc id="536616" url="https://pl.wikipedia.org/wiki?curid=536616" title="Best of Apocalyptica">
Best of Apocalyptica

Best of Apocalyptica – pierwsza kompilacja fińskiej grupy muzycznej Apocalyptica. Wydawnictwo ukazało się 21 września 2002 roku nakładem wytwórni muzycznej Mercury Records. Płyta została wydana tylko w Japonii.
Lista utworów.
Opracowano na podstawie materiału źródłowego.

</doc>
<doc id="536617" url="https://pl.wikipedia.org/wiki?curid=536617" title="Marjan Mrmić">
Marjan Mrmić

Marjan Mrmić (wym. []; ur. 6 maja 1965 roku w Sisaku) – chorwacki piłkarz grający na pozycji bramkarza i trener piłkarski. Z reprezentacją Chorwacji, w której barwach rozegrał 14 meczów, zdobył brązowy medal na Mistrzostwach Świata 1998 (jako rezerwowy). W drugiej połowie lat 90. był zmiennikiem Dražena Ladicia w reprezentacyjnej bramce. Obecnie szkoli swoich następców w Varteksie Varaždin.
Kariera piłkarska.
Przez większą część kariery grał w Cibalii Vinkovci i Varteksie Varaždin. Od 1995 do 1998 roku występował w Beşiktaşu JK. Karierę zakończył w 2000 roku w barwach belgijskiego Royal Charleroi.
Sukcesy piłkarskie.
W reprezentacji Chorwacji od 1995 do 1999 roku rozegrał 14 meczów – brązowy medal Mistrzostw Świata 1998 (jako rezerwowy) oraz start w Euro 1996 (ćwierćfinał, 1 mecz).

</doc>
<doc id="536621" url="https://pl.wikipedia.org/wiki?curid=536621" title="Rezerwat przyrody Buczyna-Helenopol">
Rezerwat przyrody Buczyna-Helenopol



</doc>
<doc id="536625" url="https://pl.wikipedia.org/wiki?curid=536625" title="The Life Burns Tour">
The Life Burns Tour

The Life Burns Tour – wydawnictwo DVD fińskiej grupy muzycznej Apocalyptica, wydane 26 maja 2006 roku.
Lista utworów.
Opracowano na podstawie materiału źródłowego.
 
Twórcy.
Opracowano na podstawie materiału źródłowego.

</doc>
<doc id="536626" url="https://pl.wikipedia.org/wiki?curid=536626" title="Zbigniew Książek">
Zbigniew Książek

Zbigniew Tadeusz Książek (ur. 1954 w Skarżysku-Kamiennej) – polski scenarzysta i poeta.
Autor tekstów piosenek m.in. Michała Bajora, Zbigniewa Wodeckiego, Ryszarda Rynkowskiego, Andrzeja Zauchy czy zespołu Brathanki, współpracownik Piwnicy pod Baranami. Jego sztuki teatralne reżyserowali m.in. Márta Mészáros ("Urodziny mistrza"), Krzysztof Jasiński ("Sztuka kochania") i Igor Michalski ("Sceny miłosne dla dorosłych"). Twórca scenariuszy filmów animowanych ("Żeby inaczej pięknie raczej", "Biały Pies" i "Dla Noemi"), dobranocek dla dzieci oraz scenariusza spektaklu Piwnicy pod Baranami "Groble, Groble, czyli Piotra Skrzyneckiego opowieść o żywych i umarłych". Autor powieści i wierszy dla dzieci: "Królestwo zielonej polany", "Pioseneczki dla moich siostrzeńców".
Wspólnie z kompozytorem Piotrem Rubikiem jest twórcą "Tryptyku Świętokrzyskiego", w którego skład wchodzą: "Świętokrzyska Golgota", "Tu Es Petrus" i "Psałterz Wrześniowy", utworu "Zakochani w Krakowie", który został stworzony w związku z obchodami 750-lecia lokacji Krakowa oraz oratorium „Psalmy z Podlasia” – opowieści o narodzinach, rodzinie, szkole i życiu duchowym błogosławionego księdza Jerzego Popiełuszki.
W 2007 nawiązał współpracę z kompozytorem Bartłomiejem Gliniakiem, której owocem są: "Siedem Pieśni Marii" dla sanktuarium Maryjnego w Leśniowie (platynowa płyta), "Listy z Placu Zgody" upamiętniające 70. rocznicę utworzenia getta w Kielcach oraz "Oratorium kalwaryjskie" (złota płyta).
Rok 2011 to powrót do twórczości z Piotrem Rubikiem – ukazuje się album "Opisanie świata".
Laureat m.in.: Studenckiego Festiwalu Piosenki (1979), Krajowego Festiwalu Piosenki Polskiej w Opolu i Festiwalu Jedynki w Sopocie.

</doc>
<doc id="536630" url="https://pl.wikipedia.org/wiki?curid=536630" title="ORP Piorun (1994)">
ORP Piorun (1994)

ORP Piorun (422) – polski okręt rakietowy, druga jednostka typu "Orkan", wchodzący w skład Marynarki Wojennej.
Głównym zadaniem okrętu jest wykonywanie uderzeń rakietowych na okręty nawodne i statki przeciwnika, zwalczanie środków napadu powietrznego, osłona przeciwokrętowa oraz przeciwlotnicza własnych okrętów nawodnych i statków, a także patrolowanie i ochrona szlaków komunikacyjnych oraz wyznaczonych rejonów. ORP „Piorun”, wraz z bliźniaczymi ORP „Orkan” i ORP „Grom” wprowadzono do służby w 3 Flotylli Okrętów, gdzie służył kolejno w 1 dywizjonie Okrętów Rakietowych w latach 1995–1999, 31 dywizjonie Okrętów Rakietowych w latach 1999–2004, dywizjonie Okrętów Rakietowych w latach 2004–2010 oraz dywizjonie Okrętów Bojowych w którego siłach znajduje się od 2011 roku. Okręt bazuje w Gdyni i stanowi wraz z okrętami bliźniaczymi oraz dwoma fregatami OHP trzon polskiej floty.
Zamówienie i budowa.
W 1972 roku w Polsce rozpoczęto prace nad programem budowę nowych okrętów rakietowych dla Marynarki Wojennej, które miały zastąpić starzejące się okręty "projektu 205" eksploatowane we flocie. Programowi nadano kryptonim „Tukan”, powstający projekt okrętów oznaczono jako "projekt 665". W wyniku prowadzonych prac rozwojowych Marynarka Wojenna uzyskać miała kutry rakietowo-artyleryjskie o wyporności około 470 ton. W roku 1977 projekt zatwierdzony został przez Marynarkę Wojenną. Tego samego roku rozpoczęły się przygotowania do budowy pierwszego okrętu, poprzez zakup materiałów potrzebnych do budowy jednostki prototypowej. W 1978 roku rozpoczęły się problemy z realizacją programu wynikające z tego, że dostawca uzbrojenia – ZSRR, odmówił dostarczenia uzbrojenia rakietowego i systemów kierowania ogniem. Rok później podjęto decyzję o zamknięciu całego programu i rezygnacji z budowy okrętów tego typu.
W związku z tym kierownictwo Marynarki Wojennej zmuszone było do zakupu od ZSRR czterech okrętów rakietowych "projektu 1241RE". Decyzja ta pozwoliła na wycofywanie używanych wówczas kutrów rakietowych typu "Osa". Jednak te cztery jednostki "projektu 1241" nie zapełniały luki, powstałej po wycofanych kutrach typu "Osa". Decydenci uznali, że konieczny jest zakup kolejnych, nowych okrętów, lecz sytuacja polityczna oraz gospodarcza kraju nie pozwalała na to.
W latach dziewięćdziesiątych XX wieku podjęto decyzję o odkupieniu od Niemieckiej Marynarki Wojennej trzech kadłubów niedokończonych jednostek "projektu 151" (w kodzie NATO: "Sassnitz") budowanych w stoczni VEB Peenewerft. Okręty "projektu 151" budowano pierwotnie dla floty Niemieckiej Republiki Demokratycznej. Odkupione przez Polskę trzy kadłuby o numerach stoczniowych 151.5, 151.6, 151.7 zostały odholowane do Stoczni Północnej przez holownik PRO „Tumak” w celu przebudowy i wyposażenia. Okręty oznaczono jako "projekt 660". 
Powstające jednostki planowano uzbroić w przeciwokrętowe pociski manewrujące, jednak ze względu na problemy finansowe panujące wówczas w Polsce proces wyposażania i uzbrajania jednostek uległ znacznemu przedłużeniu i ostatecznie nie udało się tych rakiet uzyskać od producenta. Z powodu wycofywania ze służby kutrów "projektu 205" postanowiono wprowadzić jednostkę prototypową jak i seryjne do służby bez głównego uzbrojenia, aby utrzymać ciągłość szkolenia załóg. 11 marca 1994 okręt wcielono do służby jako ORP „Piorun”. Ponieważ okręt nie miał głównego uzbrojenia przeciwokrętowego, stawiane przed nimi zadania realizował jako ścigacz artyleryjski. W 2006 podpisano umowę z firmą Thales Naval Nederland dotyczącą modernizacji okrętów oraz, co najważniejsze, uzbrojenia ich w pociski przeciwokrętowe. Proces modernizacji okrętów trwał w latach 2008-2009, odbywał się w Stoczni Marynarki Wojennej.
Konstrukcja.
Opis ogólny.
Okręt klasyfikowany jest w MW jako mały okręt rakietowy. „Piorun” zbudowany został w układzie jednokadłubowca o klasycznej konstrukcji. Ma on długość 48,9 metra, szerokość 8,65 metra i zanurzenie 2,15 m. Okręt ten wypiera 369 ton wyporności pełnej i 333 standardowej. Kadłuby zbudowano ze stali, wzdłużnym układem wiązań oraz jest on w całości spawany. Dodatkowo grubość kadłuba jest zmienna, wynosząca od 3 do 7 milimetrów. W konstrukcję dna kadłuba wkomponowano specjalne fundamenty pod silniki oraz generatory prądu, zaś sam kadłub podzielono grodziami wodoszczelnymi na dziewięć wodoszczelnych przedziałów. Nadbudówka okrętu wykonana została w całości z aluminium, podobnie jak kadłub jest całkowicie spawana. Połączono ją z pokładem za pomocą bimetalu. Dodatkowo ze stopów aluminium wykonano część grodzi przedziałów oraz międzypokład.
W części dziobowej kadłuba, na międzypokładzie, znajdują się pomieszczenia mieszkalne dla załogi, barbeta armaty AK-176M oraz skrajnik dziobowy. Poniżej, także w części dziobowej, znajduje się przedział siłowni. W części rufowej umiejscowione są dwa przedziały siłowni, pomieszczenie gospodarcze oraz skrajnik rufowy. Układ kominowy ulokowany jest w burtach. Okręt ma dwukondygnacyjną nadbudówkę. Na najwyższej kondygnacji znajduje się okrętowe stanowisko dowodzenia GSD, gdzie w jego części wysuniętej bliżej dziobu, znajduje się sterówka. Na dolnym pokładzie pokładówki znajdują się kabiny oficerskie. Część pokładówki wysunięta w kierunku rufy zbudowana jest w sposób demontowalny, co pozwala na jej usunięcie w celu łatwiejszego dostępu do siłowni. ORP „Piorun” na dachu pokładówki miał początkowo zamontowany kratownicowy maszt z systemami radiolokacyjnymi oraz elektronicznymi, który w wyniku przeprowadzonej modernizacji wymieniony został na nowy, stanowiący jednolitą bryłę. Załoga okrętu (2018) składa się z 37 osób, w tym 5 oficerów, 19 podoficerów i 13 marynarzy.
Napęd.
Siłownia „Pioruna” wykonana jest w układzie CODAD. Napęd stanowią 3 silniki wysokoprężne M520 o mocy 3970 kW każdy. Każdy silnik napędza za pośrednictwem wału napędowego jedną, stałą śrubę okrętową. Energię elektryczną na okręcie wytwarzają trzy zespoły prądotwórcze Wola 104ZPM-135R6TC. Każdy z zespołów prądotwórczych składa się z czterosuwowego silnika wysokoprężnego i prądnicy, generuje moc 180 kW. Tak skonfigurowany układ napędowy pozwala osiągnąć prędkość maksymalną wynoszącą 36 węzłów. W dziobowej części kadłuba znajdują się dwa silniki M520, umiejscowione po obu burtach oraz jeden agregat, natomiast w części rufowej znajduje się jeden silnik oraz dwa zespoły prądotwórcze. W celu ochłodzenia spalin podczas ich opuszczania z układu kominowego, mieszane są one z wodą w tłumikach za pomocą wtrysków. Zabieg ten ogranicza widoczność w podczerwieni. Okręt ma trzy stery, napędzane elektrohydrauliczną maszyną sterową. Zapas paliwa zabieranego przez rakietowca wynosi maksymalnie 28,5 tony.
Wyposażenie.
Okręt przed modernizacją z początku XXI wieku, dysponował innym zestawem wyposażenia elektronicznego. „Piorun” miał na swoim wyposażeniu polską stacją radiolokacyjną NUR-27XA służącą do wykrywania zarówno celów powietrznych jak i nawodnych. Antena radaru zamontowana była na szczycie kratowanego masztu. Poniżej stacji NUR znajdował się radar nawigacyjny SRN-443XTA również produkcji krajowej.
Jednostkę wyposażono w system kierowania ogniem oraz wykrywania celów, w którego skład wchodził radar kierowania ogniem artylerii Wympieł-AME. Radar kierowania ogniem zamontowany był na specjalnym podwyższeniu na dachu nadbudówki, tuż nad mostkiem nawigacyjnym. Dodatkowo okręt ma celownik systemu Kołonka dla armat AK-630M i AK-176M. Jednostkę wyposażono początkowo w pasywny zestaw zakłócający Derkacz-2 składający się z czterech zmodyfikowanych wyrzutni Mars-4M dla celów pozornych średniego zasięgu kalibru 57 mm, umieszczonych na rufie, oraz ośmiu dwunastolufowych wyrzutni bliskiego zasięgu kalibru 70 mm znajdujących się po obu burtach. Cele pozorne odpalane mogły być zarówno automatycznie jak i ręcznie. Na dodatkowe wyposażenie składały się m.in. system ORO-1, który przeznaczony był do wykrywania opromieniowywania okrętu poprzez falę radarową, zintegrowany system określania pozycji SZOP-4, system wykrywania ruchu okrętu OZRO, radionamiernik oraz systemy łączności wewnętrznej i zewnętrznej.
W wyniku modernizacji z lat 2008–2009 okręt wraz jednostkami bliźniaczymi zyskał zupełnie nowy zestaw wyposażenia elektronicznego. Jednostkę częściowo przebudowano, w celu dostosowania jej do przenoszenia pocisków przeciwokrętowych oraz nowego wyposażenia radarowego. Usunięto stację radiolokacyjną NUR-27 a w zamian zamontowano nowoczesną, trójwspółrzędną, wielozadaniową stację dozoru nawodnego i powietrznego Sea Giraffe 3-D, zamontowano także nowy system identyfikacji „swój-obcy” (IFF), nowy system kierowania ogniem wraz z anteną radaru Sting-EO, system walki elektronicznej Breń produkcji polskiej oraz system dowodzenia i kierowania ogniem Tacticos. Dodatkowo okręt wyposażono w nowoczesne centrum bojowo–informacyjne (BCI) oraz w łącza wymiany danych Link-11. Radar Sea Giraffe zamontowano na nowym maszcie, który zastąpił dotychczasową konstrukcję kratowaną. Radar kierowania ogniem ulokowany został w tym samym miejscu co poprzedni Wympieł-AME. Dodatkowo „Orkana” wyposażono w dwa nowe radary nawigacyjne SM Bridgemaster-E. Zmodernizowanej jednostce zmieniono numer projektu poprzez dodanie litery "M" (= modernizowany) oznaczając go jako okręt rakietowy "projektu 660M". W wyniku przeprowadzonych prac okręty stały się interoperacyjne z NATO. Okręt wyposażono w wyrzutnie celów pozornych „Jastrząb”: osiem 9-lufowych kal. 81 mm i jedną 10-lufową kal. 122 mm.
Uzbrojenie.
Uzbrojenie okrętu składa się z pojedynczej, morskiej armaty uniwersalnej AK-176M kalibru 76,2 mm (254 naboje) oraz pojedynczej armaty przeciwlotniczej AK-630M (2000 sztuk amunicji). Ponadto okręt wyposażony był w jedną, czteroprowadnicową wyrzutnię FAM-14 dla przeciwlotniczych pocisków rakietowych Strzała-2M w liczbie 8 sztuk. „Strzały-2M” na pokładach "Orkanów" zostały zastąpione przez polskie rakiety przeciwlotnicze „Grom”. W 2016 roku z pokładów wszystkich trzech jednostek zdemontowano wyrzutnie FAM-14. Miało to związek z wymianą pocisków przeciwlotniczych „Strzała” na pociski „Grom”, które mogą być wystrzeliwane z ramienia operatora, bez potrzeby stosowania specjalnych wyrzutni. Przed modernizacją, oznaczoną jako proj. 660M, okręty nie miały uzbrojenia w postaci pocisków przeciwokrętowych i de facto były to ścigacze artyleryjskie. Po przeprowadzonej modernizacji okręty wyposażono w statywy, jak i kontenery startowe z pociskami RBS15 Mk 3. Jednostka może zabrać maksymalnie 8 kontenerów startowych. Dodatkowo w wyniku modernizacji okręty dozbrojono także w dwa wielkokalibrowe karabiny maszynowe WKM-B kalibru 12,7 mm na podstawie słupkowej (1500 sztuk amunicji).
Przejściowo do czasu dostarczenia pocisków RBS15 Mk 3, na mocy podpisanej umowy Marynarka Wojenna otrzymała 8 starszych pocisków w wersji RBS15 Mk 2 z nadwyżek floty szwedzkiej. Obecnie starsze pociski w wersji Mk 2 wycofano użycia.

</doc>
<doc id="536634" url="https://pl.wikipedia.org/wiki?curid=536634" title="Al-Muharrak">
Al-Muharrak

Al-Muharrak () – miasto w Bahrajnie, na wyspie o tej samej nazwie. Według danych z 2012 liczy 176,5 tys. mieszkańców i jest trzecim co do wielkości miastem kraju. Znajduje się w nim port morski i międzynarodowy port lotniczy. Al-Muharrak był stolicą Bahrajnu do 1932.
W Al-Muharraku znajduje się suk (arabski rynek) i pałac Szejka Isy bin Alego, władcy Bahrajnu w latach 1869-1923. Znajdują się tam także miejsca związane z połowem pereł wpisane na listę na listę światowego dziedzictwa UNESCO.
W Al-Muharraku urodził się Ali Bahar, jeden z najpopularniejszych piosenkarzy Bahrajnu nazywany Bobem Marleyem Zatoki Perskiej. Stąd pochodzi też Ala Ghawas, wykonawca indie rocka.

</doc>
<doc id="536639" url="https://pl.wikipedia.org/wiki?curid=536639" title="Portland Trailblazers">
Portland Trailblazers



</doc>
<doc id="536643" url="https://pl.wikipedia.org/wiki?curid=536643" title="Trail Blazers">
Trail Blazers



</doc>
<doc id="536644" url="https://pl.wikipedia.org/wiki?curid=536644" title="Głowa rodziny">
Głowa rodziny

Głowa rodziny () – amerykański serial animowany stworzony w 1999 roku przez Setha MacFarlane’a i emitowany w telewizji FOX. Przedstawia on losy rodziny Griffinów, mieszkającej w fikcyjnym mieście Quahog, w stanie Rhode Island. Humor serialu oparty jest w dużej mierze na zaskakujących, często nonsensownych retrospekcjach, które przerywają właściwą akcję. Nawiązują one przeważnie do popkultury i różnych wydarzeń historycznych.
W Polsce serial był emitowany w stacjach TV4 (pod tytułem "Głowa rodziny"), Comedy Central Polska oraz na kanale Fox Polska w wersji HD i SD, z napisami (od 6 listopada 2010). Od 16 stycznia 2015 roku nadawany jest na kanale Fox Comedy.
Dnia 23 września 2020 roku stacja Fox ogłosiła przedłużenie serialu na 20. i 21 sezon.
Fabuła.
Serial opiera się na przygodach Petera Griffina, nieco ociężałego, lecz pełnego dobrych chęci pracownika fabryki zabawek, z której ostatecznie zostaje zwolniony z powodu śmierci szefa fabryki (potem pracuje jako rybak, a następnie zaczyna pracę w lokalnym browarze).
Peter jest Amerykaninem irlandzkiego pochodzenia, a także katolikiem. Jego żona Lois, matka opiekująca się domem i nauczycielka gry na pianinie, pochodzi z bogatej i wpływowej rodziny Pewterschmidtów. Lois jest protestantką (w 8 sezonie okazuje się, że jest ona żydowskiego pochodzenia), przez co jest znienawidzona przez przybranego ojca Petera – zagorzałego katolika. Peter i Lois mają troje dzieci: córkę Meg, która wciąż jest obiektem żartów z powodu braku urody; nastoletniego syna Chrisa, w wielu aspektach młodszą wersję ojca; oraz diabolicznie złe niemowlę Stewiego, który wciąż planuje, jak przejąć władzę nad światem oraz zabić Lois; jego zabawka to pluszowy miś – homoseksualista Rupert. Rodzina żyje także wraz z inteligentnym, mówiącym psem – alkoholikiem Brianem, który pała niespełnionym uczuciem do Lois. Mimo że Brian został uczłowieczony przez twórców serialu (chodzi na dwóch nogach, pije martini, posiada samochód oraz prowadzi normalne rozmowy z Griffinami), rodzina traktuje go jak domowe zwierzę. Niejednokrotnie Brian wykazuje zachowania typowe dla psa (np. pocieranie pośladkami o dywan, bieganie za rzuconą piłką, strach przed odkurzaczem czy spanie w nogach swych właścicieli).
Innymi postaciami są interesujący sąsiedzi Griffinów ze Spooner Street – poruszający się na wózku inwalidzkim, wielokrotnie odznaczony i wciąż czynny zawodowo policjant Joe Swanson, jego żona Bonnie, która po siedmiu latach ciąży rodzi córeczkę, Susie (sezon 7, odcinek 7); seksoholik i podrywacz Glenn Quagmire, który na co dzień pracuje jako pilot linii lotniczych. Jest jednym z najlepszych przyjaciół Petera Griffina. Głosu użycza mu główny twórca Głowy Rodziny, Seth MacFarlane; właściciel sklepu Cleveland Brown wraz z żoną Lorettą (z którą się rozwiódł po tym jak zdradziła go z Glennem) i nadpobudliwym synem Clevelandem Juniorem; prezenterzy telewizyjni Tom Tucker i Diane Simmons oraz "azjatycka reporterka" Tricia Takanawa; burmistrz Adam West, któremu głosu użycza aktor Adam West, gwiazda serialu o Batmanie, lecz przedstawiony tu jest jako paranoik.
W "Family Guy" jest także szereg postaci, które pojawiają się co jakiś czas w specyficznych dla siebie sytuacjach lub powtarzając ten sam żart. Przykładem są Zła Małpa w szafie Chrisa; Herbert, staruszek hebefil, który lubi patrzeć na Chrisa; Wysmarowany Głuchy Facet; Ollie Williams, prezenter pogody, krzyczący wszystko to, co mówi, Wielki Kurczak, przeciwnik Petera – walki z nim są parodią filmów akcji z Hollywood, oraz syn Toma Tuckera z twarzą do góry nogami. Kilkukrotnie pojawia się też wyluzowane wcielenie śmierci, a także Jezusa i Boga.

</doc>
<doc id="536645" url="https://pl.wikipedia.org/wiki?curid=536645" title="Baix Empordà">
Baix Empordà

Baix Empordà () – comarca (powiat) w prowincji Girona, w Katalonii, w Hiszpanii. Jej ośrodkiem administracyjnym jest La Bisbal d’Empordà, a największym miastem – Palafrugell. Liczy mieszkańców. Obejmuje powierzchnię 701,7 km².

</doc>
<doc id="536646" url="https://pl.wikipedia.org/wiki?curid=536646" title="Vladimir Vasilj">
Vladimir Vasilj

Vladimir Vasilj (ur. 6 lipca 1975 w Hanowerze) – chorwacki piłkarz grający na pozycji bramkarza. Z reprezentacją Chorwacji, w której barwach rozegrał 2 mecze, zdobył brązowy medal na Mistrzostwach Świata 1998 (jako rezerwowy). Znalazł się także w kadrze na mundial 2002 i Euro 2004, ale na żadnym z tych turniejów nie zagrał ani minuty. Od 2006 roku jest zawodnikiem klubu NK Siroki Brijeg.
W reprezentacji Chorwacji od 1998 do 2002 roku rozegrał 2 mecze – brązowy medal Mistrzostw Świata 1998 (jako rezerwowy) oraz starty w mundialu 2002 (runda grupowa, jako rezerwowy) i Euro 2004 (runda grupowa, jako rezerwowy).
W kadrze na mundial 1998 i Euro 2004 znalazł się tylko dlatego, że kontuzji doznali inni bramkarze. W 1998 roku był to zmiennik Dražena Ladicia Tonči Gabrić, a sześć lat później podstawowy golkiper Stipe Pletikosa.

</doc>
<doc id="536648" url="https://pl.wikipedia.org/wiki?curid=536648" title="Bajo Ampurdán">
Bajo Ampurdán



</doc>
<doc id="536650" url="https://pl.wikipedia.org/wiki?curid=536650" title="Maciej Sinkowski">
Maciej Sinkowski

Maciej Sinkowski, pseudonim "Bobi Peru" (ur. w 1962 w Warszawie) – polski muzyk i kompozytor.
Założył zespół Novo del Arte, który miał swój debiut w 1985 na antenie radiowej Trójki w audycji Piotra Kaczkowskiego „MiniMax”. W tym samym roku Novo del Arte zagrał na pierwszym Festiwalu Muzyki Nowej i Odjazdowej w Katowicach.
Następnie współtwórca warszawskiej formacji awangardowej Label, m.in. wraz z Tomaszem Jaworskim „Kciukiem” oraz Sławkiem Słocińskim (byłym perkusistą Brygady Kryzys, Madame).
W 1990 dołączył do warszawskiego zespołu Zgoda, z którym wcześniej współpracowali m.in.
Kayah, Piotr Nalepa.
W 1992 grupa wydała płytę "Zgoda" a utwór „Living Desire” doczekał się klipu nakręconego przez TVP, która także wyemitowała pamiętny koncert formacji z już nieistniejącego klubu "Fugazi".
Bobi Peru był także prekursorem polskiej kultury rap, hip-hop czy R’n’B. W 1993 organizował i prowadził pierwsze imprezy rapowe w klubie „Remont” pod nazwą 'International Funky Feeling’ razem z afroamerykańskimi raperami m.c. Paulem Jacksonem z Nowego Jorku i Pfeelem z Bostonu, połączone z koncertami m.in. legendarnej grupy Bad Brains.
W 1999 r. rozpoczął współpracę z „Radiostacją”, początkowo prowadził Czarną Listę z muzyką R&amp;B – Soul, a następnie audycję Afrobeatz, w której na żywo miksował wszystkie odmiany muzyki House. Gośćmi programu byli: DJ Stix, DJ Bad Boy Bill, DJ Cat Master J, DJ Ian Pooley, DJ Casino i Hwa Young, DJ Stewart Rowell oraz didżeje z Pragi (Czechy), Holandii czy twórcy związani ze słynną wytwórnią Future Funk. Następnie na falach „Radiostacji” można go było posłuchać w audycji o nazwie Housex, przy realizacji, której wspierali go zapraszani goście m.in. Miki z Węgier, Stereofreund z Niemiec, Dr. Gravity z USA.
W 2003 jako DJ zagrał ogólnopolską trasę koncertową u boku Reni Jusis pilotowaną przez MTV.
W 2004 roku pracował w „Jazz Radio”, gdzie prowadził dwie autorskie audycje: „Soul 2 Soul” i „Poezja Jazzu”.
Obecnie zajmuje się produkcją muzyczną realizowaną we własnym studiu „Soulcraft Records”, w którym powstała m.in. płyta "PROJEKT1" wraz z poetą Grzegorzem Wróblewskim.

</doc>
<doc id="536652" url="https://pl.wikipedia.org/wiki?curid=536652" title="Bajo Ampurdan">
Bajo Ampurdan



</doc>
<doc id="536655" url="https://pl.wikipedia.org/wiki?curid=536655" title="Baix Emporda">
Baix Emporda



</doc>
<doc id="536658" url="https://pl.wikipedia.org/wiki?curid=536658" title="SY (ujednoznacznienie)">
SY (ujednoznacznienie)



</doc>
<doc id="536659" url="https://pl.wikipedia.org/wiki?curid=536659" title="Oltcit Club">
Oltcit Club

Oltcit Club – rumuński samochód osobowy produkowany w Krajowej w latach 1982–1996.
Historia i opis pojazdu.
Oltcit Club był rozwinięciem projektu Citroën Y-2 zapoczątkowanego w 1972 roku, który początkowo miał być Citroënem Visa. Prototyp posiadał chłodzony powietrzem czterocylindrowy silnik pochodzący od Citroëna GS, jednak po fuzji Citroëna z Peugeotem (koncern PSA) zadecydowano o zastosowaniu nowocześniejszego silnika pochodzącego z Peugeota 104. Projekt Y-2 zapoczątkował jednak nowy samochód dla wschodniej Europy - Oltcit Club. Samochód ten napędzany był silnikiem o pojemności 652 cm³ i mocy 36 KM, dostarczonym z Citroëna 2CV lub czterocylindrowym silnikiem typu "bokser" o pojemnościach 1129 i 1299 cm³ (odpowiednio 57 i 63 KM mocy) przejętym z Citroëna GSA, z niewielkimi zmianami (zapłon bez modułu elektronicznego i brak pompy LHM). Pomimo podobieństwa Oltcita do Citroëna Visa, posiadał on inną płytę podłogową oraz silniki.
Produkcja seryjna samochodu Oltcit Club rozpoczęła się w roku 1982. Pierwsze samochody zmontowano z francuskich części. W roku 1987 udział części francuskich stanowił jeszcze około 60%, lecz w roku 1989 uległ znacznemu zmniejszeniu, wskutek zastosowania w samochodach Oltcit rumuńskiej 4-biegowej skrzyni przekładniowej zamiast dotychczas stosowanej skrzyni produkcji francuskiej.
Stylistyka tego 3-drzwiowego hatchbacka odpowiadała ówczesnym standardom, jednakże zastosowane silniki były wrażliwe na zaniedbania w obsłudze, co powodowało, że większość z nich była głośna z powodu zużywających się szybko wałków rozrządu. Dzięki niewielkiej masie własnej samochód w swej najmocniejszej wersji rozpędzał się do 160 km/h. 
Ostatnia wersja Oltcita Club produkowana była aż do połowy lat 90. Po wycofaniu się Citroëna w 1991 roku zmieniono nazwę fabryki na Automobile Craiova a nazwę samochodów na Oltena Club. W 1994 roku zakłady rozpoczęły współpracę z Daewoo, zmieniły nazwę na Rodae i rozpoczęły produkcję samochodów na licencji GM Daewoo. Ostatecznie produkcję Oltcita zakończono w 1996 roku.
Prototypy.
W zakładach Oltcit wyprodukowano kilka prototypów bez pomocy Citroëna: pięciodrzwiową wersję Oltcita, wersję kabrio, pick-up oraz prototyp zaprojektowany przez Franco Sbarro. Ten ostatni posiadał mocno kwadratowe, ale futurystyczne nadwozie oraz silnik pochodzący od Citroëna GSA. Mimo swej prostoty, żaden z tych modeli nie wszedł do produkcji seryjnej.
Wersje.
Samochody Oltcit były produkowane w następujących wersjach: 

</doc>
<doc id="536662" url="https://pl.wikipedia.org/wiki?curid=536662" title="Sonic R">
Sonic R

Sonic R – gra z serii Sonic the Hedgehog wydana przez Traveller’s Tales oraz Sonic Team na konsolę Sega Saturn i komputery PC. Zainteresowanie fanów Sonic R zainspirowało firmę Sega do ponownej wizyty gatunku wyścigowego z takimi grami jak "Sonic Riders" i "Team Sonic Racing."
Przebieg gry.
Gracz musi dostać się na koniec danego poziomu zajmując jak najwyższą pozycję w rankingu. Mijając strefy przyspieszenia (ang. "boost zone") postać zyskuje prędkość kosztem posiadanych pierścieni. Niektóre postaci mogą wykonywać specjalne ataki kosztem dziesięciu pierścieni (np. Doktor Eggman, Amy Rose).
Inne tryby.
Oprócz głównego obecny jest tryb gry na czas, tzw. "Time Attack", w którym trasę można pokonywać również w kierunku odwrotnym (ang. "reverse"). Dodatkowo jest możliwość gry wieloosobowej, w której udział może brać do czterech graczy w następujących trybach: "Race" (zwykły wyścig), "Tag" oraz "Ballon Hunt" (zebranie określonej liczby balonów).
Plansze.
Resort Island.
Egzotyczna wyspa oblana z wszystkich stron turkusowym morzem. Zawiera elementy znane graczom z Green Hill Zone. Oprócz tego możemy znaleźć ruiny i przewrócone kolumny. Kiedy mamy 50 obręczy otwieramy drzwi i znajdujemy szmaragd chaosu.
Radical City.
Nowoczesne, zszarzałe miasto. Wyścig odbywa się na autostradzie przebiegającej przez gęstwinę budynków. Rejon w którym odbywa się wyścig wydaje się być opuszczonym, gdyż widzimy zniszczone ulice i fundamenty. Są 2 szmaragdy - jeden za drzwiami za 20 pierścieni, a drugi za drzwiami za 50 pierścieni.
Regal Ruin.
Ruiny dawnych kultur w towarzystwie tropikalnych roślin i małego jeziora. Możemy znaleźć tu różne posągi, płaskorzeźby i freski wykonane na kolumnach lub ścianach świątyń. Są 2 szmaragdy jeden za drzwiami za 20 pierścieni a drugi za drzwiami za 50 pierścieni.
Reactive Factory.
Ultra-nowoczesna fabryka. Należy uważać, gdyż łatwo się w niej zgubić. Tajemnicą jest co jest w tejże fabryce produkowane. Są 2 szmaragdy Chaosu, zdobywamy je tak: kiedy przebiegamy przez pętlę skręcamy i widzimy drzwi: gdy je otworzymy, z komina wypada czerwony szmaragd. Drugi zdobywamy tak: kiedy widzisz przyśpieszacz to skręcasz i otwierasz drzwi za 50 pierścieni i wtedy biegniesz na żółtą łódź podwodną i znajdujesz biały szmaragd.
Radiant Emerald.
Plansza-tęcza. Dominują tu wszystkie kolory tęczy, odnosi się wrażenie, iż jest na innej planecie lub w innym wymiarze. Nie wiadomo dokładnie, gdzie znajduje się to miejsce. Plansza nie jest dostępna od początku, należy ją odblokować a zrobić to można poprzez zajęcie pierwszego miejsca na każdej z czterech plansz.

</doc>
<doc id="536667" url="https://pl.wikipedia.org/wiki?curid=536667" title="Gest Garrinchy">
Gest Garrinchy

Gest Garrinchy – w piłce nożnej gest fair play polegający na przerwaniu własnej akcji przez wybicie piłki za linię boczną lub końcową (aut), w celu umożliwienia udzielenia pomocy zawodnikowi kontuzjowanemu.
W piłce nożnej nie jest możliwe udzielenie pomocy osobie poszkodowanej, o ile nie nastąpi zatrzymanie gry. Wybicie piłki poza linię boiska umożliwia wejście na płytę boiska pracownikom opieki medycznej.
Nazwa tego gestu bierze się od pseudonimu boiskowego pierwszej osoby, o której wiadomo, że wykonała taką czynność. Brazylijczyk Garrincha w 1960 podczas meczu Botafogo - Fluminense FC wybił piłkę na aut widząc, że obrońca drużyny przeciwnej doznał kontuzji, pomimo że sam był już w polu karnym w sytuacji strzeleckiej. Dzięki jego gestowi można było udzielić pomocy poszkodowanemu. Symboliczną zapłatą za to było oddanie przez drużynę przeciwną piłki, również poprzez wybicie na aut.
Gest rozpowszechnił się od tego czasu, z tym, że drużyna przeciwna czasem oddaje piłkę poprzez nie wybicie na aut, a wykop w stronę bramki przeciwnika, tak by mógł przejąć ją jego bramkarz lub obrońca. Należy jednak podkreślić, że oddanie piłki przez drużynę przeciwną nie rekompensuje wszystkich utraconych korzyści - tak jak Garrincha nie znalazł się ponownie w sytuacji strzeleckiej.
Szczególnie istotne jest w tym geście to, że zarówno sam gest Garrinchy, jak i następujące po nim oddanie piłki, są regułami zwyczajowymi, niemającymi odbicia w oficjalnych przepisach gry. Pomimo to, zwyczaj jest promowany przez FIFA. Niestosowanie tego zwyczaju jest źle przyjmowane przez kibiców, sędziów i obserwatorów, jak również przeciwników. Mimo to sytuacje nieprzestrzegania tego zwyczaju wciąż się zdarzają.
W ostatnim czasie nasiliły się głosy przeciwników stosowania gestu Garrinchy. Hiszpański klub RCD Espanyol wystosował nawet specjalny list do wszystkich zespołów Primera División z informacją, że jego piłkarze nie będą stosowali gestu Garrinchy na boisku, niezależnie od tego, czy ucierpi zawodnik przeciwników, czy ich własny.

</doc>
<doc id="536668" url="https://pl.wikipedia.org/wiki?curid=536668" title="Agrobiologia">
Agrobiologia

Agrobiologia – dziedzina biologii obejmująca badania zjawisk biologicznych w zakresie uprawy roślin i hodowli zwierząt w rolnictwie.

</doc>
<doc id="536670" url="https://pl.wikipedia.org/wiki?curid=536670" title="Synagoga w Skoczowie">
Synagoga w Skoczowie

Synagoga w Skoczowie – nieistniejąca synagoga znajdująca się w Skoczowie na rogu obecnych ulic Adama Mickiewicza i Cieszyńskiej.
Historia.
Synagoga została zbudowana w 1853 roku. Powstała na działce przekazanej przez rodzinę Sperlingów, prowadzących znany warsztat rymarski przy skoczowskim Rynku. Podczas II wojny światowej, we wrześniu 1939 roku, hitlerowcy zburzyli synagogę. Po zakończeniu wojny nie została odbudowana. 
Na miejscu, gdzie stała synagoga, 21 czerwca 1994 roku uroczyście odsłonięto pomnik ufundowany przez potomków wieloletniego prezesa skoczowskiej gminy żydowskiej Heimanna Urbacha. Napis na pomniku w języku polskim i hebrajskim brzmi: "W tym miejscu w latach 1853–1939 stała synagoga żydowska zburzona przez hitlerowców".
W 2003 roku na mocy ustawy z 1997 roku o restytucji mienia żydowskiego Gmina Wyznaniowa Żydowska w Bielsku-Białej otrzymała działkę budowlaną w zamian za teren po synagodze.
W trakcie prac w maju 2013 roku w parku odsłonięto fundamenty synagogi.

</doc>
<doc id="536673" url="https://pl.wikipedia.org/wiki?curid=536673" title="Wangdü Pʽodrang (dystrykt)">
Wangdü Pʽodrang (dystrykt)

Wangdü Pʽodrang (dżongkha: དབང་འདུས་ཕོ་བྲང་རྫོང་ཁག་, "Wangdue Phodrang Dzongkhag", spotyka się także zapis Wangdi Phodrang) – dziewiętnasty z dwudziestu dystryktów Bhutanu. Położony w centralno-zachodniej części kraju graniczy na wschodzie z dystryktem Trongsa, na północy z dystryktem Bumtʽang i bezpośrednio z Tybetem, na zachodzie z dystryktem Punakʽa, Gasa i Thimphu, a na południu z dystryktami Daganang i Cirang. Jego stolicą jest miasto Wangdü Pʽodrang. Zajmuje powierzchnię 4046 km², w 2017 zamieszkiwało go 42 186 osób.
Pochodzenie nazwy.
Nazwa Wangdü Pʽodrang w języku dzongkha oznacza "Pałac Wangdiego". Z jej pochodzeniem związana jest legenda, na podstawie której założyciel Bhutanu, mnich Ngawang Namgyal, kiedy w 1638 szukał miejsca na nowy pałac ("dzong"), zobaczył chłopca o imieniu Wangdi bawiącego się nad rzeką i w tym miejscu postanowił go wybudować. Wokół pałacu-twierdzy Wangdü Pʽodrang wkrótce rozrosło się miasto o tej samej nazwie.
Podział administracyjny.
Administracyjnie dystrykt Wangdü Pʽodrang dzieli się na 15 „bloków” ("gewog"):
&lt;br&gt;

</doc>
<doc id="536677" url="https://pl.wikipedia.org/wiki?curid=536677" title="Rezerwat przyrody Mszar Bogdaniec">
Rezerwat przyrody Mszar Bogdaniec

Rezerwat przyrody Mszar Bogdaniec – rezerwat przyrody zlokalizowany w województwie wielkopolskim, w powiecie krotoszyńskim, w gminie miejsko-wiejskiej Zduny, na terenie Obszaru Chronionego Krajobrazu Dąbrowy Krotoszyńskie, pomiędzy wsiami Baszków i Konarzew.
Powstał na mocy zarządzenia Ministra Ochrony Środowiska, Zasobów Naturalnych i Leśnictwa z 11 grudnia 1995 roku. Jest rezerwatem torfowiskowym o powierzchni 21,98 ha. Na obszarze rezerwatu chronione jest torfowisko przejściowe z elementami torfowiska wysokiego, ponadto na terenie tym występuje wiele rzadkich gatunków zwierząt (m.in. 44 gatunki ptaków, w tym żurawie, cyraneczki, brodziec samotny, kokoszka zwyczajna, perkozy, krzyżówka). Inne zwierzęta obecne na terenie rezerwatu to: traszka zwyczajna, ropucha szara, ropucha zielona, żaba jeziorkowa, żaba wodna, żaba trawna, żaba moczarowa, rzekotka drzewna, zaskroniec zwyczajny, padalec, jaszczurka żyworodna i jaszczurka zwinka. Rosną tu rzadkie mchy i porosty, a także rosiczka okrągłolistna. Ponadto napotkać można takie rośliny jak: sosna zwyczajna, brzoza brodawkowata, kruszyna pospolita, wełnianka pochwowata, wełnianka wąskolistna, pałka szerokolistna, oczeret jeziorny, turzyca siwa, czy sześć gatunków mchów torfowców. Torfowisko wypełnia podłużną nieckę usytuowaną u podnóża pasa wydmowego.
Obszar rezerwatu podlega ochronie czynnej.

</doc>
<doc id="536678" url="https://pl.wikipedia.org/wiki?curid=536678" title="Dekanat Bydgoszcz I">
Dekanat Bydgoszcz I

Dekanat Bydgoszcz I – jeden z dwudziestu jeden dekanatów w rzymskokatolickiej diecezji bydgoskiej. 2 lutego 2023 biskup Krzysztof Włodarczyk wyłączył z niego dwie parafie z Osowej Góry i dołączył do nowego dekanatu Osowa Góra.
Parafie.
W skład dekanatu wchodzi 7 parafii (kolejność według dat erygowania parafii):

</doc>
<doc id="536679" url="https://pl.wikipedia.org/wiki?curid=536679" title="Liceum Ogólnokształcące im. Tadeusza Kotarbińskiego w Sępólnie Krajeńskim">
Liceum Ogólnokształcące im. Tadeusza Kotarbińskiego w Sępólnie Krajeńskim



</doc>
<doc id="536681" url="https://pl.wikipedia.org/wiki?curid=536681" title="Liceum Ogólnokształcące w Sępólnie Krajeńskim">
Liceum Ogólnokształcące w Sępólnie Krajeńskim

Liceum Ogólnokształcące im. Tadeusza Kotarbińskiego w Sępólnie Krajeńskim – publiczne liceum ogólnokształcące, jedyne w Sępólnie Krajeńskim.
Szkoła została otwarta 15 października 1945. 4 kwietnia 1987 r. patronem szkoły został Tadeusz Kotarbiński. Uzyskała tytuł "Szkoły z klasą" w konkursie organizowanym przez "Gazetę Wyborczą".
Absolwenci.
Absolwentami szkoły są m.in.:
Tradycje.
Motto.
"Lub robić coś,"
"Kochaj kogoś."
"Nie bądź gałganem."
"Żyj poważnie."
Współpraca międzynarodowa.
Liceum współpracuje ze szkołą w Niemczech, organizując z nią wymiany uczniów.
Nagrody.
Podczas uroczystości pożegnania uczniów klas trzecich (w nieaktualnym już systemie szkolnym), pod koniec kwietnia, wręczane są statuetki "Tadeusze". Zostały zaprojektowane przez Jacka Naściszewskiego w 1994 r. Wręcza się je w trzech kategoriach: "organizator", "twórca" i "niepokonany". W 2006 nagród nie przyznano. Wraz z "Tadeuszami" przyznawane są też "Złote Trampki", jedne dla najlepszego sportowca, a drugie dla najlepszej sportsmenki w roczniku.

</doc>
<doc id="536682" url="https://pl.wikipedia.org/wiki?curid=536682" title="Wesele Figara">
Wesele Figara



</doc>
<doc id="536687" url="https://pl.wikipedia.org/wiki?curid=536687" title="Gironès">
Gironès

Gironès () – comarca (powiat) w prowincji Girona, w Katalonii, w Hiszpanii. Jej stolicą i największym miastem jest Girona. Liczy mieszkańców, z czego około połowa mieszka w ośrodku administracyjnym. Ma powierzchnię 575,5 km².

</doc>
<doc id="536688" url="https://pl.wikipedia.org/wiki?curid=536688" title="Gironés">
Gironés



</doc>
<doc id="536689" url="https://pl.wikipedia.org/wiki?curid=536689" title="Majestic-12">
Majestic-12



</doc>
<doc id="536690" url="https://pl.wikipedia.org/wiki?curid=536690" title="Girones">
Girones



</doc>
<doc id="536692" url="https://pl.wikipedia.org/wiki?curid=536692" title="Yamakasi – współcześni samurajowie">
Yamakasi – współcześni samurajowie

Yamakasi – film wyprodukowany przez Luca Bessona. Yamakasi jest grupą siedmiu chłopców z przedmieścia, którzy uprawiają parkour.

</doc>
<doc id="536694" url="https://pl.wikipedia.org/wiki?curid=536694" title="Kmita (kopalnia)">
Kmita (kopalnia)

Kmita, kopalnia węgla kamiennego w Tenczynku, eksploatowana od lat 60. XIX w., unieruchomiona w 1924 r.
Zorganizowana przez kupca Ludwika Bogackiego na nadanych mu polach górniczych "Ludwik" (21 września 1865) i "Glückauf" (1866). W 1867 wydobyto 2800 ton węgla. W latach 70. XIX w. została unieruchomiona. W latach 90. XIX w. wydobycie wznowił nowy właściciel, Juliusz Przeworski. W 1900 wydobyto 18 000 ton węgla. Firma jednak zbankrutowała i w 1904, a kopalnię kupili na licytacji Józef Hromek, działający w Polsce inżynier górnictwa, pochodzący z Moraw, i Czech, Paweł Hlawiczka. Karol Strzałkowski, inżynier z dyplomem "Wyższej Szkoły Górniczej" w austriackim Leoben, był kierownikiem tej kopalni.
Kopalnię ponownie uruchomili w 1905, eksploatując ją metodą odkrywkową. Hromek spłacił Hawliczkę, zostając samodzielnym właścicielem. Rozkwit kopalni przypadł na okres I wojny światowej. Wtedy to wybudowano szyb wydobywczy "Robert" (1913). Wydobyto w tym roku 25 258 ton węgla. Po wojnie kopalnia nie zdołała wytrzymać konkurencji ze strony kopalń Górnośląskiego Zagłębia Węglowego i w 1924 została zamknięta oraz zatopiona. Józef Hromek założył nowe przedsiębiorstwo, cegielnię, w której wykorzystywał złożony na hałdach łupek, wydobyty wcześniej z kopalni.
W rejonie kopalni Kmita zachowały się miejsca zasypanych szybów i szybików, hałd z łupkami ilastymi, piaskowcami, węglem oraz dróg dojazdowych, a przy szybie "Robert" fragmenty ceglanej podmurówki maszynowni i zabudowania ostatnich właścicieli kopalni (tzw. "Hromkówka"). W jej sąsiedztwie znajdowały się: Kopalnia Węgla Kamiennego Tenczynek oraz Kopalnia Węgla Kamiennego Adam.
W latach 1939–1945 na wychodniach dawnej kopalni prowadzono kopalnię pod nazwą "Tenczynek" (nazywaną też "Szczęść Boże" i "Bereza"). W 1943 wydobyto w niej 9852 tony węgla. W 1950 przyłączono do niej znacjonalizowane pole górnicze "Danuta".

</doc>
<doc id="536699" url="https://pl.wikipedia.org/wiki?curid=536699" title="Parafia Wniebowstąpienia Pańskiego w Bydgoszczy">
Parafia Wniebowstąpienia Pańskiego w Bydgoszczy

Parafia pw. Wniebowstąpienia Pańskiego – parafia rzymskokatolicka w Bydgoszczy wchodząca w skład dekanatu Bydgoszcz I, w diecezji bydgoskiej, będącej częścią archidiecezji gnieźnieńskiej. Administracyjnie parafia należy do Osowej Góry będącej częścią miasta Bydgoszczy w województwie kujawsko-pomorskim.
Historia.
Ośrodek duszpasterski powstał 25 grudnia 1998, kiedy to w pasterkę odbyła się pierwsza Msza Święta w tymczasowej kaplicy poświęconej przez biskupa Stanisława Gądeckiego. Parafia została erygowana przez arcybiskupa Henryka Muszyńskiego 25 marca 1999 w Uroczystość Zwiastowania Pańskiego. Parafia powstała w wyniku podzielenia parafii św. Maksymiliana Kolbego. Nowa parafia obejmuje tzw. „górny taras” osiedla Osowa Góra. Przed pierwszym proboszczem Andrzejem Dawidkiem postawiono cel zbudowania kościoła, który powstał w 2010 roku na skrzyżowaniu ulic Św. Maksymiliana Marii Kolbego i Rekinowej przy pętli autobusowej Rekinowa.
Grupy parafialne.
Do grup parafialnych tego kościoła należą Wspólnoty Różańcowe, Stowarzyszenie M.B. Patronki Dobrej Śmierci, Kościół Domowy, Towarzystwo Św. Wojciecha, Oaza Dzieci Bożych, Schola Dziecięca, Zespół Młodzieżowy, Rodziny Szensztackie, Stowarzyszenie Wspomagania Powołań Kapłańskich, Poradnictwo Rodzinne, Ministranci, Lektorzy, Oaza Młodzieżowa, Rada Budowlana, Odnowa w Duchu Św., Rada Duszpasterska, Rada Ekumeniczna oraz Caritas.
Rejon parafii.
Parafia obejmuje głównie obszar Górnego Tarasu Osowej Góry, lecz także część wschodnią wsi Osówiec w gminie Sicienko, w powiecie bydgoskim oraz osadę Osowa Góra będącą jego częścią.
Bydgoszcz.
Na terenie parafii w Bydgoszczy leżą ulice: Amurowa, Boleniowa, Certowa, Ciernikowa, Delfinowa, Dorszowa, Głębinowa, Halibutowa, Homarowa, Jazgarzowa, Jesiotrowa, Jeziorna, Karasiowa, Karmazynowa, Karpia, Kawiorowa, Kiełbikowa, Kilowa, Kleniowa, Kotwicowa, Krabowa, Kutrowa, Lagunowa, Leszczowa, Linowa, Lipieniowa, Łososiowa, Łowiskowa, Małżowa, Masztowa, Mieczykowa, Miętusowa, Mrotecka, Muszlowa, Oceaniczna, Okoniowa, Ostrygowa, Piskorzowa, Planktonowa, Płociowa, Pokładowa, Przewoźników, Przyczółek, Przystaniowa, Pstrągowa, Rekinowa, Sandaczowa, Sardynkowa, Sazanowa, Sieciowa, Skalarowa, Spławikowa, Sumowa, Szczupakowa, Sztormowa, Szuwarowa, św. Maksymiliana Marii Kolbego, Tatarakowa, Tranowa, Trzcinowa, Tuńczykowa, Uklejowa, Wędkarska, Wielorybia, Więcierzowa, Wyspowa i Zatokowa.
Osówiec.
Na terenie parafii w Osówcu leżą ulice: Atolowa, Boczna, Brzozowa, Chabrowa, Cicha, Dębowa, Gwarna, Jagodowa, Konwaliowa, Makowa (odcinek od strony Bydgoszczy do drogi prowadzącej do jednostki wojskowej), Malinowa, Nasypowa, Piaskowa, Polna, Poziomkowa, Przy Lesie, Sosnowa, Spokojna, Storczykowa, Szosa Bydgoska (odcinek od strony Bydgoszczy do ul. Brzozowej), Świerkowa, Wesoła oraz Wrzosowa.
Cmentarz katolicki Wniebowstąpienia Pańskiego w Bydgoszczy.
Cmentarz znajduje się ok. 1,3 km na zachód od granic administracyjnych Bydgoszczy, w miejscowości Osówiec, w gminie Sicienko. Powstanie cmentarza wiąże się z wydzieleniem w marcu 2004 r. północnej części cmentarza z parafii św. Maksymiliana Kolbego. Cmentarz posiada powierzchnię ok. 5 ha.

</doc>
<doc id="536701" url="https://pl.wikipedia.org/wiki?curid=536701" title="Bakteriozy roślin">
Bakteriozy roślin

Bakteriozy roślin – choroby roślin wywołane przez bakterie.
Infekcja.
Duża część gatunków bakterii chorobotwórczych żyje w glebie, na resztkach roślin oraz w ryzosferze roślin uprawnych i chwastów. Mogą znajdować się zarówno na powierzchni nasion, jak i w ich wnętrzu, na używanych do rozmnażania roślin cebulkach, kłączach, bulwach, zrazach i sadzonkach. Atakują rośliny głównie podczas deszczowej i wietrznej pogody (także podczas deszczowania upraw). Woda jest bowiem niezbędna do infekcji, a wiatr przenosi bakterie często na duże odległości. Szczególnie podatnymi miejscami do wniknięcia bakterii do rośliny są różnego rodzaju rany. Dużą rolę w rozprzestrzenianiu bakterii odgrywają także owady, a nawet ptaki, powodujące nakłucia i inne zranienia roślin. Rany są bardzo często miejscem infekcji. Ale bakterie mogą do roślin wnikać także przez ich naturalne otwory: przetchlinki, aparaty szparkowe, hydatody oraz miejsca bez kutykuli (pylniki, miodniki).
Aby bakterie mogły dokonać infekcji, musi ich być odpowiednia ilość. Ich inokulum musi wynieść minimum 106 komórek na 1 ml. Podczas hodowli bakterii w laboratorium na sztucznych podłożach zwykle stosuje się stężenie 107–108 na 1 ml.
Rozwój bakterii i objawy.
Bakterie chorobotwórcze są endobiontami żyjącymi wewnątrz tkanek roślin. Po wniknięciu do rośliny przystosowują się do nowego siedliska. Ta faza (lag-faza) trwa 3–4 godziny. Potem rozmnażają się przez podział komórki. Dalsze podziały odbywają się w postępie geometrycznym. Ta faza (log-faza) trwa 24–78 godzin. Po tym czasie następuje wyczerpanie składników pokarmowych i duże nagromadzenie metabolitów. Jest to faza stacjonarna mogąca trwać od kilku godzin do kilku dni. Tak jest w hodowli bakterii w laboratorium na sztucznych podłożach, gdzie mają zapewnioną optymalną temperaturę. W warunkach polowych i w przechowalniach temperatury zwykle nie są dla bakterii tak optymalne i trwa to dłużej. Ostatnia jest faza zamierania, podczas której zmniejsza się ilość żywych bakterii.
Obecność bakterii chorobotwórczych może w roślinach powodować różne objawy. Wyróżnia się następujące typy bakterii:
Choroby bakteryjne roślin uprawnych.
Do chorób wywołanych przez bakterie na roślinach uprawnych w Polsce należą m.in.:
Ochrona roślin przed bakteriami właściwymi.
Chorób bakteryjnych zasadniczo nie leczy się, można tylko im zapobiegać. Jest to zadanie trudne i nie istnieje jedna skuteczna metoda. Konieczne jest działanie kompleksowe obejmujące szereg działań.
Najlepszym rozwiązaniem jest uprawa odpornych, tolerancyjnych lub przynajmniej mało podatnych kultywarów. Jednak ich uzyskanie jest bardzo trudne i udało się to tylko dla niektórych roślin i niektórych chorób. Systematycznie prowadzone badania wciąż jednak przynoszą nowe osiągnięcia w tym zakresie.

</doc>
<doc id="536703" url="https://pl.wikipedia.org/wiki?curid=536703" title="Mszar Bogdaniec">
Mszar Bogdaniec



</doc>
<doc id="536706" url="https://pl.wikipedia.org/wiki?curid=536706" title="Rezerwat przyrody Miejski Bór">
Rezerwat przyrody Miejski Bór

Rezerwat przyrody Miejski Bór – florystyczny rezerwat przyrody położony w gminie Krotoszyn, powiecie krotoszyńskim (województwo wielkopolskie). Znajduje się na terenie Obszaru Chronionego Krajobrazu Dąbrowy Krotoszyńskie Baszków-Rochy niedaleko miasta Krotoszyn.
Powierzchnia: 24,36 ha (akt powołujący podawał 28,87 ha).
Obszar rezerwatu podlega ochronie czynnej.
Charakterystyka.
Został utworzony w 1987 roku w celu ochrony drzewostanu (bór świeży z domieszką brzóz, dębów szypułkowych i czerwonych, jaworów, osik i modrzewi) z okazami gatunków chronionych: wawrzynka wilczełyko ("Daphne mezereum") i wiciokrzewu pomorskiego ("Lonicera periclymenum"). Na terenie rezerwatu natrafiono na dwa kurhany z epoki brązu. Dalsze tego typu stanowiska istnieją w okolicy. W pobliżu zlokalizowane są także: Dąb Rozdrażewskich i głaz narzutowy koło Smoszewa.

</doc>
<doc id="536708" url="https://pl.wikipedia.org/wiki?curid=536708" title="Stanton T. Friedman">
Stanton T. Friedman

Stanton T. Friedman (ur. 29 lipca 1934 w Elizabeth, New Jersey, zm. 13 maja 2019 w Toronto) – amerykański fizyk nuklearny i znany ufolog. Mieszkał w Nowym Brunszwiku w Kanadzie. Przez przeszło 29 lat był głównym interlokutorem w debatach dotyczących zjawiska UFO na całym świecie, głównie w USA. Przyczynił się do badania katastrofy, która miała miejsce w 1947 roku w Roswell.
Przez 14 lat był zatrudniony jako fizyk nuklearny w następujących firmach: General Electric, General Motors, Westinghouse, TRW Systems, Aerojet General Nucleonics oraz McDonnell Douglas. Przez wiele lat badał archiwa USA w celu znalezienia potwierdzenia istnienia ściśle tajnej organizacji Majestic 12 (w skrócie MJ-12) – swoje dokonania na tym polu opisał w książce dotyczącej tej organizacji (wydanej w 2000 roku w Polsce).

</doc>
<doc id="536711" url="https://pl.wikipedia.org/wiki?curid=536711" title="Krążki międzykręgowe">
Krążki międzykręgowe



</doc>
<doc id="536714" url="https://pl.wikipedia.org/wiki?curid=536714" title="Lempira">
Lempira

 

</doc>
<doc id="536716" url="https://pl.wikipedia.org/wiki?curid=536716" title="Teoria laryngalna">
Teoria laryngalna

Teoria laryngalna – teoria, według której w języku praindoeuropejskim, oprócz zwykłych spółgłosek i samogłosek istniały trzy głoski o artykulacji gardłowej lub krtaniowej, zwane głoskami laryngalnymi lub w skrócie laryngałami (z gr. "larynx" „krtań”).
Hipotezę co do istnienia laryngałów w prajęzyku zaproponował w 1879 Ferdinand de Saussure, jako wyjaśnienie pewnych irracjonalnych z pozoru zjawisk fonetycznych obserwowanych w językach indoeuropejskich (np. wzdłużeń), zwłaszcza w starożytnej grece w formach i wyrazach odziedziczonych z prajęzyka. Laryngały utrzymały się jedynie w języku hetyckim i we wczesnych pożyczkach indoeuropejskich w językach uralskich.
Laryngały w piśmie oznacza się symbolicznie jako h1, h2, h3, ale ich rzeczywistego brzmienia nie znamy. Wiadomo tylko, że miały one możność wpływu na barwę sąsiadującej samogłoski, a przede wszystkim na barwę samogłoski powstającej na miejscu zanikłego laryngału. I tak, h1 daje przeważnie samogłoskę [e], h2 [a], a h3 [o]. Przypuszcza się, że h1 brzmiało jak [] lub [], h2 jak [] lub [] a h3 jak [] lub [].

</doc>
<doc id="536718" url="https://pl.wikipedia.org/wiki?curid=536718" title="Henry Morton Stanley">
Henry Morton Stanley

Henry Morton Stanley, właśc. John Rowlands (ur. 28 stycznia 1841 w Denbigh, zm. 10 maja 1904 w Londynie) – walijski dziennikarz, korespondent, pisarz, żołnierz, administrator kolonialny, badacz i poszukiwacz przygód, który słynął z eksploracji środkowej Afryki oraz poszukiwań Davida Livingstone’a, którego jak twierdził, pozdrowił znaną obecnie wersją: „Dr Livingstone, jak sądzę?”.
Życie przed wyprawami.
Henry Stanley, urodził się w 1841 roku jako John Rowlands w Denbigh w Walii. Jego matka Elizabeth Parry miała 18 lat, kiedy Henry przyszedł na świat. Porzuciła go, gdy był małym dzieckiem. Stanley nigdy nie poznał swojego ojca, który zmarł zaledwie kilka tygodni po jego narodzinach, są jednak wątpliwości co do jego prawdziwego pochodzenia. Ponieważ jego rodzice nie byli zaręczeni, jego akt urodzenia opisuje go jako bękarta. Został ochrzczony na parafii w Denbigh, 19 lutego 1841, ale rejestr wskazuje na to, że urodził się 28 stycznia tego samego roku, a jego rodzicami byli John Rowland of Llys Llanrhaidr oraz Elizabeth Parry of Castle. Piętno nieślubnego pochodzenia ciążyło nad nim przez całe życie. Chłopiec otrzymał nazwisko ojca Rowlands i wychował go dziadek ze strony matki, Moses Parry, niegdyś dobrze prosperujący rzeźnik, który żył w trudnych warunkach. Troszczył się o chłopca aż do śmierci, kiedy John miał pięć lat. Rowlands przez krótki czas przebywał z rodzinami kuzynów i siostrzenic, ale ostatecznie został wysłany do domu pracy dla ubogich. Przeludnienie i brak nadzoru sprawiły, że był często wykorzystywany i prześladowany przez starszych chłopców. Kiedy Rowlands miał dziesięć lat, jego matka i dwójka przyrodniego rodzeństwa przebywali przez chwilę w tym domu, ale nie poznał ich, dopóki dyrektor nie powiedział mu, kim są naprawdę.
Nowa ojczyzna, nowa tożsamość.
Rowlands wyemigrował do Stanów Zjednoczonych w 1859 roku w wieku 18 lat. Wysiadł z pokładu w Nowym Orleanie i przypadkowo zaprzyjaźnił się z Henrykiem Hope Stanleyem, bogatym kupcem. Gdy zobaczył Stanleya siedzącego na krześle przed jego sklepem i zapytał czy nie ma jakiś oferty pracy w brytyjskim stylu: „Potrzebuje Pan swojego chłopca?” Bezdzietny mężczyzna naprawdę żałował, że nigdy nie miał syna, a rozmowa doprowadziła do znalezienia pracy przez Rowlandsa i bliskiego związku między nimi. Z podziwu John przyjął nazwisko Stanleya. Później napisał, że jego przybrany rodzic zmarł dwa lata po ich spotkaniu, ale w rzeczywistości starszy Stanley zmarł dopiero w 1878 roku.
Okres dziennikarski.
Początkowo nie interesował się geografią i plemionami Afryki, lecz sławą i majątkiem. Jego życie odmieniło się, gdy jako korespondent „New York Herald” został wysłany w 1871 r. na poszukiwanie zaginionego badacza Afryki, doktora Davida Livingstone’a. Do Zanzibaru dotarły pogłoski, że w pobliżu jeziora Tanganika widziano starego, chorego, białego człowieka. Stanley wyruszył z 189-osobową ekipą miejscowych tragarzy. Była to najliczniejsza ekspedycja w Afryce. Po długiej wędrówce, 10 listopada 1871 r., wkroczyli do Udżidżi (obecnie niedaleko od Kigomy), z lśniącymi karabinami i powiewającą flagą Stanów Zjednoczonych. Kiedy pojawił się Livingstone, Stanley był wstrząśnięty. Zdjął kapelusz i wypowiedział znane później słowa:
Pierwsza wyprawa do Afryki.
Henry powrócił do Afryki we wrześniu 1874. Pragnął ostatecznie rozwiązać zagadkę źródeł Nilu, a także problem Lualaby. Trzeba przyznać, że dysponował ogromnym zapleczem i kapitałem. Jego ekspedycja, finansowana przez dwie duże gazety, angielską „The Daily Telegraph” i amerykańską „New York Herald”, składała się z 365 ludzi. Miał do dyspozycji m.in. składaną łódź żaglową i znaczne środki finansowe.
Karawana posuwała się z Bagamoyo przez Ugogo w kierunku Jeziora Wiktorii. Droga ta, nieznana dotychczas Europejczykom, okazała się niezmiernie trudna. Stanley stracił połowę swoich ludzi wskutek chorób, głodu lub utarczek z tubylcami. Pod koniec lutego przybył do Kagery, leżącej na południowym brzegu Jeziora Wiktorii, gdzie odkrył południkowy system wodny, uznany przez niego błędnie za górny bieg rzeki Simiyu.
W marcu Stanley wyruszył w rejs po jeziorze, odkrywając Zatokę Speke’a. Zbadał prawie całą linię brzegową, nanosząc ją na mapy. Potwierdził również badania Speke’a dotyczące rzeki Kagery jako domniemanego źródła Nilu.
Kolejne miesiące spędził w Bugandzie, po czym rozpoczął następny etap swojej wyprawy, kierując się drogą lądową na poszukiwanie jeziora Muta Nzige, o którym opowiadali mu mieszkańcy. Sam podróżnik był przekonany, że jest to odkryte przez Bakera Jezioro Alberta. Karawana, zaopatrzona w oddział zbrojny liczący ponad 2000 ludzi, wyszła z Bugandy w listopadzie i przemierzając błotnistą Katongę, odkryła trzeci pod względem wysokości masyw górski – Ruwenzori. Podróżnik błędnie szacował jego wysokość na 4300–4600 m. W rzeczywistości wynosi ona w najwyższym punkcie 5109 m. Masyw został nazwany nazwiskiem Gordona Benneta, wydawcy „New York Herald”. Afrykańska i do dziś obowiązująca nazwa nie była znana Stanleyowi.
11 stycznia 1876 r. wyprawa dotarła do skraju wyżyny, u podnóża której leżało Jezioro Muta-Nzige, zwane dziś Jeziorami Alberta i Jerzego. W istocie były to dwa połączone kanałem jeziora, których nie udało się zbadać podróżnikowi, ponieważ wodzowie miejscowych plemion stanowczo sprzeciwili się wpuszczeniu na swoje tereny nieproszonych gości. Stanley wrócił zatem do Bugandy i stąd w lutym skierował się na południe, mając wciąż nadzieję na dotarcie do jeziora inną drogą. Plan ten również się nie udał, jako że wstęp do Mpororo i Rwandy był dla cudzoziemców stanowczo zabroniony.
Podróżnik znalazł jednak życzliwą gościnę u Rumianki, władcy Karagwe, co zaowocowało dokładnymi badaniami nad Kagerą.
Pod koniec marca 1876 r. podróżnik opuścił Karagwe, by miesiąc później dotrzeć nad jezioro Tanganika. Dokonał tam dokładnego zdjęcia linii brzegowej, odnajdując zatokę, którą nazwał nazwiskiem Burtona. Zatoka ta oddzielona była od jeziora półwyspem Ubuari, uznawanym przez poprzednich badaczy za wyspę.
Podróżnik poświęcił się również badaniom rzeki Lukugi, co przyniosło ciekawe rezultaty. Płynąc bardziej w głąb rzeki, niż Cameron, zauważył pojedyncze „okna” stojącej wody i podważył tym samym jego teorię o Lukudze, jako naturalnym odpływie Tanganiki. W rzeczywistości obaj badacze mieli poniekąd rację. Rzeka w istocie stanowiła naturalny odpływ jeziora, który jednak był w owym czasie chwilowo zatrzymany przez osuwisko lub obwał. Osuwisko takie powstało na skutek trzęsienia ziemi i stanowiło naturalną zaporę, podwyższając zarazem stopniowo wody Tanganiki (zapora ta została przerwana w 1978 r.).
Stanley ujawnił także, że jezioro składa się z dwóch basenów i sformułował hipotezę o niedawnym powstaniu Tanganiki, poprzez połączenie się owych basenów.
W końcu października przystąpił do wykonania swego ostatniego i najważniejszego zadania – zbadania Lualaby. Dysponując znacznymi środkami pieniężnymi szybko doszedł do porozumienia z arabsko-suahilskimi handlarzami niewolników, zapewniając sobie ich pomoc. Po obejściu progów utworzonych bezpośrednio poniżej Nyangwe, odkrył siedem występujących po sobie wodospadów, którym nadał swoje nazwisko. Kolejne 1500 km okazało się wolne od przeszkód, zmienił się jednak kierunek Lualaby. Poniżej wodospadów skręcała ona na północny zachód, zachód, a następnie południowy zachód, tworząc ogromny łuk. Niedaleko od skrajnie północnego punktu tego łuku tamtejsi mieszkańcy nie nazywali już jednak tej rzeki Lualabą, lecz Iktu-ya-Kongo. To odkrycie sprawiło, iż wątpliwości, że Lualaba i Kongo to ta sama rzeka, zostały rozwiane.
Poniżej wodospadów odkrył Stanley cztery prawe dopływy Konga – rzeki Lindi, Aruwimi, Ukere i Bangla. Nie zobaczył wprawdzie ujścia największego prawego dopływu Konga – Ubangi, ale słyszał o nim, nanosząc je na mapę dość prawidłowo (trzeba zaznaczyć, iż nanoszenie rzeki na mapę w późniejszym etapie podróży było niemożliwe, z powodu jej szerokości, która osiągała nawet 15 km). Wśród lewych dopływów Konga naniósł Stanley na mapę jedynie dwa – Ruki i Kua, i w obu przypadkach doszedł do niesłusznych wniosków (uznał on Ruki za Kuę, zaś Kuę właściwą za przedłużenie Kuango).
9 sierpnia 1877 dotarł do miasta Boma, miasta portowego nad rzeką Kongo, leżącego ok. 100 km od ujścia rzeki do Oceanu Atlantyckiego, które było ważnym ośrodkiem handlu niewolnikami.
Wyprawa Stanleya była daleka od pokojowej. Nadrzeczne plemiona niejednokrotnie próbowały zmusić podróżnika do odwrotu. Broń palna jednak zapewniała członkom wyprawy bezpieczeństwo, a Stanley daleki był od zabiegania o pokojowe stosunki z tubylcami. Jego przedsiębiorczość, stanowczość, niezwykła odwaga i wspaniałe zdolności organizatorskie łączyły się z brutalnością, a nawet okrucieństwem – zarówno wobec towarzyszy podróży, jak i mieszkańców badanych obszarów.
W 1890 Stanley ożenił się z walijską malarką Dorothy Tennant, adoptując jej syna Denzila. Dziewięć lat później otrzymał – za zasługi dla Wielkiej Brytanii w Afryce – Krzyż Wielki Orderu Łaźni i związane z nim szlachectwo osobiste.

</doc>
<doc id="536722" url="https://pl.wikipedia.org/wiki?curid=536722" title="Sebastian Strzałkowski">
Sebastian Strzałkowski

Sebastian Strzałkowski (ur. 2 stycznia 1925 w Stelmachowie, w woj. wileńskim, zm. 8 listopada 2005 w Kościerzynie) – generał dywizji Wojska Polskiego, komendant Wyższej Oficerskiej Szkoły Samochodowej im. gen. Aleksandra Waszkiewicza (1969–1974), szef Służb Technicznych – zastępca dowódcy Pomorskiego Okręgu Wojskowego (1974–1977), zastępca Głównego Kwatermistrza Wojska Polskiego (1977–1986).
Życiorys.
Był synem porucznika rezerwy WP Józefa (1889-1940), przed wojną urzędnika Urzędu Skarbowego i posiadacza 49-hektarowego gospodarstwa rolnego, zmobilizowanego w 1939 roku w Wilnie, który zamordowany został w Katyniu oraz Janiny z domu Symon (1896-1944). Do wybuchu II wojny światowej ukończył 2 klasy Gimnazjum Ogólnokształcącego. W 1940 razem z matką został deportowany do Kazachstanu, gdzie pracował w bazie naftowej, następnie jako robotnik w sowchozie i traktorzysta w kołchozie. W maju 1943 wstąpił do 1 Dywizji Piechoty im. Tadeusza Kościuszki i przydzielony został do 2 pułku piechoty, na stanowisko zwiadowcy. Walczył w bitwie pod Lenino. Następnie ukończył Oficerską Szkołę Piechoty im. Tadeusza Kościuszki w Riazaniu i dowodził plutonem na szlaku bojowym 1 Armii Wojska Polskiego.
Po wojnie służył w Wojskach Ochrony Pogranicza na stanowisku komendanta strażnicy, a następnie dowódcy kompanii szkoły podoficerskiej. W 1947 ukończył Gimnazjum dla Dorosłych. W następstwie tendencyjnej opinii, w której napisano, że "nie nadaje się do służby w WOP. Jest obcy klasowo i kontaktował się z wrogim elementem", został w 1950 przeniesiony do Marynarki Wojennej. Również w MW był oceniany jako "niepewny politycznie, nie wykazujący czujności klasowej i nienawiści do wrogów PRL". W 1956 został dowódcą 69 Batalionu Samochodowego podległego Zarządowi Tyłów Marynarki Wojennej. W 1958 uzupełnił wykształcenie ogólne składając egzaminy maturalne w Gimnazjum Ogólnokształcącym dla Pracujących w Gdyni. W sierpniu 1959 został skierowany na studia na Fakultecie Wojsk Pancernych, Samochodowych i Inżynieryjnych Wojskowej Akademii Technicznej w Warszawie, kończąc je w 1964 z wynikiem dobrym i dyplomem magistra inżyniera mechanika w specjalności samochody i ciągniki. Po powrocie do Marynarki Wojennej został starszym wykładowcą zespołu okrętowych urządzeń elektrotechnicznych Katedry Elektrotechniki Okrętowej na Wydziale Technicznym Wyższej Szkoły Marynarki Wojennej w Gdyni. W lutym 1965 wyznaczono go na szefa Komunikacji Wojskowej w Kwatermistrzostwie Marynarki Wojennej, gdzie w lipcu 1966 otrzymał awans na komandora w grupie oficerów Marynarki Wojennej specjalności transport morski. Wcześniej, z dniem 21 września 1964 zaliczony został do korpusu oficerów Marynarki Wojennej grupy technicznej. W lipcu 1968 objął funkcję szefa Służby Komunikacji Wojskowej w Służbach Technicznych i Zaopatrzenia Dowództwa Marynarki Wojennej. 
W latach 1969–1974 pełnił obowiązki komendanta Wyższej Oficerskiej Szkoły Samochodowej im. gen. Aleksandra Waszkiewicza w Pile. W 1969 został zaliczony do korpusu oficerów samochodowych grupy technicznej. W 1971, w systemie zaocznym, ukończył studia w Wyższej Szkole Marynarki Wojennej na Wydziale Dowódczym w specjalności bojowa eksploatacja okrętu z wynikiem bardzo dobrym, uzyskując tytul inżyniera nawigatora. Również w 1971 odbył kurs przeszkolenia kierowniczej kadry szczebla taktyczno-operacyjnego w Akademii Sztabu Generalnego WP. 12 października 1972 awansowany uchwałą Rady Państwa na generała brygady. Nominację wręczył mu 11 października 1972 w Belwederze przewodniczący Rady Państwa PRL prof. Henryk Jabłoński. W 1973 ukończył kurs przeszkolenia komendantów Wyższych Szkół Oficerskich. W latach 1974–1977 wypełniał obowiązki na stanowisku szefa Służb Technicznych – zastępcy dowódcy Pomorskiego Okręgu Wojskowego. Od 1977 do 1986 był szefem Służby Zakwaterowania i Budownictwa – zastępcą Głównego Kwatermistrza WP. W 1978 awansował na generała dywizji. Nominację wręczył mu 11 października 1978 w Belwederze przewodniczący Rady Państwa PRL prof. Henryk Jabłoński. W 1987, z powodu uznania przez Wojskową Komisję Lekarską trwałej niezdolności do zawodowej służby wojskowej przeniesiony w stan spoczynku. 3 czerwca 1987 pożegnany przez ministra obrony narodowej gen. armii Floriana Siwickiego w związku z zakończeniem zawodowej służby wojskowej. 
W okresie stanu wojennego w Polsce (1981-1983) był pełnomocnikiem Komitetu Obrony Kraju - komisarzem wojskowym w Ministerstwie Budownictwa i Przemysłu Materiałów Budowlanych.
Przyczynił się do budowy i modernizacji zaplecza technicznego wojska, lotnisk, nowych jednostek obrony przeciwlotniczej, dowodzenia i łączności oraz wielu szpitali wojskowych, sanatoriów, jak również rewaloryzacji zabytków wojskowych. W 1976 wyróżniony za udział w ćwiczeniach dowódczo-sztabowych , gdzie występował jako zastępca dowódcy armii - szef służb technicznych.
9 maja 1985 wchodził w skład polskiego zgrupowania kombatantów i żołnierzy, które brało udział w paradzie z okazji 40-lecia Zwycięstwa na Placu Czerwonym w Moskwie. W latach 1988–1990 był członkiem Rady Ochrony Pamięci Walk i Męczeństwa, a w latach 1979 i 1985 był wybierany w skład Rady Naczelnej ZBoWiD. W lutym 1989 wszedł w skład działającej przy Radzie Ochrony Pamięci Walk i Męczeństwa Komisji do spraw Upamiętnienia Ofiar Represji Okresu Stalinowskiego.
Pochowany na Cmentarzu Witomińskim (kwatera 63-75-13).
W 2006 ukazała się biografia "Generał dywizji Sebastian Strzałkowski: wspomienia podwładnego", której autorem jest Marian Kurzyp. 
Życie prywatne.
Mieszkał w Warszawie, następnie w Czarnym Piecu, a następnie w Jaromierzu. Od 1950 żonaty z Barbarą z domu Balcerek (1930-1991). Miał 1 córkę i 3 synów.

</doc>
<doc id="536728" url="https://pl.wikipedia.org/wiki?curid=536728" title="Nigdy nie mów żegnaj">
Nigdy nie mów żegnaj

Nigdy nie mów żegnaj (hindi: "कभी अलविदा ना कहना", ang.:"Kabhi Alvida Naa Kehna") – film wyprodukowany przez indyjską wytwórnię Dharma Productions, w reżyserii Karana Johara.
W filmie zagrały takie bollywoodzkie gwiazdy jak Amitabh Bachchan, Shahrukh Khan, Rani Mukerji, Preity Zinta, Abhishek Bachchan i Kirron Kher. Muzykę do filmu stworzyło trio Shankar-Ehsaan-Loy, a słowa napisał Javed Akhtar. Film wszedł na ekrany 11 sierpnia 2006.
Opis fabuły.
Dev Saran jest wybitnym sportowcem odnoszącym sukcesy w piłce nożnej. Prowadzi szczęśliwe i beztroskie życie z żoną Rheą oraz synkiem Arjunem. Aż do dnia 18.03.2002 roku, który to diametralnie zmienia jego życie.
Tego dnia spotyka bowiem Mayę - kobietę, która ma wyjść za mąż, lecz nie jest do końca zdecydowana, czy tego chce. Dev rozmową nakłania ją do podjęcia decyzji i poślubienia jej wieloletniego przyjaciela - Rishiego. Po rozmowie z Mayą Dev, czując, że komuś pomógł staje zamyślony przed bramą i zostaje potrącony przez samochód.
Mijają cztery lata. W wyniku wypadku Dev doznał poważnej kontuzji nogi, co przekreśla jego dalszą karierę sportową. W jego niegdyś idealnym wręcz związku z Rheą coraz częściej pojawiają się konflikty. Maya, którą to Dev namówił cztery lata wcześniej na ślub, również nie odnalazła szczęścia w związku małżeńskim.
Pewnego dnia w wyniku zbiegu okoliczności dochodzi do ponownego spotkania Mayi i Deva. Oboje z początku nie są do siebie zbyt pozytywnie nastawieni, lecz z czasem okazuje się, że są bardzo do siebie podobni. Zaprzyjaźniają się ze sobą i razem podejmują próby ratowania ich sypiących się związków małżeńskich. Lecz los krzyżuje ich plany. Serdeczna przyjaźń między obojgiem z czasem przeradza się w gorącą miłość.
Bohaterowie stają przed dylematem moralnym, będą musieli odpowiedzieć sobie na pytanie, co jest ważniejsze, szczęście ich rodzin, czy ich własne szczęście.
Piosenki.
Piosenki do filmu, skomponowane przez Shankar-Ehsaan-Loy:

</doc>
<doc id="536729" url="https://pl.wikipedia.org/wiki?curid=536729" title="Adam Gontier">
Adam Gontier

Adam Wade Gontier (ur. 25 maja 1978 w Norwood w Ontario) – kanadyjski wokalista i gitarzysta. 
W 1992 roku wraz z perkusistą Neilem Sandersonem oraz basistą Bradem Walstem założył zespół o nazwie Groundswell, który w 1997 roku zmienił nazwę na Three Days Grace.
W 2004 roku wraz z zespołem wystąpił w filmie „Szansa na sukces” (ang. "Raise Your Voice"), gdzie zagrał samego siebie śpiewając m.in. piosenki „Home” i „Are you ready”. Wraz z zespołem w 2006r. wystąpił również w drugim sezonie, 9 odcinku serialu „Zaklinacz dusz” (ang. "Ghost Whisperer"), gdzie zaśpiewał piosenkę pt. „Pain”.
9 stycznia 2013 roku ogłosił na swoim profilu na Facebooku odejście z zespołu Three Days Grace z powodów zdrowotnych. Zespół oficjalnie ogłosił odejście Adama dopiero 17 stycznia.
Od 2015 roku występuje w zespole Saint Asonia.
Życie osobiste.
22 maja 2004 roku ożenił się z Naomi Faith Brewer. Para rozwiodła się w 2013 roku.
W sierpniu 2014 roku Adam ogłosił zaręczyny z Jeanie Marie. Para pobrała się 7 marca 2015 roku.

</doc>
<doc id="536731" url="https://pl.wikipedia.org/wiki?curid=536731" title="Soter Jaxa-Małachowski">
Soter Jaxa-Małachowski

Soter Jaxa-Małachowski (ur. w 1867 r. w Wolanowie w guberni chersońskiej, zm. 11 czerwca 1952 r. w Krakowie) – polski malarz, pejzażysta i marynista.
Biografia.
Pochodził z rodziny Małachowskich herbu Gryf, z gałęzi osiadłej w XIX w. w guberni chersońskiej. Uczył się w Szkole Sztuk Pięknych w Odessie, Krakowskiej Szkole Sztuk Pięknych 1892–1894 u Floriana Stanisława Cynka, Władysława Łuszczkiewicza i Izydora Jabłońskiego oraz w Szkole Malarstwa i Rysunku w Monachium od 1894 u Stanisława Grocholskiego.
W Monachium mieszkał do 1901 roku. Po powrocie do kraju osiadł w Krakowie, później przeniósł się na 2 lata do Zakopanego. W 1904 osiadł na stałe w Krakowie. Był członkiem założycielem Związku Powszechnego Artystów Polskich. Podróżował do Włoch w latach: 1905, 1925, 1928. Swoje prace wystawiał w różnych miastach Polski: Kraków, Warszawa – Salon Krywulta i Zachęta, Lwów, Łódź, Poznań, Lublin. Jego specjalnością było malarstwo pejzażowe, głównie sceny morskie, widoki Tatr, sceny wiejskie. Charakterystyczne są dla niego pejzaże morskie oraz nokturny. Uznawany za najlepszego polskiego marynistę (porównywany ze znanym marynistą rosyjskim Iwanem Ajwazowskim), nazywany bywa „malarzem trzech mórz” (Czarnego, nad którym się urodził, Śródziemnego, które poznał podczas podróży do Włoch, Bałtyckiego, które odwiedzał po powrocie do Polski). Ceniony i poszukiwany przez szerokie grono kolekcjonerów. Wykonał też pewną liczbę portretów swojej rodziny (jego modelką była jego muza i towarzyszka życiowa, Jadwiga Younga de Lenie, którą poślubił po powrocie z Monachium).
Jako człowiek majętny początkowo malował dla przyjemności, po II wojnie światowej został zmuszony do zarobkowania malarstwem. W tym czasie malarstwo olejne zastąpił akwarelą, gwaszem i pastelem, pozwalające na szybsze notowanie wrażeń i wykonanie obiektu. Prace artysty znajdują się w zbiorach muzeów polskich i kolekcjach prywatnych.

</doc>
<doc id="536732" url="https://pl.wikipedia.org/wiki?curid=536732" title="Rekkared I">
Rekkared I

Rekkared I, także Rekkaret – król wizygocki w latach 586–601. Objął tron po śmierci ojca, Leowigilda. Prowadził walki z Frankami o Septymanię, wprowadził katolicyzm w miejsce panującego dotąd arianizmu. Na trzecim synodzie toledańskim poparł uchwałę przeciwko Żydom.
Wojna z Frankami.
W roku 589 wojska wizygockie, dowodzone przez duksa Luzytanii, Klaudiusza, odniosły zwycięstwo nad Frankami nad rzeką Aude koło Carcassonne. Klęska na tyle zniechęciła Franków, że ponownie najechali oni Półwysep Iberyjski dopiero w roku 631.
Konwersja katolicka.
Pierwszym krokiem Rekkareda na drodze przyjęcia katolicyzmu było zwołanie narady biskupów ariańskich z katolickimi. Sam Rekkared aktywnie uczestniczył w obradach, mających na celu znalezienie prawdziwej wiary. Król opowiedział się po stronie katolicyzmu, a jako argument przedstawił fakt, że – jak dotąd – żaden arianin nie dokonał cudu.
Na kolejnym zjeździe, tym razem bez udziału biskupów ariańskich, Rekkared został przyjęty na łono Kościoła katolickiego. Stało się to zapewne już w lutym 587 roku, aczkolwiek jako datę konwersji króla podaje się niekiedy również rok 589. Po przejściu na katolicyzm wydał rozporządzenie w którym nakazał palić dotychczas używane rękopisy Biblii gockiej Wulfili, gdyż uznał je za skażone herezją ariańską.
Przyjęcie przez króla chrztu w obrządku katolickim wywołało wzburzenie wśród jego poddanych. Nie zabrakło przejawów otwartej opozycji. Na czele pierwszego spisku stał ariański biskup Meridy, Sunna. Po jego stronie opowiedziała się część wizygockich możnych, a nawet niektórzy komesowie. Wydarzeniem, świadczącym o tym, że spisek ten miał podłoże nie tylko religijne, jest fakt, że przyłączyło się do niego wielu prostych ludzi, od dawna wyznających katolicyzm. Niektóre źródła sugerują, iż spiskowcy zamierzali obalić króla.
Spisek został wykryty na skutek zdrady jednego ze sprzysiężonych, późniejszego króla Witeryka.
Na początku 589 roku wykryto następny spisek, zawiązany przez matkę Rekkareda, królową Galaswintę wspólnie z ariańskim biskupem Uldilą. Rychła śmierć królowej niejako rozwiązała sprawę.
Trzeci synod toledański.
Trzeci synod biskupów zebrał się na początku maja 589 roku w stolicy państwa, Toledo. Właściwe obrady rozpoczęły się 8 maja, po odwołaniu przez Rekkareda zakazu (obowiązującego od 40 lat) zbierania się synodów katolickich.
Obecni przedstawiciele do niedawna ariańskiego duchowieństwa publicznie obwieścili fakt dokonania konwersji i wyklęli herezję ariańską, ujmując anatemę w 23 artykułach. Synod rozszerzył jurysdykcyjne uprawnienia biskupów i podjął pewne kroki przeciw Żydom i ich religii.
Przy pełnej aprobacie Rekkareda, III synod toledański w 14 kanonie uchwał występował przeciwko ludności wyznania mojżeszowego. Nakazywał przymusowy chrzest dzieci zrodzonych ze związków mieszanych, żydowsko-chrześcijańskich. Zakazywał Żydom nabywania chrześcijańskich niewolników oraz wykonywania funkcji publicznych, związanych ze sprawowaniem sądów nad ludnością chrześcijańską. Ponadto kanon ten przewidywał surowe sankcje w przypadku, gdyby Żyd nakłonił swego już posiadanego chrześcijańskiego niewolnika do przejścia na judaizm.

</doc>
<doc id="536733" url="https://pl.wikipedia.org/wiki?curid=536733" title="Olaf Jasiński">
Olaf Jasiński

Olaf Jasiński – polski muzyk, kompozytor, wokalista, autor tekstów i pisarz, neonazista związany ze sceną muzyki RAC i NSBM.
Życiorys.
W 1989 Olaf Jasiński był jednym z założycieli zespołu Honor, w którym grał na gitarze elektrycznej i basowej oraz udzielał się wokalnie na pierwszej demo płycie – Biały Front. Wraz z zespołem nagrał osiem albumów studyjnych oraz szereg pomniejszych wydawnictw. W 1997 roku wraz z liderem zespołu Konkwista 88 Adamem Bartnikiewiczem nagrał album zatytułowany "Ziemia wiecznych prawd". W latach 2000-2006 wraz ze znanym z występów w ukraińskim zespole Nokturnal Mortum multiinstrumentalistą Knjazem Varggothem, współtworzył formację Warhead. Współtworzył także duet pod nazwą Battlefield.
W 2010 roku wydał debiutancki album solowy zatytułowany "Trzymaj się bracie / Stay Strong Brother". Materiał został zadedykowany Januszowi Walusiowi – polskiemu emigrantowi w Południowej Afryce, separatyście i zabójcy lidera tamtejszej partii komunistycznej Chrisa Haniego.
W 2011 roku wydał autobiograficzną książkę pt. „Mechanizm fikcji”, a w 2013 kolejną część pt. „Antysocial?”.

</doc>
<doc id="536735" url="https://pl.wikipedia.org/wiki?curid=536735" title="Amortyzator hydrauliczny">
Amortyzator hydrauliczny

Amortyzator hydrauliczny - amortyzator, w którym czynnikiem roboczym jest ciecz (zwykle olej). Amortyzator hydrauliczny zbudowany jest w formie cylindra, wewnątrz którego umieszczony jest tłok z tłoczyskiem. W tłoku znajdują się otwory z zaworami. Cała przestrzeń wewnątrz cylindra wypełniona jest olejem.
Ruch tłoka tłumiony jest przez olej, który musi być przetłoczony z przestrzeni pod tłokiem nad tłok, a w ruchu powrotnym odwrotnie. Odpowiednio dobrane zawory w tłoku zapewniają zróżnicowanie siły tłumienia podczas ściskania (tzw. dobicia) i rozciągania (odbicia) amoryzatora, przy czym siła odbicia jest większa od siły dobicia.
W nowoczesnych samochodowych amortyzatorach hydraulicznych można zmieniać charakterystykę ich pracy np. poprzez zastosowanie sterowanych zaworów lub płynu magnetoreologicznego, zmieniającego swoją lepkość pod wpływem pola magnetycznego. Sterowanie realizowane jest elektronicznie w zależności od warunków jazdy samochodu.

</doc>
<doc id="536737" url="https://pl.wikipedia.org/wiki?curid=536737" title="Rz (dwuznak)">
Rz (dwuznak)

Rz – łaciński dwuznak występujący w języku polskim i kaszubskim.
Użycie.
Rz obecnie znaczący tę samą głoskę, co litera ż, a w międzynarodowym alfabecie fonetycznym przypisywany jest [ʒ]. Jest pochodnym miękkiego r. Pojawia się najczęściej po spółgłoskach (b, p, g, k, ch, j, w, t, d) a także, gdy w różnych formach wyrazu pojawia się zamiennie z r ("morski – morze"). W niektórych słowach może oznaczać r i z ([rz]) na przykład w słowach "marznąć" ([marznɔ̃ɲʨ̑]), "zamarzać" ([zãˈmarzaʨ̑]), "tarzan". W niektórych słowach użycie dwuznaku rz zmienia znaczenie słów np. słowo "morze" oznacza naturalny zbiornik wodny będący częścią oceanu, mniej lub bardziej wyraźnie oddzielona od pozostałych jego części brzegami kontynentu, wyspami lub wzniesieniem dna zaś słowo "może" ([ˈmɔʒɛ]) nadaje wypowiedzi charakter przypuszczenia oraz jest stosowane w celu wyrażenia propozycji, rady, prośby.

</doc>
<doc id="536738" url="https://pl.wikipedia.org/wiki?curid=536738" title="Wiązanie dwusiarczkowe">
Wiązanie dwusiarczkowe



</doc>
<doc id="536741" url="https://pl.wikipedia.org/wiki?curid=536741" title="Charlie Hunnam">
Charlie Hunnam

Charlie Hunnam, właśc. Charles Matthew Hunnam (ur. 10 kwietnia 1980 w Newcastle upon Tyne) – brytyjski aktor i scenarzysta telewizyjny i filmowy, model.
Życiorys.
Wczesne lata.
Przyszedł na świat w Newcastle upon Tyne jako drugi z czterech synów (po bracie Williamie, później miał dwóch młodszych braci przyrodnich, Olivera i Christiana, ze strony matki) Williama „Billy’ego” Hunnama (1952–2013), gangstera i handlarza złomu, i Jane (z domu Bell) Hunnam, właścicielki firmy. Jego babka ze strony matki była artystką portrecistką premiera w Newcastle.
Jego rodzice rozwiedli się, gdy miał dwa lata i przeniósł się do wsi Melmerby w Kumbriii. Kiedy miał dwanaście lat, jego matka ponownie wyszła za mąż. Uczęszczał do Heaton Manor School w Newcastle, a po przeprowadzce poszedł do Queen Elizabeth Grammar School w Penrith. Hunnam został wydalony z gimnazjum i zdawał swoje egzaminy z domu. Naukę kontynuował w Cumbria College of Art and Design, gdzie ukończył studia w zakresie teorii i historii filmu obok aktorstwa.
Kariera.
W wieku 17 lat, Hunnam został odkryty w sklepie obuwniczym na Wigilię podczas zakupów butów dla swojego brata, kiedy to wygłupiał się po pijaku. Kierownik produkcji młodzieżowego serialu BBC "Byker Grave" (1996) zaangażował go w trzech odcinkach do roli zamkniętego w sobie młodego modela Jasona.
W 1998 roku przeniósł się do Los Angeles, gdzie chciał uzyskać więcej ról filmowych, a tym samym rozwijać swoją karierę. Jednak bez skutku brał udział w wyczerpujących przesłuchaniach, m.in. do serialu "Jezioro marzeń" ("Dawson’s Creek") oraz do roli Anakina Skywalkera w filmie George’a Lucasa "" ("Star Wars Episode II: Attack of the Clones", 2002), którą w rezultacie przyjął Hayden Christensen. Potem zagrał młodą wokalistkę rockową Daze w brytyjskim filmie "Co się przydarzyło Haroldowi S?" ("Whatever Happened to Harold Smith?", 1999).
Sławę w swoim rodzimym kraju zdobył po zagraniu roli piętnastoletniego geja w brytyjskim kontrowersyjnym serialu telewizyjnym Channel 4 "Queer as Folk" (1999) i jego sequelu "Queer as Folk 2" (2000). W sitcomie "Studenciaki" ("Undeclared", 2001-2002) pojawił się jako chłopak z problemami w relacjach rodzinnych, który w latach 70. przechodzi metamorfozę i porzuca muzykę disco dla punka.
Przerażał na dużym ekranie rolą psychopatycznego byłego chłopaka Katie Holmes w thrillerze "Porzucona" ("Abandon", 2002). Otrzymał tytułową postać młodzieńca, który po śmierci ojca musi nagle pożegnać się z dostatnim i beztroskim życiem w ekranizacji powieści Charlesa Dickensa "Nicholas Nickleby" (2002), która uzyskała nominacje do nagrody Złotego Globu w kategorii Najlepszy Film. Nie udało mu się zagrać roli Anakina Skywalkera w drugiej części filmu sci-fi "Gwiezdne wojny: Atak klonów" ("Star Wars: Episode II – Attack of the Clones", 2002), bo ostatecznie do tej roli został zaangażowany kanadyjski aktor Hayden Christensen. Wystąpił jako jeden z okrutnych członków bandy rabusiów w nominowanym do Złotego Globu melodramacie "Wzgórze nadziei" ("Cold Mountain", 2003) z Nicole Kidman, Renée Zellweger i Natalie Portman. Dołączył potem do obsady filmu "Hooligans" (2005) jako gwałtowny fan West Ham obok Elijaha Wooda i Leo Gregory’ego, a następnie zagrał w filmie sci-fi "Ludzkie dzieci" ("Children of Men", 2006).
Popularność zapewniła mu rola Jacksona „Jaxa” Tellera, brutalnego szefa gangu motocyklowego, w serialu FX "Synowie Anarchii" ("Sons of Anarchy", 2008-2014) z Katey Sagal.
Reklamował czekoladowe mleko, a w 2005 roku brał udział w kampanii reklamowej "Emporio Armani". W 2014 obok holenderskiej modelki Doutzen Kroes wziął udział w kampanii perfum Calvina Kleina Reveal.
Życie prywatne.
Dwa tygodnie po spotkaniu z aktorką Katharine Towne, podczas przesłuchań do serialu "Jezioro marzeń" ("Dawson’s Creek"), ożenił się 25 lipca 1999 w Las Vegas. Jednak w roku 2002 doszło do rozwodu. W 2007 związał się z projektantką biżuterii Morganą McNelis.

</doc>
<doc id="536743" url="https://pl.wikipedia.org/wiki?curid=536743" title="Andrzej Wyczański">
Andrzej Wyczański

Andrzej Wyczański (ur. 13 kwietnia 1924 w Warszawie, zm. 22 marca 2008 tamże) – polski historyk, profesor Instytutu Historii PAN i Uniwersytetu w Białymstoku, członek PAN.
Życiorys.
Syn Jerzego i Ludwiki z Bobrownickich. Ukończył szkołę powszechną. Następnie kontynuował naukę w Gimnazjum im. Stefana Batorego w Warszawie, od 1937 w Gimnazjum im. Stanisława Staszica w Sosnowcu. Maturę zdał na tajnych kompletach Gimnazjum im. S. Batorego w czerwcu 1942. Uczestnik powstania warszawskiego. Studiował na Tajnym Uniwersytecie Warszawskim i Uniwersytecie Jagiellońskim, gdzie pod kierunkiem Romana Grodeckiego uzyskał magisterium w 1946. Doktorat pt. "Francja wobec państw jagiellońskich w latach 1515–1529" obronił na UW w 1949 (promotor Tadeusz Manteuffel). Od 1953 zatrudniony w Instytucie Historii PAN, gdzie w 1958 uzyskał habilitację. W latach 1949–1959 założyciel i kierownik Stacji Mikrofilmowej Biblioteki Narodowej. W 1963 został profesorem nadzwyczajnym, a tytuł profesora zwyczajnego otrzymał w 1971. Począwszy od 1974 pracował też w Instytucie Historii filii Uniwersytetu Warszawskiego w Białymstoku oraz na Uniwersytecie w Białymstoku, w latach 1983–1996 wykładał w Instytucie Historii Uniwersytetu Śląskiego w Katowicach. W 1983 został członkiem PAN, w latach 1993–1996 Wiceprezes i Sekretarz Naukowy PAN. 
1 czerwca 1999 roku odbyło się uroczyste wręczenie dyplomu Doktora Honoris Causa Uniwersytetu w Białymstoku. 
Zmarł w Warszawie. Pochowany na cmentarzu Stare Powązki (kwatera 85-6-19).
Profil badań naukowych.
W swoich badaniach koncentrował się na historii gospodarczej i społecznej Polski w XVI wieku. Jego najważniejsze prace dotyczyły funkcjonowania gospodarki folwarcznej, konsumpcji żywności oraz struktury społeczeństwa staropolskiego. Nawiązywał w nich do osiągnięć francuskiej szkoły Annales, z którą był związany od lat 50. 
Uczniowie.
Do grona jego uczniów zaliczają się: Alina Czapiuk, Piotr Guzowski, Anna Kamler, Cezary Kuklo, Igor Kąkolewski, Anna Sucheni-Grabowska.

</doc>
<doc id="536744" url="https://pl.wikipedia.org/wiki?curid=536744" title="Sid Wilson">
Sid Wilson

Sid Wilson właśc. Sidney George Wilson (ur. 20 stycznia 1977 w Des Moines) – amerykański muzyk.
Na pięściach posiada tatuaże tworzące napis „Must Kill”, a zainspirowany tym Max Cavalera nazwał tymi słowami piosenkę na płycie "Inflikted" z 2008 projektu Cavalera Conspiracy.

</doc>
<doc id="536749" url="https://pl.wikipedia.org/wiki?curid=536749" title="Myślnik">
Myślnik

Myślnik – znak pisarski z grupy znaków interpunkcyjnych w postaci dłuższej niż dywiz, poziomej kreski położonej w pobliżu średniej linii pisma. W druku znak pisarski myślnika powinien być reprezentowany przez jeden z dwóch znaków typograficznych: pauzę lub półpauzę.
Użycie.
W języku polskim myślnik używany jest najczęściej:
Błędy.
Częstym uchybieniem typograficznym, zdarzającym się nie tylko w amatorsko pisanych tekstach, jest użycie znaku dywizu (najkrótszej poziomej kreski położonej w pobliżu średniej linii pisma) dla oznaczenia myślnika. Taki błąd popełniany jest głównie z powodu braku bezpośredniego dostępu myślnika z klawiatury "–" dywiz natomiast jest dostępny.
W Unikodzie myślnik występuje w wersjach:
Zobacz też.
Różnice między znakami dywizu i myślnika są omówione w artykułach o:

</doc>
<doc id="536752" url="https://pl.wikipedia.org/wiki?curid=536752" title="Amortyzator hydropneumatyczny">
Amortyzator hydropneumatyczny

Amortyzator hydropneumatyczny (cieczowo-gazowy) łagodzi uderzenia oraz umożliwia tłumienie drgań. Pod wpływem uderzeń działających na tłok ciecz z cylindra przepływa przez otworki do cylindra powodując sprężanie znajdującego się w nim powietrza.

</doc>
<doc id="536756" url="https://pl.wikipedia.org/wiki?curid=536756" title="Brad Walst">
Brad Walst

Brad Walst (ur. 16 lutego 1977) – basista kanadyjskiego zespołu rockowego Three Days Grace. Pochodzi z Norwood w prowincji Ontario w Kanadzie. Wraz z wokalistą (Adam Gontier) i perkusistą (Neil Sanderson) założyli w 1992 roku zespół o nazwie Groundswell, który potem przeistoczył się w 1997 roku w Three Days Grace. Od trzynastego roku życia gra na gitarze basowej. Jego brat Matt Walst jest wokalistą grupy rockowej z Kanady My Darkest Days. W 2013 roku 9 stycznia Matt Walst dołączył do zespołu Three Days Grace jako wokalista prowadzący.

</doc>
<doc id="536762" url="https://pl.wikipedia.org/wiki?curid=536762" title="Witold Zacharewicz">
Witold Zacharewicz

Witold Zacharewicz (ur. 26 sierpnia 1914 w Płocku, zm. 16 lutego 1943 w KL Auschwitz) – polski aktor okresu międzywojennego.
Życiorys.
Urodził się jako drugie dziecko Kiejstuta Zacharewicza i Wandy z Kraczkiewiczów. Do 1919 roku jego rodzice byli posiadaczami majątku ziemskiego w Stanowie (k. Płocka), kiedy to rozwiedli się i sprzedali posiadłość.
Witold Zacharewicz ukończył warszawskie Gimnazjum im. Jenerała Sowińskiego (1932), następnie kontynuował edukację na wydziale polonistyki Uniwersytetu Warszawskiego. Równolegle uczęszczał na warsztaty w Państwowym Instytucie Sztuk Teatralnych.
W latach 1933-1936 występował w warszawskich teatrach miejskich. Ponadto w sezonie 1934/35 był w zespole rewiowego teatru "Stara Banda", a w roku 1936 grał w Teatrze Kameralnym. Jednakże największą popularność przyniosły mu role filmowe, niekiedy filmowych amantów, do czego predestynowały go świetne warunki fizyczne. Sławę zdobył, występując w filmach Michała Waszyńskiego i Józefa Lejtesa. Rok 1938 to okres największej popularności aktora. Ostatnim filmem z jego udziałem była "Gehenna".
1 września 1938 roku został powołany do odbycia służby wojskowej i przydzielony do Szkoły Podchorążych Rezerwy Łączności w Zegrzu. W czasie kampanii wrześniowej walczył w składzie Szwadronu Łączności Mazowieckiej Brygady Kawalerii.
W czasie wojny przebywał w Warszawie. Początkowo pracował jako kelner, a od połowy 1940 roku grał w jawnych teatrach („Miraż”, następnie „Maska”), pomimo zakazu pracy w nich wydanego aktorom przez podziemne struktury ZASP. Według relacji żony, Zacharewicz uważał, że w ten sposób krzewi polską kulturę i język i podtrzymuje rodaków na duchu.
1 października 1942 roku został aresztowany przez Gestapo. Zacharewicz i około 10 innych osób, w tym matka aktora, zaangażowali się w produkcję fałszywych dokumentów dla ukrywających się Żydów. Organizatorem akcji okazał się prowokator Gestapo. W listopadzie aktor został wywieziony do niemieckiego obozu koncentracyjnego Auschwitz-Birkenau, gdzie został zamordowany 16 lutego 1943 roku. Istnieją dwie relacje nt. okoliczności śmierci: miał zostać zamordowany zastrzykiem z fenolu w serce (co potwierdzało dwóch świadków)
 lub rozstrzelany (jak utrzymywał inny ze współwięźniów).

</doc>
<doc id="536769" url="https://pl.wikipedia.org/wiki?curid=536769" title="Dni skupienia">
Dni skupienia



</doc>
<doc id="536772" url="https://pl.wikipedia.org/wiki?curid=536772" title="Dzień skupienia">
Dzień skupienia

Dzień skupienia – w katolicyzmie dzień, który wspólnota parafialna albo jakaś grupa ludzi przeznacza na zastanowienie się nad swym życiem duchowym i na pogłębienie swej wiary. Służyć temu mają msza, nabożeństwa, nauki i rozmyślania.
Dni skupienia to powszechny środek formacyjny m.in. w Opus Dei i Ruchu Rodzin Nazaretańskich. Często bywa również praktykowany we wspólnotach ministrantów, lektorów i innych członków Służby Liturgicznej, a także w wielu zakonach.

</doc>
<doc id="536773" url="https://pl.wikipedia.org/wiki?curid=536773" title="Stanisław Tomkowicz">
Stanisław Tomkowicz

Stanisław Tomkowicz (ur. 27 maja 1850 w Krakowie, zm. 11 marca 1933 tamże) – polski konserwator zabytków, historyk sztuki, wieloletni redaktor krakowskiego „Czasu”.
Życiorys.
Syn ziemianina Apoloniusza i Marii z Wężyków, wnuk Franciszka Wężyka, pisarza, tłumacza i posła na sejm warszawski, młodszy brat Jana, studenta wydziału lekarskiego Uniwersytetu Jagiellońskiego, poległego 17 lutego 1863 w bitwie o Miechów, oficera Żuawów Śmierci Franciszka de Rochebrune’a.
W 1869 kończył Gimnazjum Św. Anny i rozpoczynał studia germanistyczne u ks. prof. Tomasza Bratranka na Uniwersytecie Jagiellońskim, uzupełniane na uniwersytetach w Berlinie i Lipsku, ukończone w 1874 tytułem doktora filozofii za pracę „"Barbara Radziwiłłówna u historyków, w rzeczywistości i poezji"”.
W 1874 został członkiem Komisji do Badania Historii Sztuki Akademii Umiejętności, od 1882 do 1892 pełnił obowiązki sekretarza tej Komisji. W latach 1883-1885 redagował czasopismo „Przyjaciel Sztuki Kościelnej”.
W 1886 zabierał głos w dyskusji, toczącej się na forum Akademii Umiejętności, o organizacyjno-prawnym kształcie państwowej opieki nad zabytkami w Galicji. Zgłaszał wiele innowacyjnych postulatów, wynikających z gruntownej znajomości analogicznych unormowań oraz praktyki konserwatorskiej w wiodących krajach Europy Zachodniej. Od 1887 do 1895 obejmował honorowo (niepłatne) stanowisko rządowego ck konserwatora zabytków w IV okręgu konserwatorskim Galicji Zachodniej (powiaty krośnieński, jasielski, gorlicki, grybowski, sądecki, limanowski, nowotarski). W toku urzędowania prowadził jednocześnie gruntowne prace terenowe i archiwalne nad pionierskimi w skali Polski topograficznymi inwentarzami zabytków dla poszczególnych powiatów. Dwa z tych inwentarzy (obejmujące powiaty grybowski i gorlicki) publikuje w 1900 roku. Pozostałe – przechowane w rękopisach () – dopiero po upływie wieku wydane zostały drukiem powiat jasielski, krośnieński, sądecki, limanowski, stanowiąc dzisiaj niezwykle cenne źródło najwcześniejszych informacji o często nieistniejących już zabytkach sztuki.
Od 1889 do 1891 Tomkowicz brał czynny udział w pracach tzw. Komitetu Parafialnego, nadzorującego prace konserwatorskie i restauratorskie w Kościele Mariackim w Krakowie, w toku których wnętrze otrzymało nową polichromię pędzla Jana Matejki (przy udziale m.in. S. Wyspiańskiego i J. Mehoffera).
W 1890 kandydował do Rady Państwa w Wiedniu – Koła Polskiego, jednak mandatu nie uzyskał. Od 1891, oprócz pracy w swoim okręgu konserwatorskim, zastępował w urzędowaniu prof. Józefa Łepkowskiego – konserwatora Krakowa i powiatu krakowskiego (do śmierci profesora 27 lutego 1894). Następnie objął jego okręg konserwatorski, pełniąc funkcje ck konserwatora krakowskiego do 1914 roku, czego efektem jest m.in. topograficzny inwentarz zabytków powiatu. W tym samym 1894 Tomkowicz został zastępcą przewodniczącego Grona Konserwatorów Galicji Zachodniej (prof. Mariana Sokołowskiego), ponadto – członkiem korespondentem Akademii Umiejętności.
W latach od 1893 do 1912 pełnił funkcję kuratora krakowskiej Fundacji Helclów dla zubożałych i chorych starców.
W 1896 był jednym z członków założycieli Towarzystwa Miłośników Historii i Zabytków Krakowa. Od 1900 do 1914 pełnił urząd przewodniczącego Grona Konserwatorów Galicji Zachodniej. W 1908 został obrany członkiem czynnym Akademii Umiejętności, która w tym samym roku honorowała go Nagrodą z Fundacji im. Probusa Barczewskiego za monumentalne dzieło „"Zabudowania Wawelu i ich dzieje"”. Tomkowicz współzawodniczył o tę nagrodę z historykiem Szymonem Askenazym, co dało asumpt Boyowi do dowcipnej fraszki „"O tem, co w Polszcze dziejopis mieć winien"”.
Od 1911 do 1913 Tomkowicz kierował pracami inwentaryzacyjnymi zabytków sztuki Ordynacji Zamoyskiej (4 powiaty). Od 1911 do 1933 pełnił funkcję przewodniczącego Komisji Badania Historii Sztuki w Polsce Akademii Umiejętności (po 1918 – Komisji Historii Sztuki Polskiej Akademii Umiejętności). W latach 1918 do 1926 czynny był jako dyrektor Wydziału II Filozoficzno-Historycznego PAU, zaś od 1928 do 1933 – dyrektor Wydziału I Filologicznego PAU.
Członek wszystkich tzw. Komitetów Wawelskich – ciał opiniodawczych, kierujących i nadzorujących prace konserwatorskie przy zabytkach Wzgórza Wawelskiego (zob. liczne publikacje Tomkowicza informujące o postępach i zakresie prowadzonych robót).
Od 1919 roku – członek honorowy Towarzystwa Miłośników Historii i Zabytków Krakowa, od 1920 – członek czynny Towarzystwa Naukowego we Lwowie, od 1930 – członek zwyczajny Towarzystwa Naukowego Warszawskiego.
W trakcie uroczystego jubileuszu osiemdziesiątych urodzin wyróżniony za szczególne dokonania konserwatorskie m.in. medalem bitym w srebrze, projektu Karola Hukana.
13 marca 1933 – uroczysty pogrzeb S. Tomkowicza na Cmentarzu Rakowickim w Krakowie (zob. ), poprzedzony nabożeństwami żałobnymi w kościołach Św. Anny i Mariackim. Spoczął w grobowcu rodzinnym Wężyków i Tomkowiczów, w kwaterze Lb.
8 maja 1933 – uroczyste odsłonięcie tablicy epitafijnej na południowej ścianie Kościoła Mariackiego (tablicę zdobi brązowy relief Zmarłego, dłuta K. Hukana – ).
16 czerwca 1933 – posiedzenie komisji Muzeum Narodowego w Krakowie w sprawie legatu testamentowego S. Tomkowicza, którym Zmarły ofiarował muzeum cenne obrazy, zbiór zabytkowej porcelany i szkła, wyroby rzemiosła artystycznego, trzy XVIII-wieczne fortepiany, rękopisy, setki planów architektonicznych, kilka tysięcy fotografii zabytków i in. Dwa lata wcześniej, do zbiorów Muzeum Sztuki Uniwersytetu Jagiellońskiego w Krakowie (dziś Muzeum UJ) Tomkowicz przekazał siedem cennych szkicowników i rysunków terenowych autorstwa uczniów krakowskiej Szkoły Sztuk Pięknych (m.in. S. Wyspiańskiego, J. Mehoffera, Stefana Matejki, Karola Polityńskiego, Karola Maszkowskiego) z wycieczek naukowo-artystycznych po zabytkach Galicji, organizowanych i prowadzonych przez prof. Władysława Łuszczkiewicza w latach 1889-1891.
Tomkowicz jest autorem co najmniej 625 prac opublikowanych drukiem
. W zdecydowanej większości poświęcił je kwestiom inwentaryzacji, opieki i ochrony zabytków, monograficznym ujęciom pojedynczych dzieł sztuki i pomników architektury, kalendariom prowadzonych robót konserwatorskich, rozległym i erudycyjnym studiom na kulturą renesansu i baroku, a także bieżącym wydarzeniom artystycznym i zagadnieniom społeczno-kulturalnym.
Odznaczenia i wyróżnienia.
Odznaczony papieskim złotym krzyżem Pro Ecclesia et Pontifice (1903) i Krzyżem Komandorskim Orderu Świętego Grzegorza Wielkiego, austriackim Krzyżem Komandorskim Orderu Franciszka Józefa (1908), oraz Krzyżem Komandorskim Orderu Odrodzenia Polski (1923), Złotym Krzyżem Zasługi (1930).
W 1909 otrzymał nagrodę Akademii Umiejętności z fundacji Probusa Barczewskiego za dzieło "Wawel".
Jerzy Remer, Generalny Konserwator RP, podsumował omówienie sylwetki Tomkowicza słowami: "Konserwatorstwo polskie zawdzięcza mu swój sztandar, wiarę, wiedzę i czyn".

</doc>
<doc id="536776" url="https://pl.wikipedia.org/wiki?curid=536776" title="Wskaźnik (informatyka)">
Wskaźnik (informatyka)



</doc>
<doc id="536777" url="https://pl.wikipedia.org/wiki?curid=536777" title="Frakcja Rewolucyjna">
Frakcja Rewolucyjna



</doc>
<doc id="536779" url="https://pl.wikipedia.org/wiki?curid=536779" title="Nell Hall Hopman">
Nell Hall Hopman

Nell Hall Hopman, właśc. Eleanor Mary Hall Hopman (ur. 9 marca 1909 w Sydney, zm. 10 stycznia 1968 w Hawthorn) – australijska tenisistka, dwukrotna wicemistrzyni wielkoszlemowego Australian Open, zwyciężczyni turniejów w grze podwójnej i mieszanej.
Życiorys.
Nell Hopman była jedną z wielu znanych tenisistek Australii w latach 1930–1960. W wielkoszlemowym Australian Open w tym okresie nie wystąpiła tylko raz – w 1932. Jej najlepszymi osiągnięciami były dwa finały – w 1939 przegrany z Emily Hood Westacott oraz w 1947, kiedy poniosła porażkę z Nancye Wynne Bolton. Startowała także w pozostałych trzech imprezach Wielkiego Szlema, a jej największym sukcesem była czwarta runda Wimbledonu w 1947. Po raz ostatni zagrała singla na Roland Garros w 1966, mając 57 lat. Odpadła już w pierwszej rundzie. Nie był to jednak jej ostatni start wielkoszlemowy, kilka miesięcy później wystąpiła bowiem jeszcze na US Open w grze podwójnej kobiet razem z Arklay Richards. Deblistki odpadły także w pierwszym meczu.
Nell Hopman znana jest przede wszystkim z osiągnięć w grze podwójnej i mieszanej. W 1954 zdobyła deblowe mistrzostwo Roland Garros w parze z Maureen Connolly. W finale zawodniczki pokonały debel francuski Suzanne Schmitt i Maude Galtier. Hopman trzykrotnie dochodziła do decydujących meczów gry podwójnej Australian Open, ale wszystkie przegrała. Po raz pierwszy była w finale w 1935 z Louie Bickerton, następnie w latach 1937 z Emily Hood Westacott i 1955 z Gwen Thiele.
W boku męża, australijskiego tenisisty Harry’ego Hopmana, zdobyła cztery wielkoszlemowe mistrzostwa w grze mieszanej. Wszystkie zwycięstwa odnieśli w Australii, przegrywając jedynie w 1940. W 1935 zostali wicemistrzami Wimbledonu, pokonani przez Dorothy Round Little i Freda Perry’ego.
Nell Hopman zmarła w 1968 wskutek nieudanej operacji usunięcia guza mózgu, jaką przeszła dwa lata wcześniej.

</doc>
<doc id="536780" url="https://pl.wikipedia.org/wiki?curid=536780" title="Jerzy Kruszczyński">
Jerzy Kruszczyński

Jerzy Kruszczyński pseud. "Kruchy" (ur. 27 czerwca 1958 w Szczecinie) – polski piłkarz, napastnik; reprezentant Polski juniorów, członek reprezentacji olimpijskiej w sezonie 1983/1984.
Życiorys.
W barwach gdańskiej Lechii zdobywca Superpucharu Polski w 1983 roku i król strzelców II ligi w sezonie 1983/84. W barwach Lecha Poznań zdobywca Pucharu Polski w 1988 roku. Posiadacz własnej gwiazdy na stadionie Lechii Gdańsk przy ul.Traugutta. Obecnie mieszka w Szwecji gdzie trenuje żeńską drużynę piłkarską.
Strzelec historycznej, pierwszej bramki w rozgrywkach Superpucharu. Strzelił też bramkę Juventusowi Turyn, w barwach Lechii, oraz Barcelonie, w barwach Lecha, w Pucharze Zdobywców Pucharów.

</doc>
<doc id="536781" url="https://pl.wikipedia.org/wiki?curid=536781" title="Rurka Bourdona">
Rurka Bourdona



</doc>
<doc id="536784" url="https://pl.wikipedia.org/wiki?curid=536784" title="Jan Wróblewski">
Jan Wróblewski



</doc>
<doc id="536787" url="https://pl.wikipedia.org/wiki?curid=536787" title="Ch">
Ch



</doc>
<doc id="536788" url="https://pl.wikipedia.org/wiki?curid=536788" title="Marjorie Cox Crawford">
Marjorie Cox Crawford

Marjorie Cox Crawford – australijska tenisistka, występująca na kortach w początkowych latach wielkoszlemowego Australian Open wraz z falą swoich rodaczek.
Na kortach międzynarodowych mistrzostw Australii startowała dziewięć razy. Aż siedem występów zakończyła przynajmniej na ćwierćfinale. Szczyt osiągnęła w 1931 roku, dochodząc do finału, w którym uległa Coral Buttsworth. W 1932 roku pojechała do Londynu, gdzie na kortach Wimbledonu odpadła w pierwszej rundzie. Rok później startowała także na French Open, nie osiągając większych sukcesów.
W roku 1932 razem z Buttsworth zdobyła wielkoszlemowe mistrzostwo Australii w grze podwójnej. Ponadto dwukrotnie była w finałach, partnerując Daphne Akhurst Cozens i Sylvii Lance Harper.
W latach 1929–1933 odniosła pasmo sukcesów w najważniejszym australijskim turnieju razem z mężem, Jackiem Crawfordem. Dwa pierwsze występy zakończyli na finale, przegrywając najpierw z Daphne Akhurst Cozens i Edgarem Moonem, a potem innym małżeństwem tenisowym, Nell Hall Hopman i Harrym Hopmanem. Trzy kolejne finały wygrali bezprecedensowo, najwięcej problemów mając w finale w 1933 roku z Amerykanami Marjorie Gladman i Ellsworth Vines – w trzecim secie 13:11.

</doc>
<doc id="536790" url="https://pl.wikipedia.org/wiki?curid=536790" title="Coral Buttsworth">
Coral Buttsworth

Coral McInnes Buttsworth (ur. 1900 w Taree, Nowa Południowa Walia, Australia, zm. 20 grudnia 1985 w Hazelbrook, Nowa Południowa Walia, Australia) – australijska tenisistka, dwukrotna zwyciężczyni (1931, 1932) i finalistka (1933) wielkoszlemowych mistrzostw Australii.

</doc>
<doc id="536791" url="https://pl.wikipedia.org/wiki?curid=536791" title="Towarzystwo Kredytowe Ziemskie w Królestwie Polskim">
Towarzystwo Kredytowe Ziemskie w Królestwie Polskim

Towarzystwo Kredytowe Ziemskie w Królestwie Polskim – pierwsza polska instytucja bankowa, stowarzyszenie właścicieli ziemskich Królestwa Polskiego z siedzibą w Warszawie założone w 1825 z inicjatywy Franciszka Ksawerego Druckiego Lubeckiego.
Celem działalności Towarzystwa było udzielanie kredytów długoterminowych. Wspierało ono polskich właścicieli ziemskich.
Opis.
Gmach Towarzystwa w Warszawie według projektu Henryka Marconiego i Józefa Góreckiego wzniesiono w latach 1856–1858 przy ul. Kredytowej 1. Dyrekcje szczegółowe TKZ mieściły się w Kaliszu, Lublinie, Płocku, Radomiu, Siedlcach i Suwałkach.
Do Towarzystwa przystąpić mogli właściciele dóbr opłacający powyżej 100 zł podatku. Drobna szlachta i chłopi byli wykluczeni. Do Towarzystwa przystąpił rząd z częścią dóbr narodowych.
Towarzystwo pomagało oddłużyć, ale także zmodernizować majątki ziemskie. Listami zastawnymi Towarzystwo spłacało długi hipoteczne majątków: oprocentowanie wynosiło 4%, do spłaty w ciągu 28 lat razem z odsetkami. Powołując Towarzystwo Kredytowe Ziemskie, nakazano również uregulowanie hipotek. Listy zastawne Towarzystwa trafiły na giełdę berlińską, co w późniejszym okresie spowodowało wykupywanie majątków przez spekulantów.
Komisja Przychodów i Skarbu przystąpiła do Towarzystwa z częścią dóbr narodowych i poduchownych. Wskazano 184 dobra, które miano obciążyć pożyczką Towarzystwa.
Po utworzeniu Towarzystwa Kredytowego Ziemskiego obowiązkiem duchowieństwa było zgłaszanie swych dłużników do Towarzystwa, które listami zastawnymi z fundacyjnych kapitałów spłacało długi hipoteczne majątków. Przy zakładaniu hipotek plebani byli obowiązani zgłaszać swe udokumentowane roszczenia do majątków, jak też po powstaniu w stosunku do majątków podlegających kasacie za udział w nim.
Towarzystwo faktycznie działało do 1944 r. Formalnie zlikwidowano je w 1950 roku decyzją Ministra Finansów.

</doc>
<doc id="536797" url="https://pl.wikipedia.org/wiki?curid=536797" title="Parys (imię)">
Parys (imię)

Parys (gr. – "Paris") – imię męskie, prawdopodobnie pochodzenia przedhelleńskiego, o znaczeniu nieznanym. W mitologii greckiej nosił je Parys, ukochany Heleny Trojańskiej. W Kościele katolickim jego patronem jest św. Parys, biskup Teano.
Imię to było nadawane w Polsce już w średniowieczu (także w formie Parzysz).
Parys imieniny obchodzi 5 sierpnia.

</doc>
<doc id="536800" url="https://pl.wikipedia.org/wiki?curid=536800" title="Fred (ur. 1983)">
Fred (ur. 1983)

Fred, właśc. Frederico Chaves Guedes (ur. 3 października 1983 w Teofilo Otoni) – brazylijski piłkarz występujący na pozycji napastnika, reprezentant Brazylii (udział w Mistrzostwach Świata 2006) grający obecnie w Cruzeiro.
Kariera klubowa.
Fred rozpoczynał swoją karierę w klubach z Belo Horizonte. W kronikach brazylijskiej piłki zapisał się najszybciej strzelonym golem. Zdobył go dla América Mineiro w meczu z klubem Vila Nova FC podczas juniorskiego turnieju w São Paulo na 3,17 sekundy po rozpoczęciu meczu. W latach 2004/2005 zdobył dla Cruzeiro Esporte Clube 24 gole w 43 meczach ligowych. Następnie przeniósł się do Europy, do zespołu mistrza Francji Olympique Lyon. W 2006 zdobył z klubem kolejny tytuł mistrzowski, występował również w ćwierćfinale Ligi Mistrzów. Ogółem dla zespołu z Lyonu zdobył 15 goli w 41 meczach. Na skutek kontuzji uda, odniesionej w meczu ligowym z Marsylią, pauzował do końca roku 2006. Następnie wywalczył ze swoim klubem dwa kolejne tytuły mistrza kraju oraz regularnie grywał w europejskich pucharach. Dla Lyonu brazylijski napastnik rozegrał łącznie 88 spotkań w Ligue 1 i strzelił 34 bramki. 26 lutego 2009 roku Fred stał się wolnym zawodnikiem. Wkrótce potem podpisał pięcioletni kontrakt z Fluminense FC W jego barwach zadebiutował 15 marca w wygranym 3:1 pojedynku z Macaé Esporte Futebol Clube, w którym strzelił dwa gole. Z klubem z Rio de Janeiro dotarł do finału Copa Sudamericana 2009, w którym Fluminense uległo ekwadorskiemu LDU Quito. W 2010 roku Fred zdobył z Fluminense mistrzostwo Brazylii. W tym sezonie Fred z powodu kontuzji wystąpił tylko w 14 spotkaniach, w których strzelił 5 bramek. Sezon 2011 Fred zakończył z Fluminense na trzecim miejscu w lidze. Indywidualnie Fred z 22 bramkami na koncie został wicekrólem strzelców. Dotychczas rozegrał w lidze brazylijskiej 128 meczów, w których strzelił 72 bramki.
Kariera reprezentacyjna.
W reprezentacji Brazylii Fred zadebiutował w zwycięskim 3:0 meczu z Gwatemalą 27 kwietnia 2005 roku. W drugim swoim występie, 12 listopada tego samego roku ze Zjednoczonymi Emiratami Arabskimi (8:0) zdobył dwie bramki w końcówce spotkania. Fred wystąpił również w meczu towarzyskim z Rosją (1:0) 1 marca 2006 roku, zdobył nawet bramkę, ale nieuznaną. Następnie został również powołany przez Carlosa Alberto Parreirę na Mistrzostwa Świata, na których zmienił Adriano w drugim meczu grupowym z Australią (2:0), w którym zdobył drugą bramkę w 90 minucie spotkania. W 2011 powrócił do reprezentacji. Został powołany do kadry na Copa América. Na turnieju w Argentynie wchodził z ławki w każdym z czterech meczów. W meczu z Paragwajem zdobył bramkę na 2-2.
W 2013 roku wywalczył z Reprezentacją Brazylii Puchar Konfederacji 2013. W finale Brazylijczycy pokonali Hiszpanów 3:0, a sam Fred zdobył w tym meczu dwie bramki. Ogółem strzelił ich 5, dzięki czemu otrzymał Srebrnego Buta.
Reprezentował swój kraj również na mundialu w 2014 r., którego Brazylia była gospodarzami. Tam, jednak wypadł dużo gorzej, a Brazylijczycy zajęli dopiero 4. miejsce. Po kontuzji gwiazdy zespołu - Neymara drużyna zaczęła grać bardzo słabo. W półfinale ulegi aż 1:7 reprezentacji Niemiec, co było największą porażką Canarinhos w historii. W meczu o trzecie miejsce zagrali tylko nieznacznie lepiej i również przegrali 0:3 z Holendrami. Na całą drużynę spadła fala krytyki, jednak Fred był jednym z głównych winowajców porażki. Przez cały turniej był bezbarwny, nieskuteczny, popełniał sporo błędów i nie potrzebnie, zbyt często próbował symulować faule rywali. W meczu otwarcia mistrzostw z Chorwatami przy stanie 1:1 udało mu się oszukać sędziego i zyskać rzut karny, po którym padł gol. Brazylia wygrała 3:1, a zawodnik został okrzyknięty „największym aktorem mistrzostw”. Po turnieju kadra była zdruzgotana psychicznie, a sam Fred postanowił zakończyć karierę w reprezentacji.
Ogółem Fred rozegrał w reprezentacji Brazylii 40 spotkań i zdobył 18 bramek. Na mundialach zdobył dwie bramki. Po tych mistrzostwach zakończył karierę reprezentacyjną.

</doc>
<doc id="536811" url="https://pl.wikipedia.org/wiki?curid=536811" title="BMS">
BMS



</doc>
<doc id="536814" url="https://pl.wikipedia.org/wiki?curid=536814" title="Igor Tudor">
Igor Tudor

Igor Tudor (ur. 16 kwietnia 1978 w Splicie) – chorwacki piłkarz i trener, grający na pozycji środkowego obrońcy, stopera lub defensywnego pomocnika.
Kariera.
Z reprezentacją Chorwacji, w której barwach rozegrał 54 mecze, zdobył brązowy medal na Mistrzostwach Świata 1998; został także powołany przez Zlatko Kranjčara do kadry na mundial 2006. Od 1998 roku był zawodnikiem Juventus F.C., z którym trzykrotnie wygrywał Serie A i raz dotarł do finału Ligi Mistrzów. Od 2004 roku do 2006 grał na wypożyczeniu w Sienie. W sezonie 2007/2008 powrócił do składu Juventusu. W kolejnym występował w rodzimym klubie – Hajduk Split i w jego barwach zakończył karierę.
Sukcesy piłkarskie.
W reprezentacji Chorwacji od 1997 roku rozegrał 54 mecze i strzelił 3 bramki (stan na 19 czerwca 2006) – brązowy medal Mistrzostw Świata 1998 oraz starty w Euro 2004 (runda grupowa) i mundialu 2006; z udziału w mundialu 2002 wykluczyła go kontuzja.

</doc>
<doc id="536815" url="https://pl.wikipedia.org/wiki?curid=536815" title="Building Management System">
Building Management System



</doc>
<doc id="536816" url="https://pl.wikipedia.org/wiki?curid=536816" title="Zdzisław Wałaszewski">
Zdzisław Wałaszewski

Zdzisław Eugeniusz Wałaszewski (ur. 30 grudnia 1922 w Lipinkach Szlacheckich, zm. 19 kwietnia 2008 w Londynie) – polski filolog, dziennikarz. 
Życiorys.
W czasie II wojny światowej przymusowo wcielony do armii niemieckiej, po ucieczce w niewoli amerykańskiej, następnie żołnierz 2 Korpusu Polskiego. Po wojnie w Wielkiej Brytanii. Od 1984 profesor historii literatury polskiej na Polskim Uniwersytecie na Obczyźnie (od 1998 rektor). Wałaszewski działał także w prasie polonijnej: 1958-1959 redaktor tygodnika Życie, od 1968 redaktor naczelny tygodnika Gazeta Niedzielna; redaktor materiałów z polonijnych kongresów i sympozjów, był autorem licznych artykułów i książek, m.in. "Marietta Martin, portret serdeczny" (Londyn 1970).
Członek Polskiego Towarzystwa Naukowego na Obczyźnie, w latach 80 XX w. pełnił funkcję członka zarządu i przejściowo sekretarza generalnego Towarzystwa.

</doc>
<doc id="536818" url="https://pl.wikipedia.org/wiki?curid=536818" title="Ngalop">
Ngalop

Ngalop (Bhotyjczycy, Bhotiowie, Drukpowie) – grupa etniczna zamieszkująca Bhutan, Indie i Nepal. Czasami są nazywani Bhutańczykami, co jest nieścisłe, ponieważ za Bhutańczyków – mieszkańców Bhutanu – mogą się uważać także inne ludy go zamieszkujące takie jak Sharchop, Lhotsampa czy Lhopu. 
Ich etnogeneza nie została w pełni wyjaśniona, najprawdopodobniej przybyli z Tybetu i ok. IX w. zasiedlili tereny na płd.-wsch. stokach Himalajów.
Ngalop stanowią 52% ludności Bhutanu. Są oni tzw. ludem dominującym w tym kraju. Wyznają buddyzm tybetański (tzw. Żółte i Czerwone Czapki). Mówią językiem dzongkha ("bhotia") z grupy języków tybetańskiego-birmańskich. 
Są społeczeństwem, w którym obowiązuje patrylinearny system pokrewieństwa. Obowiązuje monogamia, ale zgodnie z tradycją niektóre kobiety mogą mieć kilku mężów. Mieszkają przeważnie w górach, w małych wioskach i odizolowanych gospodarstwach. Podstawą ich utrzymania jest wysokogórskie rolnictwo i pasterstwo. Domostwem pasterzy są czarne, wojłokowe namioty. Głównym pożywieniem jest campa (pasta z prażonej mąki jęczmiennej) oraz przetwory mleczne i mięso.

</doc>
<doc id="536819" url="https://pl.wikipedia.org/wiki?curid=536819" title="Reguła Raska">
Reguła Raska



</doc>
<doc id="536821" url="https://pl.wikipedia.org/wiki?curid=536821" title="Warmia i Mazury">
Warmia i Mazury

Warmia i Mazury – czasopismo społeczno-kulturalne, wydawane w latach 1955-1990 oraz w latach 2000-2001 w Olsztynie (początkowo pt. „Mazury i Warmia” jako dodatek do „Głosu Olsztyńskiego”).
Historia.
Upowszechniało tematykę regionalną, historyczną i współczesną, odegrało ważną rolę w rozwoju kultury regionu, zamieszczało utwory poetów i prozaików związanych z Warmią i Mazurami (wkładka „Olsztyn Literacki”), krytykę literacką i teatralną, organizowało święto Warmii i Mazur. Redaktorzy naczelni: Henryk Święcicki (inicjator założenia pisma), Jan Aleksander Król, Walter Późny, Henryk Panas, Gerard Skok, Tadeusz Willan.
Od maja 1955 wydawane jako miesięcznik, od 1956 – dwutygodnik, od 1958 ponownie miesięcznik, od 1982 jako dwutygodnik w zmienionej szacie graficznej, 1989 ponownie miesięcznik.
W połowie października 2000 r. tytuł wrócił na rynek. Ukazał się w nowej formule z okazji Kongresu Kultury Warmii, Mazur i Powiśla (15.10.2000 r.). Redaktorem naczelnym pierwszego numeru był poeta Kazimierz Brakoniecki. Następne redagowali Michał Kasperowicz i Tadeusz Prusiński, a wydawcą tego w założeniu miesięcznika było Stowarzyszenie Kulturalne MEM. Do końca 2001 r. ukazało się jeszcze dziesięć numerów „Warmii i Mazur”, współfinansowanych przez Urząd Marszałkowski w Olsztynie. Trudności finansowe spowodowały jego likwidację z końcem 2001 roku.

</doc>
<doc id="536822" url="https://pl.wikipedia.org/wiki?curid=536822" title="Pro Fide Rege et Lege">
Pro Fide Rege et Lege

Pro Fide Rege et Lege (łac. "Za wiarę, króla i prawo") – półrocznik wydawany od 1988 roku przez Klub Zachowawczo-Monarchistyczny (por. dewiza Pro Fide, Lege et Rege). Czasopismo zajmuje się propagowaniem kontrrewolucji. Tematyka pisma koncentruje się przede wszystkim wokół katolicyzmu integralnego, także polityki, filozofii i historii.
Redaktorem naczelnym jest Adam Wielomski. Poprzednim redaktorem naczelnym, do 2008 roku, był Artur Górski. Na łamach pisma publikowani m.in. Adam Wielomski, Jacek Bartyzel, Artur Górski, Artur Zawisza, Janusz Korwin-Mikke, Tomasz Gabiś, Stanisław Michalkiewicz, ks. Rafał Trytek.
Pismo wychodzi co pół roku, nakład liczy ok. 1100 egzemplarzy. W latach 90. nakład dochodził do 3000 egzemplarzy. Działalność publicystyczna redaktorów „Pro Fide Rege et Lege” prowadzona jest również na stronie internetowej sympatyków Klubu Zachowawczo-Monarchistycznego.

</doc>
<doc id="536823" url="https://pl.wikipedia.org/wiki?curid=536823" title="Język mykeński">
Język mykeński

Język mykeński albo greka mykeńska, także: dialekt mykeński – wymarły język z grupy helleńskiej języków indoeuropejskich, najstarsze zaświadczone stadium języka greckiego. Używany na Półwyspie Peloponeskim i na Krecie między XVI a XI wiekiem p.n.e., przed inwazją Dorów. Zachowały się inskrypcje na glinianych tabliczkach w piśmie linearnym B. Odczytane przez Michaela Ventrisa i Johna Chadwicka w 1952, których badania udowodniły powiązania języka mykeńskiego ze współczesną greką.

</doc>
<doc id="536825" url="https://pl.wikipedia.org/wiki?curid=536825" title="Aleksandr Griszczuk">
Aleksandr Griszczuk

Aleksandr Griszczuk, ros. Александр Грищук (ur. 31 października 1983 w Moskwie) – rosyjski szachista, arcymistrz od 1999 roku.
Kariera szachowa.
Pierwszym międzynarodowym sukcesem Griszczuka było wicemistrzostwo świata juniorów do lat 10 w Duisburgu w roku 1992 (zwyciężył wówczas Luke McShane). W roku 1998 wziął udział w szachowych mistrzostwach Rosji w Petersburgu, uzyskując wynik 5 pkt z 11 partii, co zostało uznane za duży sukces. Rok 1999 przyniósł mu pierwsze bardzo dobre rezultaty: wygrał szachowy memoriał Michaiła Czigorina w Sankt Petersburgu, awansował do ćwierćfinału mistrzostw Rosji (rozgrywanych systemem pucharowym) oraz wystąpił w narodowym zespole na drużynowych mistrzostwach Europy w Batumi. W tym samym roku FIDE przyznała mu (w wieku 16 lat) tytuł arcymistrza.
Sukcesy i ważniejsze występy w kolejnych latach:
Wielokrotny reprezentant Rosji w turniejach drużynowych, między innymi:
Aleksandr Griszczuk był ósmym w historii szachistą, który przekroczył granicę 2800 punktów rankingowych. Najwyższy ranking w dotychczasowej karierze osiągnął 1 grudnia 2014, z wynikiem 2810 punktów zajmował wówczas 3. miejsce na światowej liście FIDE (za Magnusem Carlsenem i Fabiano Caruaną), jednocześnie zajmując 1. miejsce wśród rosyjskich szachistów.
Życie prywatne.
Żoną Aleksandra Griszczuka jest czołowa ukraińska szachistka, Natalija Żukowa.

</doc>
<doc id="536826" url="https://pl.wikipedia.org/wiki?curid=536826" title="Niesporczak">
Niesporczak



</doc>
<doc id="536827" url="https://pl.wikipedia.org/wiki?curid=536827" title="Hofkirche w Dreźnie">
Hofkirche w Dreźnie



</doc>
<doc id="536830" url="https://pl.wikipedia.org/wiki?curid=536830" title="Warmiński Komitet Plebiscytowy">
Warmiński Komitet Plebiscytowy

Warmiński Komitet Plebiscytowy, organ prowadzący działalność propagandową na rzecz Polski przed plebiscytem na Warmii, powołany przez Prezydium Rady Ministrów 3 sierpnia 1919. 
Do lutego 1920 z siedzibą w Warszawie, następnie w Kwidzynie. Warmiński Komitet Plebiscytowy prowadził akcję uświadamiająco-propagandową na Powiślu i Warmii, dążył do aktywizacji i stworzenia sieci terenowej polskich towarzystw i organizacji; nie rozwinął szerszej działalności. Działał do dnia plebiscytu (11 lipca 1920), przewodniczącym był Kazimierz Donimirski, od kwietnia 1920 ksiądz Antoni Ludwiczak. Organem prasowym komitetu była "Gazeta Polska" (wydawana od roku 1920 w Kwidzynie).

</doc>
<doc id="536831" url="https://pl.wikipedia.org/wiki?curid=536831" title="Eugeniusz Dutkiewicz">
Eugeniusz Dutkiewicz

Eugeniusz Dutkiewicz, właściwie Ryszard Eugeniusz Dutkiewicz (ur. 16 lipca 1947 w Sianowie k. Koszalina, zm. 11 września 2002 w Gdańsku) – ksiądz pallotyn, jeden z prekursorów ruchu hospicyjnego w Polsce.
Kapłaństwo.
Eugeniusz Dutkiewicz urodził się 16 lipca 1947 w Sianowie koło Koszalina. W 1965 wstąpił do Stowarzyszenia Apostolstwa Katolickiego. Po święceniach kapłańskich, które przyjął 11 czerwca 1972 w Wyższym Seminarium Duchownym w Ołtarzewie z rąk bp. Władysława Miziołka, trafił do Gdańska, z którym związał całe swoje życie kapłańskie. Pracował w obu pallotyńskich placówkach Gdańska. Został też kapelanem Gdańskiego Uniwersytetu Medycznego.
Pracy wśród chorych i duszpasterstwu służby zdrowia poświęcił całe swoje kapłaństwo. Ks. Dutkiewicz był pierwszym proboszczem parafii Matki Bożej Częstochowskiej w Gdańsku-Wrzeszczu.
Hospicjum.
W 1984 ks. Eugeniusz Dutkiewicz rozpoczął budowę gdańskiego hospicjum – współtworząc "polski model hospicjum domowego". Utworzone przez niego Hospicjum Pallottinum stało się wzorem dla hospicjów w całym kraju. Ks. Eugeniusz, mianowany przez Episkopat Polski w 1987 Krajowym Duszpasterzem Hospicjum, stał się niestrudzonym propagatorem hospicyjnej troski o nieuleczalnie chorych i ich rodziny.
Podczas pielgrzymki Jana Pawła II do Polski w 1987, przygotowywał spotkanie z chorymi w bazylice Mariackiej w Gdańsku.
Ks. Eugeniusz Dutkiewicz starał się być w każdym nowym hospicjum w Polsce, tworząc jednocześnie w Gdańsku w 1991, Ogólnopolskie Forum Ruchu Hospicyjnego. Od 1993, jako członek Krajowej Rady ds. Opieki Paliatywnej i Hospicyjnej przy Ministerstwie Zdrowia, brał udział w pracach, które doprowadziły do powstania "Programu rozwoju opieki paliatywnej i hospicyjnej w Polsce".
Stałym elementem pracy Krajowego Duszpasterza Hospicjum były rekolekcje, dni skupienia i referaty wygłaszane przy okazji niezliczonych spotkań formacyjnych.
Wobec rosnącego zapotrzebowania na opiekę hospicyjną ciągle rozszerzał działalność Hospicjum Gdańskiego. Jedną z zauważalnych potrzeb była budowa hospicjum stacjonarnego, w którym mogliby zakończyć życie chorzy pozbawieni rodziny lub wymagający szczególnej opieki.
Szczególną troską ks. Dutkiewicza była formacja duszpasterzy hospicjum i służby zdrowia. Dzięki jego pomocy w Ogólnopolskich Warsztatach Formacyjnych dla Kapelanów Służby Zdrowia i Hospicjum w 1999 w Gdańsku udział wzięli kapelani z całej Polski. Wypracowany przez ks. Dutkiewicza program formacyjny jest tamtego czasu stosowany jako metoda przygotowania do pracy w duszpasterstwie służby zdrowia i posłudze hospicyjnej dla seminarzystów i kapelanów.
"Solidarność".
W okresie pierwszej "Solidarności" ks. Eugeniusz Dutkiewicz był zaangażowany w działalność opozycyjną pod pseudonimem "Chudy". Pomagał internowanym i ich rodzinom w latach stanu wojennego. Pallotyński dom przy ul. Skłodowskiej-Curie w Gdańsku był miejscem spotkań opozycji, centrum wydarzeń kulturalnych i spotkań modlitewnych.
Ks. Eugeniusz Dutkiewicz zmarł nagle 11 września 2002 w wieku 55 lat. Spoczywa na gdańskim cmentarzu Srebrzysko (rejon I, groby rodzinne D, grób księży pallotynów).
10 grudnia 2007 ks. Dutkiewicz został pośmiertnie honorowym obywatelem Gminy i Miasta Sianów.

</doc>
<doc id="536834" url="https://pl.wikipedia.org/wiki?curid=536834" title="BLOB">
BLOB



</doc>
<doc id="536836" url="https://pl.wikipedia.org/wiki?curid=536836" title="Cirang">
Cirang

Cirang (dżong. རྩི་རང་རྫོང་ཁག་, spotyka się także zapis Chirang) – jeden z dwudziestu dystryktów Bhutanu. Jest położony w południowo-centralnej części kraju, graniczy z dystryktem Sarpang na wschodzie i południu, z dystryktami Wangdü Pʽodrang i Trongsa na północy oraz z dystryktem Daganang na zachodzie.
Administracyjnie dystrykt ten dzieli się na 12 "gewog:"

</doc>
<doc id="536839" url="https://pl.wikipedia.org/wiki?curid=536839" title="Bernard Diomède">
Bernard Diomède

Bernard Diomède (ur. 23 stycznia 1974 w Saint-Doulchard) – piłkarz francuski grający na pozycji skrzydłowego. Jego rodzice pochodzą z Gwadelupy.
Pierwszym klubem Diomède w karierze było AJ Auxerre, w którym zadebiutował w 1992 roku w Ligue 1. Następnie grał w takich klubach jak: Liverpool F.C., AC Ajaccio, US Créteil-Lusitanos i Clermont Foot, w barwach którego zakończył karierę w 2006 roku.
W 1998 roku Diomède rozegrał 8 meczów w reprezentacji Francji. Brał udział w Mistrzostwach Świata w 1998 i wywalczył mistrzostwo świata.

</doc>
<doc id="536845" url="https://pl.wikipedia.org/wiki?curid=536845" title="Dystrykt Tongsa">
Dystrykt Tongsa



</doc>
<doc id="536846" url="https://pl.wikipedia.org/wiki?curid=536846" title="Dystrykt Wangdi Phodrang">
Dystrykt Wangdi Phodrang



</doc>
<doc id="536847" url="https://pl.wikipedia.org/wiki?curid=536847" title="Hipokotyl">
Hipokotyl

Hipokotyl (gr. "hypó" ‘pod’, "kotýlē" ‘czarka’), łodyżka podliścieniowa – najniższa część łodygi znajdująca się między korzeniem i liścieniami, o budowie pośredniej między typową dla łodygi a korzeniem.
Ze względu na szybkość wzrostu hipokotylu w stosunku do epikotylu podczas kiełkowania wyróżnia się:
Anatomia.
W siewce walec osiowy młodego korzenia u nasady hipokotylu ulega rozdzieleniu na wiązki hipokotylowe, będące śladami liścieniowymi, ponieważ biegną do liścieni. W górnej części wiązki te łączą się bocznie z wiązkami prowadzącymi do wyżej wyrastających liści właściwych. U różnych roślin w różny sposób następuje w hipokotylu przekształcenie radialnego układu wiązek przewodzących korzenia w kolateralny ich układ typowy dla pędu.
Morfologia.
Hipokotyl jest wyraźnie widoczny u siewek kiełkujących nadziemnie jako zwykle haczykowato wygięta część pędu wznosząca liścienie nad powierzchnię ziemi. U dojrzałych roślin hipokotyl bywa silnie rozwinięty w przypadku wykształcania zgrubiałych i pełniących funkcje spichrzowe bulw. U rzodkiewki bulwa pędowa wykształcona jest właśnie z hipokotylu. Ta część pędu współtworzy także bulwy o pochodzeniu mieszanymi – hipokotylowo-korzeniowym. Przykładami roślin wytwarzających takie bulwy są buraki i selery.

</doc>
<doc id="536848" url="https://pl.wikipedia.org/wiki?curid=536848" title="Irún">
Irún



</doc>
<doc id="536849" url="https://pl.wikipedia.org/wiki?curid=536849" title="Finch">
Finch

Finch jest jednym z amerykańskich post-hardcore'owych/alternatywnych zespołów z Temecula, Kalifornia.
Historia.
Finch został założony w 1990 pod nazwą "Numb", lecz wtedy był zespołem grającym covery innego, bardziej znanego zespołu Deftones. Nazwę zmienili oficjalnie na "Finch", gdy nagrali i wydali swój pierwszy album pt. "Falling Into Place" (EP) w 2001. EP zostało sprzedane w 6000 kopii po 5 miesiącach. Po współpracy z producentem Markiem Trombino (współpracującym także z grupami takimi jak Blink-182 czy Jimmy Eat World) na początku 2002 wydali kolejną płytę zatytułowaną "What It Is to Burn". Kolejna płyta to "Say Hello To Sunshine" ukończona dopiero w czerwcu 2005, ponieważ w połowie jej nagrywania Alex Pappas (perkusista) odszedł z zespołu.
19 lutego 2006 roku zespół oficjalnie zawiesił działalność z osobistych powodów członków grupy. Aktualnie członkowie Finch obrali różne drogi:

</doc>
<doc id="536850" url="https://pl.wikipedia.org/wiki?curid=536850" title="Dziady (zwyczaj)">
Dziady (zwyczaj)

Dziady (; ; ) – w folklorze słowiańskim określenie na duchy przodków oraz zbiór przedchrześcijańskich obrzędów, rytuałów i zwyczajów, które były im poświęcone. Istotą tych obrzędów było „obcowanie żywych z umarłymi”, a konkretnie nawiązywanie relacji z duszami przodków, okresowo powracającymi do siedzib z czasów swojego życia. Celem działań obrzędowych było pozyskanie przychylności zmarłych, których uważano za opiekunów w sferze płodności i urodzaju. Nazwa „dziady” używana była w poszczególnych gwarach głównie na terenach Białorusi, Polesia, Rosji i Ukrainy (niekiedy także na obszarach pogranicznych, np. Podlasie, Obwód smoleński, Auksztota), jednak pod różnymi innymi nazwami (pominki, przewody, radecznica, "zaduszki") funkcjonowały bardzo zbliżone praktyki obrzędowe, powszechne wśród Słowian i Bałtów, a także w wielu kulturach europejskich, a nawet pozaeuropejskich.
Etymologia.
W kontekście pogańskiego święta zmarłych najpopularniejszą nazwą są „dziady”. Słowo „dziad” pochodzi z prasłowiańskiego słowa "*dědъ" (lm "*dědi") oznaczającego przede wszystkim „ojca ojca, ojca matki”, „człowieka starego zajmującego honorową pozycję w rodzinie”, „przodka” oraz „starca”. Drugim znaczeniem jest też „duch, demon” (por. "dziadzi" uważane za eufemizm od "diabli", kasz. "dżôd" „zły duch, którym straszą dzieci, duch domowy”, cz. "děd" „bożek domowy”, ros. "died" w dialekcie „czart, duch domowy”, Psków, Smoleńsk: "diedý" (lm) „obrzęd dla uczczenia zmarłych”, ukr. "didý" (lm) pot. „cienie w kątach izby (o zmroku)”, „dzień wspominania zmarłych, zaduszki”, biał. "dzied", "dziadý" (lm) „obrzęd dla uczczenia zmarłych, dzień wspominania zmarłych, zaduszki”). Z drugim znaczeniem powiązane są słowa pokrewne tj. prasł. "*dedъka": dial. ros. "diedka" „diabeł, czart, duch domowy”, "diedia" „diabeł” (np. "lesnoj diedia" „diabeł leśny”), prasł. "*dedъko": ros. "diedko" „czart, duch domowy”, słow. "dedkovia" (lm) „domowe bożki, duchy przodków, duchy opiekuńcze domu”, ukr. "didko" „czart, diabeł, nieczysta siła”, czy prasł. "*dědъkъ": dolnołuż. "źědki" (lm) „gnomy”, cz. "dedek" „domowy bożek”.
Daty.
W tradycji słowiańskiej, w zależności od regionu, święta zmarłych przypadały co najmniej dwa razy w roku. Głównymi "dziadami" były tzw. "dziady wiosenne" i "dziady jesienne":
Obrzędy Dziadów.
W ramach obrzędów dziadów przybywające na „ten świat” dusze należało ugościć, aby zapewnić sobie ich przychylność i jednocześnie pomóc im w osiągnięciu spokoju w zaświatach. Podstawową formą obrzędową było karmienie i pojenie dusz (np. miodem, kaszą, jajkami, kutią i wódką) podczas specjalnych uczt przygotowywanych w domach lub na cmentarzach (bezpośrednio na grobach). Charakterystycznym elementem tych uczt było to, iż spożywający je domownicy zrzucali lub ulewali części potraw i napojów na stół, podłogę lub grób z przeznaczeniem dla dusz zmarłych. W niektórych rejonach przodkom należało jednak zapewnić także możliwość wykąpania się (na tę okoliczność przygotowywano saunę) i ogrzania. Ten ostatni warunek spełniano rozpalając ogniska, których funkcja tłumaczona jest niekiedy inaczej. Miały one oświetlać drogę wędrującym duszom, tak by nie zabłądziły i mogły spędzić tę noc wśród bliskich. Pozostałością tego zwyczaju są współczesne znicze zapalane na grobach. Ogień – zwłaszcza ten rozpalany na rozstajnych drogach – mógł mieć jednak również inne znaczenie. Chodziło o to, by uniemożliwić wyjście na świat demonom (duszom ludzi zmarłych nagłą śmiercią, samobójcom, topielcom itp.), które – jak wierzono – przejawiały w tym okresie wyjątkową aktywność. W pewnych regionach Polski, np. na Podhalu, w miejscu czyjejś gwałtownej śmierci każdy przechodzący miał obowiązek rzucić gałązkę na stos, który następnie co roku palono.
Szczególną rolę w obrzędach zadusznych odgrywali żebracy, których w wielu rejonach nazywano również dziadami. Ta zbieżność nazw nie była przypadkowa, ponieważ w wyobrażeniach ludowych wędrowni dziadowie-żebracy postrzegani byli jako postacie mediacyjne i łącznicy z „tamtym światem”. Dlatego zwracano się do nich z prośbą o modlitwy za dusze zmarłych przodków, w zamian ofiarowując jedzenie (niekiedy specjalne pieczywo obrzędowe przygotowywane na tę okazję) lub datki pieniężne. Praktykowane w ramach obrzędów zadusznych przekazywanie jedzenia żebrakom interpretowane jest niekiedy jako forma karmienia dusz przodków, co potwierdza fakt, że w niektórych rejonach dawano im właśnie ulubione potrawy zmarłego.
Podczas tego święta obowiązywały liczne zakazy dotyczące wykonywania różnych prac i czynności, które mogłyby zakłócić spokój przebywających na ziemi dusz czy wręcz im zagrozić. Zakazywano m.in. głośnych zachowań przy stole i nagłego wstawania (co mogłoby wystraszyć dusze), sprzątania ze stołu po wieczerzy (żeby dusze mogły się pożywić), wylewania wody po myciu naczyń przez okno (aby nie oblać przebywających tam dusz), palenia w piecu (tą drogą – jak wierzono – dusze niekiedy dostawały się do domu), szycia, tkania lub przędzenia (żeby nie przyszyć lub uwiązać duszy, która nie mogłaby wrócić na „tamten świat”) czy pracy przy lnie.
Obrzęd w literaturze.
Ludowy obrzęd dziadów stał się inspiracją do II części "Dziadów" Adama Mickiewicza, których centralnym motywem są sceny wzywania dusz podczas wiejskiego zgromadzenia, odbywającego się w opuszczonej kaplicy na cmentarzu. Obrzędowi przewodniczy Guślarz (Koźlarz, Huslar), wygłaszający rytualne formuły i przywołujący dusze zmarłych przebywające w czyśćcu. Mają one powiedzieć, czego potrzeba im do osiągnięcia zbawienia i posilić się przeniesionymi dla nich potrawami.
Badania etnologiczne oraz literaturoznawcze wskazują jednoznacznie, że w utworze Mickiewicza mamy do czynienia ze stylizacją. Autor zaczerpnął z folkloru białoruskiego liczne elementy, poddał je artystycznej obróbce i stworzył oryginalny obraz. W rzeczywistości obrzędy dziadów odbywały się za czasów chrześcijańskich albo w domach, albo na cmentarzach przy grobach przodków lub też w miejscach związanych archetypowo (a często również i lokalizacyjnie) z dawnymi ośrodkami kultu – na wzgórzach, wzniesieniach, pod świętymi drzewami, w miejscach uważanych za święte (czasem rzeczywiście przy kaplicach, które często były budowane na dawnych miejscach kultu pogańskiego). Mickiewiczowskie nawiązania do terminów takich jak „czyściec” i „zbawienie” są wynikiem połączenia zwyczajów pogańskich z chrześcijańskimi.
Współczesne obchody.
Do dzisiaj w niektórych regionach wschodniej Polski, na Białorusi, Ukrainie i części Rosji kultywowane jest wynoszenie na groby zmarłych symbolicznego jadła w dwojakach. Dziady kultywuje też większość słowiańskich ruchów neopogańskich i rodzimowierczych. W Krakowie żywa jest tradycja święta Rękawki, stanowiącego lokalną wariację wiosennego święta przodków.
Na Białorusi dziady zaczęły zyskiwać na znaczeniu pod koniec lat 80. i były one szczególnie ważne dla białoruskich katolików, dla których ten dzień stał się symbolem pamięci ofiar komunistycznego reżimu. 30 października 1988 r. zorganizowano pierwsze masowe zgromadzenie, które nie zostało zorganizowane przez władzę, lecz przez aktywistów, które miało na celu upamiętnienie ofiar w XX-wiecznej Białorusi. Ówczesna władza, której się to nie spodobało, rozpędziła zgromadzenie przy pomocy milicji. Święto dziadów przestało być dniem wolnym od pracy w 1996, gdy święto zaczęto kojarzyć z demokratyczną opozycją. Obecnie setki tysięcy Białorusinów bierze urlop na żądanie by 1 i 2 listopada uczcić przodków. W 2017 r. przewodniczący Konferencji Episkopatu Białorusi Tadeusz Kondrusiewicz powiedział, że święto dziadów powinno być dniem wolnym od pracy, a nie dzień rewolucji październikowej przypadający na 7 listopada. Poparł on też internetową petycję o nadanie dziadom statusu dnia wolnego od pracy, która obecnie zebrała ponad 2500 podpisów.
Dziady a chrześcijaństwo.
Chrześcijaństwo z jednej strony walczyło z pogańskimi obrzędami, sukcesywnie zakazując ich praktykowania, z drugiej strony próbowało adaptować niektóre z nich, dążąc do ich chrystianizacji. W przypadku dziadów zarówno Kościół katolicki, jak i prawosławny usiłowały zmarginalizować, a następnie zlikwidować święta pogańskie, wprowadzając na ich miejsce (w tych samych bądź zbliżonych momentach cyklu rocznego) święta i praktyki chrześcijańskie (odpowiednio "radzicielskije suboty" i zaduszki). Odmienną strategię przyjęto w kościele unickim, który zobowiązał księży do chodzenia wraz z ludnością wiejską na dziady i odmawiania tam modlitw Anioł Pański, Zdrowaś Mario i Wieczny Odpoczynek. W niektórych regionach księża uniccy odprawiali na cmentarzach specjalne procesje, podczas których święcili poszczególne groby oraz zbierali pozostawione na nich pożywienie i pieniądze.

</doc>
<doc id="536855" url="https://pl.wikipedia.org/wiki?curid=536855" title="Fałsz materialny">
Fałsz materialny

Fałsz materialny – występek polegający na przerobieniu lub podrobieniu dokumentu. Karalne jest również używanie przerobionego lub podrobionego dokumentu jako autentycznego. Dla bytu przestępstwa nie ma znaczenia, czy treść tak powstałego dokumentu odpowiada prawdzie.
Przestępstwem jest również wypełnienie lub użycie blankietu opatrzonego cudzym podpisem (np. weksla "in blanco") niezgodnie z wolą osoby podpisanej na blankiecie i na jej szkodę. Jednak sprawca, który dopuścił się podrobienia lub przerobienia weksla "in blanco" (przede wszystkim podpisu na wekslu) odpowiada jak za fałszowanie pieniędzy.

</doc>
<doc id="536861" url="https://pl.wikipedia.org/wiki?curid=536861" title="Jerzy Cnota">
Jerzy Cnota

Jerzy Feliks Cnota (ur. 17 października 1942 w Jastrzębiu-Zdroju, zm. 10 listopada 2016 w Katowicach) – polski aktor teatralny i filmowy oraz satyryk. 
Życiorys.
Absolwent III LO im. Stefana Batorego w Chorzowie. Ukończył filologię rosyjską na WSP (dziś UP) w Krakowie, a następnie PWST w Warszawie (1972, eksternistycznie).
W Krakowie występował w teatrze studenckim "38", gdzie grano Becketta i Ionesco. Często były to prapremiery ich utworów. Przez trzy lata występował w Piwnicy pod Baranami.
W kinie zadebiutował w 1969 roku w filmie "Sól ziemi czarnej" w reżyserii Kazimierza Kutza, a w telewizji w 1971 roku w serialu "Podróż za jeden uśmiech" w reżyserii Stanisława Jędryki. Jednak największą popularność przyniosła mu rola Gąsiora w serialu "Janosik" (1973) w reżyserii Jerzego Passendorfera oraz rola Augusta Mola w filmie "Perła w koronie" w reżyserii Kazimierza Kutza. Następnie grał zazwyczaj epizodyczne role w filmach i serialach, m.in. "Co mi zrobisz, jak mnie złapiesz?" (1978), "Miś" (1980) w reżyserii Stanisława Barei, rolę Czarnosyjca, pracownika składu węgla Siekierki w serialu "Dom" (1982–1996) w reżyserii Jana Łomnickiego, "Święta wojna" (2000). Od 2011 do 2016 grał też emeryta Tadeusza Kopcińskiego w serialu "Świat według Kiepskich".
W wyborach samorządowych w 2002 kandydował do sejmiku województwa śląskiego z ramienia Antyklerykalnej Polski.
W 2009 otrzymał Nagrodę Prezydenta Miasta Chorzowa w dziedzinie kultury.
Zmarł 10 listopada 2016 w Katowicach po długotrwałej chorobie – dwukrotnie przeszedł operację wszczepienia endoprotezy biodra, ponadto miał chorą trzustkę. 16 listopada 2016 został pochowany na chorzowskim cmentarzu Najświętszej Marii Panny w Chorzowie Batorym przy ulicy Granicznej.

</doc>
<doc id="536862" url="https://pl.wikipedia.org/wiki?curid=536862" title="Józef Trzemeski">
Józef Trzemeski

Józef Franciszek Trzemeski (ur. 24 grudnia 1878 w Belmont, zm. 4 lipca 1923 w Warszawie) – doktor medycyny, polarnik, generał brygady Wojska Polskiego, kawaler Orderu Virtuti Militari.
Życiorys.
Józef Franciszek Trzemeski urodził się 24 grudnia 1878 roku w Belmont (dziś na terenie miasteczka Achremowce), w powiecie nowoaleksandrowskim, w rodzinie Józefa, prawnika, i Leontyny z Radziszewskich. Od 1904 był oficerem lekarzem w rosyjskiej Marynarce Wojennej. Walczył na wojnie z Japonią.
W latach 1914–1915 lekarz i kierownik naukowy dowodzonej przez Ole Sverdrupa rosyjskiej wyprawy polarnej wysłanej na Morze Karskie na statku Eklips w celu odszukania wypraw Aleksandra Brusiłowa i Władimira Rusanowa. Podczas rejsu prowadził badania hydrometeorologiczne, przyczyniając się do lepszego poznania warunków żeglugi na tym morzu, ogłosił kilka sprawozdań z tej wyprawy. W 1919 został naczelnym lekarzem obozu instrukcyjnego, a następnie zastępcą szefa sanitarnego Armii Polskiej we Francji. Wiosną tego roku, po powrocie „Błękitnej Armii” do kraju mianowany został szefem sanitarnym Frontu Południowo-Wschodniego, a później Frontu Pomorskiego. 1 stycznia 1920 oficjalnie przyjęty do Wojska Polskiego w stopniu podpułkownika. 18 marca 1920 objął obowiązki na stanowisku szefa Sekcji Higieny w Departamencie Sanitarnym Ministerstwa Spraw Wojskowych. 29 maja 1920 roku został zatwierdzony z dniem 1 kwietnia 1920 roku w stopniu pułkownika, w Korpusie Lekarskim, w grupie oficerów byłej armii gen. Hallera. Następnie kierował służbą sanitarną Ekspozytury Naczelnego Dowództwa WP oraz był pełnomocnikiem szefa Departamentu Sanitarnego MSWojsk. 3 maja 1922 roku został zweryfikowany w stopniu generała brygady ze starszeństwem z 1 czerwca 1919 roku i 71. lokatą w korpusie generałów.
W środę 4 lipca 1923 roku, w godzinach południowych, w swoim mieszkaniu w hotelu „Polonia” w Warszawie, popełnił samobójstwo strzelając z rewolweru w pierś. Denat oddał strzał w pozycji siedzącej na krześle. Pocisk przestrzelił płuca, a następnie utkwił w poręczy krzesła. Generał pozostawił list do swojego przełożonego, generała brygady Franciszka Zwierzchowskiego, w którym nie podał powodu samobójstwa, ale wyjaśnił, że zamach nie by spowodowany problemami służbowymi, politycznymi i zdrowotnymi. W czasie zamachu był bezdzietnym wdowcem. Kilka dni wcześniej powrócił z sześciomiesięcznego urlopu.
Został pochowany na cmentarzu Wojskowym na Powązkach w Warszawie (kwatera A11-4-3).
Józef Trzemeski był żonaty z Heleną Barańską.

</doc>
<doc id="536868" url="https://pl.wikipedia.org/wiki?curid=536868" title="Herb powiatu zduńskowolskiego">
Herb powiatu zduńskowolskiego

Herb powiatu zduńskowolskiego w województwie łódzkim.
W polu błękitnym święty Maksymiliana Marię Kolbego w czarnym habicie przepasanym srebrnym sznurem, do którego przywiązany jest różaniec tejże barwy. Święty trzyma w prawej ręce koronę srebrną, a w lewej koronę czerwoną. Tarcza herbowa jest otoczona czarną obwódką.
Zobacz też.
Powiat zduńskowolski

</doc>
<doc id="536869" url="https://pl.wikipedia.org/wiki?curid=536869" title="Musisz to kupić">
Musisz to kupić

Musisz to kupić – pierwsza studyjna płyta zespołu Hurt. Gościnnie wystąpił na niej m.in. Mateusz Pospieszalski (Voo Voo). Największą popularnością cieszyła się singlowa piosenka "Na skos". Płyta nagrywana bez perkusisty, z automatem perkusyjnym i gramofonami.

</doc>
<doc id="536871" url="https://pl.wikipedia.org/wiki?curid=536871" title="Nefelometr">
Nefelometr

Nefelometr – przyrząd optyczny służący do pomiaru natężenia światła rozproszonego przez zawiesiny w cieczach lub gazach. Umożliwia oznaczenie stężenia zawiesiny w roztworze oraz rozmiarów i masy jej cząstek. Używany jest także do badania atmosfery. Głównymi elementami przyrządu są źródło światła i fotodetektor ustawione w stosunku do siebie pod pewnym kątem różnym od 180° (najczęściej 90°). 
Przyrząd jest wykorzystywany w nefelometrii. Do badania mętności wody w naturalnych zbiornikach wykorzystuje się krążek Secchiego.

</doc>
<doc id="536873" url="https://pl.wikipedia.org/wiki?curid=536873" title="Grochodrzew">
Grochodrzew



</doc>
<doc id="536875" url="https://pl.wikipedia.org/wiki?curid=536875" title="Robinia pseudacacia">
Robinia pseudacacia



</doc>
<doc id="536878" url="https://pl.wikipedia.org/wiki?curid=536878" title="Aspazjusz">
Aspazjusz

Aspazjusz – imię męskie pochodzenia greckiego. Wywodzi się słowa "aspasios" oznaczającego „powitanie”. Imię to ma oboczną wersję Aspazy.
Jego patronem jest św. Aspazjusz, biskup, żyjący w VI wieku. 
Aspazjusz imieniny obchodzi 2 stycznia.
Żeński odpowiednik: Aspazja. 

</doc>
<doc id="536879" url="https://pl.wikipedia.org/wiki?curid=536879" title="Flaga powiatu zduńskowolskiego">
Flaga powiatu zduńskowolskiego



</doc>
<doc id="536880" url="https://pl.wikipedia.org/wiki?curid=536880" title="Aspazy">
Aspazy

Aspazy – imię męskie pochodzenia greckiego. Wywodzi się słowa "aspasios" oznaczającego „powitanie”. Imię to na oboczną wersję Aspazjusz.
Jego patronem jest św. Aspazjusz, biskup, żyjący w VI wieku. 
Aspazy imieniny obchodzi 2 stycznia.
Żeński odpowiednik: Aspazja. 

</doc>
<doc id="536885" url="https://pl.wikipedia.org/wiki?curid=536885" title="Rudolf Ranoszek">
Rudolf Ranoszek

Rudolf Ranoszek (ur. 5 kwietnia 1894 w Moszczenicy, zm. 8 kwietnia 1986 w Jastrzębiu Zdroju) – polski naukowiec, filolog orientalista, specjalista od języków starożytnego Wschodu.
Życiorys.
Urodził się w Moszczenicy (obecnie części Jastrzębia-Zdroju) w rodzinie chłopskiej jako ósme z dziesięciorga dzieci. Od 1900 do 1906 uczęszczał do szkoły powszechnej w Moszczenicy, a w latach 1906-1914 do Państwowego Gimnazjum Klasycznego w Gliwicach. Już wtedy zainteresował się starożytnym Wschodem i nauczył hebrajskiego.
W 1914 rozpoczął studia filologiczne na uniwersytecie we Wrocławiu. Za rozprawę "Ein Brief des Königs Hattusil von Hatti an den König Kadašman-Enhil von Babylon aus den Anfang des XIII Jahrhundert v. Chr." otrzymał w 1922 tytuł doktora filozofii. Po studiach pracował jako nauczyciel w I Państwowym Gimnazjum w Rybniku, a następnie w Państwowym Gimnazjum Klasycznym w Katowicach. W 1929 poświęcił się badaniom naukowym nad językami starożytnego Wschodu; od listopada 1933 do listopada 1934 pracował jako asystent w Instytucie Orientalistycznym na Uniwersytecie Jana Kazimierza we Lwowie. W marcu 1935 habilitował się na Uniwersytecie Warszawskim w zakresie hetytologii i asyrologii na podstawie pracy "Kronika króla hetyckiego Tuthaljasa (IV)" i został docentem na tej uczelni. W okresie II wojny światowej pracował przymusowo jako robotnik w zakładach Hermann-Göring-Werke w Watensted koło Brunszwiku.
W 1946 rozpoczął ponownie pracę na Uniwersytecie Warszawskim. Od 1947 był zastępcą profesora w Katedrze Filologii Wschodu Starożytnego, którą stworzył od podstaw, a od 1949 profesorem nadzwyczajnym tej uczelni. W 1954 mianowany kierownikiem Katedry Filologii Wschodu Starożytnego na Wydziale Filologicznym Uniwersytetu Warszawskiego. Prowadził badania w zakresie sumerologii, asyrologii i hetytologii. W 1958 został profesorem zwyczajnym, a w 1964 przeszedł na emeryturę. W 1985 przyznano mu doktorat "honoris causa" Uniwersytetu Śląskiego.
Wybrał i przetłumaczył teksty babilońskie do antologii "Rylcem i trzciną: myśli starożytnego Wschodu" opublikowanej w 1959 przez wydawnictwo "Wiedza Powszechna". 
Muzeum Rudolfa Ranoszka znajduje się przy Szkole Podstawowej nr 16 w Jastrzębiu-Zdroju.

</doc>
<doc id="536886" url="https://pl.wikipedia.org/wiki?curid=536886" title="Mieszanina wielofazowa">
Mieszanina wielofazowa

Mieszanina wielofazowa - są to dwa lub więcej zmieszanych składników - niereagujących lub słaboreagujących ze sobą i nietworzących substancji homogenicznej, które mogą się różnić stanem skupienia lub gęstością.
Przykładami mieszanin wielofazowych są:
Ze względu na częste występowanie tego typu mieszanin w przyrodzie oraz w procesach przemysłowych (np. przeróbka rudy miedzi, przerób ropy naftowej), obecnie trwają ciągłe badania nad przepływem tego typu mieszanin (hydrotransport oraz transport pneumatyczny).

</doc>
<doc id="536887" url="https://pl.wikipedia.org/wiki?curid=536887" title="Transcendentale">
Transcendentale



</doc>
<doc id="536891" url="https://pl.wikipedia.org/wiki?curid=536891" title="Wąsy pędowe">
Wąsy pędowe



</doc>
<doc id="536896" url="https://pl.wikipedia.org/wiki?curid=536896" title="Fałsz intelektualny">
Fałsz intelektualny

Fałsz intelektualny – przestępstwo polegające na poświadczeniu nieprawdy w autentycznym dokumencie przez funkcjonariusza publicznego lub inną osobę uprawnioną do jego wystawienia. W przeciwieństwie do przestępstwa fałszu materialnego nie chodzi tu o każdy dokument, ale tylko o taki, którego sporządzenie możliwe jest wyłącznie przez osobę o odpowiednich kwalifikacjach, przez co jest to przestępstwo indywidualne właściwe.
Poświadczenie nieprawdy może polegać na zatajeniu bądź przeinaczeniu faktów albo na potwierdzeniu nieistniejących okoliczności.
Owym szczególnym dokumentem może być np. faktura wystawiona przez podatnika VAT i stwierdzająca zaniżoną kwotę podatku, ale już nie pisemna umowa cywilnoprawna, w której dokonano fikcyjnego zaniżenia ceny.
Sprawca odpowiada w ramach typu kwalifikowanego, jeśli dopuszcza się przestępstwa w celu osiągnięcia korzyści majątkowej lub osobistej.
Osobne przestępstwa to:

</doc>
<doc id="536900" url="https://pl.wikipedia.org/wiki?curid=536900" title="God Save the Queen (singel Sex Pistols)">
God Save the Queen (singel Sex Pistols)

God Save the Queen – parafraza hymnu Wielkiej Brytanii (o tym samym tytule), autorstwa Sex Pistols.
Utwór został wydany jako singel przez wytwórnię Virgin Records 27 marca 1977. Wywołał falę krytyki ze strony mediów, ze względu na utożsamienie osoby królowej Elżbiety II z określeniem „fascist regime” („faszystowski reżim”) oraz słowami „no future” („brak przyszłości”). Pierwotnie piosenka miała nosić tytuł „No Future”, jednak menedżer zespołu Malcolm McLaren zdecydował się ją zatytułować „God Save the Queen”. 7 lipca 1977 miała miejsce nieudana próba koncertu na rzecznym statku płynącym po Tamizie (Londyn), na którym alternatywny hymn miał być zaprezentowany nieopodal Pałacu Westminsterskiego. 
Niektóre stacje radiowe bojkotowały kontrowersyjny utwór, a żadna nie prezentowała go w czasie dnia. Pomimo tego sprzedaż singla osiągała rekordowe wyniki. Utwór jest jedną z najbardziej rozpoznawalnych piosenek grupy, a hasło „no future” stało się symbolem ówczesnego ruchu punkrockowego.
W 2004 utwór został sklasyfikowany na 173. miejscu listy 500 utworów wszech czasów magazynu Rolling Stone.

</doc>
<doc id="536901" url="https://pl.wikipedia.org/wiki?curid=536901" title="Wyspa Biała (Svalbard)">
Wyspa Biała (Svalbard)

Wyspa Biała (norw. "Kvitøya") – norweska wyspa w archipelagu Svalbard na Oceanie Arktycznym. Powierzchnia wyspy wynosi 710 km², z czego 705 km² zajmują lodowce; tworzą one lodowe klify długości 105 km. Wyspa nie jest zamieszkana.
Jest to najdalej na wschód wysunięta wyspa Svalbardu i całej Norwegii. Zaledwie 62 km dalej na wschód znajduje się mała Wyspa Victorii, należąca do terytorium Rosji. Na Wyspie Białej śmierć ponieśli członkowie wyprawy balonowej na biegun północny zorganizowanej przez Salomona Augusta Andrée w 1897. Ciała podróżników odnaleziono dopiero podczas wyprawy norweskiego statku "Bratvaag", 6 sierpnia 1930.

</doc>
<doc id="536904" url="https://pl.wikipedia.org/wiki?curid=536904" title="Józef Trzebiński">
Józef Trzebiński

Józef Trzebiński (ur. 1 marca 1867 w Kozubach Wielkich k. Turku, zm. 30 sierpnia 1941 w Wilnie) – botanik, fitopatolog.
Życiorys.
Syn Mikołaja (zm. 1879), zubożałego ziemianina, i Teofili z Kruszyńskich (zm. 1891), brat Mariana (1871–1942), malarza i Emilii Komarnickiej (1879–1947). W 1888 ukończył gimnazjum filologiczne (od III klasy) w Siedlcach. W latach 1888–1890 studiował na Wydziale Medycznym Cesarskiego Uniwersytetu Warszawskiego, w latach 1890–1894 na oddziale przyrodniczym Wydziału Fizyko-Matematycznego Cesarskiego Uniwersytetu Warszawskiego. W 1894 zdał egzamin na stopień kandydata nauk, w kwietniu 1897 uzyskał stopień kandydata nauk przyrodniczych na Cesarskim Uniwersytecie Warszawskim. W latach 1900–1904 był asystentem przy katedrze anatomii i fizjologii roślin u prof. Edwarda Janczewskiego na Uniwersytecie Jagiellońskim, w latach 1904–1912 – kierownikiem Działu Mykologicznego Stacji Entomologicznej Wszechrosyjskiego Związku Cukrowników w Śmile na Ukrainie, pracował nad chorobami buraka cukrowego i innych roślin uprawnych, w 1912–1916 w Stacji Ochrony Roślin przy Towarzystwie Ogrodniczym Warszawskim, w latach 1916–1918 był inspektorem Ogrodu Botanicznego Uniwersytetu Warszawskiego. W latach 1914-1918 wykładał botanikę na Wydziale Przyrodniczym Towarzystwa Kursów Naukowych w Warszawie.
Od 1916 członek TNW, a od 1930 członek korespondent Polskiej Akademii Umiejętności; od 1901 współpracownik (od 1930 członek) Komisji Fizjograficznej PAU; w latach 1918–1924 wykładowca SGGW i Uniwersytetu Warszawskiego oraz kierownik wydziału ochrony roślin Państwowego Instytutu Naukowego Gospodarstwa Wiejskiego w Puławach. W latach 1924–1937 profesor Uniwersytetu Stefana Batorego w Wilnie. Jako emerytowany profesor USB został mianowany profesorem honorowym na Wydziale Matematyczno-Przyrodniczym USB z dniem 27 września 1938. 30 kwietnia 1937 – doctor 
honoris causa Szkoły Głównej Gospodarstwa Wiejskiego w Warszawie.
Uważany za twórcę nowoczesnej fitopatologii polskiej i najwybitniejszego ówczesnego polskiego znawcę grzybów pasożytniczych. Tworzył prace z zakresu fitopatologii, mykologii, fizjologii roślin i florystyki, podręczniki, m.in. "Choroby roślin uprawnych..." (1912), "Choroby roślin" (1930). W 1915 otrzymał srebrny medal Krakowskiego Towarzystwa Ogrodniczego za pracę "Chwasty okolic Śmiły".
Był dwukrotnie żonaty. Od 1901 z Anną z d. Okulicz (zm. 1907), z którą miał córki: Helenę Bodzińską (1905–1982) i Annę Trzebińska-Wróblewska (ur. 1907), następnie z Heleną z d. Brazajtis, z którą miał syna Tadeusza (1914–1998).
Pochowany w alei profesorskiej na Starej Rossie na Cmentarzu na Rossie w Wilnie.

</doc>
<doc id="536905" url="https://pl.wikipedia.org/wiki?curid=536905" title="Jacob Grimm">
Jacob Grimm



</doc>
<doc id="536906" url="https://pl.wikipedia.org/wiki?curid=536906" title="Wilhelm Grimm">
Wilhelm Grimm



</doc>
<doc id="536908" url="https://pl.wikipedia.org/wiki?curid=536908" title="Dodge Challenger (1969)">
Dodge Challenger (1969)

Dodge Challenger – samochód sportowy typu pony car klasy średniej produkowany pod amerykańską marką Dodge w latach 1969 – 1983.
Pierwsza generacja.
Dodge Challenger I został zaprezentowany po raz pierwszy w 1969 roku.
Dodge Challenger został zaprojektowany jako rywal dla Forda Mustanga i Chevroleta Camaro. Chrysler miał w swojej ofercie jeszcze jeden pojazd oparty na płycie podłogowej E-body, był to nieco mniejszy Plymouth Barracuda. Zarówno Challenger jak i Barracuda dostępne były w wielu opcjach wyposażenia, gama jednostek napędowych zawierała prawie wszystkie silniki Chryslera z tamtego okresu. Challengera określano jako nieco zbyt późną odpowiedź Dodge'a na Forda Mustanga i boom na pony cars. Barracuda była określana jako konkurent Mustanga, Camaro i Firebirda, podczas gdy Challegner jako rywal dla Cougara i innych bardziej luksusowo wykończonych muscle cars.
Challenger ze swoim dużym rozstawem osi, większym nadwoziem i bardziej luksusowo wyposażonym wnętrzem (jak na segment pony car) był odpowiedzią na wprowadzony w 1967 roku pojazd Mercury Cougar, oba modele skierowane były do młodych i zamożnych klientów. Rozstaw osi wynosił o ponad 5 cm więcej niż w Barracudzie, Challenger cechował się także zupełnie innym nadwoziem. Na liście wyposażenia dodatkowego znajdowały się m.in.: układ klimatyzacji czy też podgrzewanie tylnej szyby.
Za stylistykę nadwozia odpowiadał Carl Cameron, zaprojektował on także wcześniej 1. generację Dodge Chargera. Przedni grill w Challengerze zaczerpnięty został właśnie z prototypu Chargera z 1966 roku. Challenger został stosunkowo dobrze przyjęty przez klientów (83 032 sprzedanych egzemplarzy pierwszego rocznika), prasa motoryzacyjna krytykowała jednak moment wprowadzenia na rynek - segment pony cars chylił się powoli ku upadkowi. Po 1970 roku sprzedaż i produkcja zaczęła gwałtownie spadać, krótkie odbicie nastąpiło jeszcze w roku 1973. Ostatecznie produkcję pierwszej generacji zakończono w połowie 1974 roku. Łącznie sprzedano około 188 600 egzemplarzy pierwszej generacji.
Wersje wyposażenia.
Samochód dostępny był w czterech wariantach hardtop coupé: "Challenger Six", "Challenger V8", "Challenger T/A" (tylko 1970) i "Challenger R/T". Wariant R/T dostępny był także jako kabriolet (tylko w latach 1970 i 1971). Podstawowym źródłem napędu była benzynowa jednostka R6 225 (3,7 l). Gama silników V8 zaczynała się od 318 (5,2 l) o mocy maksymalnej 233 KM (172 kW). Oprócz tego dostępne były także motory V8 340 (5,6 l) i 383 (6,3 l) zblokowane domyślnie z 3-biegową manualną skrzynią biegów. Wersja 383 o mocy 294 KM (216 kW) dostępna była jednak wyłącznie z automatyczną skrzynią TorqueFlite. Opcjonalnie do każdej wersji silnikowej oferowano 4-biegową skrzynię manualną (wyjątek to R6 225 i V8 383 z 4-gardzielowym gaźnikiem).
Wersją nastawioną na sportowe osiągi była "R/T" (Road/Track). Z podstawowym silnikiem V8 Magnum 383 osiągała ona moc maksymalną 340 KM (249 kW); 304 KM (224 kW) dla rocznika 1971. Opcjonalnie dostępne były większe jednostki: V8 Magnum 440 (7,2 l) o mocy 380 KM (280 kW), V8 440 Six-Pack o mocy 395 KM (290 kW) oraz V8 426 Hemi (7,0 l) o mocy 431 KM (317 kW). Rocznik 1970 R/T mógł zostać zamówiony w jeszcze bardziej luksusowej odmianie SE - skórzane obicia foteli, winylowy dach, mniejsza tylna szyba oraz centralna konsola.
Rocznik 1971 został nieznacznie odświeżony. Wprowadzono nowy silnik - V8 340 (5,6 l). V8 383 osłabiono do 304 KM (224 kW), V8 440 Six Pack osłabiono o 5 KM, całkowicie zrezygnowano z 440 Four Pack. W pasie tylnym pojedyncze klosze lamp zastąpiono podwójnymi. Sprzedaż nowego rocznika była jednak o wiele niższa niż 1970. Powstało około 30 000 egzemplarzy, w tym 4630 wersji R/T.
"Dodge Challenger T/A" (Trans Am) był homologacyjną odmianą pojazdu zbudowaną z myślą o udziale w Trans-Am Series. Do napędu służył silnik 340 Six Pack - trzy dwugardzielowe gaźniki zamontowane na aluminiowym kolektorze dolotowym. Dodge szacował moc tej jednostki na 294 KM (216 kW). Na masce pojawił się większy wlot powietrza, za odprowadzanie spalin odpowiadał wydajniejszy układ wydechowy. Nabywca mógł wybrać skrzynię automatyczną TorqueFlite lub 4-biegową Hurst oraz wspomaganie kierownicy. Standardem były hamulce tarczowe na przedniej osi oraz wzmocniony układ zawieszenia. 
W 1972 roku zaprzestano montażu wersji kabriolet, usunięto z listy wyposażenia dodatkowego większość elementów zwiększających komfort, zrezygnowano także z dużych silników V8. Wybór jednostek napędowych ograniczony został do: R6 225, V8 318 i V8 340 - w najmocniejszym wariancie generowała według normy SAE moc 243 KM (179 kW). Wszystkie silniki mogły zostać zblokowane z 3-biegową manualną skrzynią biegów, 340 także z 4-biegową. Na zewnątrz rocznik 1972 wyróżniał się nowym, szerszym przednim grillem. Powstało około 26 000 egzemplarzy rocznika 1972.
W roku 1973 zakończono montaż jednostek R6 225 do Challengera pozostawiając w ofercie tylko dwie V8. Poziom produkcji wzrósł do prawie 33 000 egzemplarzy. Rok później V8 340 został zastąpiony przez V8 360 (5,9 l) o mocy 248 KM (183 kW). Rynek pony cars chylił się jednak ku upadkowi, toteż produkcję Challengera zakończono pod koniec kwietnia 1974 roku. Powstało około 16 000 egzemplarzy ostatniego rocznika.
Druga generacja.
Dodge Challenger II został zaprezentowany po raz pierwszy w 1978 roku.
Nazwa Challenger została użyta ponownie w roku 1978, Dodge zaczął pod nią sprzedawać na rynku Ameryki Północnej pojazd znany na japońskim rynku jako Mitsubishi Galant Lambda, a innych - jako m.in. Sapporo czy Scorpion. Dodge Challanger stał się tym razem klasycznym samochodem sportowym, z charakterystycznymi kanciastymi proporcjami. Wizualne różnice w stosunku do modelu Mitsubishi polegały na detalach.
W 1981 przeprowadzono delikatny facelifting, sprzedaż na rynku trwała do 1984 roku.
Dane techniczne.
Do napędu używano wyłącznie benzynowych silników R4, w ofercie brakowało większych jednostek. Pojazd standardowo wyposażony był w: hamulce tarczowe na przedniej osi (opcjonalnie także na tylnej), kubełkowe przednie fotele, obrotomierz, wskaźnik ciśnienia oleju i temperatury cieczy chłodzącej, wspomaganie kierownicy, elektryczne podgrzewanie szyb i inne.

</doc>
<doc id="536909" url="https://pl.wikipedia.org/wiki?curid=536909" title="Scharchop">
Scharchop



</doc>
<doc id="536911" url="https://pl.wikipedia.org/wiki?curid=536911" title="Anouk">
Anouk

Anouk Schemmekes (z domu Teeuwe) (ur. 8 kwietnia 1975 w Hadze) – holenderska wokalistka pop-rockowa.
Zdobywczyni ponad 30 nagród muzycznych, m.in. holenderskiej MTV i Edisona. Reprezentantka Holandii podczas 58. Konkursu Piosenki Eurowizji (2013).
Życiorys.
Muzyką zainteresowała ją matka, która śpiewała bluesa. Jako mała dziewczynka pisała własne teksty i śpiewała. W wieku 13 lat przeżyła okres nastoletniego buntu, m.in. zaczęła uciekać z domu i trafiła do domu dziecka. Podczas jednej z ucieczek poznała gitarzystę Dennisa Weimara, dzięki któremu zaczęła występować w pubie De Pater. W wieku 15 lat zrezygnowała z dalszej nauki, by w pełni skupić się na śpiewaniu. Zaczęła występować wspólnie z zespołem Shotgun Wedding, głównie na przyjęciach ślubnych. Uczęszczała na zajęcia muzyczne do Akademii Muzycznej w Rotterdamie, jednak ze względu na słabe wyniki została wyrzucona ze szkoły. Mimo tego jej talent dostrzegł Alfred Lagarde, który zmiksował kilka jej demo. W tym czasie poznała Barry'ego Haya z Golden Earring, który zaproponował jej nagranie singla i zaoferował kilka gościnnych występów. Wkrótce później podpisała kontrakt z wytwórnią Dino Music. W 1996 wydała debiutancki singiel „Mood Indigo”, który osiągnął umiarkowany rozgłos. Kontynuując współpracę z Golden Earring, założyła własny zespół razem z Jackiem Pistersem. Barry Hay wówczas skupił się na własnym zespole, a Anouk z Bartem van Veenem zaczęli pisać teksty na pierwszy album.
Wiosną 1997 wydała singel „Nobody’s Wife”, który zdobył europejski rozgłos, trafiając na wysokie miejsca list przebojów nie tylko w Holandii, ale też Szwecji i Norwegii, gdzie uzyskał certyfikat platynowej płyty, jak i Belgii, gdzie został wyróżniony złotą płytą. Singlem promowała debiutancki album studyjny pt. "Together Alone", za który odebrała certyfikat potrójnie platynowej płyty w Holandii. W ciągu dwóch miesięcy album sprzedał się w 100 tys. egzemplarzy i przez wiele tygodni utrzymywał się na listach przebojów w kilku krajach Europy, a także uzyskał status złotej płyty w Skandynawii i platynowej we Włoszech. Piosenkarka została wyróżniona przez stację nagrodami TMF za "odkrycie roku" i "najlepszy singel" (za „Nobody’s Wife”) oraz otrzymała trzy Edison Music Awards w kategoriach: piosenkarka holenderska, najlepszy debiut i najlepsze wideo. Latem wystąpiła na festiwalach Parkpop i Pinkpop oraz odbyła europejską trasę koncertową. Wydała też singiel „Sacrifice”, z którym zajęła szóste miejsce na liście przebojów w Holandii. W międzyczasie została drugim artystą pod względem liczby sprzedanych płyt. W listopadzie ruszyła w trasę koncertową "Bennie &amp; Ballie tour", nazwaną tak na cześć jej dwóch kotów. Zaangażowała się też w kampanię promocyjną w Stanach Zjednoczonych, gdzie podpisała kontrakt z wytwórnią Sony/Columbia.
Równolegle z koncertowaniem, pisała materiał na drugi album, nad którym pracowała w Portugalii. Album pt. "Urban Solitude" promowała singlem „R U Kiddin Me”. Następnie podpisała kontrakt z producentem Pepsi-Coli, obejmujący m.in. sponsorowanie tras koncertowych "Tournedos". W tym czasie wydała singiel „Michel” i nagrała motyw muzyczny do filmu "Hollywood Sign", w którym zagrała epizodyczną rolę. Wygrała nagrody holenderskiego MTV i dwie nagrody Edisona (w kategoriach najlepszy artysta i najlepsza piosenkarka). Latem wydała reedycję płyty pt. "Urban Solitude", który uzupełniła bonusowym CD, zawierającym nagrania na żywo i dwa teledyski. Po trzech miesiącach odpoczynku od koncertowania wyjechała do USA, by tworzyć nowy materiał. Z czasem powróciła do Holandii, gdzie wydała singel „Break Down the Wall”, który można było nabyć jedynie po zebraniu odpowiedniej liczby punktów Pepsi. W 2001 wydała singel „Don’t”, którym zwiastowała trasę koncertową o nazwie "AA Semi Acoustic-tour". W tym czasie zaczęła częściej występować z akustycznymi wersjami swoich utworów. Za piosenkę „Michel” odebrała Edisona w kategorii „najlepszy singel”. W marcu wydała album pt. "Lost Tracks", na którym zawarła wcześniej niewydane piosenki, a także utwory w wersji akustycznej i alternatywnej, jak też piosenkę „Sacrifice”. Album osiągnął status platynowej płyty w Holandii. W tym czasie rozstała się z całym składem zespołu i uformowała nowy. W czerwcu ponownie wystąpiła na festiwalu "Pinkpop", a także na festiwalach "Parkpop", "Werchter" i "Noorderslag Festival" w Groningen, gdzie odebrała statuetkę Pop Award.
W kwietniu 2002 udała się na kilkumiesięczny urlop macierzyński. Powróciła w październiku, wydawszy singel „Everything”. W 2003 zaprezentowała kolejny album studyjny pt. "Graduate Fool". Następnie ponownie wystąpiła na "Noorderslag". W połowie marca ruszyła w trasę koncertową wraz z 16Down. Wcześniej została wyróżniona nagrodą Gouden Harp i Edison Music Awards. W kwietniu zwyciężyła w kategorii „najlepsza wokalistka holenderska” stacji TMF. W styczniu 2004 wydała album pt. "Update", na którym umieściła 13 piosenek, w tym siedem nagranych w wersji akustycznej, w tym przebój zespołu R.E.M. „Losing My Religion”. Również w 2004 wystąpiła na "Easter Pop festival" w Schijndel. W czerwcu zaśpiewała na koncercie przed Davidem Bowiem na stadionie Amsterdam Arena, po czym wraz z Bartem van Veenem zaczęła pracę nad materiałem na kolejną płytę. Album pt. "Hotel New York", który nazwała na cześć nazwy rotterdamskiego hotelu, w którym powstał, zawierał materiał łączący elementy reggae, rocka, popu i bluesa oraz ballady. Za album odebrała certyfikat podwójnej platynowej płyty, a promujący album singiel „Girl” został najlepiej sprzedającym się utworem w Holandii. Mikserem albumu był Tony Maserati. Pod koniec roku odebrała nagrodę za najlepsze wideo („I Live for You”) podczas festiwalu filmowego w Utrechcie. 19 marca 2005 zdobyła 3FM Awards dla najlepszej piosenkarki i za najczęściej grany teledysk („Girl”). Pod koniec marca za "Hotel New York" odebrała certyfikat złotej płyty w Belgii za sprzedaż ponad 25 tys. egzemplarzy. W kwietniu otrzymała nagrodę TMF dla najlepszej piosenkarki lokalnej oraz "Devil Award" dla najlepszej piosenkarki. W październiku zdobyła trzy belgijskie TMF Awards dla najlepszego międzynarodowego artysty oraz za najlepszą płytę i teledysk. Zaśpiewała na płycie pt. "Green" zespołu swojego męża, Remona Stotijna. W listopadzie zaśpiewała w Sports Palace w Antwerpii. W grudniu zagrała koncert w Rotterdam Ahoy' Arena, po czym wraz z rodziną przeprowadziła się do Ohio. Kilka tygodni po krajowej premierze album "Hotel New York" ukazał się na europejskim rynku muzycznym. Płytę promowała singlem „Girl/Lost”, a w ramach promocji albumu udzieliła wywiadu dla niemieckiego pisma "For Him Magazine" jako „gwiazda miesiąca”. Odebrała nagrodę 3FMi Edisona dla najlepszej piosenkarki. Wywołała kontrowersje odwołaniem występu podczas "Pinkpop", co tłumaczyła niezadowoleniem z oferowanych warunków zakwaterowania.
W 2006 zagrała szereg koncertów, m.in. podczas festiwali "Rock im Park, Rock am Ring, Indian Summer Festival, Parkpop, Rock Werchter" czy "Lowlands Festival". Została nominowana w Belgii przez stację The Music Factory do nagrody w kategoriach „najlepsza piosenkarka” (razem z Aguilerą i Kelly Clarkson) oraz „najlepszy występ na żywo”, a w holenderskim TMF w kategoriach „najlepsza artystka”, „najlepszy rockowy występ” i „najlepszy teledysk” (do piosenki „Downhill”). Podwójny album koncertowy pt. "Anouk Is Alive" uzyskał wynik ponad 40 tys. sprzedanych egzemplarzy. W latach 2007–2011 wydała kilka nowych albumów: "Who's Your Momma" (2007), "For Bitter Or Worse" (2009) i "To Get Her Together" (2011), jak też koncertowy pt. "Live at GelreDome" (2008). 17 października 2012 poinformowała, że została wewnętrznie wybrana na reprezentantkę Holandii podczas 58. Konkursu Piosenki Eurowizji organizowanego w maju 2013 w Malmö. W lutym 2013 zaprezentowała konkursowy utwór – „Birds”, a w maju zajęła z nim 9. miejsce z 114 punktami w finale Eurowizji. Również w 2013 wydała album pt. "Sad Singalong Songs", który promowała singlem „Birds”. W 2014 wydała dwunasty album pt. "Paradise and Back Again".
Życie prywatne.
Do 2004 była w związku z Remonem Stotijnem, z którym ma troje dzieci: Benjamina Kingsleya (ur. 18 kwietnia 2002), Elijaha Jeremiasza (ur. 5 grudnia 2003) i Phoenix Ray (ur. 3 czerwca 2005). Była żoną Edwina Jansena. Ze związku z raperem Unorthadoxem ma syna Jesiaha Doxa (ur. 2010). W czerwcu 2014 urodziła syna Siona Jethro.
Zespół.
"Źródło: www.audio.demon.nl".

</doc>
<doc id="536912" url="https://pl.wikipedia.org/wiki?curid=536912" title="Tshangla">
Tshangla

Tshangla (również sharchopkha dzongkha: dosł. „język wschodnich ludzi”) – język używany przez bhutańsko-hinduski lud Sharchop we wschodnich dystryktach Bhutanu, głównie w dystrykcie Traszigang. Łącznie posługuje się nim ok. 175 tys. ludzi. Jest to dialekt dzongkha z silnymi wpływami języków indyjskich i nepalskiego, klasyfikowany jako odrębny język z grupy języków tybetańskich.

</doc>
<doc id="536913" url="https://pl.wikipedia.org/wiki?curid=536913" title="Babilon. Serki dietetyczne">
Babilon. Serki dietetyczne

Babilon. Serki dietetyczne – reedycja pierwszych płyt zespołu Hurt, niepromowanych na szerszą skalę "Babilon" i "Serki dietetyczne".
Lista utworów.
źródło:.

</doc>
<doc id="536931" url="https://pl.wikipedia.org/wiki?curid=536931" title="Hobbici">
Hobbici



</doc>
<doc id="536933" url="https://pl.wikipedia.org/wiki?curid=536933" title="Desalinacja">
Desalinacja



</doc>
<doc id="536935" url="https://pl.wikipedia.org/wiki?curid=536935" title="Cieśnina Le Maire’a">
Cieśnina Le Maire’a

Cieśnina Le Maire’a (hiszp. "Estrecho de Le Maire") – cieśnina oddzielająca Wyspę Stanów od Ziemi Ognistej. Odkryli ją w 1616 roku Jacob Le Maire i Willem Schouten.

</doc>
<doc id="536942" url="https://pl.wikipedia.org/wiki?curid=536942" title="Równoważnik dawki pochłoniętej">
Równoważnik dawki pochłoniętej

Dawka równoważna (ang. Equivalent dose) – pojęcie pochodne od dawki pochłoniętej, uwzględnia wpływ rodzaju promieniowania jonizującego na skutki biologiczne zachodzące w tkance lub organie przez wprowadzenie współczynnika wagowego promieniowania jonizującego. Jednostką dawki równoważnej jest siwert (Sv).
gdzie:

</doc>
<doc id="536945" url="https://pl.wikipedia.org/wiki?curid=536945" title="Fitzcarraldo">
Fitzcarraldo

Fitzcarraldo – niemiecki dramat filmowy w reżyserii Wernera Herzoga z 1982 roku.
Produkcja filmu trwała 12 lat, a samo kręcenie zdjęć 2 lata. W scenach przenoszenia statku nie zastosowano żadnych efektów specjalnych, choć statek ważył 340 ton.
Fabuła.
Akcja filmu toczy się u schyłku XIX w. w Ameryce Południowej w mieście Iquitos w Peru. Irlandzki inżynier Brian Sweeney Fitzgerald (Klaus Kinski), zwany przez tubylców Fitzcarraldo, jest wielbicielem muzyki operowej. Jego dotychczasowe życie i działalność w Ameryce Południowej jest pasmem klęsk. Nie udaje się budowa Kolei Transandyjskiej, ani budowa fabryki lodu. Postanawia więc stworzyć w środku dżungli operę. Aby pozyskać na ten cel środki, inwestuje w plantację kauczuku, z której jednak wskutek braku dróg wodnych nie można wywieźć produktu. Jednakże dla owładniętego pasją Fitzcarralda nie ma przeszkód, przez wykarczowane wzgórze postanawia przetoczyć statek z koryta jednej rzeki do drugiej.

</doc>
<doc id="536947" url="https://pl.wikipedia.org/wiki?curid=536947" title="Czat (album)">
Czat (album)

Czat – czwarta płyta zespołu Hurt. Autorem większości muzyki jest gitarzysta zespołu Sid Motkowic. W sesjach nagraniowych biorą udział gościnny zaprzyjaźnieni z zespołem muzycy: Wojtek Karel, Andrzej Markowski „Gienia” i Patrycja Hefczyńska. Realizacją nagrań zajął się Marcin Bors. Do tej pory ukazały się trzy single promujące płytę: „Mary czary”, „Załoga G” i „Pogoda dla ciebie”. „Załoga G” został ogólnopolskim przebojem, już po 3 tygodniach obecności na „Liście Trójki” piosenka znalazła na pierwszym miejscu.

</doc>
<doc id="536950" url="https://pl.wikipedia.org/wiki?curid=536950" title="Project Management Body of Knowledge">
Project Management Body of Knowledge

PMBOK Guide (ang. "A Guide to the Project Management Body of Knowledge") – standard zarządzania projektami opracowany i opublikowany przez Project Management Institute. Pierwsza wersja PMBOK została opublikowana w 1996 roku i od tej pory jest regularnie rozwijana oraz aktualizowana. W 1998 r. PMBOK otrzymał akredytację American National Standards Institute i funkcjonuje jako norma zarządzania projektami na terenie USA. 
Podstawowe wersje PMBOK.
Do roku 2018 wydano 6 wersji PMBOK:
Rozszerzenia.
Oprócz podstawowej wersji standardu odnoszącej się do wszystkich dziedzin, PMI oferuje również 3 rozszerzenia:
Certyfikacja.
PMBOK Guide jest źródłem wiedzy niezbędnej do otrzymania certyfikatów PMP, PgMP oraz CAPM. 
Struktura.
Zgodnie z PMBOK Guide, każdy projekt posiada swój cykl życia, czyli ciąg etapów lub faz w których znajduje się projekt od inicjacji do zamknięcia. PMBOK Guide w wersji szóstej definiuje 49 procesów realizowanych w cyklu życia projektu, podzielonych na 5 grup:
Grupy procesów wzajemnie na siebie oddziałują. Procesy połączone są ze sobą wkładami i rezultatami. Rezultaty z jednego procesu mogą być wkładem do następnych, niekoniecznie w ramach tej samej grupy procesów. Grupy procesów nie są tożsame z fazami cyklu życia projektu.
Każdy z 49 procesów jest również przypisany do obszaru wiedzy (ang. Knowledge Areas). PMBOK Guide definiuje 10 obszarów wiedzy:
Obszary wiedzy są zbiorem pojęć, terminów i działań stanowiących fachową dziedzinę zarządzania projektami. 
Mapowanie procesów do grup procesów oraz obszarów wiedzy jest następujące :
Procesy mogą zachodzić na siebie w czasie realizacji projektu lub jego fazy.
Obowiązkiem zespołu projektowego jest wybranie procesów, które mają zastosowanie dla konkretnego projektu.

</doc>
<doc id="536952" url="https://pl.wikipedia.org/wiki?curid=536952" title="Iwan Aleksander">
Iwan Aleksander

Iwan Aleksander (bułg.: Иван Александър, "Iwan Aleksandyr"; zm. 17 lutego 1371) – car bułgarski w latach 1331–1371.
Władca z bocznej linii dynastii Szyszmanowiczów. Objął tron w wyniku przewrotu pałacowego. Dzięki zwycięstwu nad wojskami bizantyńskimi pod Rosokastro w 1332 roku i zawartym traktatom z Serbią, a następnie z Bizancjum zapewnił swemu państwu blisko trzydziestoletni okres pokoju. Na lata panowania Iwana Aleksandra przypada ożywienie gospodarcze i rozkwit kulturalny Bułgarii. Powstają liczne cerkwie, rozkwita sztuka dworska, szczególnie iluminatorska, powstaje tyrnowska szkoła piśmiennictwa. Jednocześnie postępuje rozdrobnienie feudalne państwa, do którego przyczynia się również sam car, wydzielając w 1355 roku dzielnicę starszemu synowi. Pod koniec panowania wplątał się w konflikt z Bizancjum, w wyniku którego Bułgaria została zaatakowana przez siły bizantyńskie, węgierskie i hrabiego Saubadii Amadeusza tracąc porty nadmorskie i przejściowo Widyń. Umierając pozostawił państwo podzielone i słabe wobec napierających na Bałkany Turków osmańskich.
Życiorys.
Droga do tronu.
Iwan Aleksander był synem siostry cara bułgarskiego Michała III Szyszmana, Keracy Petricy i despoty Stracimira. W 1305 roku po pokonaniu swego stryja Eltimira, car Teodor Swetosław przekazał ziemię kryńską, dotychczasowe władztwo Eltimira wiernemu sobie bojarowi Stracimirowi obdarzając go godnością despoty. Po śmierci ojca Iwan Aleksander przejął władzę nad ziemią kryńską i Łoweczem oraz tytuł despoty.
W 1330 roku próbując przeciwstawić się dalszej ekspansji serbskiej w Macedonii car Michał III Szyszman, w przymierzu z cesarzem bizantyńskim Andronikiem III Paleologiem najechał Serbię. Wkrótce po rozpoczęciu działań wojennych zginął 28 lipca w bitwie pod Welbużdem. Zwycięski król serbski, brat pierwszej żony cara, Anny Nedy, Stefan Deczański zawarł po bitwie pokój z Bułgarami. Do Serbii przyłączono Nisz, a Bułgarzy na mocy układu oddali tron carski Annie Nedzie i jej starszemu synowi Iwanowi Stefanowi. Jeszcze tego samego roku na osłabioną Bułgarię najechał jej dotychczasowy sojusznik Andronik III Paleolog, ujmując się za wygnaną siostrą, wdową po Michale III Szyszmanie, Teodorą. Grecy zdobyli północno-wschodnią Trację z Anchialos, Messembrią, Ajtos, Ktenią, Rosokastro i Diampolem. Regentka Anna i car Iwan Stefan byli bezsilni. Tymczasem w Serbii wybuchł przeciw królowi bunt możnowładców na którego cele stanął syn królewski Stefan Duszan. Korzystając z wojny domowej w Serbii wiosną 1331 roku dwaj bojarzy bułgarscy: protowestiarit Raskin i logoteta Filip, wzniecili bunt i strącili z tronu carową Annę i jej syna Iwana Stefana, nowym carem obierając siostrzeńca Michała III Szyszmana, Iwana Aleksandra. Iwan Stefan wraz z matką zbiegli do Serbii.
Stosunki z Bizancjum.
Objąwszy władzę Iwan Aleksander zawarł sojusz ze Stefanem Duszanem, umocniony małżeństwem króla serbskiego z siostrą cara Heleną. Zabezpieczony od zachodu podjął wojnę z Bizancjum. Odebrał utracone w 1330 roku ziemie, a 18 lipca 1332 roku rozbił armię Andronika III pod Rosokastro (niedaleko Burgas). Zawarty następnie układ pokojowy przewidywał małżeństwo pomiędzy małoletnim synem cara Michałem Asenem i córką Andronika III, Marią. Traktat ten przetrwał trzydzieści lat.
Bizancjum zagrażali już w owym czasie poważnie Turcy Osmańscy, którzy w 1326 roku zdobyli Bursę, a w 1337 Nikomedię. W 1341 roku w Cesarstwie Bizantyńskim wybuchła wojna domowa. Wojska bułgarskie rozpoczęły pustoszące najazdy na Trację. Konstantynopolitańska regencja aby przeciągnąć cara na swoją stronę przekazała Bułgarom szereg miast i twierdz w północnej Tracji i Rodopach: Cepinę, Kriczym, Peristicę i Stanimachos, a w 1344 roku również Płowdiw. W 1344 roku na terenach bizantyńskich, w południowych Rodopach najemnik bułgarski Momczył utworzył efemeryczne państewko, ze stolicą w Ksanti, które przetrwało do drugiej połowy 1345 roku.
Sytuacja wewnętrzna.
Iwan Aleksander nie był w stanie powstrzymać postępującego rozpadu państwa. Przed 1345 rokiem oderwały się od Bułgarii ziemie między dolnym Dunajem a Morzem Czarnym, na których własne państwo utworzył bojar kumańskiego pochodzenia Balik. Po jego śmierci państwo odziedziczył brat Balika, Dobrotica, a po nim jego syn Iwanko. Państwo Dobroticy sięgało od Morza Czarnego do pasma Starej Płaniny i twierdzy Emona (w pobliżu przylądka Emine). Od imienia Dobrotica Turcy nazwali te ziemie Dobrudżą. W prowincji Welbużd panował w tym czasie despota Dejan. Władcą ziem leżących pomiędzy Strumicą, Sztipem a Stobą (w pobliżu dzisiejszego miasta Riła) był protosewastos Chrelio, rządzący z monasteru Rylskiego.
W 1348 roku przez Bułgarię przetoczyła się epidemia "czarnej śmierci", powodując znaczny ubytek ludności państwa.
W 1345 roku car zmusił swą pierwszą żonę Teodorę Wołoszkę do wstąpienia do klasztoru i ożenił się z Żydówką Sarą, która na chrzcie przyjęła również imię Teodory. Aby pozbawić syna z pierwszego małżeństwa praw do korony nadał mu w 1355 roku władzę w prowincji widyńskiej. W 1363 roku Iwan Aleksander podzielił swe państwo pomiędzy synów: starszy, urodzony z Wołoszki Teodory, Iwan Stracimir otrzymał ziemię widyńską aż do Iskyru. Młodszy Iwan Szyszman, urodzony z ostatniej żony Żydówki, ulubieniec ojca został władcą większej części państwa ze stolicą Tyrnowem.
Życie gospodarcze.
Długi okres spokoju jaki zapewnił Iwan Aleksander swemu państwu przyniósł ożywienie handlu wewnętrznego i handlu z Bizancjum i Wenecją. Bułgaria stała się głównym dostarczycielem zbóż i drewna po tym jak Turcy zajęli dużą część Azji Mniejszej i odcięli Cesarstwo Bizantyńskie od tamtejszych surowców, a Wenecję od rynków egipskich. Porty Bułgarii stały się centrami ożywionego handlu. Zwłaszcza Messembria, w której powstało w tym czasie wiele nowych cerkwi i gmachów publicznych oraz urządzeń portowych. W Warnie powstała w tym czasie kolonia wenecka.
W 1352 roku doża wenecki Andrea Dandolo wysłał posłów do cara Iwana Aleksandra w Tyrnowie, aby omówić warunki nowego traktatu pokojowego. Traktat został podpisany 4 października tego roku. Zabezpieczał on przed rabunkiem i konfiskatą majętności Wenecjan, którzy ulegliby katastrofie morskiej lub śmierci. Chronił przed zbiorową odpowiedzialnością innych członków społeczności weneckiej w razie popełnienia przestępstwa przez Wenecjanina. Nie zezwalał na pociąganie do odpowiedzialności za długi cudze. Zabraniał samowolnego wkraczania do domów Wenecjan i rewidowania ich. Zezwalał Wenecjanom na budowanie kościołów i składów towarowych. Ustalał wysokość cła na 3 procent.
Rozkwit kulturalny.
Na lata panowania Iwana Aleksandra przypada okres rozkwitu bułgarskiej sztuki i piśmiennictwa, których car był hojnym mecenasem. Z inicjatywy cara wznoszono liczne nowe cerkwie i remontowano stare. Zachowało się kilkanaście cerkwi z tego okresu: cerkiew świętego Piotra w Berende, cerkiew świętego Teodora w Boboszewie, cerkiew świętych Piotra i Pawła w Tyrnowie i podziwiana powszechnie cerkiew świętego Jana Teologa w Monasterze Zemeńskim, pomiędzy Sofią a Kiustendiłem. Wspaniały rozkwit za panowania Iwana Aleksandra przeżyła tyrnowska szkoła malarska. Do najwybitniejszych osiągnięć malarskich tego okresu zalicza się freski w Zemenie i Boboszewej. W Zemenie w cyklu "Męki Chrystusa" zwraca uwagę ciekawie stylizowane przedstawienie uczniów ogarniętych sennością i usiłujących czuwać na modlitwie oraz odrażająca tłuszcza żydowska usiłująca pojmać Jezusa. W cerkwi boboszewskiej zdrajca Judasz z Kariotu wisi haniebnie na krzyżu. Postaci są stylizowane: wydłużone i wygięte w kształt litery "S".
Oprócz sztuki monumentalnej w okresie panowania Iwana Aleksandra rozkwitła również wykwintna sztuka dworska, pozostająca pod bezpośrednim wpływem bizantyńskiego malarstwa miniaturowego. Do zabytków tego malarstwa należą: wykonany dla cara bułgarski przekład kroniki Manassesa i opowieść o wojnie trojańskiej oraz Ewangeliarz z 1356 roku. "Historyczny synopsis" Konstantego Manassesa przepisany w latach 1344–1345 zawiera ponad dwadzieścia miniatur przedstawiających różne wydarzenia z dziejów Bułgarii, zwłaszcza wielkich bitew z okresu panowania chana Kruma i cara Samuela Komitopula. Między innymi podobiznę chana Kruma pijącego z czaszki zabitego cesarza Nicefora, a dalej tegoż Kruma pokonanego przez cesarza Leona Armeńczyka. Na innym miejscu Rusów atakujących Bułgarię w 969 roku pod wodzą Światosława, a potem rozbitych przez cesarza Jana Tzimiskesa. Miniatury dostarczają wiadomości o bułgarskiej architekturze, militariach i ceremoniale dworskim. Ewangeliarz cara Iwana Aleksandra zawiera 366 miniatur ilustrujących głównie sceny ewangeliczne. Pośród wielu ciekawych pomysłów ilustratorów na uwagę zasługuje przyodziany w szaty prawosławnego biskupa, wskrzeszony z martwych Łazarz. Szczególnie interesujące dla dziejów Bułgarii są wizerunki cara Iwana Aleksandra i jego rodziny w złotych, szkarłatnych i purpurowych szatach. Car poufale gawędzi z poszczególnymi ewangelistami, a w scenie Sądu Ostatecznego zajmuje poczesne miejsce pośród dusz błogosławionych. Oprócz malarstwa rozwijało się również rzemiosło artystyczne, wyrabiano ceramikę służącą do przyozdabiania domów, świątyń i klasztorów, kwitło jubilerstwo i rzeźba w drewnie.
Mecenat cara, a z drugiej strony ferment religijny i umysłowy w Bizancjum przyczyniły się do powstania i krótkiego choć świetnego rozwoju piśmienniczej szkoły tyrnowskiej. Za jej twórcę uważa się Teodozego Tyrnowskiego, ucznia Grzegorza Synaity, twórcy ruchu hezychastycznego. Teodozy na wzór pustelni mistrza w Parorii założył około 1350 roku monaster w Kilifarewie pod Tyrnowem. W krótkim czasie Monaster Kilifarewski stał się ośrodkiem piśmiennictwa i promieniowania hezychazmu. Dzięki kontaktom Teodozego z Athosem i Konstantynopolem w szkole tyrnowskiej rozwinęło się piśmiennictwo religijne ściśle związane z ówczesnym piśmiennictwem bizantyńskim. Powstały liczne hagiografie rozwijające twórczo schematy opracowane w X wieku przez Symeona Metafrastesa. Rozwinął się też własny styl szkoły charakteryzujący się bogactwem wymyślnych ozdób retorycznych, nazywany "splataniem słów".
Ożywienie religijne.
Lata panowania Iwana Aleksandra przyniosły też wyraźne ożywienie religijne. Na przełomie XIII i XIV mnich grecki Grzegorz Synaita zaczął nauczać ascetycznych praktyk prowadzących do mistycznego obcowania z Bogiem, początkowo na górze Athos, a następnie w założonej przez siebie pustelni w Parorii, na pograniczu bułgarsko-bizantyńskim w górach Strandża. Ruch nazwany hezychastycznym szybko rozprzestrzenił się po monasterach słowiańskich i greckich. Hezychaści dążyli do oglądania wiekuistej światłości, jaka objawiła się apostołom na górze Tabor. Droga do tego wiodła przez pokutę, oczyszczanie się z ziemskich namiętności i kontemplację. Zalecali odmawianie modlitwy Jezusowej, której miały towarzyszyć ćwiczenia oddechowe i odpowiednia postawa. W Bułgarii głównym nauczycielem hezychazmu stał się Teodozy Tyrnowski. Ruch hezychastyczny zacieśnił poczucie wspólnoty prawosławnej pomiędzy Grekami, Bułgarami i Serbami przyczyniając się jednocześnie do wzmożenia wpływów bizantyńskich.
W chylącym się ku upadkowi państwie wraz z rozkwitem kultury dworskiej i szerzeniem się ruchu ascetyczno-mistycznego nastąpił rozkład obyczajów i pojawiły się w wielkiej ilości zabobony i herezje. Adamici, na dawnych uroczyskach pogańskich odprawiali nocne orgie; przybyły z Konstantynopola mnich Teokryt składał ofiary pod świętym dębem, a mniszka Irina z Sołunia w otoczeniu swych zwolenników wprawiała lud w zgrozę rozwiązłością. Pojawili się znowu bogomili i warlaamici.
Schyłek panowania.
W 1352 roku Turcy Osmańscy zdobyli bizantyńską twierdzę Cimpe na półwyspie Gallipoli, pierwszy skrawek ziemi w Europie. Bułgarzy i Grecy nie potrafili zawrzeć trwałego przymierza przeciw Turkom. Wprawdzie w 1354 roku został zawarty sojusz pomiędzy Iwanem Aleksandrem i cesarzem Janem V Paleologiem umocniony zaręczynami córki cara Keracy z synem cesarza Andronikiem, wkrótce jednak obydwa państwa wznowiły wojnę o wschodnią Trację.
W 1355 roku zmarł najpoważniejszy rywal Turków na Bałkanach Stefan Duszan, a jego państwo rozpadło się na szereg drobnych państw. W 1359 roku Turcy pojawili się pod Konstantynopolem. W następnych latach podbili południową Trację. Około 1362 roku zdobyli Adrianopol. w 1363 roku wódz sułtana Murada I Lalaszachin zdobył bułgarski Płowdiw. W ręce Turków wpadła również Stara Zagora. W dwa lata później stolica państwa tureckiego została przeniesiona do Adrianopola, a miejscowa ludność wysiedlona do Azji.
Mimo niebezpieczeństwa tureckiego cesarz bizantyński nie dążył do sojuszu z Bułgarami, którzy w tym czasie szukali porozumienia z Turkami, lecz w 1364 roku, najechał ziemie bułgarskie i zdobył Anchialos i Messembrię. Iwan Aleksander zwrócił się o pomoc do Turków. Wspomagany przez wojska tureckie z trudem obronił się przed najazdem bizantyńskim. Wyprawa Jana V ujawniła, że na Bałkanach istnieje państwo jeszcze słabsze niż upadające Bizancjum. W odpowiedzi na przymierze bułgarsko-tureckie cesarz Jan V zwrócił się o pomoc przeciw Turkom i ich sojusznikom Bułgarom do papiestwa i państw katolickich. W odpowiedzi na ten apel wiosną 1365 roku król węgierski Ludwik I najechał i zdobył ziemię widyńską. Zdobyte terytorium przekształcił w graniczny banat węgierski. Iwan Stracimir, władca Widynia dostał się do niewoli.
W 1366 roku Jan V udał się na Węgry, żeby skłonić Ludwika I do podjęcia wyprawy krzyżowej przeciw Turkom i ich sojusznikom Bułgarom. Zirytowany postępowaniem cesarza Iwan Aleksander odmówił przepuszczenia cesarza z powrotem. Na apel Jana V o pomoc odpowiedział wtedy jego cioteczny brat Amadeusz VI Zielony hrabia Sabaudii. Wyruszył z silną flotą przeciwko Turkom. W sierpniu 1366 roku odebrał im Gallipoli, a w następnych miesiącach zdobył na Bułgarach: Messembrię, Anchialos, Sozopol, Rosokastro i Emonę. Bułgarzy obronili jedynie Warnę. Iwan Aleksander zgodził się teraz przepuścić cesarza bizantyńskiego, nie odzyskał jednak wszystkich utraconych miast. Anchialos, Messembria i Sozopol zostały przy Bizancjum. Król Ludwik I ostatecznie nie podjął wyprawy krzyżowej. Iwanowi Aleksandrowi udało się w 1369 lub 1370 roku odzyskać przy pomocy hospodara mołdawskiego Władysława Widyń.
Iwan Aleksander zmarł 17 lutego 1371 roku. Bułgarski historyk W. Giuzelew wystawia mu surową ocenę: "Miał ambicję zjednoczenia państwa i umocnienia władzy, w istocie sam przyczynił się do jego rozbicia i zagłady".
Rodzina.
Iwan Aleksander ożenił się po raz pierwszy z Teodorą Wołoszką w 1320 roku. Z małżeństwa tego urodziło się troje dzieci:
W 1345 roku Iwan Aleksander zmusił swą żonę do wstąpienia do klasztoru i ożenił się z Żydówką Sarą, która na chrzcie przyjęła imię Teodory. Z małżeństwa tego urodziło się czworo dzieci:
Nawiązania literackie.
Iwan Aleksander wraz z rodziną carską pojawia się na kartach powieści "Antychryst" Emiliana Stanewa osnutej wokół wydarzeń ostatnich lat istnienia drugiego państwa bułgarskiego, na bogato zarysowanym tle życia religijnego, politycznego i kulturalnego tych czasów.

</doc>
<doc id="536962" url="https://pl.wikipedia.org/wiki?curid=536962" title="Herb Mieszkowic">
Herb Mieszkowic

Herb Mieszkowic – jeden z symboli miasta Mieszkowice i gminy Mieszkowice w postaci herbu.
Wygląd i symbolika.
Herb przedstawia na białej tarczy dwa brunatne niedźwiedzie stojące na zielonej murawie i wsparte przednimi łapami o pień jodły.
Herb nawiązuje do nazwy miasta. Przed 1947 rokiem Bärwalde (w języku niemieckim "Bär "oznacza niedźwiedzia, "Wald" oznacza las) oraz po 1947 gdyż słowo „mieszek” także oznacza niedźwiedzia.
Historia.
Najstarsza pieczęć miasta, datowana na 1321 r., przedstawia dwa wspięte niedźwiedzie, między nimi dąb, ponad konarami drzewa widoczny jest ptak (najprawdopodobniej orzeł – symbol margrabiów brandenburskich) zwrócony w prawą stronę. Napis na pieczęci: „+ SIGILLVM * CIVITATIS * BEREN * WOLD”. Niemalże identyczny wizerunek pojawia się na, datowanej na pierwszą połowę XIV w. pieczęci sekretnej (najstarszy znany egzemplarz pochodzi z 1506 r.). Dąb jako drzewo herbowe widnieje na dzwonie z 1756 r. znajdującym się w kościele pw. Przemienienia Pańskiego w Mieszkowicach. Z czasem zamiast dębu pojawiła się jodła. 
Nazwę miasta (pierwsza wzmianka z 1295 r. – Berenvalde) i wizerunek niedźwiedzia (niem. "Bär") w herbie starają się wyjaśnić dwie koncepcje: pierwsza odnosi się rodu von Behr, który miał niedźwiedzia w herbie; zasiedlenie ziemi mieszkowickiej było prawdopodobnie organizowane przez nich jako lokatorów generalnych, podobnie jak ziemi pełczyckiej. Druga koncepcja nawiązuje do margrabiego Albrechta Niedźwiedzia (Albrecht der Bär), żyjącego w latach 1100-1170.

</doc>
<doc id="536967" url="https://pl.wikipedia.org/wiki?curid=536967" title="Siergiej Kariakin (szachista)">
Siergiej Kariakin (szachista)

Siergiej Aleksandrowicz Kariakin (, ukr. Сергій Карякін; ur. 12 stycznia 1990 w Symferopolu) – rosyjski szachista (do grudnia 2009 reprezentował Ukrainę), arcymistrz od 2002 roku.
Kariera szachowa.
Gry w szachy nauczył się w piątym roku życia. Od najmłodszych lat zaskakiwał rzadko spotykanymi predyspozycjami do uprawiania tej dyscypliny, dzięki którym tytuł mistrza międzynarodowego uzyskał już w wieku 11 lat. Kolejny i najwyższy szachowy tytuł – arcymistrza – zdobył w rok później (2002), stając się w wieku 12 lat i 7 miesięcy najmłodszym zawodnikiem w historii szachów, któremu FIDE przyznała ten tytuł.
Po raz pierwszy na międzynarodowej arenie pojawił się w roku 1998 uzyskując w memoriale Paula Keresa w Vancouver 4½ pkt z 9 partii. W 2000 roku zajął IV miejsce na mistrzostwach świata juniorów do lat 10 w Oropesa del Mar, zaś w kolejnym roku zdobył w Chalkidiki tytuł wicemistrza Europy juniorów do lat 14. Na przełomie 2001 i 2002 roku był sekundantem Rusłana Ponomariowa podczas zwycięskiego dla niego turnieju o mistrzostwo świata w Moskwie. W roku 2005 zwyciężył w turnieju B w Wijk aan Zee oraz zajął IV miejsce w mistrzostwach Europy rozegranych w Warszawie. W kwietniu tego samego roku po raz pierwszy przekroczył granicę 2600 punktów rankingowych Elo. W 2006 zajął bardzo dobre VI miejsce w turnieju elity "Corus A" w Wijk aan Zee (XIX kat. FIDE), wyprzedzając m.in. Pétera Lékó, Lewona Aroniana i Gatę Kamskiego. Zwyciężył również w bardzo silnie obsadzonym turnieju szachów szybkich, Memoriale Piotra Izmaiłowa w Tomsku. W 2007 zajął II miejsce (za Wasilijem Iwanczukiem, a m.in. przed Aleksandrem Oniszczukiem i Piotrem Swidlerem) w turnieju "Aerosvit" w Foros. W 2009 odniósł jeden z największych sukcesów w karierze, samodzielnie zwyciężając w turnieju "Corus" w Wijk aan Zee. W 2010 podzielił I m. w Pojkowskim (wspólnie z Wiktorem Bołoganem) oraz w memoriale Michaiła Tala w Moskwie (wspólnie z Lewonem Aronjanem i Szachrijarem Mammedjarowem), natomiast w 2011 podzielił I m. (wspólnie z Magnusem Carlsenem) w Bukareszcie oraz ponownie zwyciężył (wspólnie z Étienne Bacrotem) w Pojkowskim. W 2012 zdobył w Astanie tytuł mistrza świata w szachach szybkich oraz podzielił I m. (wspólnie z Fabiano Caruaną) w Dortmundzie. W 2013 zwyciężył w silnie obsadzonym turnieju "Norway Chess 2013", rozegranym w kilku miastach regionu Stavanger, wyprzedzając m.in. Magnusa Carlsena, Lewona Aroniania i Viswanathana Ananda. W 2014 podzielił II m. (za Lewonem Aronianem, wspólnie z Aniszem Girim) w turnieju "Tata Steel" w Wijk aan Zee, zajął II m. (za Viswanathanem Anandem) w turnieju pretendentów w Chanty-Mansyjsku oraz odniósł duży sukces, po raz drugi w karierze samodzielnie zwyciężając w turnieju "Norway Chess 2014" w Stavangerze (m.in. przed Magnusem Carlsenem, Aleksandrem Griszczukiem i Fabiano Caruaną).
Dwukrotnie (2010, 2012) zdobył srebrne medale w finałach indywidualnych mistrzostw Rosji.
Wielokrotnie reprezentował Ukrainę i Rosję w turniejach drużynowych, między innymi:
Najwyższy ranking w dotychczasowej karierze osiągnął 1 lipca 2011; z wynikiem 2788 punktów zajmował wówczas 4. miejsce na światowej liście FIDE, jednocześnie będąc na 1. miejscu wśród szachistów rosyjskich.
Życie prywatne.
W sierpniu 2009 roku ożenił się z mistrzynią międzynarodową Kateryną Dołżykową. Dwa i pół roku później nastąpił rozwód.
W lutym roku 2022 poparł inwazję rosyjską na Ukrainę i skierował list otwarty do Władimira Putina, zachęcając go do dalszych działań. Zostało to potępione przez Radę FIDE ("FIDE Council") i w konsekwencji został wykluczony z rozgrywek na sześć miesięcy.

</doc>
<doc id="536968" url="https://pl.wikipedia.org/wiki?curid=536968" title="Kurfürstendamm">
Kurfürstendamm

Kurfürstendamm, Ku’damm (dosł. "Grobla Elektorska") - główna ulica zachodniej części Berlina, położona w okręgu administracyjnym Charlottenburg-Wilmersdorf. Łączy Breischeidplatz z Kościołem Pamięci w Charlottenburgu z Rathenauplatz w Wilmersdorfie. Nazwa ulicy wywodzi się od słowa "Kurfürst", oznaczającego księcia elektora Świętego Cesarstwa Rzymskiego.
Ulica powstała w 1542 jako poprowadzona groblą droga konna z Zamku w Berlinie do zamku Grunewald. W 1685 po raz pierwszy oznaczono ją na mapie, a między 1767-1787 opisywana jest już jako "Churfürsten Damm". Droga została rozbudowana do miejskiego bulwaru z inicjatywy kanclerza Ottona von Bismarka, wyrażonej w liście z 1873 do radcy rządowego Gustava von Wilmowskiego. 2 czerwca 1875 uchwałą rządu zapoczątkowano budowę ulicy o szerokości 53 m, w 1886 jezdnia była gotowa i rozpoczęto zabudowę przyległych działek.
Po II wojnie światowej ulica znalazła się w Berlinie Zachodnim. Jej okolice zyskały na znaczeniu dzięki licznym sklepom, a sama nazwa ulicy, skracana zwykle do Ku'damm stała się synonimem życia miejskiego w zachodniej części miasta. Po zjednoczeniu Niemiec znaczenie ulicy zmalało na rzecz Alexanderplatz i Friedrichstraße.

</doc>
<doc id="536970" url="https://pl.wikipedia.org/wiki?curid=536970" title="Fotoreportaż">
Fotoreportaż

Fotoreportaż ("foto" (fotografia); łac. "reportare:" odnosić, zawiadamiać; fr. "reportage:" opowiadać) – „reportaż składający się z szeregu zdjęć fotograficznych lub filmowych i krótkiego tekstu wiążącego”. W tej formie reportażu fotografia przejmuje część roli tekstu informując o bieżących wydarzeniach. Zdjęcia do fotoreportażu są robione „na żywo”, „na gorąco”, tak, że odbiorca ma mieć wrażenie, że autor był dokładnie na miejscu, był uczestnikiem przedstawionych wydarzeń. Należy jednak zaznaczyć subiektywny charakter tego typu publikacji. „Wybrany moment wydarzenia powinien je zreasumować, niemniej może "koloryzować" reportaż wybierając co, kiedy i gdzie fotografujesz.” Zgodnie z intencją autora materiał ma wywołać u odbiorcy określone reakcje, np. fotografując protest od strony policji pilnującej porządku lub protestujących walczących o swoje racje może zostać pokazany zupełnie różny obraz sytuacji.
Fotoreportaż najczęściej ma charakter społeczny, jednak może być on również formą sprawozdania z różnych wydarzeń kulturalnych, politycznych, sportowych, czy nawet ważnych rodzinnych spotkań. Jeszcze inną formę fotoreportażu wypracował magazyn „National Geographic”. Głównym celem przedstawianych fotografii jest pokazanie piękna przyrody oddalonej od cywilizacji i niedostępnej dla zwykłego człowieka.
Historia fotoreportażu.
Historia globalna.
Początku historii fotoreportażu można się dopatrywać już w XIX wieku. Roger Fenton fotografował wojnę krymską (1853-1856), a później Mathew Brady oraz Timothy O’Sullivan wojnę secesyjną (1861-1865). Wtedy jeszcze nie można było tego nazwać fotoreportażem, ponieważ relacje te nie zawierały tekstu pisanego, była to bardziej fotografia reportażowa.
Powstanie fotoreportażu umożliwiło pojawienie się pism wysokonakładowych, które zaczęły używać obrazu do przekazywania informacji. Jednym z pierwszych tego typu tytułów był amerykański „Life”. Henry Luce w 1936 roku wierząc, że samo zdjęcie może opowiedzieć historię zakupił prawa do tego czasopisma. Pismo odniosło ogromny sukces sprzedając trzy miliony egzemplarzy w ciągu pierwszych trzech lat działania. Za sukcesem „Life” podążyły kolejno: w USA „Look” i „Holiday”, we Francji „Paris Match”, a w Niemczech „Der Spiegel”. Ze względu na subiektywny charakter tego typu publikacji, często używano ich w celach propagandowych.
Z XX-wiecznych mistrzów tego gatunku należy wyróżnić kilka osób. Do pionierów fotografii barwnej w fotoreportażu należą Amerykanie Ivan Dmitri oraz William Vandivert, którzy w latach 30. XX wieku, tuż przed II wojną światową wykonywali swoje prace m.in. w Nowym Jorku i w Paryżu. We wrześniu 1939 roku amerykański dziennikarz Julien Bryan przebywając w Warszawie wykonał fotoreportaż składający się z rolki filmu kolorowego Kodachrome, wielu rolek filmów czarno-białych i czarno-biały film krótkometrażowy przedstawiający Polskę zaatakowaną przez Niemców, a więc początek II wojny światowej i opublikował swoją pracę w mediach natychmiast po powrocie do USA. Jego fotoreportaż na temat niemieckich zbrodni w Polsce wywołał wstrząs w społeczeństwie amerykańskim, które dotychczas było celem nazistowskiej propagandy. Henri Cartier-Bresson pochodzący z Francji był twórcą nowoczesnego reportażu opartego na jego teorii "decydującego momentu" (fotograf intuicyjnie powinien wiedzieć kiedy nacisnąć spust migawki aby zdjęcie miało odpowiednią treść, a jednocześnie dobrą kompozycję). W 1947 roku wspólnie z Robertem Capą, Davidem Seymourem i George’em Rodgerem założył słynną agencję fotograficzną Magnum dostarczającą zdjęć do wszystkich liczących się wydawnictw na świecie. Szwajcarski artysta fotograf René Burri zasłynął z fotoreportaży przedstawiających historyczne wydarzenia w architekturze XX wieku takie jak powstanie pierwszego powojennego bloku mieszkalnego w Europie zwanego Unité d’habitation w Marsylii autorstwa czołowego architekta funkcjonalizmu Le Corbusiera (1952), powstanie nowego, brutalistycznego miasta Chandigarh w Indiach (1953) oraz powstanie nowej, modernistycznej stolicy państwa, Brasilii (1960). Członkiem agencji Magnum został później inny fotoreporter – Czech Josef Koudelka – zasłynął on z fotoreportaży o wydarzeniach w Pradze w 1968, kiedy to ZSRR zajęło miasto, nosiły one tytuł "Inwazja 68". Fotoreportażami o wiejskich rynkach wyróżnił się natomiast Litwin Aleksandras Macijauskas, założyciel w latach 60. litewskiej szkoły fotografii, która niezależnie od propagandy komunistycznej w ZSRR publikowała swoje prace. Inni zasługujący na wspomnienie fotoreporterzy to m.in. Amerykanie Margaret Bourke-White jako pierwsza kobieta będąca fotoreporterem wojennym, Dorotha Lang fotografowała amerykańskie społeczeństwo w czasie wielkiego kryzysu w latach 30., Walker Evans znany ze zdjęć o charakterze dokumentalnym, Garry Winogrand portretował życie w Ameryce, Diane Arbus fotografowała dla magazynów modowych, 25. na liście 100 najbardziej wpływowych fotografów, Elliott Erwitt mistrz "decydującego momentu", znany z ironicznych, absurdalnych ujęć, Lee Friedlander stworzył charakterystyczny styl miejskiej fotografii, takie zdjęcia zawierały w sobie odbicia w witrynach sklepowych, znaki drogowe czy plakaty, Weegee (Arthur Fellig) dokumentował nocne życie Nowego Jorku, według anegdoty był zawsze przy danym wydarzeniu przed patrolem policji czy Niemiec Erich Salomon, który uwiecznił m.in. konferencję w Wersalu po zakończeniu I wojny światowej.
Historia polska.
W Polsce w latach 60. XIX wieku Karol Beyer, Maksymilian Fajans, Jan Mieczkowski oraz Konrad Brandel jako pierwsi w Polsce zaczęli fotografować w plenerze różne wydarzenia polityczne i historyczne. W 1910 roku powołana została przez Mariana Fuksa w Warszawie Polska Agencja Fotograficzna.
W międzywojniu aktywny był Jan Ryś, który fotografował dla „Kuriera Warszawskiego”, „Światowida”, „Kuriera Porannego” oraz „Expresu”. Innym znanym i ważnym pismem tego okresu był tygodnik „Świat” pełniący podobną rolę jak amerykański „Life”. Tuż przed II wojną światową powołano Syndykat Fotografów Polskich zrzeszający wówczas 23 fotografów. Podczas wojny tak jak wcześniej prężnie działał Jan Ryś, a do niego dołączył Eugeniusz Lokajski nazwany fotografem Powstania Warszawskiego. Po wojnie „Świat” wznowił swoją pracę tym razem propagując partyjną propagandę, w 1969 roku zastąpiono go pismem „Perspektywy”. Z tym tytułem związani byli Danuta Rago oraz Leszek Fidusiewicz. Właśnie fotografom „Świata” opierającym się na pracach agencji „Magnum” zawdzięczamy wzorzec polskiej fotografii reportażowej zwany szkołą „Świata”. Inny sposób na tę fotografię miało czasopismo „Polska”, dla którego fotografowali Irena Jarosińska, Eustachy Kossakowski, Marek Holzman, Tadeusz Rolke i Piotr Barącz. „Polska” wydawana w kilku językach miała na celu propagandowe ujęcie osiągnięć socjalistów prezentowała mniej drapieżny i bardziej oddalony od rzeczywistych problemów styl. Trzeba zaznaczyć, że głównym zadaniem ówczesnej prasy politycznej była działalność propagandowa na rzecz PZPR. Sytuacja nieco zmieniła się po roku 1970. Innymi ważnymi pismami były pismo „i.t.d.” wydawane przez Zrzeszenie Studentów Polskich, tygodnik „Razem” czy stworzony dla młodzieży tygodnik „Walka Młodych”. Dla „i.t.d.” etatowym fotografem był Sławomir Biegański, wokół którego skupiła się grupa innych fotografów składających się z: Krzysztofa Barańskiego, Andrzeja Kiełbowicza, Andrzeja Baturo, Adama Haydera, Macieja Osieckiego, Krzysztofa Pawela oraz Hanny Musiałówny. Władysław Lemm, Krzysztof Gierałtowski i Sergiusz Sachno również współpracowali z tym pismem. Z innym pismem – „Stolica” – współpracowali m.in. Zbyszek Siemaszka i Zygmunt Szarek-Szargut. Prace wielu z tych autorów zostały zaprezentowane w International Center of Photography w Nowym Jorku w 1979 roku, gdzie częścią reportażową zajmował się Jan Kosidowski. Innymi ważnymi wystawami były „Pejzaż społeczny w polskiej fotografii prasowej i rysunku” zrealizowana przez Joannę Paszkiewicz w 1980 roku w Warszawie oraz „Wydarzenia 56.70.80" pokazywana w Warszawie i Gdańsku w 1981 roku.

</doc>
<doc id="536971" url="https://pl.wikipedia.org/wiki?curid=536971" title="Herb Wolina">
Herb Wolina

Herb Wolina – jeden z symboli miasta Wolin i gminy Wolin w postaci herbu.
Wygląd i symbolika.
Herb przedstawia na srebrnej tarczy wspiętego czerwonego gryfa trzymającego w lewej łapie złoty kwiat ostu, niżej złota, sześcioramienna gwiazda.
Historia.
na pieczęci z 1301 r. występuje gryf pomorski stojący pod łukiem bramy, po jego bokach dwie bramy. Na późniejszych pieczęciach z XIV w. widnieje gryf trzymający w szponach kwiat ostu, pod nim gwiazda. Na herbie współczesnym czerwony pomorski gryf zwrócony w prawo (heraldycznie), na białym tle, trzymający w szponach złoty kwiat ostu, a pod nim złota gwiazda sześcioramienna. Pochodzenie tych elementów nie jest znane i łączy się prawdopodobnie z jakąś miejscową legendą.

</doc>
<doc id="536974" url="https://pl.wikipedia.org/wiki?curid=536974" title="Are You a Rebel?">
Are You a Rebel?

Are You a Rebel? – pierwszy studyjny album polskiej grupy Acid Drinkers. Został nagrany w ciągu 13 dni w poznańskim studio „Giełda”. Realizatorem nagrań był Piotr Madziar. Muzyka na płycie cechuje się wielką energią i spontanicznością, pełna jest niespodziewanych zmian tempa i niecodziennych solówek.
Pierwszy utwór na płycie – „Del Rocca”, jest jednym z najstarszych z repertuaru Acid Drinkers. Tekst Titusa opowiada o kumplu z wojska. Najbardziej znane piosenki z tego albumu, grane po dziś dzień na koncertach, to „Barmy Army” i „I Fuck the Violence”. Płyta zawiera również typową dla zespołu dawkę humoru, którą prezentuje utwór „Woman With the Dirty Feet” – „o panience, która wparowała na imprezę z brudnymi nogami” – jak wyjaśnia Titus.
"Are You a Rebel?" wydano 9 września 1990 roku nakładem angielskiej wytwórni Under One Flag. W Polsce płyta ukazała się dopiero w kwietniu 1991 roku nakładem Polskich Nagrań. Po wydaniu angielskim zespół miał pojechać w trasę koncertową po Europie z Dark Angel i Forbidden, tournée zostało jednak odwołane.
Piosenka „I Mean Acid” znalazła się na składance "Speed Kills 5", obok utworów takich wykonawców jak: Exploited, Venom i Death. 
Pierwsza seria płyt i kaset wydawnictwa Polskie Nagrania została wydana z błędem. Na okładce widniał napis „Are You Rebel?”. Dość szybko poprawiono błąd i wypuszczono poprawną partię. "Are You a Rebel?" była pierwszą płytą polskiego zespołu metalowego wydana na płycie kompaktowej.
Wydawnictwo zajęło 7. miejsce w plebiscycie „najlepsza płyta w historii polskiego metalu” przeprowadzonym przez czasopismo Machina.
Lista utworów.
Opracowano na podstawie materiału źródłowego. Wszystkie teksty i kompozycje autorstwa zespołu Acid Drinkers, poza wyszczególnionymi wyjątkami.
Twórcy.
Opracowano na podstawie materiału źródłowego.

</doc>
<doc id="536977" url="https://pl.wikipedia.org/wiki?curid=536977" title="Watchtower (zespół muzyczny)">
Watchtower (zespół muzyczny)

Watchtower – amerykański zespół muzyczny wykonujący techniczny thrash metal. Powstała 1982 roku w Austin w stanie Teksas w USA.

</doc>
<doc id="536978" url="https://pl.wikipedia.org/wiki?curid=536978" title="Łężyckie Skałki">
Łężyckie Skałki

Łężyckie Skałki (Sawanna Afrykańska) – rozległa górska łąka na wysokości ok. 740–780 m n.p.m. w Sudetach Środkowych w Górach Stołowych.
Położenie.
Łężyckie Skałki znajdują się u podnóża Narożnika na południowym zachodzie od Lisiej Przełęczy w pobliżu drogi z Dusznik, przez Łężyce do Karłowa, obok wyludnionego już przysiółka Łężyce Górne (Łężno).
Opis.
Jest to rozległa górska łąka, położona na całej powierzchni Rogowej Kopy (790 m n.p.m.), która wznosi się na wierzchowinie środkowego piętra Gór Stołowych z rozrzuconymi kilkunastoma małymi skałkami z okresu mioceńskiego o wysokości od 3–4 m, pozostałych po erozji i wietrzeniu górnego poziomu piaskowca Gór Stołowych. Skałki i samotne parasolowato ukształtowane drzewa stwarzają egzotyczne wrażenie. W połączeniu z rozległą łąką o stepowym charakterze, wysoką po pas trawą i kwitnącymi ziołami oraz kwiatami sprawiają, że potocznie przyjęła się dla tego obszaru nazwa "Sawanna Afrykańska". Nazwy tej użył swego czasu jako pierwszy autor podziału fizycznogeograficznego Sudetów, profesor Wojciech Walczak. Znajdują się tu m. in. bogate stanowiska pełnika europejskiego, zwanego lokalnie "różą kłodzką", ciemiężycy zielonej czy kilku gatunków storczyków.
Ze względu na unikalną roślinność łąkowo-torfowiskową oraz walory krajobrazowe już w pierwszej połowie lat 80. XX w. dr Krystyna Pender z Uniwersytetu Wrocławskiego proponowała uznanie tego obszaru za rezerwat przyrody pod nazwą "Skałki Łężyckie". Po powołaniu Parku Narodowego Gór Stołowych (1993) utworzono tu obszar ochrony ścisłej.
Turystyka.
Przez Łężyckie skałki prowadzi szlak turystyczny

</doc>
<doc id="536980" url="https://pl.wikipedia.org/wiki?curid=536980" title="Zespół Elektrowni Wodnych Solina-Myczkowce">
Zespół Elektrowni Wodnych Solina-Myczkowce

Zespół Elektrowni Wodnych Solina-Myczkowce S.A. – zespół 2 elektrowni wodnych na sztucznych zbiornikach wodnych na rzece San w gminie Solina w województwie podkarpackim. 
Są to Elektrownia Solina () i Elektrownia Myczkowce ().
Historia.
Projekt wykorzystania pętli Sanu koło Myczkowiec powstał w 1921 roku. Autorem był profesor K. Pomianowski. Przewidywał on wybudowanie zapory o wysokości około 15 m, a następnie ujęcie wody kanałem otwartym i sztolnią bezciśnieniową oraz elektrownię o mocy 3,51 MW i produkcji średniej rocznej około 19 GWh. Przewidywany do wykorzystania spad wynosił 14 m. Wobec braku funduszy, budowę rozpoczętą w 1920 roku musiano przerwać w 1925 roku, choć brakowało do zakończenia zaledwie 300 tys. zł. Wykonany i zapłacony był m.in. tzw. jaz Stoneya. Wykonane były również kanał z ujęciem, sztolnia oraz fundamenty elektrowni. 
Po zakończeniu II wojny światowej odżył pomysł wykorzystania wód Sanu do produkcji energii elektrycznej. W 1951 r., po podpisaniu umowy polsko-radzieckiej o zmianie przebiegu granic, w wyniku której w granice Polski weszły tereny na prawym brzegu Sanu, w Warszawskim biurze Projektów Siłowni Wodnych przystąpiono ponownie do projektowania zbiornika i elektrowni wodnej w Myczkowcach. Projekt przewidywał częściowe wykorzystanie wykonanych już obiektów. Piętrzenie zapory podniesiono, dzięki czemu pojemność zbiornika wzrosła do 10,9 mln m³, a moc elektrowni do 8,3 MW. Na podstawie tego projektu rozpoczęto 1956 roku ponownie budowę. Generalnym wykonawcą było Krakowskie Przedsiębiorstwo Budownictwa Wodno-Inżynieryjnego, a podwykonawcami: Elektromontaż-Południe, Elektrobudowa, Mostostal i inne. Dwa turbozespoły z turbinami Kaplana dostarczone zostały przez firmę "Ganz Mavag" z Węgier. Turbiny miały moc 4150 kW, 300 obr/min. Generatory miały moc 5200 kVA.
Jednocześnie przystąpiono do prac projektowych nad o wiele większą zaporą i elektrownią, usytuowaną powyżej tej w Myczkowcach – w przewężeniu doliny Sanu w rejonie Soliny. Budowa zespołu elektrowni trwała 12 lat i składała się z dwóch etapów:
Elektrownię Myczkowce uruchomiono w 1961, Elektrownię Solina w 1968.
Obiekty "EW Solina" i "EW Myczkowce", jak również zbiorniki wodne, należą do spółki "PGE Energia Odnawialna S.A." (dawniej Elektrownie Szczytowo-Pompowe S.A.).
W latach 2000–2003 zmodernizowano zaporę. Zwiększono moc elektrowni ze 136 MW do 200 MW, Wymieniono wirniki turbin, wał turbiny, hydrauliczno-mechaniczno-elektryczny regulator na elektroniczny pamięciowo programowalny regulator cyfrowy, oraz zmodernizowano generatory, zespoły regulacyjne. W części elektrycznej zmodernizowano generatory TZ klasyczne i odwracalne. Wymieniono jeszcze wiele innych aparatur, układów oraz transformatorów, zmniejszono liczbę przecieków w zaporze.
W 2015 roku na ścianie tamy w Solinie wykonano mural w technice clean (reverse), która polega na umyciu wybranych fragmentów ściany w celu utworzenia rysunku. Autorem rysunku jest Przemysław Truściński, przedstawia on zwierzęta zamieszkujące Bieszczady oraz tamtejszą roślinność.
Dane techniczne.
W skład Zespołu Elektrowni Wodnych Solina-Myczkowce wchodzą:
Pełna moc elektrowni Solina uzyskiwana jest przy przepływie ok. 400 m³/s, średni roczny przepływ Sanu w przekroju zapory to ok. 19.4 m³/s, co daje ok. 5% mocy zainstalowanej. Roczna produkcja energii elektrycznej w schemacie przepływowym to ok. 85 GWh, reszta produkcji pochodzi z cyklu szczytowo-pompowego.
Elektrownia Zwierzyń osiąga moc zainstalowaną przy przepływie ok. 50 m³/s. 
Obie elektrownie wodne są ze sobą powiązane gospodarką wodną. Pojemność zbiornika w Myczkowcach pozwala na pracę elektrowni Solina z pełną mocą w ciągu 5–6 godzin.

</doc>
<doc id="536983" url="https://pl.wikipedia.org/wiki?curid=536983" title="Lista odcinków serialu Głowa rodziny">
Lista odcinków serialu Głowa rodziny

Lista odcinków serialu Family Guy zawiera przekrój przez 21 sezonów serial emitowanego od 31 stycznia 1999 roku na stacji FOX.
Sezon 6: 2007–2008.
Po dwumiesięcznym strajku scenarzystów emisja została wznowiona 13 stycznia 2008 roku.
Sezon 19: 2020–2021.
Dnia 11 maja 2020 roku stacja Fox ogłosiła przedłużenie serialu na 19. sezon.
Sezon 20: 2021–2022.
Dnia 23 września 2020 roku stacja Fox ogłosiła przedłużenie serialu na 20. i 21 sezon.
Sezon 21: 2022–2023.
Dnia 23 września 2020 roku stacja Fox ogłosiła przedłużenie serialu na 20. i 21 sezon.

</doc>
<doc id="536984" url="https://pl.wikipedia.org/wiki?curid=536984" title="Henryk Trammer">
Henryk Trammer

Henryk Trammer (ur. 5 stycznia 1909 w Krakowie, zm. 12 marca 1973 w Warszawie) – polski prawnik, uczeń Fryderyka Zolla, specjalista procesu cywilnego i prawa prywatnego międzynarodowego.
Życiorys.
Był synem prawnika Jerzego Trammera (członka Komisji Kodyfikacyjnej z 1919). W 1927 uzyskał świadectwo dojrzałości w Gimnazjum Klasycznym im. Jana III Sobieskiego. W 1931 ukończył studia na Wydziale Prawa Uniwersytetu Jagiellońskiego. W młodości taternik i członek Tatrzańskiego Ochotniczego Pogotowia Ratunkowego.
W czasie okupacji Polski przez III Rzeszę (1939–1945) pracował jako robotnik przy melioracjach. Brał udział w powstaniu warszawskim w dzielnicy Ochota, a po upadku powstania uczył dzieci w Starej Rawie koło Skierniewic.
Był pierwszym kierownikiem katedry prawa na Uniwersytecie im. M. Curie-Skłodowskiej w Lublinie, kierownikiem Katedry Prawa Ogólnego Szkoły Głównej Służby Zagranicznej, profesorem Szkoły Głównej Planowania i Statystyki oraz Uniwersytetu Warszawskiego.
Wieloletni przewodniczący Kolegium Arbitrów przy Polskiej Izbie Handlu Zagranicznego. Autor i referent projektu III części Kodeksu Postępowania Cywilnego z 1964. Przyczynił się do zachowania głównych idei przedwojennego prawa sądowego w tym kodeksie. W latach 1956–1961 wydawał pismo „Studia et Documenta” udostępniającego polskiemu czytelnikowi niełatwo wtedy dostępną zachodnią twórczość dotyczącą procedury cywilnej i międzynarodowego prawa prywatnego.
Autor wielu artykułów i książek prawniczych, między innymi „Zarysu problematyki międzynarodowego procesu cywilnego państw kapitalistycznych” z 1956.

</doc>
<doc id="536986" url="https://pl.wikipedia.org/wiki?curid=536986" title="Józef Żymańczyk">
Józef Żymańczyk

Józef Żymańczyk (ur. 24 lipca 1965 w Tarnowcu) – polski piłkarz grający na pozycji napastnika.
Życiorys.
Józef Żymańczyk to wychowanek Odry Opole, z której przeszedł do Gwardii Opole. Po odbyciu służby wojskowej trafił do klubu z Krapkowic a następnie wyjechał do Kanady w celach zarobkowych.
W czasie swojej przygody z piłką Żymańczyk występował m.in. w Gwardii Opole, Polonii Toronto, Unii Krapkowice, Ruchu Radzionków i Odrze Opole. W I lidze rozegrał 52 mecze i strzelił 14 goli jako piłkarz Ruchu Radzionków. Wraz z końcem sezonu 2004/05 zakończył karierę piłkarską z powodu kontuzji w wieku prawie 40 lat. Po awansie do II ligi w 1997 roku wytatuował sobie na ramieniu herb Odry. Przez wiele lat pełnił funkcję kapitana tej drużyny.
Żymańczyk występował również na parkiecie jako zawodnik klubów futsalowych m.in. był mistrzem Warszawy z "Kaktusem".
Reprezentował również Polskę na arenie międzynarodowej jako reprezentant kraju w futsalu. Wraz z kolegami z drużyny Tomaszem Ciastko oraz Marianem Kucharskim w 1992 roku w hiszpańskiej Walencji wywalczyli awans do mistrzostw świata w Hongkongu drużyn futsalowych. Polacy z Żymańczykiem w składzie awansowali aż do ćwierćfinałów, a najskuteczniejszym zawodnikiem drużyny okazał się właśnie "Żyman" autor czterech bramek dla reprezentacji.
Obecnie jest taksówkarzem oraz trenerem reprezentacji Wyższego Międzydiecezjalnego Seminarium Duchownego w Opolu.

</doc>
<doc id="536987" url="https://pl.wikipedia.org/wiki?curid=536987" title="Organista">
Organista

Organista – muzyk grający na organach. Najczęściej organista jest zarazem akompaniatorem liturgicznym w kościele katolickim lub akompaniatorem pieśni w kościołach protestanckich. Dobry organista powinien mieć opanowaną sztukę improwizacji, kompozycji i czytania nut a vista. Bardzo często w codziennej pracy organisty te umiejętności okazują się niezbędne.
Do najbardziej znanych organistów należą Johann Sebastian Bach, Georg Friedrich Händel, Dietrich Buxtehude, Johann Pachelbel, Marcel Dupré, Olivier Messiaen, César Franck, Charles-Marie Widor, Louis Vierne, Alexandre Guilmant, Fritz Heitmann, a z Polski Adam z Wągrowca, Stanisław Moniuszko, Feliks Nowowiejski, Mieczysław Surzyński, Stefan Surzyński, Bronisław Rutkowski, Feliks Rączkowski, Romuald Sroczyński, Andrzej Chorosiński, Elżbieta Karolak, Julia Smykowska, Joachim Grubich, Julian Gembalski, Józef Serafin, Klemens Kamiński, Robert Grudzień, Marek Stefański, Marian Sawa, Roman Perucki, Leszek Werner.
Organista w Kościele luterańskim.
Urząd organisty w Kościele Ewangelicko-Augbsurskim (luterańskim) istnieje od samego początku powstania Kościoła i zawsze był bardzo prestiżowy, wobec czego wybierano na niego najlepszych muzyków. Najczęściej łączy się on z urzędem kantora. Najbardziej znanym luterańskim organistą był Johann Sebastian Bach.
Do obowiązków organisty należy wykonywanie literatury organowej na początku i końcu nabożeństwa oraz granie preludiów, interludiów i postludiów do pieśni a także akompaniamentu do nich, kiedy śpiewają je wierni. Organista w kościołach ewangelickich sam nie śpiewa, prowadząc śpiew zboru organami. W niektórych krajach organista akompaniuje dialogom liturgicznym (np. w Polsce), a nawet śpiewom księdza (np. Szwecja), podając wcześniej liturgowi odpowiedni ton bądź grając obszerniejszą przygrywkę, wprowadzającą do odpowiedniej tonacji.
Organista w Kościele katolickim.
Do pełnienia funkcji organisty kościelnego przygotowują diecezjalne szkoły organistowskie oraz średnie i wyższe szkoły muzyczne (przeważnie na kierunku organy lub muzyka kościelna). Organista odpowiada za ogół oprawy muzycznej liturgii. Głównym jego zadaniem podczas samej liturgii jest wykonywanie wstępów do pieśni i innych śpiewów liturgicznych oraz prowadzenie śpiewu ludu poprzez grę na organach. W Polsce organista akompaniuje też odpowiedziom mszalnym ludu na wezwania kapłana i najczęściej śpiewa przy akompaniamencie organów psalm responsoryjny, co jednak nie odpowiada aktualnym przepisom liturgicznym (psalm powinien być śpiewany od ambony przez psałterzystę bądź kantora).

</doc>
<doc id="536988" url="https://pl.wikipedia.org/wiki?curid=536988" title="Bignonia">
Bignonia

Bignonia ("Bignonia" L.) – rodzaj roślin należących do rodziny bignoniowatych. Gatunkiem typowym jest "Bignonia capreolata" L..
Systematyka.
Większość gatunków dawniej włączana do tego rodzaju została zaliczona do innych rodzajów:
"Anisostichus" Bureau
Należy do plemienia "Bignonieae", rodziny bignoniowatych ("Bignoniaceae") Juss., która jest jednym z kladów w obrębie rzędu jasnotowców ("Lamiales") Bromhead z grupy astrowych spośród roślin okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa jasnotowe ("Lamiidae" Takht. ex Reveal), nadrząd "Lamaianae" Takht., rząd jasnotowce ("Lamiales" Bromhead, rodzina bignoniowate ("Bignoniaceae" Juss.), podrodzina "Bignonioideae" Link, plemię "Bignonieae" Dumort., podplemię " Bignoniinae " A. DC., rodzaj bignonia ("Bignonia" L.).

</doc>
<doc id="536989" url="https://pl.wikipedia.org/wiki?curid=536989" title="At War with Self">
At War with Self

At War With Self - amerykański projekt muzyczny założony w 2002 roku w Indianapolis przez multiinstrumentalistę Glenna Snelwara, znanego z występów w supergrupie Gordian Knot. Do 2015 roku ukazało się cztery albumy studyjne projektu utrzymane w stylistyce rocka i metalu progresywnego.

</doc>
<doc id="536990" url="https://pl.wikipedia.org/wiki?curid=536990" title="Poznańskie Towarzystwo Przyjaciół Nauk">
Poznańskie Towarzystwo Przyjaciół Nauk

Poznańskie Towarzystwo Przyjaciół Nauk (PTPN) – regionalne towarzystwo naukowe ogólne założone w 1857 w Poznaniu, skupiające około tysiąca uczonych z całej Polski, tworzących korporację na prawach stowarzyszenia. W 1919 dzięki zaangażowaniu członków towarzystwa utworzono Uniwersytet Poznański.
Są to w szczególności naukowcy pracujący w instytucjach naukowych Poznania, zwłaszcza w szkołach wyższych miasta. Podstawową formą działalności PTPN są zebrania naukowe w komisjach i w wydziałach, na które dzieli się towarzystwo. Podczas takich spotkań członkowie (zgodnie z tradycją bez honorarium) lub goście z kraju i zagranicy przedstawiają referaty, które są następnie dyskutowane przez wszystkich obecnych. Większość wygłaszanych tekstów jest następnie publikowana w czasopismach i książkach wydawanych przez towarzystwo. Rocznie odbywa się około 50−70 takich zebrań. Z PTPN związana jest również Fundacja Brzeskich, wspierająca badania archeologiczne. Od 1998 PTPN przyznaje co trzy lata nagrodę naukową im. Augusta Cieszkowskiego.
Od 2020 prezesem towarzystwa jest historyk i politolog dr hab. Filip Kaczmarek.
Historia.
Pierwsze zebranie korporacji, nazwanej pierwotnie "Towarzystwo Przyjaciół Nauk Poznańskie" odbyło się 13 lutego 1857. Na spotkaniu tym obecnych było 42 członków założycieli, wśród których głównymi inicjatorami powołania tej organizacji naukowej byli: dr Kazimierz Szulc, ksiądz Franciszek Ksawery Malinowski, Kazimierz Jarochowski, Leon Wegner, Roger Maurycy Raczyński oraz Tytus Działyński. Pierwszym prezesem został natomiast August Cieszkowski. Po nim tę funkcję sprawowały kolejno takie osobowości jak: Tytus Działyński, ponownie August Cieszkowski, Karol Libelt, Stanisław Egbert Koźmian, po raz kolejny Cieszkowski, arcybiskup Edward Likowski, członkami zaś były takie osoby jak Hipolit Cegielski, Teodor Teofil Matecki, Władysław Bentkowski czy Roman May. Powstanie Towarzystwa było niezwykle istotnym elementem w walce o zachowanie polskości Wielkopolski.
Nawet ówczesna dewiza PTPN: "unguibus et rostro" (pazurami i dziobem), odnosiła się do metod koniecznych dla obrony zagrożonej polskiej kultury i nauki, gdzie w przeciwieństwie do pozostałych zaborów nie istniała żadna polska wyższa uczelnia. PTPN, które początkowo było głównie ukierunkowane humanistyczne i artystyczne (od początku swojego istnienia PTPN zabiegało o powstanie w Poznaniu pierwszego na świecie pomnika Adama Mickiewicza) szybko poszerzyło swoje działanie na nauki ścisłe i przyrodnicze prowadząc regularne prace naukowe na tych polach. Wydział Przyrodniczy towarzystwa badał pod kątem fizjograficznym Polskę Zachodnią, w samym towarzystwie urządzono laboratorium chemiczne, zaś Wydział Lekarski stał się zaczątkiem Wydziału Lekarskiego późniejszego Uniwersytetu Poznańskiego. Równolegle z pracami naukowymi PTPN prowadziło ożywioną działalność wydawniczą publikując takie periodyki jak "Roczniki PTNP", "Zapiski Archeologiczne Poznańskie" czy "Nowiny Lekarskie". Prężnie działająca organizacja nawiązała także międzynarodowe kontakty naukowe nie tylko z Berlinem, ale także Petersburgiem, Pragą, Ołomuńcem, Belgradem, Charkowem, Kopenhagą, a także, co było ważne w zachowaniu spójności narodowej z leżącymi poza granicami zaborczego państwa innymi polskimi ośrodkami naukowymi: Warszawą, Krakowem i Lwowem.
Dzięki badaniom, wymianie i darowiznom szybko powiększała się biblioteka Towarzystwa (kierowana przez Ludwikę Dobrzyńską-Rybicką), a także zbiory muzealne obejmujące pamiątki historyczne i narodowe, które stały się bazą do powstania w późniejszym okresie Muzeum Narodowego w Poznaniu. Na tym polu, na rzecz towarzystwa nieocenione usługi oddał Seweryn Mielżyński, który przekazał PTPN swoje kolekcje sztuki obejmujące między innymi zbiory odkupione od Edwarda Rastawieckiego oraz należącą do Mielżyńskich "Galerię Miłosławską", a także zbiory archeologiczne i numizmatyczne. To również z fundacji Seweryna Mielżyńskiego Towarzystwo otrzymało swoją siedzibę zaprojektowaną przez Zygmunta Gorgolewskiego. Dzięki własnemu budynkowi PTPN stało się centrum kulturalnym, naukowym i muzealnym dbającym o rozwój kultury narodowej w Wielkopolsce. Siedzibę tę, w początku XX wieku dzięki składkom poznaniaków, a szczególnie kupca i finansisty Romana Plewkiewicza, rozbudowano. Projekt wykonał Roger Sławski, który jako członek PTPN, zgodnie z tradycją zrobił to za darmo. Do dwóch pierwotnych oficyn dodano wówczas dwie kolejne oraz budynek od ulicy nadając siedzibie PTPN przy ul. Seweryna Mielżyńskiego 27/29 w Poznaniu dzisiejszy wygląd.
W 1912 powołano Wydział Techniczny PTPN, pod przewodnictwem inż. Henryka Suchowiaka, przystąpili do niego m.in. architekci Stefan Cybichowski, Marian Andrzejewski i Kazimierz Ulatowski. Pod koniec 1912 Wydział Techniczny PTPN liczył 56 członków czynnych i 5 członków korespondentów. Wybuch wojny przerwał działalność Wydziału
Technicznego, ostatnie zebranie miało miejsce 4 stycznia 1916.
W momencie odzyskania niepodległości w 1918 PTPN wzmogło jeszcze bardziej swą działalność dążąc do powstania w Poznaniu uniwersytetu. W sposób naturalny po powołaniu do życia Wszechnicy Piastowskiej, jej pierwszym rektorem został ówczesny prezes Towarzystwa – Heliodor Święcicki. Jego następca na fotelu prezesa PTPN, Bronisław Dembiński przeprowadził natomiast konieczną reformę towarzystwa. Większość zbiorów przekazano do publicznych muzeów, zaś samo Towarzystwo przeszło ewolucję od instytucji naukowej (funkcję tę przejął Uniwersytet) do wolnej korporacji akademickiej skupiającej naukowców z uczelni.
Okres II wojny światowej przyniósł poważne straty PTPN, zarówno w postaci śmierci ponad stu członków, jak i zniszczeniu części zbiorów, archiwów i siedziby.
Po zakończeniu walk, 16 maja 1945 wznowiono prace PTPNu. Pierwszą z odrodzonych komisji była Komisja Historyczna. Za kadencji Zygmunta Lisowskiego stopniowo odtworzono Towarzystwo wracając do badań naukowych, w tym ponownie nad fizjografią Polski Zachodniej, a także wydawano prace naukowe prowadząc równolegle działania popularyzatorskie i odtwarzając zbiory biblioteczne. Towarzystwem kierowali wówczas kolejni prezesi: Zygmunt Wojciechowski, Kazimierz Tymieniecki, Stefan Barbacki, Gerard Labuda, Zdzisław Kaczmarczyk, Zbigniew Zakrzewski. Jednak nieprzychylny stosunek władz wobec niezależnej organizacji naukowej sprawił, że PTPN utraciło część majątku. Natomiast przemiany społeczne w schyłkowym okresie PRL osłabiły chęć do darmowej pracy na rzecz Towarzystwa, które znalazło się w sytuacji kryzysowej. Na szczęście dla PTPN po 1989 za prezesury Antoniego Gąsiorowskiego odzyskano część majątku, co mimo obcięcia dotacji państwowych pozwoliło na uzyskanie podstaw finansowych do kontynuowania pracy Towarzystwa i jego odnowy.
Honorowi członkowie.
W okresie międzywojennym honorowymi członkami Towarzystwa byli:

</doc>
<doc id="536993" url="https://pl.wikipedia.org/wiki?curid=536993" title="Kandahar">
Kandahar

Kandahar (paszto کندهار pers. قندهار "Qandahâr") – miasto w południowym Afganistanie, stolica prowincji Kandahar, położone nad rzeką Helmand.
Miasto zostało założone przez Aleksandra Wielkiego w 330 p.n.e. pod nazwą Aleksandria w Arachozji (stgr. ). 
Liczba mieszkańców Kandaharu w roku 2021 wynosiła ponad 651 tys. mieszkańców, a całej prowincji ok. 1,4 mln. Kandahar jest więc czwartym co do wielkości miastem Afganistanu i głównym ośrodkiem handlowym – w szczególności dla produktów rolniczych.
W mieście znajduje się międzynarodowy Port lotniczy Kandahar. Rozbudowana sieć drogowa w połączeniu z dogodnym położeniem geograficznym ułatwia komunikację z innymi ważnymi miastami regionu: Kabulem i Ghazni na wschodzie, Heratem na zachodzie i miastem Kweta w Pakistanie. 
Obok Peszawaru, Kandahar jest głównym miastem plemienia Pasztunów. W Kandaharze urodził się prezydent Hamid Karzai.

</doc>
<doc id="536994" url="https://pl.wikipedia.org/wiki?curid=536994" title="PTPN">
PTPN



</doc>
<doc id="536995" url="https://pl.wikipedia.org/wiki?curid=536995" title="Dirty Money, Dirty Tricks">
Dirty Money, Dirty Tricks

Dirty Money, Dirty Tricks – drugi studyjny album polskiej grupy Acid Drinkers, wydany w czerwcu 1991 r. przez Metal Mind Productions.
Płyta została nagrana jeszcze przed polskim wydaniem debiutanckiej "Are You a Rebel?". Podobnie jak w przypadku poprzedniego albumu, nagrania odbyły się w poznańskim studiu Giełda. Początkowo płyta miała nosić tytuł "Street Metal", ostatecznie skończyło się jednak na "Dirty Money, Dirty Tricks".
Okładka przedstawia postać („Acidka”) wciskaną do maszynki do mięsa. Zamiast mięsa z maszynki wychodzą zwinięte banknoty dolarowe zabierane przez szefa Metal Mind Productions – Tomasza Dziubińskiego. Było to wyrazem braku usatysfakcjonowania finansowego zespołu.
"Dirty Money, Dirty Tricks" jest bardziej spokojnym, hardrockowym albumem. Najbardziej znane utwory z tej płyty to klasycznie rockowy "Street Rockin", ballada "Flooded With Wine" oraz cover Deep Purple "Smoke on the Water". Zagrany znacznie szybciej niż oryginał, pełen siły, z klasyczną solówką, jest przykładem jak świetnie Acid Drinkers potrafią interpretować utwory innych wykonawców.
Płyta ukazała się w Europie nakładem Under One Flag w czerwcu 1991 r. W Polsce Indies na licencji Metal Mind wydał ją trzy miesiące później. Utwór "Are You a Rebel?" ukazał się na składance Speed Kills 6. Zaplanowana trasa koncertowa po Wielkiej Brytanii nie doszła do skutku z powodu rozwiązania Sabbat – zespołu razem z którym mieli koncertować Acid Drinkers.

</doc>
<doc id="536996" url="https://pl.wikipedia.org/wiki?curid=536996" title="Paddle">
Paddle

Paddle (pokrętło sterujące) - urządzenie wejścia komputera służące do sterowania w grach, posiadające okrągłe pokrętło i jeden lub więcej przycisków. Pokrętło zazwyczaj służy do przesuwania na ekranie obiektu kontrolowanego przez gracza wzdłuż jednej osi. Pokrętło można obracać w ograniczonym zakresie, zazwyczaj 330 stopni. Próby dalszego przekręcania mogą uszkodzić urządzenie. Niegdyś stosowana nazwa "wiosła" lub "wiosełka" była niepoprawną kalką z języka angielskiego, które w tym kontekście oznacza paletkę poruszana w pierwszych prostych grach.
Zasada działania.
Pokrętło paddle'a jest zazwyczaj przymocowane do potencjometru, co pozwala na generowanie napięcia zależnego od ustawienia pokrętła względem pewnej ustalonej z góry pozycji. Badając poziom napięcia, urządzenie ustala, w jakiej pozycji znajduje się pokrętło.
Historia.
Przy pomocy paddle'a można było sterować częścią gier na konsolę Atari 2600 czy wczesne komputery domowe Commodore VIC-20. Bardziej znane gry korzystające z paddles to Pong, Breakout, Night Driver. Sama nazwa urządzenia pochodzi od paletki (ang. "paddle") do tenisa stołowego, którego symulacją był "Pong" - pierwsza gra wykorzystująca paddle.

</doc>
<doc id="536999" url="https://pl.wikipedia.org/wiki?curid=536999" title="Opcja na Prawo">
Opcja na Prawo

Opcja na prawo – ogólnopolskie czasopismo (we wrześniu 2012 ukazał się ostatni numer w formule miesięcznika; zapowiedziano w nim od stycznia 2013 przejście na kwartalnik).
Historia.
Numer zerowy (próbny) ukazał się w grudniu 2000 roku. Redaktorem naczelnym czasopisma był Romuald Lazarowicz, obecnie jest nim Wojciech Trojanowski. Ponadto, w redakcji znajdują się również: Marek Arpad Kowalski, Natalia Dueholm, Roman Konik, Damian Leszczyński, Mateusz Machaj. Za jego druk odpowiada Józef Białek i należące do niego Wydawnictwo Wektory.
Wśród współpracowników są lub byli m.in. Wojciech Cejrowski, Janusz Korwin-Mikke, Grzegorz Braun, Stanisław Michalkiewicz, prof. Jerzy Przystawa, dr Tomasz Teluk, Tomasz Cukiernik, ks. Rafał Trytek, Krzysztof Nestor Kuźnik, Jacek Tomczak, Łukasz Adamski i Stefan Sękowski, Andrzej Szczęśniak, Stanisław Bieleń, Tomasz Rowiński, Paweł Falicki.
W kwietniowym numerze w roku 2007 (nr 4/64) redakcja czasopisma poinformowała, że od numeru lipcowego włącznie pismo ma ukazywać się tylko w wersji elektronicznej, co spowodowane było kłopotami finansowymi. 

</doc>
<doc id="537000" url="https://pl.wikipedia.org/wiki?curid=537000" title="Chili My">
Chili My

Chili My – polski zespół muzyczny, wpisujący się w nurt muzyki chrześcijańskiej, grający mieszankę rocka, popu i folku. 
Zespół został założony w 1996 roku, wydał cztery albumy i zagrał kilkaset koncertów. W 2009 roku członkowie zespołu zawiesili działalność.

</doc>
<doc id="537002" url="https://pl.wikipedia.org/wiki?curid=537002" title="Chili my">
Chili my



</doc>
<doc id="537003" url="https://pl.wikipedia.org/wiki?curid=537003" title="Chili MY">
Chili MY



</doc>
<doc id="537007" url="https://pl.wikipedia.org/wiki?curid=537007" title="Zyrianka">
Zyrianka

Zyrianka – osiedle typu miejskiego w Rosji (Jakucja); 8 tys. mieszkańców (1994). Leży na południu Niziny Kołymskiej u ujścia Jasacznej do Kołymy. Ośrodek wydobycia węgla kamiennego (Zyriańskie Zagłębie Węglowe); przystań rzeczna; lotnisko; muzeum regionalne.
Osiedle założone na początku lat trzydziestych XX w. po odkryciu złóż węgla, najpierw jako jeden z obozów gułagu.

</doc>
<doc id="537009" url="https://pl.wikipedia.org/wiki?curid=537009" title="Kenwyne Jones">
Kenwyne Jones

Kenwyne Joel Jones (ur. 5 października 1984 w Point Fortin na wyspie Trynidad) – piłkarz pochodzący z Trynidadu i Tobago, grający na pozycji napastnika.
Życiorys.
Jones urodził się w 1984 roku. Jego matka Lydia była gospodynią domową, zaś ojciec Pamphile żołnierzem. Kenwyne uczył się w St Anthony's College. Jego wujek Philbert Jones również był piłkarzem. Swoją żonę Avalon poznał jako nastolatek. Ma z nią troje dzieci - syna Isaiaha oraz bliźnięta, Ariannę i Kaelyn.
Kariera.
Jones zaczynał profesjonalną karierę w Joe Public. W 2002 roku trafił do innego trynidadzkiego zespołu, W Connection. Natomiast w lipcu 2004 roku przeszedł na zasadzie wolnego transferu do angielskiego zespołu, grającego wówczas w Premiership, Southampton. Wcześniej przebywał w tym klubie na tygodniowych testach. W nowej drużynie nie był początkowo podstawowym graczem i w grudniu został wypożyczony do klubu Football League One, Sheffield Wednesday, w którym to w 7 meczach zdobył 7 bramek. Następnie powrócił do Southampton. 22 stycznia 2005 roku zadebiutował w Premier League w meczu z Liverpoolem. W sezonie 2005/2006 został również na krótki czas wypożyczony do Stoke City, jednak w zespole "Świętych" brakowało napastników i Jones powrócił do klubu z Southampton, jednak gdy do klubu przyszedł menedżer George Burley Jones częściej zaczął przesiadywać na ławce, m.in. ze względu na Grzegorza Rasiaka. Z czasem jednak z powodzeniem znów występował w pierwszym składzie i w sezonie 2006/2007 strzelił 14 goli dla "Świętych" będąc drugim strzelcem zespołu po Rasiaku. 29 sierpnia 2007 podpisał kontrakt z Sunderlandem. Do Southampton powędrował wówczas Stern John, a cała transakcja wyniosła 6 milionów funtów. 11 sierpnia Sunderland porozumiał się ze Stoke City w sprawie transferu Jonesa. Piłkarz podpisał czteroletni kontrakt a cała transakcja zamknęła się w granicach 8 milionów euro. Był to transferowy rekord angielskiego klubu. 28 stycznia 2014 r. piłkarz trafił do Cardiff City. 26 marca 2015 został wypożyczony do AFC Bournemouth. 30 czerwca wrócił do Cardiff. 6 stycznia 2016 r. został wypożyczony do Al-Jazira. 30 czerwca ponownie wróćił do Cardiff City. 15 lipca 2016 r. za darmo przeniósł się do Atlanty United, by już dziewięć dni później odejść na wypożyczenie do Central FC. Powrót do Atlanty nastąpił 31 grudnia 2016. 10 grudnia 2017 Kenwyne trafił do Sporting KC. 1 stycznia 2018 r. zakończył karierę piłkarską.
W reprezentacji Trynidadu i Tobago Jones debiutował 29 stycznia 2003 roku w przegranym 1:2 meczu z reprezentacją Finlandii. Selekcjoner Leo Beenhakker zabrał także Jonesa na Mistrzostwa Świata w Niemczech. Tam Jones zagrał w drugim meczu przegranym 0:2 z reprezentacją Anglii, jednak gra wyspiarzy wstydu im nie przyniosła, a Jones spisywał się bardzo dobrze. Zagrał także w przegranym 0:2 meczu z Paragwajem, ale reprezentacja Trynidadu i Tobago wróciła do domu po fazie grupowej.

</doc>
<doc id="537010" url="https://pl.wikipedia.org/wiki?curid=537010" title="Giambattista Lolli">
Giambattista Lolli

Giambattista Lolli (ur. 1698, zm. 4 czerwca 1769) – włoski szachista i teoretyk szachowy, jeden z czołowych przedstawicieli modeńskiej szkoły szachowej, przyjaciel Ercole Del Rio i Domenico Lorenzo Ponzianiego.
W roku 1763 wydał – po części wspólnie z Del Rio – "Spostrzeżenia nad teorią i praktyką gry w szachy". W książce tej, rozwijając poglądy Del Rio, poddał krytyce niektóre tezy Philidora, ponadto, w rozdziale poświęconym końcówkom, zamieścił – rywalizując ze Stammą – duży zbiór zadań szachowych. Wielokrotnie wznawiane dzieło Lolliego, rozwinięte potem przez Ponzianiego, odegrało istotną rolę w rozwoju gry w szachy.
Poniżej przykładowe zadanie szachowe autorstwa Lolliego:
Rozwiązanie:

</doc>
<doc id="537014" url="https://pl.wikipedia.org/wiki?curid=537014" title="Strip Tease">
Strip Tease

Strip Tease jest trzecim studyjnym albumem polskiej grupy Acid Drinkers, wydanym we wrześniu 1992 r. przez Under One Flag, a w Polsce przez Metal Mind Productions. Na okładce pierwszego wydania Ślimak jest podpisany jako Mangood. Na reedycji został już podpisany jako Ślimak.

</doc>
<doc id="537016" url="https://pl.wikipedia.org/wiki?curid=537016" title="Wojna afgańska">
Wojna afgańska



</doc>
<doc id="537017" url="https://pl.wikipedia.org/wiki?curid=537017" title="Zyriańskie Zagłębie Węglowe">
Zyriańskie Zagłębie Węglowe

Zyriańskie Zagłębie Węglowe (ros. "Зырянский угольный бассейн") - zagłębie węgla kamiennego w azjatyckiej części Rosji, w Jakucji.
Leży w dorzeczach rzek: Momy i Zyrianki, w Górach Czerskiego oraz na ich przedgórzu. Powierzchnia ok. 7 tys. km²; pokłady zalegają na głębokości do 7000 m. Zbadane zasoby ok. 250 mln ton, potencjalne ocenia się na 30 mld ton. Wydobycie ok. 250 tys. ton rocznie (1994). Główne ośrodki wydobycia: Zyrianka, Ugolnyj.
Eksploatacja od 1935 roku, w początkowym okresie głównie przez więźniów GUŁagu.

</doc>
<doc id="537020" url="https://pl.wikipedia.org/wiki?curid=537020" title="Vile Vicious Vision">
Vile Vicious Vision

Vile Vicious Vision jest czwartym studyjnym albumem polskiej grupy Acid Drinkers, wydanym 10 października 1993 roku przez Loud Out Records.
Utwór pt. „Hats Off (2 This Lady)” został zadedykowany Edycie Bartosiewicz.
W reedycji "Vile Vicious Vision" (wydanej przez Metal Mind Productions) dwunasta piosenka na okładce jest podpisana jako „Midnight Visitor”, jednak na płycie kompaktowej dwunastym utworem jest „You Freeze Me”, dopiero trzynastym jest „Midnight Visitor”. Utwór „You Freeze Me” został pominięty w spisie.

</doc>
<doc id="537021" url="https://pl.wikipedia.org/wiki?curid=537021" title="Wąsy">
Wąsy



</doc>
<doc id="537023" url="https://pl.wikipedia.org/wiki?curid=537023" title="Cornell Glen">
Cornell Glen

Cornell Glen (ur. 21 października 1980 w Port-of-Spain) – piłkarz podchodzący z Trynidadu i Tobago, grający na pozycji napastnika.
Glen zaczynał piłkarską karierę w małym klubie z Trynidadu o nazwie Futgof. Po 2 latach, czyli w roku 2000 Glen wyjechał do Portugalii do klubu z niższej ligi, mało znanego Adsanjonense. Po sezonie wrócił do ojczyzny do jednego z większych klubów na wyspie – San Juan Jabloteh. Był wtedy jednym z najlepszych graczy ligi – w barwach tego klubu zdobył 2 tytuły mistrza kraju – w 2002 i 2003 roku strzelając odpowiednio 11 i 26 goli w lidze.
Kiedy 17 marca 2004 roku po tym jak Glen ustrzelił hat-tricka przeciwko Chicago Fire w meczu Pucharze Mistrzów CONCACAF, zainteresowały się nim kluby Major League Soccer. Glen ostatecznie trafił do New York MetroStars. Cornell dobrze wprowadził się do zespołu zdobywając 6 goli i zaliczając 2 asysty w sezonie. Po sezonie Glen trafił do FC Dallas, jednak od razu dowiedział się, że nie będzie dla niego miejsca w pierwszym składzie. Jeszcze na początku sezonu 2005 trafił do Columbus Crew. Po sezonie w Columbus ponownie zmienił klub, tym razem na Colorado Rapids. Jednakże tam zagrał tylko w jednym meczu i jeszcze w sezonie 2006 trafił do Los Angeles Galaxy. Następnie występował w takich klubach jak: San Juan Jabloteh, Ma Pau SC, ponownie San Juan Jabloteh, San Jose Earthquakes, Caledonia AIA, Sông Lam Nghệ An i North East Stars, a w 2013 przeszedł do Shillong Lajong.
W reprezentacji Trynidadu i Tobago Glen debiutował 15 listopada 2002 roku w wygranym 2:0 meczu z reprezentacją Saint Kitts i Nevis. Selekcjoner Leo Beenhakker powołał Glena do kadry na Mistrzostwa Świata w Niemczech. W pierwszym meczu z reprezentacją Szwecji Trynidad i Tobago zagrał od 53 minuty w tym historycznym meczu zremisowanym 0:0. W kolejnym przeciwko reprezentacją Anglii przegranym 0:2 Glen zagrał także jako rezerwowy wchodząc na boisko w 70 minucie. Jednak po porażce w trzecim meczu z Paragwajem (0:2) reprezentacja Trynidadu i Tobago wróciła do domu po fazie grupowej.

</doc>
<doc id="537026" url="https://pl.wikipedia.org/wiki?curid=537026" title="Nancye Wynne">
Nancye Wynne



</doc>
<doc id="537027" url="https://pl.wikipedia.org/wiki?curid=537027" title="Nancye Bolton">
Nancye Bolton



</doc>
<doc id="537028" url="https://pl.wikipedia.org/wiki?curid=537028" title="Urządzenie zewnętrzne">
Urządzenie zewnętrzne



</doc>
<doc id="537029" url="https://pl.wikipedia.org/wiki?curid=537029" title="Polecenie (wzorzec projektowy)">
Polecenie (wzorzec projektowy)

Polecenie (ang. "Command", komenda) – czynnościowy wzorzec projektowy, traktujący żądanie wykonania określonej czynności jako obiekt, dzięki czemu mogą być one parametryzowane w zależności od rodzaju odbiorcy, a także umieszczane w kolejkach i dziennikach.
Problem.
Rozpatrzmy typową aplikację okienkową realizującą jakieś zadanie. Użytkownik może wykonać w niej różne czynności. Chcemy umożliwić mu cofanie zmian oraz przeglądanie ich historii, dlatego niezbędny jest nam mechanizm, który oprócz obsługi żądań, będzie je także zapamiętywał na stosie.
Budowa.
Wzorzec "Polecenie" zakłada utworzenie oddzielnej klasy dla każdego zadania implementującej pewien wspólny interfejs codice_1. Mamy także stronę generującą zadania do wykonania ("nadawca"), którą może być kod obsługi zdarzeń myszki i klawiatury, a także jeden lub więcej obiektów odpowiedzialnych za obsługę poleceń ("odbiorca"). Aby wykonać operację, nadawca tworzy obiekt określonego zadania i przekazuje go do wybranego odbiorcy, który odpowiada za wywołanie metody codice_2.
Dopuszczalne jest parametryzowanie polecenia przed jego wykonaniem, zarówno po stronie odbiorcy, jak i nadawcy. Dodatkowo, odbiorca może zapamiętać obiekt polecenia na stosie, oferując programowi usługę wycofywania operacji lub przeglądania historii. Wspólny interfejs codice_1 musi być wtedy rozszerzony o dodatkowe metody takie, jak codice_4 czy codice_5.
Wykaz elementów składowych wzorca:
Konsekwencje użycia.
Zalety:
Wady:
Implementacja.
Implementacja wzorca wymaga przeanalizowania następujących kwestii:
Zastosowanie.
Wzorzec znajduje zastosowanie wszędzie tam, gdzie musimy zapamiętywać wykonywane operacje lub je wycofywać. Mogą to być zarówno przedstawione wyżej programy okienkowe z opcją "cofania", jak i np. systemy obsługi transakcji w instalatorach lub bazach danych i mechanizmy nagrywania makr. Drugim obszarem zastosowań są sytuacje, gdy identyczne polecenia muszą być parametryzowane różnymi danymi w zależności od tego, kto odpowiada za ich obsłużenie.
Wzorzec "Polecenie" znalazł też zastosowanie w implementacjach mechanizmów zdalnego wykonywania procedur, gdzie obiekty żądań są serializowane i przesyłane jako strumień bajtów do innego komputera, który odpowiada za ich wykonanie.

</doc>
<doc id="537033" url="https://pl.wikipedia.org/wiki?curid=537033" title="Ku'damm">
Ku'damm



</doc>
<doc id="537034" url="https://pl.wikipedia.org/wiki?curid=537034" title="Kurfuerstendamm">
Kurfuerstendamm



</doc>
<doc id="537036" url="https://pl.wikipedia.org/wiki?curid=537036" title="Lamb of God">
Lamb of God

Lamb of God – amerykański zespół wykonujący szeroko pojętą muzykę heavy metalową, zaliczany do nurtu New Wave of American Heavy Metal. Powstał w 1994 roku w Richmond w stanie Wirginia. Do 1999 roku zespół działał pod nazwą Burn the Priest. W skład formacji wchodzą: wokalista Randy Blythe, gitarzyści Mark Morton i Willie Adler, basista John Campbell oraz perkusista Chris Adler.
Muzyka i teksty.
Powszechnie kategoryzowany jako przedstawiciel groove metalu kwartet w swej twórczości odwołuje się ponadto do takich stylów jak: metalcore, metal alternatywny, speed metal, thrash metal, heavy metal i death metal. W muzyce Lamb of God występują charakterystyczne elementy, takie jak tłumione riffy i niestandardowa budowa piosenek. Ich teksty dotyczą nierzadko polityki, kapitalizmu („As the Palaces Burn”, „Vigil”), amerykańskiej historii („In Defense of Our Good Name”), wojny („Ashes of the Wake”), religii („Ruin”), używek („11th Hour”, „Pariah”) oraz innych tematów.
„Gramy muzykę, która rozdziela linię pomiędzy progresywnym i tradycyjnym rockiem” – wyjaśnia Campbell. „Myślę, że tworzymy progresywny rock bardziej przystępnym do słuchania bez zaniżania jego progresywności. Kompleksowość naszej muzyki przemawia do ludzi lubiących techniczne granie, lecz aranżacje nie są tak ekstremalne, by nie trafić w gusta zwykłych słuchaczy. To dobra równowaga.” (zaczerpnięte z oficjalnej strony zespołu)
Historia.
Zespół został założony w 1994 roku pod nazwą Burn the Priest przez gitarzystów Marka Mortona i Matta Connera, basistę Johna Campbella oraz perkusistę Chrisa Adlera. Członkowie zespołu poznali się w trakcie studiów na Uniwersytecie Virginia Commonwealth. Wkrótce po powstaniu zespołu skład opuścili Morton i Conner, motywując swą decyzję koncentracją na nauce. Adler i Campbell podjęli się kontynuacji gry w zespole z Abem Spearem, który objął funkcję gitarzysty. W 1995 roku do składu dołączył wokalista Randy Blythe wraz z którym muzycy zarejestrowali pierwsze demo. Dwa lata później grupa nagrała split wraz z zespołem ZED, który trafił do sprzedaży nakładem niewielkiej oficyny Goatboy Farms. Również w 1997 roku do składu powrócił Mark Morton w roli drugiego gitarzysty. Kolejne wydawnictwo, także split, tym razem z formacją Agents of Satan ukazało się w 1998 roku.
13 kwietnia 1999 roku nakładem wytwórni muzycznej Legion Records ukazał się debiutancki album zespołu zatytułowany "Burn the Priest". Nagrania zostały wyprodukowane przez gitarzystę i wokalistę zespołu Today Is the Day – Steve’a Austina. W międzyczasie skład opuścił Spear, którego zastąpił młodszy brat Adlera – Willie. W odnowionym składzie grupa podpisała umowę z wytwórnią Prosthetic Records, a także zmieniła nazwę na Lamb of God. 26 września 2000 roku na mocy nowego kontraktu ukazał się pierwszy album formacji pod nową nazwą – zatytułowany "New American Gospel". Wydawnictwo było promowane teledyskiem do utworu „Black Label”, a także trwającą dwa lata trasą koncertową. Kolejny album zespołu pt. "As the Palaces Burn" ukazał się 3 maja 2003 roku. Wydawnictwo przysporzyło zespołowi pierwszego sukcesu komercyjnego. Album uplasował się na 64. miejscu listy Billboard 200 w Stanach Zjednoczonych. W trakcie trasy koncertowej promującej płytę zespół zarejestrował pierwszy album wideo – "Terror and Hubris", który został wydany 13 stycznia 2004 roku.
31 sierpnia, także 2004 roku ukazał się następny album studyjny Lamb of God pt. "Ashes of the Wake". Umowa o dystrybucję z Epic Records pozwoliła grupie na szerszy udział w rynku muzycznym. Wydawnictwo dotarł do 27. miejsca listy Billboard 200 znalazłszy 35 tys. nabywców przeciągu tygodnia od dnia premiery. W utworze tytułowym gościli gitarzyści Alex Skolnick, znany z występów w zespole Testament oraz Chris Poland, były członek formacji Megadeth. Promocja "Ashes of the Wake" została poparta intensywną trasę koncertową. Muzycy uczestniczyli m.in. w objazdowych festiwalach Ozzfest 2004 i Sounds of the Underground 2005. Rozliczne występy sceniczne grupa udokumentowała koncertowym albumem "Killadelphia", który trafił do sprzedaży w maju 2005 roku. Dwa miesiące później wydawnictwo to, wydane w formie DVD uzyskało status złotej płyty w Stanach Zjednoczonych. Natomiast dwa lata później nagrania zostały wyróżnione platynową płytą. 22 sierpnia 2006 roku ukazał się czwarty album studyjny grupy zatytułowany "Sacrament". Produkcja znalazła ponad 60 tys. nabywców w tydzień od premiery, plasując się na 8. miejscu amerykańskiej listy przebojów.
Wydawnictwo – "Sacrament" było także pierwszym, które spotkało się z szerszym zainteresowaniem na rynku międzynarodowym. Płyta trafiła na listy przebojów w Australii i Wielkiej Brytanii, plasując się, odpowiednio na 22. i 89 miejscu. Zespół promował album w ramach trasy koncertowej The Unholy Alliance 2006 m.in. u boku takich zespołów jak Slayer, czy Mastodon. Muzycy koncertowali ponadto w ramach Ozzfest oraz Gigantour, poprzedzając występy Megadeth. Rok później zespół uzyskał nominację do nagrody Grammy w kategorii Best Metal Performance z utworem „Redneck”. 10 czerwca 2008 roku do sprzedaży trafił trzeci album wideo Lamb of God pt. "Walk with Me in Hell". Wydawnictwo odniosło sukces komercyjny w USA, uzyskując, wkrótce po premierze status złotej, a następnie – rok później platynowej płyty. 24 lutego 2009 roku ukazał się piąty album grupy zatytułowany "Wrath". Materiał trafił do sprzedaży w Stanach Zjednoczonych nakładem Epic Records, natomiast na rynku międzynarodowym dzięki Roadrunner Records.
Album znalazł w USA niespełna 70 tys. nabywców w przeciągu tygodnia od dnia premiery. Promowany teledyskiem do utworu „Set to Fail” materiał trafił ponadto m.in. na listy przebojów w Finlandii, Australii i Japonii. Ponadto w ramach promocji grupa dała szereg koncertów, m.in. poprzedzając występy Metalliki podczas World Magnetic Tour. Pod koniec trasy koncertowej Mortona ze względów rodzinnych zastąpił Buz McGrath, znany z występów w zespole Unearth. Rok później kompozycja „Set to Fail” przysporzyła grupie kolejnej nominacji do nagrody Grammy. Następnie, w czerwcu, także 2010 roku ukazała się pierwsza kompilacja nagrań Lamb of God pt. "Hourglass". 24 stycznia 2012 roku ukazał się szósty album zespołu zatytułowany "Resolution". Płyta dotarła do 2. miejsca amerykańskiej listy przebojów, jednakże osiągnęła znaczeni niższą sprzedaż w stosunku do poprzedniej z wynikiem 52 tys. kopii w pierwszym tygodniu od premiery. W listopadzie tego samego roku czeska prokuratura złożyła przeciwko Randy’emu Blythe akt oskarżenia, stawiając zarzuty uszkodzenia ciała, które doprowadziły do śmierci uczestnika koncertu w Pradze 24 maja 2010 roku. Muzyk miał zepchnąć podczas koncertu ze sceny 19-letniego mężczyznę z publiczności, który w wyniku tego odniósł obrażenia i po 14 dniach zmarł w szpitalu. 27 czerwca 2012 roku Blythe został zatrzymany w Czechach i tymczasowo aresztowany. 2 sierpnia został zwolniony z aresztu po wniesieniu kaucji w wysokości ok. 400 000 dolarów. Blythe został uniewinniony ze wszystkich postawionych mu zarzutów 5 marca 2013.

</doc>
<doc id="537040" url="https://pl.wikipedia.org/wiki?curid=537040" title="Palenica">
Palenica



</doc>
<doc id="537046" url="https://pl.wikipedia.org/wiki?curid=537046" title="Arashi (imię)">
Arashi (imię)

 - imię japońskie noszone przez mężczyzn oraz kobiety.

</doc>
<doc id="537053" url="https://pl.wikipedia.org/wiki?curid=537053" title="Supermarine Scimitar">
Supermarine Scimitar

Supermarine Scimitar – brytyjski pokładowy samolot myśliwsko-bombowy z przełomu lat 50. i 60. XX wieku, skonstruowany w wytwórni Vickers-Armstrongs Supermarine. Służył jedynie w brytyjskim lotnictwie marynarki Fleet Air Arm (FAA), stacjonując na brytyjskich lotniskowcach jako ich podstawowy samolot uderzeniowy w latach 1958–1966. Stanowił jednomiejscowy dwusilnikowy poddźwiękowy samolot odrzutowy o skośnych skrzydłach i klasycznym usterzeniu. Był przystosowany do przenoszenia broni atomowej. Zbudowano 76 samolotów seryjnych. Nie został nigdy użyty w działaniach bojowych. 
Historia.
Supermarine Scimitar wywodził się z linii eksperymentalnych typów dwusilnikowych myśliwców pokładowych projektowanych przez firmę Supermarine tuż po II wojnie światowej na zamówienie Royal Navy. Początkowo pracowano od 1945 roku nad projektem Type 505, realizującym koncepcję samolotu pozbawionego podwozia, umożliwiającą zmniejszenie masy i grubości skrzydeł, którą była zainteresowana wówczas Admiralicja. Samolot taki miał być katapultowany, a następnie miał lądować na elastycznej gumowej wykładzinie pokładu, lecz w 1947 roku zarzucono ten pomysł i nie doszło do budowy prototypu. Projekt Supermarine rozwijano jednak dalej, po powiększeniu wymiarów i zastosowaniu podwozia trójpodporowego. Ministerstwo Zaopatrzenia wydało specyfikację nr N.9/47 i zleciło budowę trzech prototypów. Pierwszym zbudowanym był samolot o oznaczeniu fabrycznym Type 508, oblatany 31 sierpnia 1951 w ośrodku Boscombe Down (pilot Mike Lithgow) i zaprezentowany jeszcze w tym roku na salonie w Farnborough. Odznaczał się on prostymi trapezowymi skrzydłami i usterzeniem motylkowym, a napęd stanowiły dwa silniki Rolls-Royce RA3 Avon o ciągu 2948 kG. Drugi ulepszony i uzbrojony w 4 działka 30 mm prototyp Type 529 wzleciał 29 sierpnia 1952. Oba prototypy były z sukcesem testowane na lotniskowcach. Bezpośrednim protoplastą Scimitara stał się Supermarine Type 525 o skośnych skrzydłach i skośnym klasycznym usterzeniu, oblatany 27 kwietnia 1954. Jego napęd stanowiły mocniejsze silniki RA7 Avon o ciągu 3402 kG, lecz prędkość maksymalna okazała się niewiele większa od prototypów z prostymi skrzydłami. Podczas jednego z lotów 5 lipca 1955, prototyp typu 525 wpadł w korkociąg i uległ katastrofie, zabijając pilota. Mimo to, lotnictwo marynarki (Fleet Air Arm, FAA) uznało go za obiecującą konstrukcję i ministerstwo zleciło dalszy rozwój, wydając specyfikację numer N.113 na samolot mający spełniać zadania myśliwsko-szturmowe na małych wysokościach, włącznie z przenoszeniem broni atomowej. Zamówiono następnie produkcję 100 zmodyfikowanych samolotów bazujących na typie 525.
W toku dalszego rozwoju konstrukcji powstał ulepszony projekt Supermarine Type 544, według nowych wymagań Marynarki. Pierwszy prototyp samolotu N.113 (numer WT854) oblatał pilot Mike Lithgow w Boscombe Down 19 stycznia 1956, po czym zbudowano dwa następne. W celu osiągania większej prędkości kadłub ukształtowano zgodnie z regułą pól – samolot pozostał poddźwiękowy, lecz był w stanie przekraczać prędkość dźwięku w płytkim locie nurkowym. Konstrukcja samolotu była specjalnie wzmocniona do działań na małej wysokości z dużą prędkością, wiążących się z dużymi przeciążeniami. Stabilność podłużną polepszyła zmiana w trakcie badań wzniosu statecznika poziomego, z dodatniego 10° na ujemny -10°. Od kwietnia prowadzono próby prototypów na pokładzie lotniskowca HMS „Ark Royal”. Dopiero jednak trzeci egzemplarz N.113 (numer WW134), testowany od stycznia 1957 roku, z licznymi zmianami i wzmocnieniami w płatowcu, odpowiadał samolotom serii produkcyjnej. Zastosowano w nim także klapy z nadmuchem, polepszające charakterystyki lądowania i startu. Samolot otrzymał w służbie nazwę Scimitar (pol. bułat, sejmitar). 
Jedyną wersją produkcyjną była myśliwsko-szturmowa F.1 (F Mk.1). Pierwszego produkcyjnego Scimitara F.1 oblatano 11 stycznia 1957 roku. Ostatecznie zbudowano 76 z zamówionych 100 samolotów, a zamówienie na pozostałe anulowano; ostatni zbudowano w 1960 roku. Produkowano je w zakładach w South Marston. Scimitar był ostatnim produkowanym samolotem oznaczonym nazwą wytwórni Supermarine. Proponowano także wersję lądową typu 526, oznaczoną Type 525, dla RAF, w odpowiedzi na specyfikację F.3/48, lecz nie została ona zamówiona.
Opis techniczny.
Konstrukcja.
Całkowicie metalowy jednomiejscowy średniopłat konstrukcji półskorupowej, ze skośnymi skrzydłami. Kadłub o przekroju owalnym, ukształtowany zgodnie z regułą pól. Skrzydła składane do hangarowania do góry, w ok. 1/2 długości. Skrzydła mają uskok na krawędzi natarcia. Elementy konstrukcji przenoszące większe obciążenia zostały wykonane ze stali lub tytanu, reszta ze stopów lekkich. Usterzenie klasyczne, stery wysokości płytowe. Wszystkie powierzchnie sterowe miały wspomaganie (po raz pierwszy w samolotach marynarki brytyjskiej). Klapy znajdują się na krawędzi spływu skrzydeł oraz dwie sekcje pod kadłubem. Klapy wyposażone w instalację nadmuchu powietrza ze sprężarki silnika przy wychyleniu powyżej 10°, co pozwala na zmniejszenie prędkości lądowania i poprawia charakterystyki startu. Kabina pilota blisko dziobu samolotu, nos kadłuba składany do hangarowania. W nosie można było zamontować kamery do zadań rozpoznawczych. Kabina hermetyzowana z fotelem wyrzucanym Martin-Baker 4C. Chwyty powietrza do silników o półowalnym przekroju po bokach kadłuba, na wysokości kabiny. Dysze silników po bokach ogonowej części kadłuba, w około 2/3 długości. Kilkuczęściowe hamulce aerodynamiczne umieszczone wokół kadłuba za skrzydłami. 
Podwozie samolotu trójpodporowe, chowane; podwozie główne chowane do skrzydeł. Pod częścią ogonową znajdował się chowany masywny hak do lądowania oraz również wciągana płoza zabezpieczająca tył kadłuba. Paliwo przenoszone w 9 wewnętrznych zbiornikach i ewentualnie do 4 dodatkowych odrzucanych pod skrzydłami, po 909 l (200 galonów). Samolot mógł być wyposażony w instalację do uzupełniania paliwa w locie (zarówno sondę do odbierania paliwa, montowaną przed kokpitem, jak i urządzenia do tankowania innych samolotów, podwieszane pod jednym z węzłów).
Napęd: dwa silniki turboodrzutowe Rolls-Royce Avon Mk.202 o ciągu po 5103 kG (11.250 funtów, 50 kN), bez dopalania. 
Uzbrojenie i wyposażenie.
Uzbrojenie stałe stanowiły cztery działka 30 mm ADEN w dolnej części kadłuba, pod wlotami powietrza. Pod skrzydłami umieszczone były cztery węzły do podwieszania uzbrojenia lub dodatkowych zbiorników paliwa, o nośności 908 kg (2000 funtów). Typowym uzbrojeniem były 4 bomby o masie do 454 kg (1000 funtów) lub do 24 niekierowanych pocisków rakietowych kalibru 76 mm (po 6 na jednym węźle). Można było również przenosić amerykańskie pociski kierowane powietrze-ziemia AGM-12 Bullpup lub pociski powietrze-powietrze bliskiego zasięgu samonaprowadzające się na podczerwień AIM-9 Sidewinder, ewentualnie 96 niekierowanych pocisków powietrze-powietrze. Samolot mógł przenosić bombę atomową Red Beard o masie 794 kg (1750 funtów, nominalnie 2000) i mocy do 25 kT – stosowano przy tym konfiguracje w postaci bomby pod jednym skrzydłem i dodatkowego zbiornika paliwa pod drugim, z którymi samolot mógł wykonywać manewry z przeciążeniem do 6 g.
Samolot nie był wyposażony w stację radiolokacyjną, a jedynie celownik z dalmierzem radarowym (po raz pierwszy w marynarce brytyjskiej). Wyposażony był również w półautomatyczny system nawigacji do zrzutu bomb w odpowiednim momencie.
Służba.
Scimitar stał się w marynarce brytyjskiej następcą samolotu Hawker Sea Hawk, przeznaczonym głównie do zadań uderzeniowych. Był pierwszym brytyjskim samolotem pokładowym przenoszącym broń atomową. Był przy tym także pierwszym z drugiej generacji pokładowych samolotów odrzutowych FAA i pierwszym ze skośnymi skrzydłami. W celu wdrożenia nowego samolotu, różniącego się znacznie pod względem charakterystyk od dotychczas używanych, sformowano 27 sierpnia 1957 doświadczalną eskadrę 700X FAA ("700X Flight") w bazie marynarki RNAS Ford. Używała ona Scimitarów do czerwca 1958, a w oparciu o nią sformowano następnie pierwszy dywizjon operacyjny. 
Pierwszą operacyjną jednostką Scimitarów był 803. Dywizjon Lotnictwa Marynarki ("803 Naval Air Squadron") Fleet Air Arm, który rozpoczął szkolenie w Lossiemouth 3 czerwca 1958 i został zaokrętowany z 8 samolotami na lotniskowiec HMS „Victorious” we wrześniu tego roku. Razem z tym lotniskowcem brał udział w rejsach na Morze Śródziemne i Daleki Wschód. W maju 1962 roku 803. Dywizjon został przeniesiony na HMS „Hermes”, w lutym 1964 roku wzmocniony do 16 samolotów (przez przejęcie samolotów 800. Dywizjonu), a od początku 1965 roku przeniesiony na „Ark Royal”. W marcu 1960 gotowość uzyskał 807. Dywizjon bazujący na „Ark Royal”, a następnie od 1961 roku na HMS „Centaur”. Samoloty otrzymały jeszcze dwa dywizjony bojowe: 800 bazujący na „Ark Royal” i 804 bazujący na „Hermes”. Wszystkie lotniskowce uczestniczyły w rejsach na Daleki Wschód, a ich samoloty przejściowo operowały także z baz Hal Far na Malcie, Tengah i Changi w Singapurze i Butterworth na Malajach, natomiast ich bazą w Wielkiej Brytanii było Lossiemouth.
Podczas służby jednak samolot był prześladowany przez wypadki. Scimitar był do tej pory najcięższym i najszybszym brytyjskim samolotem pokładowym i spora liczba wypadków następowała przy lądowaniu, przy czym znaczenie miały tutaj też umiarkowane rozmiary brytyjskich lotniskowców, wywodzących się konstrukcyjnie z II wojny światowej. Zaraz na początku służby na HMS „Victorious”, w wypadku przy lądowaniu, na skutek pęknięcia lin hamujących i niemożności wydostania się z tonącego samolotu, zginął 25 września 1958 dowódca 803. Dywizjonu Cdr. J.D. Russell (nie było to bezpośrednio winą samolotu). Część awarii powodowana była przez brak przygotowania personelu marynarki wojennej do używania takiego zaawansowanego wówczas samolotu. Z ogólnej liczby 76 seryjnych Scimitarów wypadkom z różnych przyczyn uległo aż 39 (51%). Mimo to, były to samoloty oceniane jako przyjemne w pilotażu i lubiane przez pilotów.
W sierpniu 1960 roku bomba atomowa Red Beard została dopuszczona do użytku w razie konieczności operacyjnej i w tym okresie też trafiła na uzbrojenie lotniskowców brytyjskich, aczkolwiek zabronione było lądowanie samolotów na lotniskowcu z podwieszoną bombą. Technika zrzutu z małej wysokości ("Low Altitude Bombing System" – LABS) zakładała zrzut bomby podczas ostrego wznoszenia przed celem. Bomba leciała dalej torem balistycznym na odległość kilku kilometrów, a samolot kontynuował wznoszenie, po czym wykonywał zawrót w kierunku od celu.
Podczas swojej krótkiej – zaledwie ośmioletniej służby operacyjnej, Scimitary nie brały bezpośrednio udziału w działaniach bojowych, chociaż uczestniczyły w operacjach prowadzonych w tym okresie przez marynarkę brytyjską, głównie na Bliskim Wschodzie.
Samoloty z HMS „Victorious”, patrolując nad Zatoką Perską, wzięły udział w skutecznej demonstracji siły w obliczu groźby zajęcia Kuwejtu przez Irak w 1961 roku, do którego ostatecznie wówczas nie doszło. W 1966 samoloty 803. Dywizjonu brały udział w blokadzie Rodezji (Beira Patrol). Z ciekawszych epizodów, w czerwcu 1958 roku Scimitar przeleciał z Londynu na Maltę bez lądowania w 2 godziny 12 min 27 sek (podczas lotu do Bahrajnu na próby w gorącym klimacie). Z kolei 19 lipca 1959 Cdr. Ian Martin pilotując Scimitara wziął udział w wyścigu z centrum Paryża do Londynu organizowanym przez gazetę „Daily Mail”, jednakże przegrał o nieco ponad minutę rywalizację o trzecie miejsce. Scimitary regularnie brały udział w pokazach lotniczych, prezentując np. formację 9 Scimitarów i pokaz zrzutu bomby techniką LABS w Farnborough w 1961 roku oraz zespołową akrobację 5 samolotów 736. Dywizjonu w roku kolejnym.
Wraz z pojawieniem się stwarzającego mniej problemów i lepiej przystosowanego do ataków szturmowych z małej wysokości dzięki dwuosobowej załodze, a nadto wyposażonego w radar, bombowca taktycznego Blackburn Buccaneer, Scimitary zostały wycofane z pierwszej linii. Początkowo były używane jako uzupełnienie i do tankowania w powietrzu pierwszej wersji Buccaneerów Mk.1 na HMS „Eagle”. Ostatni dywizjon operacyjny 803 latający na Scimitarach został rozwiązany w październiku 1966 roku. Od 1965 do końca 1970 roku wykorzystywała je do celów pomocniczych (np. kalibracji radarów) jednostka Fleet Requirements Unit (FRU / FRADU); pilotowane były przez cywilnych pilotów na zlecenie Marynarki.
Scimitar był największym i najcięższym jednomiejscowym samolotem używanym przez brytyjskie lotnictwo Marynarki w XX wieku. Podkreślano znacznie większą głośność samolotu od poprzedników – w tym celu do obsługi naziemnej wdrożono „tłumiki” zakładane na dysze silników. Start z lotniskowca wykonywany był przy użyciu katapulty parowej – samolot w celu zwiększenia kąta natarcia był przechylany na ogon pod kątem 12°, opierając się na rozkładanej płozie ogonowej. Droga startu z katapulty wynosiła 50 m, a dobieg po lądowaniu z zastosowaniem aerofiniszera wynosił 76 m. Scimitar dysponował wysokim stosunkiem ciągu do masy, jego prędkość wznoszenia i przyspieszenie piloci oceniali jako bardzo dobre. Bardzo dobra była również manewrowość na małych wysokościach przy dużej prędkości, pogarszała się powyżej 7600 m (25.000 stóp).
Scimitary używane były na pięciu brytyjskich lotniskowcach w składzie czterech bojowych dywizjonów FAA (800, 803, 804, 807), a także w szkolnej eskadrze 700X i szkolnym dywizjonie 736 FAA:
Zobacz też.
Porównywalne samoloty:

</doc>
<doc id="537056" url="https://pl.wikipedia.org/wiki?curid=537056" title="Wacław Tokarz">
Wacław Tokarz

Wacław Tokarz (ur. 7 czerwca 1873 w Częstochowie, zm. 3 maja 1937 w Warszawie) – polski historyk powstań narodowych i wojskowości, profesor Uniwersytetu Jagiellońskiego i Uniwersytetu Warszawskiego, dydaktyk, propagator metody szczegółowej w badaniach historycznych, pułkownik piechoty Wojska Polskiego, członek Koła Krakowskiego Towarzystwa Historycznego, członek tymczasowego zarządu Polskiego Skarbu Wojskowego w 1912.
Życiorys.
Od najmłodszych lat zaczął interesować się historią, poczynając od działalności w szkolnym kółku historycznym. W 1892 roku, po ukończeniu gimnazjum częstochowskiego, rozpoczął studiowanie historii na UJ. Wkrótce porzucił historię na rzecz chemii, którą zajmował się ok. 4 lat. Nabawił się jednak alergii na środki chemiczne, dlatego też zdecydował się powrócić na studia historyczne. Ukończył je w 1902, doktoryzując się u Wincentego Zakrzewskiego pracą pt. "Ze studiów nad sejmem walnym za Zygmunta Augusta". Był członkiem Ligi Narodowej w latach 1900–1909.
W 1906 habilitował się nagrodzoną przez Akademię Umiejętności pracą pt. "Ostatnie lata Hugona Kołłątaja". W tym czasie nauczał historii w gimnazjum żeńskim Kaplińskiej w Krakowie. Wkrótce po śmierci Karola Potkańskiego (1908) objął katedrę historii powszechnej i austriackiej oraz tym samym otrzymał tytuł profesora. W 1911 roku ukończył, poprzedzoną wnikliwym przejrzeniem archiwów moskiewskich, pracę pt. "Warszawa przed wybuchem powstania 17 kwietnia 1794 roku". Praca ta powoduje skoncentrowanie się zainteresowań Tokarza wokół tematu powstań. Osiągnął tytuł profesora zwyczajnego.
Podejmowanie zagadnienia powstań przyciągało rzesze młodzieży działającej w ruchu strzeleckim na seminaria i wykłady Tokarza. Historyk ten wykształcił wielu w przyszłości mających się zasłużyć historyków, jak np. Stanisława Herbsta. Styczność Tokarza z ruchem strzeleckim spowodowała jego zainteresowanie się poczynaniami Piłsudskiego. Wkrótce Tokarz objął prezesurę koła Drugiej Krakowskiej Drużyny Strzeleckiej. Współtworzył także Komisję Skonfederowanych Stronnictw Niepodległościowych. Mając styczność z samym Piłsudskim wprowadził jego idee na UJ.
W 1914 roku wstąpił ochotniczo do wojska. Pełnił funkcję zastępcy szefa Departamentu Wojskowego NKN. Od 1915, jako aspirant, został żołnierzem Legionów Polskich. Był zastępcą Komisarza Głównego i członkiem Rady Polskiej Organizacji Narodowej w 1914 roku. W trakcie wojny zbliżył się do obozu Władysława Sikorskiego. W 1917 został mianowany podporucznikiem. W tym samym roku wydał "Armię Królestwa Polskiego 1815–1830". W tym okresie nauczał w szkołach podchorążych w Kamieńsku i w Kozienicach. Był pracownikiem Biura Komisji Wojskowej Tymczasowej Rady Stanu.
Po zakończeniu I wojny światowej Tokarz pozostał w wojsku. W 1920 został mianowany kapitanem. Pełnił służbę na stanowisku kierownika Wojskowego Instytutu Naukowo-Wydawniczego, pozostając oficerem nadetatowym 14 Pułku Piechoty. Redagował Biblioteczkę Legionisty i Bellonę.
Z dniem 14 kwietnia 1921 jako urzędnik wojskowy V rangi został przeniesiony do służby naukowo-oświatowej w stopniu pułkownika służby naukowo-oświatowej. Po zniesieniu służby naukowo-oświatowej został przeniesiony do korpusu oficerów piechoty. 3 maja 1922 został zweryfikowany w stopniu pułkownika ze starszeństwem z 1 czerwca 1919 i 134. lokatą w korpusie oficerów zawodowych piechoty. Z tego okresu pochodzą prace pt. "Bitwa pod Ostrołęką" (1922) i "Sprzysiężenie Piotra Wysockiego i noc listopadowa" (1925).
Jako członek specjalnej komisji do zbadania zarzutów Piłsudskiego co do Wojskowego Biura Historycznego, przyczynił się do ich uchylenia. Tym samym w 1927 roku został zmuszony do przejścia w stan spoczynku. Z tego powodu podjął pracę na UW. W 1928, po śmierci Władysława Smoleńskiego, objął tam katedrę nowożytnej historii Polski. W tym czasie wydał swoją najbardziej znaną pracę pt. "Wojna polsko-rosyjska 1830 i 1831 roku" (1928), w której podjął się szerokiej polemiki z dotychczasowymi ustaleniami historyków, zwłaszcza wobec dzieła rosyjskiego historyka wojskowości gen. Aleksandra K. Puzyrewskiego ("Wojna polsko-ruska 1831 r.", wyd. Warszawa 1899). Z tego okresu pochodzi także "Insurekcja Warszawska 17 i 18 kwietnia 1794 roku" (1934), którą uważa się powszechnie za najbardziej ciekawą i dojrzałą z prac Tokarza. Na UW rozwinął także prace edytorskie, wydając np. "Pomniki Prawa Rzeczypospolitej Krakowskiej 1815–1848".
Jednak starania te przerwała śmierć 3 maja 1937. Został pochowany 7 maja 1937 na cmentarzu Powązkowskim w Warszawie (kwatera 98-5-1,2).
Uczniowie.
Do grona jego uczniów zaliczają się: Eugenia Brańska, Janusz Durko, Rafał Gerber, Stanisław Herbst, Henryk Jabłoński, Maksymilian Meloch, Adam Moraczewski, Ksawery Świerkowski.

</doc>
<doc id="537060" url="https://pl.wikipedia.org/wiki?curid=537060" title="Ryszard Borowiecki">
Ryszard Borowiecki

Ryszard Borowiecki (ur. 7 stycznia 1943 w Zwoleniu) – polski ekonomista specjalizujący się w ekonomice i organizacji przemysłu, profesor nauk ekonomicznych, w latach 2002–2008 rektor Akademii Ekonomicznej w Krakowie i Uniwersytetu Ekonomicznego w Krakowie.
Życiorys.
W 1966 ukończył studia w Wyższej Szkole Ekonomicznej w Krakowie. Doktoryzował się na Wydziale Ekonomiki Produkcji Akademii Ekonomicznej w Krakowie w 1976 na podstawie pracy "Pomiar i ocena efektywności gospodarowania środkami trwałymi w przedsiębiorstwie przemysłowym". Stopień doktora habilitowanego uzyskał w 1989 w tej samej jednostce w oparciu o rozprawę zatytułowaną "Efektywność gospodarowania środkami trwałymi w przedsiębiorstwie". W 1997 otrzymał tytuł profesora nauk ekonomicznych.
Od 1967 związany zawodowo z macierzystą uczelnią, na której w 1999 objął stanowisko profesora zwyczajnego. Został także profesorem na Wydziale Zarządzania Politechniki Częstochowskiej. W pracy naukowej zajmował się m.in. organizacją wewnętrzną przedsiębiorstw, ekonomiką i organizacją przemysłowych procesów produkcyjnych, a także zagadnieniami z zakresu gospodarki materiałowej, zdolności produkcyjnych oraz rachunku kosztów.
Był kierownikiem Zakładu Ekonomiki i Organizacji Przedsiębiorstwa Przemysłowego i Samodzielnego Zakładu Ekonomiki i Organizacji Przedsiębiorstw oraz wicedyrektorem Instytutu Ekonomiki Przemysłu. W 1993 objął funkcję kierownika Katedry Ekonomiki i Organizacji Przedsiębiorstw. W 2002 został powołany na rektora Akademii Ekonomicznej w Krakowie, stanowisko to zajmował do 2008. W trakcie drugiej kadencji w 2007 uczelnia ta przekształciła się w Uniwersytet Ekonomiczny.
Powoływany w skład władz Towarzystwa Naukowego Organizacji i Kierownictwa oraz Polskiego Towarzystwa Ekonomicznego, prezydium Komitetu Nauk Organizacji i Zarządzania Polskiej Akademii Nauk, rad redakcyjnych i programowych czasopism branżowych (w tym kwartalnika „Organizacja i Kierowanie”), a także Centralnej Komisji ds. Stopni i Tytułów. Wszedł w skład Komitetu Nauk Ekonomicznych Polskiej Akademii Nauk.
Odznaczony m.in. Krzyżem Kawalerskim (1997) i Oficerskim (2004) Orderu Odrodzenia Polski, Złotym i Brązowym Krzyżem Zasługi, Medalem Komisji Edukacji Narodowej, Medalem im. Karola Adamieckiego, odznaką „Zasłużony dla województwa krośnieńskiego” (1983).

</doc>
<doc id="537062" url="https://pl.wikipedia.org/wiki?curid=537062" title="Opuncja drobnokolczasta">
Opuncja drobnokolczasta

Opuncja drobnokolczasta ("Opuntia microdasys") – gatunek rośliny z rodziny kaktusowatych. Występuje w centralnym i północnym Meksyku (Chihuahua, Coahuila, Durango, Nuevo León, San Luis Potosí, Zacatecas).
Zastosowanie.
Ze względu na małe rozmiary ten gatunek opuncji jest uprawiany jako roślina ozdobna, W Polsce jako roślina pokojowa.
Uprawa.
W okresie wegetacji jest przyzwyczajona do ciepłych temperatur od 21 do nawet 35°C. W okresie zimowym przechodzi stan spoczynku w dużo niższych temperaturach, przy czym ten gatunek od października do marca wymaga temperatury w zakresie 8-14° C.

</doc>
<doc id="537066" url="https://pl.wikipedia.org/wiki?curid=537066" title="Racjonalizm genetyczny">
Racjonalizm genetyczny



</doc>
<doc id="537069" url="https://pl.wikipedia.org/wiki?curid=537069" title="Astrophytum">
Astrophytum

Astrophytum – rodzaj roślin z rodziny kaktusowatych. Są to sukulenty. Do rodzaju należy 6 gatunków kaktusów. Nazwa pochodzi od łac. "astrum" (gwiazda). Gatunki należące do tego rodzaju występują jedynie w północno-wschodnich stanach Meksyku. Jedynie "A. asterias" rośnie również w południowym Teksasie (USA). W Polsce są uprawiane jako rośliny doniczkowe.
Morfologia.
Gatunki wolno rosnące. Mają przeważnie niepodzielony pęd o kształcie od gwiaździstego do kulistego i 5-10 dobrze wyodrębnionych żebrach. U niektórych gatunków na żebrach tych występują drobne łuskowate wzorki, u innych grube włoski. Kwiaty duże o błyszczących płatkach w różnych odcieniach żółtego koloru, czasem czerwono nabiegłych u podstawy. 
Systematyka.
"Astrophyton" Lawr., orth. var., "Digitostigma" Velazco &amp; Nevárez, nom. inval., "Maierocactus" E. C. Rost
Rodzaj ten wydzielony został z rodzaju "Echinocactus" Link &amp; Otto.
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Cacteae", podrodziny "Cactoideae".
Gromada okrytonasienne Cronquist, podgromada "Magnoliophytina" Frohne &amp; U. Jensen ex Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), plemię " Astrophyteae" Horan., rodzaj "Astrophytum" Lem..

</doc>
<doc id="537072" url="https://pl.wikipedia.org/wiki?curid=537072" title="Gymnokalycium">
Gymnokalycium

Gymnokalycium ("Gymnocalycium" Pfeiff.) – rodzaj roślin obejmujący około 70 gatunków z rodziny kaktusowatych. Gatunkiem typowym jest "G. gibbosum" (Haworth) L. Mittler ("Cactus gibbosus" Haworth). Nazwa pochodzi od dwóch wyrazów: greckiego "gymnos" (nagi) oraz łacińskiego "calix" (kielich). Występują one na obszarze Ameryki Południowej. Przedstawiciele tego rodzaju można spotkać w Argentynie, Urugwaju, Paragwaju, Boliwii i częściowo w Brazylii. W Polsce niektóre gatunki są uprawiane jako rośliny doniczkowe.
Morfologia.
Są to sukulenty małych rozmiarów. Osiągają rozmiar około 4–15 cm. Kwiaty wyrastają w pobliżu wierzchołka i mają zróżnicowane barwy: od białej i żółtej, przez różową do purpurowej. Rurka kwiatowa pokryta jest łuskami, nie ma cierni i włosków.
Systematyka.
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Trichocereeae ", podrodziny "Cactoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj "Gymnocalycium" Pfeiff.

</doc>
<doc id="537074" url="https://pl.wikipedia.org/wiki?curid=537074" title="Kopalnia Węgla Kamiennego „Szczęście Luizy”">
Kopalnia Węgla Kamiennego „Szczęście Luizy”

Kopalnia Węgla Kamiennego „Szczęście Luizy” (do 1922 roku "Louisensglück") – zlikwidowana kopalnia węgla kamiennego w pobliżu osady Borki w Roździeniu, będącym obecnie częścią jednostki pomocniczej Szopienice-Burowiec w Katowicach.
Eksploatację węgla kamiennego w kopalni rozpoczęto na polu górniczym nadanym 26 czerwca 1838 roku pod nazwą "Louisensglück". Eksploatowała również pole górnicze "Guter Traugott" (nadanie 26 kwietnia 1839 roku). Należała początkowo do mistrza murarskiego z Dębu Józefa Heintzego, sztychmistrza Traugotta Krauta i wdowy po aptekarzu z Mysłowic, Henrietty Fengler. W 1873 roku wydobyto w niej 232 861 ton węgla kamiennego, a od 1874 zakład eksploatował również pole górnicze "Neue Louisensglück". Kopalnia była eksploatowana z przerwami i przy zmieniających się właścicielach gwarectwa do 1894 roku, kiedy to została zatopiona. 
W 1922 roku gwarectwo i nieczynna kopalnia zmieniły nazwę na polskie tłumaczenie niemieckiej, czyli "Szczęście Luizy". Dziesięć lat później, w 1932 roku powstała spółka z ograniczoną odpowiedzialnością o nazwie "Szczęście Luizy". Eksploatację w kopalni wznowiono rok później, w 1933 roku. Początkowo zakład prowadziła spółka dzierżawiąca prawo wydobywania węgla od gwarectwa (właścicieli), a w 1938 roku większość udziałów gwarectwa nabył większościowy udziałowiec spółki – Chil Rechnic, prowadzący kilka niewielkich kopalni. W tym czasie wydobywano w niej ok. 40 tysięcy ton węgla rocznie (41 131 t w 1938 roku). W latach 1937–1938 kopalnia występowała przejściowo pod nazwą "Jadwiga". 22 sierpnia 1939 roku, na skutek awarii głównej pompy, kopalnia została zatopiona. Eksploatacji w kopalni już nie wznowiono.
Dawne tereny kopalni zajmuje obecnie zakład produkcji ekogroszku przy ul. Korczaka 76c.

</doc>
<doc id="537075" url="https://pl.wikipedia.org/wiki?curid=537075" title="Zoran Djindjic">
Zoran Djindjic



</doc>
<doc id="537077" url="https://pl.wikipedia.org/wiki?curid=537077" title="Kopalnia Węgla Kamiennego Bogdanka">
Kopalnia Węgla Kamiennego Bogdanka



</doc>
<doc id="537078" url="https://pl.wikipedia.org/wiki?curid=537078" title="Kopalnia Węgla Kamiennego Stefanów">
Kopalnia Węgla Kamiennego Stefanów



</doc>
<doc id="537079" url="https://pl.wikipedia.org/wiki?curid=537079" title="Złoty środek">
Złoty środek



</doc>
<doc id="537085" url="https://pl.wikipedia.org/wiki?curid=537085" title="Provo">
Provo

Provo – miasto w Stanach Zjednoczonych, w stanie Utah, w pobliżu ujścia rzeki Provo do jeziora Utah, u podnóża pasma górskiego Wasatch na wysokości 1387 m n.p.m. W 2019 roku liczy 116,6 tys. mieszkańców. 
Z Provo pochodzi Shauna Rohbock, amerykańska bobsleistka, wicemistrzyni olimpijska oraz pięciokrotna medalistka mistrzostw świata.
Historia.
Zasiedlone w 1849 roku przez misję mormońską. Pierwotnie nazywane Fort Utah (ustanowione jako obrona przed atakami Indian Ute). Nazwa została zmieniona w 1850 roku na cześć Étienne Provost'a, francusko-kanadyjskiego handlarza futer.
Gospodarka.
W mieście rozwinął się przemysł elektroniczny, odzieżowy oraz hutniczy.
Ludność.
Według danych z 2019 roku 86,6% mieszkańców identyfikowało się jako biali (74,8% nie licząc Latynosów), 5,6% było rasy mieszanej, 2,8% miało pochodzenie azjatyckie, 0,9% jako czarni lub Afroamerykanie, 0,7% to rdzenni Amerykanie i 1,3% to byli Hawajczycy i mieszkańcy innych wysp Pacyfiku. Latynosi stanowili 15,7% ludności miasta.
Do największych grup należały osoby pochodzenia angielskiego (24,8%), meksykańskiego (9,8%), niemieckiego (8,3%), duńskiego (6,3%), szkockiego lub szkocko–irlandzkiego (5,4%), szwedzkiego (4%), irlandzkiego (3,7%) i „amerykańskiego” (3,2%). Polacy stanowili 0,9% populacji miasta.
Religia.
Jest to jedno z najbardziej mormońskich miast w Stanach Zjednoczonych, gdzie 88,5% populacji obszaru metropolitalnego, w 2010 roku deklaruje członkostwo w kościołach mormońskich. Inne zauważalne grupy religijne to: 

</doc>
<doc id="537088" url="https://pl.wikipedia.org/wiki?curid=537088" title="Tomanowa Przełęcz">
Tomanowa Przełęcz

Tomanowa Przełęcz (, , ) – druga na liście najniższych przełęczy w grani głównej Tatr (po Palenicy Jałowieckiej). Leży ona w tej samej linii z Iwaniacką i Bobrowiecką Przełęczą. Stykają się tutaj dwie formacje geologiczne: po północnej stronie wapienie serii wierchowej, a po południowej skały metamorficzne lub krystaliczne. Tomanowa Przełęcz znajduje się na wysokości 1685 m n.p.m. (według wcześniejszych pomiarów – 1686 m). Główne szczyty, które oddziela od siebie, to Ciemniak i Tomanowy Wierch Polski (wraz ze znajdującym się przed nim Suchym Wierchem Tomanowym). Przez przełęcz i szczyty te biegnie granica polsko-słowacka. Po zachodniej, polskiej stronie przełęczy leży Dolina Tomanowa, po wschodniej, słowackiej stronie Dolina Tomanowa Liptowska.
Tomanowa Przełęcz od dawna była głównym szlakiem podróży przez Tatry – z racji tego, że jest najniższa, jak również ze względu na swoje stosunkowo łagodne podejścia (możliwy był nawet przejazd koniem, dopóki wierzchołkowe partie nie zarosły kosówką). Wędrowali nią m.in. kupcy, zbójnicy, górnicy poszukujący złóż metali, a w czasie II wojny światowej kurierzy tatrzańscy. Już w 1736 r. Matej Bel zapisał, że jest to znane przejście do Liptowa. Przełęcz ta leży również na głównym szlaku wędrówek zwierząt.
Tomanowa Przełęcz to szerokie i trawiaste siodło zbudowane z dolnotriasowych łupków. Prowadził na nią czerwony szlak turystyczny z Doliny Tomanowej. W górnej części wiódł on na dużym odcinku Kamienistym Żlebem. Ścieżka turystyczna była silnie zarośnięta kosówką. Szlak ten prowadził również po drugiej stronie przełęczy, w dół przez Dolinę Tomanową Liptowską do Doliny Cichej.
Z przełęczy rozległe widoki na Tatry Wysokie, szczególnie okazale prezentuje się stąd Świnica i Kominiarski Wierch. W opadającym na przełęcz południowym grzbiecie Ciemniaka grań tworzą wapienne skały, zwane Tomanowymi Stołami, znajduje się w niej Głazista Turnia. Na skałkach i murawie siodła przełęczy bogata roślinność alpejska, m.in. różeniec górski, mak alpejski, lepnica bezłodygowa, skalnica nakrapiana, wierzba alpejska.
W okolicach Tomanowej Przełęczy odbywają się najważniejsze sceny książki Jerzego Mieczysława Rytarda i Heleny Roj "Koleba na Hliniku".
Czerwony szlak prowadzący od Rozdroża w Tomanowej Kamienistym Żlebem na przełęcz został zamknięty przez TPN od 22 maja 2009 r. Ten sam los spotkał słowacki czerwony szlak z Rozdroża pod Tomanową w Dolinie Cichej rok wcześniej, w czerwcu 2008 r
Po słowackiej stronie Tomanowej Przełęczy stwierdzono występowanie rzadkiego w Karpatach gatunku rośliny – jastrzębca śląskiego.

</doc>
<doc id="537093" url="https://pl.wikipedia.org/wiki?curid=537093" title="Janusz (arcybiskup gnieźnieński)">
Janusz (arcybiskup gnieźnieński)

Janusz (ur. ? – zm. 26 sierpnia 1271) – duchowny katolicki, arcybiskup gnieźnieński od 1258.
Życiorys.
O jego pochodzeniu wiadomo niewiele. W latach 1232–1252 był kanclerzem arcybiskupa Pełki, a w latach 1252–1258 kanclerzem księcia łęczycko-kujawskego Kazimierza. Sprawował też funkcje dziekana kapituły gnieźnieńskiej (1242), scholastyka łęczyckiego (1250) oraz prepozyta gnieźnieńskiego (1258). Po śmierci Pełki w 1258 został obrany nowym arcybiskupem gnieźnieńskim. 28 lutego 1259 uzyskał zatwierdzenie od papieża Aleksandra IV, który 2 marca tego samego roku udzielił mu też sakry biskupiej.
Jako arcybiskup kilkakrotnie zwoływał synody prowincjonalne i kontynuował wdrażanie reform wewnątrzkościelnych. Od 1261 zwalczał ruch biczowników, na jego wezwanie władza świecka karała ich więzieniem i konfiskatą majątku. Za jego rządów doszło do kanonizacji Jadwigi Śląskiej (1266). Na płaszczyźnie politycznej współpracował z księciem wielkopolskim Bolesławem Pobożnym (m.in. popierał jego kandydata na biskupstwo poznańskie w 1266).

</doc>
<doc id="537094" url="https://pl.wikipedia.org/wiki?curid=537094" title="Historia gospodarcza">
Historia gospodarcza

Historia gospodarcza – dziedzina historii zajmująca się rozwojem i przejawami życia gospodarczego w przeszłości. W pracach historyków gospodarczych stosowane są metody statystyczne, nawiązuje się też często do nauk takich jak: antropologia, historia kultury materialnej, historia społeczna, demografia historyczna.
Powstanie i rozwój historii gospodarczej.
Choć pewne informacje dotyczące życia gospodarczego odnaleźć można już w dziełach historyków starożytnych, zainteresowanie historią gospodarczą jako samodzielną dziedziną pojawia się dopiero na przełomie XVIII i XIX wieku pod wpływem rozwoju ekonomii politycznej. Za podstawowe prace z tego okresu uznać można "The state of the poor: or an history of labouring classes in England from conquest to the present period" (1797) autorstwa ucznia Adama Smitha – Fredericka Mortona Edena oraz "Das nationale System der politischen Oekonomie" (1841) Friedricha Lista. Tradycję tę kontynuowali także Karol Marks i Fryderyk Engels w swoim "Kapitale".
W XIX wieku, mimo wciąż dużego nacisku na historię polityczną, wciąż rozszerzano zakres badań historycznych, szczególnie zaś historii społecznej i gospodarczej. Ważnym ośrodkiem badań nad historią gospodarczą, z racji wysokiego poziomu rozwoju ekonomicznego, stała się wówczas Anglia. Już w 1805 roku ukazały się czterotomowe dzieje angielskiego handlu, manufaktur i żeglugi Davida Macphersona, a w 1812 roku jego "Historia europejskiego handlu z Indiami". W latach 1838–1857 T. Took i W. Newmarch opublikowali historie cen i pieniądza w Anglii, zaś w latach 1836–1843 G. R. Porter dzieje gospodarcze imperium brytyjskiego. Wiele uwagi poświęcono badaniom nad położeniem „ubogich”, bowiem rosnąca klasa robotnicza była wtedy nowym zjawiskiem. Dziejami gospodarczymi zajmowali się teoretycy socjalizmu – Karol Marks i Fryderyk Engels.
Historią gospodarczą zajęło się wielu historyków niemieckich i austriackich. Theodor Inama von Sternegg (1843-1908) wsławił się opracowaniem wielkiej historii gospodarczej Niemiec, szczególnie agrarnej (która wzbudziła zainteresowanie innych historyków niemieckich, m.in. G. Hansena i G.L.M. Maurera). Spośród historyków austriackich dziejami gospodarczymi zajęli się badacze tej miary, co Heinrich Ritter von Srbik (1878-1951) oraz Alfons Dopsch (1868-1953). Na osobną uwagę zasługują francuskie badania historyczno-gospodarcze, bowiem nie tyle szkoła metodyczna Monoda, ile właśnie te badania stały się faktem, który stopniowo przeniósł centrum rozwoju historiografii z Niemiec do Francji. Historycy zajmujący się dziejami gospodarczymi sięgali po nowe metody, a ich badania były mniej podatne na presje polityczne i ideologiczne. Do grupy francuskich historyków gospodarczych, którzy zaczęli publikować swoje prace jeszcze przed I wojną światową, zaliczymy przede wszystkim Georges’a d’Avenela (1855-1939), autora monumentalnej „Historii gospodarczej własności, płac, żywności i wszystkich cen w ogólności od roku 1200 do 1800” (1894-1909, 7 tomów). Henri Sée (1864-1936) zajął się historią gospodarczą, a także agrarną, należał do mistrzów Jana Rutkowskiego, jednego z twórców polskiej historii gospodarczej. Henri Hauser (1866-1946) w roku 1898 opublikował pracę „Robotnicy w dawnych czasach”. Ten z kolei był mistrzem jednego z głównych badaczy historii gospodarczej w XX wieku Fernanda Braudela.
Historia gospodarcza podobnie jak w wiekach wcześniejszych była obecna w badaniach historycznych, dopiero jednak w wieku XIX zainteresowanie tą dziedziną znakomicie wzrosło, co potem znalazło swą kontynuację w XX wieku.
W drugiej połowie XIX wieku powstała tzw. nowsza szkoła ekonomiczna, która znajdując się nadal w nurcie ekonomii politycznej dokonała istotnego postępu w zakresie wykorzystywania w swych badaniach różnorodnych źródeł historycznych oraz odejścia od mechanicznego stosowania w opisie przeszłości współczesnych teorii ekonomicznych.
Po I wojnie światowej dochodzi do szybkiego rozwoju historii gospodarczej. Staje się ona przedmiotem uniwersyteckim (w zależności od kraju zaliczanym albo do ekonomii, albo historii), ukazywać się zaczynają poświęcone jej czasopisma ("Journal of Economic and Business History" (1926), "Economic History Review" (1927), "Annales d'histoire, économique et sociale" (1929), a w Polsce od roku 1931 Roczniki Dziejów Społecznych i Gospodarczych). Do głosu doszły też dwie szkoły, które wywarły największy wpływ na dalszy rozwój historii gospodarczej: francuska szkoła Annales oraz historiografia marksistowska (wbrew pozorom, najważniejsi przedstawiciele tego nurtu nie działali w państwach socjalistycznych, ale w krajach kapitalistycznych). Powstają też pierwsze szeroko zakrojone międzynarodowe badania porównawcze nad historią cen (od roku 1930).
Na ukształtowanie się historii gospodarczej jako odrębnej dziedziny w latach po pierwszej wojnie światowej, największy wpływ miała szkoła Annales. Jej główni przedstawiciele w okresie międzywojennym Lucien Febvre i Marc Bloch (1886-1944) założyli w 1929 roku czasopismo pod nazwą „Annales d’Histoire Economique et Sociale” (w 1946 roku przemianowane na „Annales. Economies, Societes, Civilisations”). Czasopismo, podobnie jak wymienieni dwaj historycy, związane było z VI Sekcją Ecole Pratique des Hautes Etudes (obecnie: Ecole Pratique des Hautes Etudes en Science Sociales). Od nazwy tego czasopisma pochodzi nazwa szkoły Annales. Szkołą Annales określano grupę historyków francuskich związanych z tym periodykiem, jak i z VI Sekcją. Później nazwa ta została objęta też dla historyków spoza Francji podejmujących postulowane przez „Annales” nowe problemy badawcze. Szkoła Annales postulowała odejście do historii zdarzeniowej – politycznej a zajęcie się historią mentalności, historii społecznej i gospodarczej. W 1931 roku Marc Bloch opublikował „Les caracteres originaux de l’histoire rurale francaise”, w którym omówił główne cechy francuskiego rozwoju agrarnego od końca średniowiecza, wykorzystując inspiracje z socjologii durkheimowskiej. Podobnie jak w Polsce głosił Jan Rutkowski, punktem wyjścia dla wniosków o wsi były nie, jak dotąd czyniono dotąd źródła prawne, lecz analiza konkretów materialnych, jak np. podziały pól, technika rolnicza. Po drugiej wojnie światowej główną postacią szkoły Annales stał się Fernand Braudel autor głośnego dzieła: „Morze Śródziemne i świat śródziemnomorski w epoce Filipa II”. Książka ta uwidoczniła usiłowanie zerwania z tradycyjnym kręgiem inspiracji, nawiązanie do badań gospodarczych, głównie do François Simianda (1873-1935), prekursora badań fluktuacji gospodarczych w historii. Tak więc historia polityczna pozostała poza zasięgiem zainteresowań szkoły Annales. Ze szkołą Annales było związanych wielu historyków gospodarczych, w tym Ernest Labrousse (1895-1988), autor klasycznego już dzieła o cenach i dochodach we Francji w XVII wieku, Jean Meuvret (dzieje agrarne), Pierre Goubert (badania agrarne) czy oryginalny historyk gospodarczy Michel Morineau (ur. 1936) nieraz będący krytyczny wobec tej szkoły. Później szkoła Annales uległa ewolucji. Początkowo pod egidą Braudela skoncentrowała uwagę wokół badania dziejów gospodarczych, struktur, koniunktur, cen itd. Nurt ten, w odróżnieniu od tradycyjnej historiografii zdarzeniowej nazywany jest nurtem ilościowo-procesualnym i jest odłamem historiografii nieklasycznej (w odróżnieniu do klasycznej, czyli historii zdarzeniowej).
W okresie po II wojnie światowej do już istniejących szkół doszła jeszcze tzw. New Economic History, która kładzie nacisk na zastosowanie ekonometrycznych modeli zjawisk historycznych oraz szerokie wykorzystanie analizy statystycznej.
Najbardziej chyba widocznym procesem rozwojowym historiografii, szczególnie po drugiej wojnie światowej, był rozwój jak już wspomniano historii gospodarczej. Jest to dziedzina historii, w której presje zewnętrzne mają stosunkowo najmniejszą możliwość w porównaniu z innymi dziedzinami, do uzewnętrznienia się. Historia gospodarcza realizowała zatem w stosunkowo największym stopniu postulat obiektywności i, być może, dlatego, niezależnie od powojennych wpływów szkoły Annales, przyciągała nowych adeptów. Przyczyniła się do tego także popularność marksizmu, zwracającego uwagę na dominującą rolę w historii czynnika gospodarczego. Organizowane systematycznie kongresy historii gospodarczej ściągały nieraz do dwóch tysięcy uczestników. Były tam takie nazwiska jak F. Braudel, Michael Postan (Wielka Brytania), Herman Van de Wee (Belgia), Kristof Glaman (Dania), Rondo Cameron (Stany Zjednoczone), Aldo de Maddalena (Włochy), Jean-François Bergier (Szwajcaria). Równolegle organizowano we Włoszech w Prato wielkie konferencje historyków gospodarczych, poświęcone różnym problemom gospodarczym średniowiecza i czasów nowożytnych.
W Stanach Zjednoczonych, a także w Wielkiej Brytanii i Australii od końca lat pięćdziesiątych rozwijać się tzw. kliometria, inaczej zwana „nową” historią gospodarczą. Stała się ona najbardziej w XX wieku radykalnym programem „unaukowienia” historiografii. Miał być to zabieg dokonany poprzez sięgnięcie do metod ekonometrycznych oraz wnioskowania kontrfaktycznego, by dojść do ilościowej oceny wagi oddziaływania takich czy innych czynników. Na przykład przedstawiciel tego kierunku, Robert Fogel (ur. 1926), w pracy: „Koleje żelazne a rozwój Ameryki” (1964) starał się ilościowo pokazać, jaki był wpływ rozwoju kolei na wzrost gospodarczy Ameryki w XIX wieku. Postawił pytanie: jaki byłby rozwój gospodarczy Ameryki, gdyby nie było kolei żelaznych, a korzystano by z transportu wodnego. Okazało się, że dotąd wpływ kolei żelaznych na rozwój gospodarczy przeceniano. W 1974 roku, wraz ze Stanleyem Engermanem, Fogel opublikował pracę, w której badał z kolei efektywność plantacyjnej gospodarki niewolniczej na południu Stanów Zjednoczonych. Innymi wybitnymi przedstawicielami tego nurtu byli Albert Fishlow i Douglass North. Z tym ostatnim łącznie Fogel otrzymał w roku 1993 za kliometryczne badania Nagrodę Nobla w dziedzinie ekonomii. Dodajmy, że teoretyczną podstawą „New Economic History” była neoklasyczna teoria ekonomiczna.
Obok „nowej historii gospodarczej” pojawiła się, oczywiście mniej głośna, „nowa” historia miast, skoncentrowana wokół statystycznego badania mobilności gospodarczej (głównym promotorem był Stephen Thernstrom, autor wydanej w 1964 roku pracy "Poverty and Progress"), „nowa historia agrarna” itd.
Część historyków dziejów gospodarczych pozostała pod wpływami tzw. marksizmu zachodniego. Należą do nich Eric Hobsbawm (ur. 1917), autor wielu fundamentalnych prac na temat rewolucji przemysłowej, ruchu robotniczego, rewolucji. Z Anglii pochodził także Edward P. Thompson (1924-1994), znany przede wszystkim z książki: "The Making of the English Working Class" (1963), w której ukazał w sposób nowatorski skomplikowany proces tworzenia się klasy robotniczej. Wśród innych znanych autorów piszących w dawniejszych dziesięcioleciach pod wpływem marksizmu są Perry Anderson (ur. 1938), historycy gospodarczy z lat pięćdziesiątych i sześćdziesiątych z Włoch: Emilio Sereni, Luigi del Palne i Delio Cantimori, we Francji Charles Parain, w Stanach Zjednoczonych Eugen D. Genovese (ur. 1930), badacz świata panów i niewolników w południowych stanach Ameryki. Krytykował on min. tezy Fogla i Engermana, tez nazbyt chłodnych i ograniczonych do rachunku ekonomicznego.
Historia gospodarcza w Polsce.
W Polsce rozwój historii gospodarczej wiąże się przede wszystkim z działalnością redaktorów Roczników Dziejów Społecznych i Gospodarczych – Franciszka Bujaka, twórcy tzw. szkoły lwowskiej (badania nad historią osadnictwa, klęskami elementarnymi, historią cen, wielką własnością ziemską) oraz Jana Rutkowskiego, założyciela szkoły poznańskiej (dzieje wsi i folwarku).
Franciszek Bujak (1875-1953) należał do pierwszych polskich historyków dziejów gospodarczych i dziejów wsi. W pierwszym dwudziestoleciu XX wieku poświęcił się na analizie stosunków ekonomicznych w Galicji. Po nowatorskich metodycznie socjologicznych opisach zbiorowości terytorialnej, uwzględniających genezę ich stanu demograficznego i społeczno-gospodarczego (Maszkienice, wieś powiatu brzeskiego, 1901, Limanowa, miasteczko powiatowe w Zachodniej Galicji. Stan społeczny i gospodarczy, 1902, Żmiąca, wieś powiatu limanowskiego. Stosunki gospodarczo-społeczne 1903, Maszkienice od roku 1900 do 1911, 1914). Następnie prowadził badania nad różnymi aspektami wsi galicyjskiej aż do czasów mu współczesnych ("Wieś zachodniogalicyjska u schyłku XIX wieku, 1904, Uwagi o społeczeństwie galicyjskim", 1907, Galicja, t. 1-2, 1908-1910, Rozwój gospodarczy Galicji 1772-1914, 1917). W tych ostatnich badaniach łączył analizę historyczną dotyczącą zwłaszcza stosunków gospodarczych z podejściem i metodyka socjologiczną. Dzięki tym pracom, w dużej mierze zwrócił uwagę na źródła skarbowe, kościelne księgi metrykalne oraz sądowe księgi wiejskie. Wydobywając znaczenie tych źródeł dla historii gospodarczej, nakreślił program ich publikacji i zasygnalizował konieczność szerokich badań nad przemianami demograficznymi, historią cen, metrologią historyczną oraz kroniką klęsk elementarnych. O ile te postulaty podobnie jak krytyka teorii stadiów rozwoju ekonomicznego przedstawianych przez ekonomistów niemieckich, stanowiły adaptację do stosunków polskich, osiągnięć obcych, o tyle połączenie przez Bujaka analizy ekonomiczno-socjologicznej było jego oryginalnym osiągnięciem. Inspirowany początkowo pozytywizmem, przyjmował jako oczywisty postulat wykrywanie praw szczegółowych rządzących zjawiskami historycznymi, był przeciwnikiem „historii zdarzeniowej”. Choć zajmował się głównie rolą czynnika ekonomicznego w dziejach, nie uznawał w zasadzie hierarchii czynników wśród zjawisk społecznych i jako jeden z pierwszych podważał teorię szczebli rozwojowych sformułowaną przez uczonych niemieckich – W. Sombarta, K. Buchera i innych. Po raz pierwszy w nauce polskiej sprecyzował koncepcję historii gospodarczej jako odrębnej dyscypliny. Za najważniejsze jej zadania uważał badanie cen (Historia stosunków gospodarczych, 1906). W tym kierunku prowadził szereg prac swych uczniów. Jego działalność pedagogiczna pozwoliła na stworzenie wielu serii: „Biblioteki Puławskiej (1927-1931), „Badania Dziejów Społecznych i Gospodarczych” (od 1925), „Bibliotekę Dziejów i Kultury Wsi” (od 1936), „Wieś i państwo” (od 1938). Założył też z Janem Rutkowskim w 1931 roku „Roczniki Dziejów Społecznych i Gospodarczych”. Ta szeroka działalność pozwoliła na stworzenie własnego zespołu badawczego. Organizował i kierował cyklami badań monograficznych w zakresie historii wielu dziedzin życia społecznego i gospodarczego. Dążył do stworzenia podstaw dla całościowego ujęcia gospodarczych dziejów Polski. Zakładał, że wspólne wyznaczniki zapewniają porównywalność wyników studiów nad przemianami w ciągu kilku wieków na różnych obszarach. Uważał jednak, że zapomniano jednak w tych badaniach, że w poszczególnych okresach układy ekonomiczne „są wypadkową istniejącego wówczas ugrupowania czynników i motorów gospodarczych, co zmienia znaczenie i rolę tych samych czynników różnych czasach. Ostrą krytyką min. S. Arnolda, J. Rutkowskiego i W. Kuli wywołał dyskusję w sposobie konstruowania średnich cen przeliczanych w kruszcu i wskaźników zmiany cen. Wskazywał na znaczenie ruchu cen nominalnych, konieczność stosowania średnich ważonych, znaczenie udziału składników pieniężnych w dochodach i wydatkach, w konsumpcji i inwestycjach dla zrozumienia zmian cen. W ten sposób zostały postawione jednolite metody badawcze dla swojej szkoły historii gospodarczej. Był razem J. Rutkowskim współtwórcą polskiej szkoły historii gospodarczej. Jan Rutkowski (1886-1949) obok F. Bujaka był współtwórcą polskiej historii gospodarczej jako odrębnej dyscypliny. Jako uczony odznaczał się dążeniem do ujęć modelowych i wysoko rozwiniętą świadomością metodologiczną. W centrum jego zainteresowań znalazły się dzieje agrarne Polski w okresie nowożytnym. Już w pierwszych pracach: Studia nad położeniem włościan w Polsce w XVII w. (1914), Przebudowa wsi w Polsce po wojnach z połowy XVII w. (1916), Statystyka zawodowa ludności wiejskiej w Polsce w drugiej połowie XVI w. (1918) dążył do uogólnień, przedstawiając skład zawodowy ludności, położenie prawne chłopów i organizację wielkiej własności ziemskiej. W tych pracach wykazał gruntowne przygotowanie w zakresie statystyki i zrobił wiele dla wprowadzenia tej metody do historii gospodarczej. Szeroko stosował metodę porównawczą. W 1921 roku wydał monografię Poddaństwo włościan w XVIII wieku w Polsce i w niektórych innych krajach Europy, pierwszą analizę porównawczą stosunków agrarnych polskich i zachodnioeuropejskich, w której podniósł także zagadnienie dochodu społecznego – jednego z najbardziej istotnych problemów w późniejszych jego badaniach, jak i jego uczniów. Określił tam również zakres i zadania historii gospodarczej. W 1923 roku ukazał się jego Zarys gospodarczych dziejów Polski w czasach przedrozbiorowych (wyd.2 i 3 – 1946 i 1947 jako: Historia gospodarcza Polski, t.1). Sprecyzował tam przedmiot badań historii gospodarczej i jeszcze wyraźniej sformułował postulat badania podziału dochodu społecznego. Kilka jego prac dotyczyło genezy i rozwoju folwarku pańszczyźnianego w Polsce, badał w różnych aspektach dochody wielkiej własności ziemskiej. Podział dochodu społecznego uznał za czynnik warunkujący wszystkie dziedziny ustroju społeczno-gospodarczego i uczynił go zwornikiem swej syntezy, uznawanej do dziś za najlepsze opracowanie tematu (Historia gospodarcza Polski, t. 1-2, 1946-1950). Stwierdziwszy w Polsce jasno istnienie feudalizmu, wiele uwagi poświęcił temu zagadnieniu (Wokół teorii ustroju feudalnego. Prace historyczne, 1982, wydana w serii Klasycy Historiografii). Twórczość Rutkowskiego na wskroś nowoczesna, charakteryzowała się akcentowaniem teorii w badaniach, dążnością do ujęć modelowych oraz tendencją do kwantyfikacji. Franciszek Bujak i Jan Rutkowski założyli czasopismo „Roczniki Dziejów Społecznych i Gospodarczych”. Był to rocznik wydawany we Lwowie od 1931 do 1939 roku przez Lwowskie Towarzystwo Naukowe. Publikowano tam prace autorów o różnych poglądach i stanowiskach metodologicznych, propagowano badanie zjawisk za pomocą metod statystycznych. Informowano o tendencjach i osiągnięciach historii gospodarczej w innych krajach. Blisko 2/3 periodyku zajmował dział bibliograficzny dający szeroki i systematyczny przegląd krajowych i dużej części obcych publikacji z zakresu historii gospodarczej. Od 1946 roku pismo wydawane jest w Poznaniu. Uczniem Franciszka Bujaka był Roman Rybarski (1887-1942), ekonomista, historyk dziejów gospodarczych i polityk związany z endecją. Był wybitnym teoretykiem ekonomii, zwolennikiem austriackiej szkoły ekonomicznej, próbował łączyć jej teorie z historyzmem i rozważaniami dotyczącymi instytucji gospodarczych. Jego prace ściśle związane z ideologią i programem ekonomicznym Narodowej Demokracji okazały się mniej trwałe niż jego dorobek w zakresie historii gospodarczej. Podejmował ważne problemy naukowe do dziś dyskutowane w nauce (min. lichwy, handlu czy skarbowości polskiej). Pracę jego przerwała tragiczna śmierć w Oświęcimiu podczas wojny.
Po II wojnie światowej doszło w Polsce do znacznego ożywienia badań z zakresu historii gospodarczej, w czym istotną rolę odegrało z jednej strony znaczenie jakie przywiązywali do niej marksiści, a z drugiej, uznanie jej za mniej wrażliwą ideologicznie niż historia polityczna. Najważniejsi przedstawiciele dziedziny to:

</doc>
<doc id="537095" url="https://pl.wikipedia.org/wiki?curid=537095" title="Warmińsko-Mazurska Specjalna Strefa Ekonomiczna">
Warmińsko-Mazurska Specjalna Strefa Ekonomiczna

Warmińsko-Mazurska Specjalna Strefa Ekonomiczna to obszar 1364,7 ha gruntów przeznaczonych pod inwestycje, zlokalizowanych na terenie województw warmińsko-mazurskiego oraz mazowieckiego. Obejmuje 37 podstref: Barczewo, Bartoszyce, Biskupiec, Braniewo, Ciechanów, Dobre Miasto, Działdowo, Elbląg, Iława, Iłowo-Osada, Kętrzyn, Kurzętnik, Lidzbark Warmiński, Mława, Morąg, Mrągowo, Nidzica, Nowe Miasto Lubawskie, Olecko, Olsztyn, Olsztynek, Orneta, Orzysz, Ostrołęka, Ostróda, Pasłęk, Pisz, Piecki, Płońsk, Pomiechówek, Stawiguda, Szczytno, Węgorzewo, Wielbark, Zakroczym, Zalewo, Żuromin.
Strefą zarządza Warmińsko-Mazurska Specjalna Strefa Ekonomiczna S.A., której akcjonariuszami są samorządy i Skarb Państwa.
Strefa jest spółką prawa handlowego i podlega ministrowi przedsiębiorczości i technologii.
Przedsiębiorcy prowadzący działalność na terenie Warmińsko-Mazurskiej Specjalnej Strefy Ekonomicznej mają prawo do korzystania z pomocy publicznej w postaci zwolnienia z podatku dochodowego z tytułu kosztów nowej inwestycji lub utworzenia nowych miejsc pracy.
Województwo warmińsko-mazurskie należy do obszaru, na którym przedsiębiorca może otrzymać najwyższą, w skali kraju pomoc publiczną. Zgodnie z mapą pomocy regionalnej maksymalną wysokość pomocy dla województwa warmińsko-mazurskiego przepisy ustalają na poziomie 50% kwalifikowanych kosztów nowej inwestycji lub 50% dwuletnich kosztów pracy nowo zatrudnionych pracowników. Dla średnich przedsiębiorców przepisy podwyższają maksymalną wysokość pomocy o 10%, a dla małych o 20%.
Warunkiem skorzystania z ulg podatkowych jest otrzymanie zezwolenia na prowadzenie działalności gospodarczej. Zezwolenie określa m.in. przedmiot działalności gospodarczej oraz warunki dotyczące w szczególności:
1) poniesienia w wyznaczonym terminie określonych nakładów inwestycyjnych;
2) utworzenia i utrzymania w określonym czasie nowych miejsc pracy.

</doc>
<doc id="537099" url="https://pl.wikipedia.org/wiki?curid=537099" title="Minibus">
Minibus



</doc>
<doc id="537101" url="https://pl.wikipedia.org/wiki?curid=537101" title="Geoff Ogilvy">
Geoff Ogilvy

Geoff Ogilvy (ur. 11 czerwca 1977 w Adelaide) – australijski golfista, zwycięzca wielkoszlemowego US Open.
Ogilvy został zawodowym golfistą w 1998. W latach 1999 i 2000 występował w rozgrywkach "European Tour", w obu sezonach zajmując miejsca w czołowej setce klasyfikacji. W 2001 przeniósł się do amerykańskiego "PGA Tour". Pierwsze turniejowe zwycięstwo odniósł w 2005, wygrywając "PGA Tour's Chrysler Classic of Tucson" w Tucson. Dwukrotnie w tymże sezonie zajmował wysokie miejsca w imprezach zaliczanych do Wielkiego Szlema - w British Open podzielił 5., a w PGA Championship 6. miejsce.
W lutym 2006 wygrał "WGC-Accenture Match Play Championship", jeden z turniejów o golfowe mistrzostwo świata rozgrywanych systemem pucharowym, pokonując w finale Davisa Love III. W czerwcu 2006 triumfował w US Open (przed Philem Mickelsonem, Jimem Furykiem i Colinem Montgomerie). Jest pierwszym Australijczykiem z golfowym tytułem wielkoszlemowym od czasu sukcesu Steve Elkingtona w PGA Champioship w 1995.

</doc>
<doc id="537104" url="https://pl.wikipedia.org/wiki?curid=537104" title="Pismo węzełkowe">
Pismo węzełkowe

Pismo węzełkowe – sposób zapisu z wykorzystaniem sznurka, na którym różnym rodzajom węzłów oraz ich kombinacjom przypisuje się odrębne znaczenia. Najbardziej znanym i najlepiej zbadanym przykładem jest kipu, używane w Ameryce Południowej przez Inków. Wiadomo jednak, że pismo węzełkowe używane było również w Chinach (patrz: chińskie węzełki), a także na Riukiu i w Korei.
Kształt podobny do takiego sznurka ma indyjskie pismo dewanagari.

</doc>
<doc id="537108" url="https://pl.wikipedia.org/wiki?curid=537108" title="MCPL">
MCPL

Mcpl – beztypowy język programowania wywodzący się z języka BCPL, wyposażony w wiele mechanizmów i elementów z takich języków jak ML, Prolog i C.
Język stworzony został przez Martina Richardsa.
Instrukcje strukturalne.
Instrukcja grupująca.
Instrukcja wzorowana jest na instrukcji z języka C i ma postać:
 "body"
Instrukcje warunkowe.
 IF "E" DO "C"
 UNLESS "E" DO "C"
 TEST "E" THEN "C1" ELSE "C2"
Instrukcje pętli.
 WHILE "E" DO "C"
 UNTIL "E" DO "C"
 "C" REPEAT
 "C" REPEATWHILE "E"
 "C" REPEATUNTIL "E"
 FOR "V"="E1" TO "E2" DO "C"
 FOR "V"="E1" TO "E2" BY "K" DO "C"

</doc>
<doc id="537120" url="https://pl.wikipedia.org/wiki?curid=537120" title="Golędzinów">
Golędzinów



</doc>
<doc id="537122" url="https://pl.wikipedia.org/wiki?curid=537122" title="Berger des Pyrenees a face rase">
Berger des Pyrenees a face rase



</doc>
<doc id="537123" url="https://pl.wikipedia.org/wiki?curid=537123" title="Berger des Pyrenees a poil long">
Berger des Pyrenees a poil long



</doc>
<doc id="537124" url="https://pl.wikipedia.org/wiki?curid=537124" title="Michael Bloomberg">
Michael Bloomberg

Michael Rubens Bloomberg (ur. 14 lutego 1942 w Bostonie) – amerykański przedsiębiorca, polityk i filantrop, w latach 2002–2013 burmistrz Nowego Jorku. Jest współzałożycielem, prezesem i większościowym właścicielem agencji prasowej Bloomberg L.P. 
Z majątkiem netto wartym ponad 54 miliardów dolarów jest jednym z najbogatszych ludzi na świecie.
Życiorys.
Bloomberg urodził się w rodzinie żydowskiej w bostońskiej dzielnicy Brighton. Studiował na Johns Hopkins University, który ukończył w 1964 z tytułem zawodowym inżyniera-elektryka. Później w Szkole Biznesu Harvarda zdobył stopień MBA.
Majątek uzyskał dzięki założonemu przez siebie przedsiębiorstwu Bloomberg L.P., które zajmuje się dostarczeniem informacji finansowych za pomocą systemów komputerowych dla podmiotów biznesowych z Wall Street. Bloomberg znalazł się na 13. miejscu na liście najbogatszych ludzi świata magazynu „Forbes” z majątkiem szacowanym na 27 mld dolarów.
W wyborach na stanowisko burmistrza Nowego Jorku w 2001 Bloomberg pomimo długoletniej przynależności do Partii Demokratycznej zdecydował się kandydować z ramienia Partii Republikańskiej. Wygrał wybory (uzyskując poparcie ze strony ustępującego burmistrza Rudy’ego Giulianiego), przy nakładach na kampanię wyborczą wynoszących ok. 73 mln dolarów.
Bloomberg był uważany za jednego z tzw. „republikanów tylko z nazwy”. Zgodnie z terminologią przyjętą w Stanach Zjednoczonych jest liberałem, opowiada się m.in. za legalizacją małżeństw tej samej płci oraz za ograniczeniem prawa do posiadania broni, rozszerzeniem zakazu palenia. Za jego rządów doszło do dalszego zmniejszenia się przestępczości (zainicjował uruchomienie specjalnej linii telefonicznej, każdy mieszkaniec miasta może zadzwonić pod numer 311 i zgłosić ewentualne zakłócenia porządku publicznego, przestępstwa czy nieczystości na ulicach). Zwiększono także wysokość podatku od nieruchomości o 18,5%. Niepowodzeniem skończyły się promowane przez niego próby zorganizowania igrzysk olimpijskich w Nowym Jorku w 2012. Bloomberg opowiada się za bardziej liberalnym stosunkiem do kwestii imigracyjnych i zalegalizowaniem statusu imigrantów.
W 2005 Bloomberg uzyskał reelekcję, pokonując swojego konkurenta z Partii Demokratycznej Fernando Ferrera (58,5% do 38,7%). Przez ostatnie lata stosunki Bloomberga z Partią Republikańską pozostawały napięte, do czego przyczyniło się udzielenie przez niego poparcia kilku demokratycznym politykom. W 2007 odszedł z tego ugrupowania, rozważając start w wyborach prezydenckich w 2008 jako kandydat niezależny. Ostatecznie jednak nie zdecydował się na kandydowanie. W 2009 ponownie wybrany na burmistrza Nowego Jorku na trzecią kadencję. Bloomberg kandydował tym razem jako kandydat niezależny z poparciem Partii Republikańskiej, pokonując swojego konkurenta z Partii Demokratycznej Williama C. Thompsona stosunkiem głosów 50,7% do 46,3%.
24 listopada 2019 oficjalnie ogłosił kandydaturę w wyborach prezydenckich 2020 z ramienia Partii Demokratycznej. 4 marca 2020 po uzyskaniu słabego wyniku w wyborach Superwtorkowych i zdecydowanym przegraniu z Joe Bidenem oraz Berniem Sandersem zrezygnował z ubiegania się o nominację demokratów, udzielając poparcia kandydaturze Bidena.

</doc>
<doc id="537129" url="https://pl.wikipedia.org/wiki?curid=537129" title="Biały kieł">
Biały kieł



</doc>
<doc id="537133" url="https://pl.wikipedia.org/wiki?curid=537133" title="Awerroizm łaciński">
Awerroizm łaciński



</doc>
<doc id="537134" url="https://pl.wikipedia.org/wiki?curid=537134" title="Nużeniec">
Nużeniec

Nużeniec ("Demodex") – rodzaj roztoczy z rzędu Trombidiformes i rodziny nużeńcowatych. Obejmuje komensale, bytujące głównie w torebkach włosowych i gruczołach łojowych ssaków. Mają kształt cygara o długości 0,15–0,3 mm, a więc widoczne są jedynie pod mikroskopem. Na przedniej części ciała pasożyta znajdują się 4 pary kikutowych odnóży, które umożliwiają mu tylko bardzo powolne przesuwanie się do przodu wzdłuż włosa. Nużeńce nie drążą kanałów w skórze, jak świerzbowce, ani nie wysysają krwi. Stąd wywoływany przez nie świąd nie jest zbyt silny. Wywołują chorobę zwierząt zwaną nużycą. U człowieka wywołują chorobę zwaną demodeciodozą. U ludzi inwazja dotyczy głównie głowy oraz twarzy. U zwierząt w zależności od gatunku rozmieszczenie pasożytów może być różne. Roztocza zagnieżdżają się w torebkach włosowych i gruczołach łojowych. Tu składają jaja, z których rozwijają się larwy, a z nich w ciągu miesiąca dojrzałe płciowo nużeńce. 
Taksonomia.
Rodzaj ten wprowadzony został w 1843 roku przez Richarda Owena. Obejmuje ponad setkę opisanych gatunków, przy czym status systematyczny niektórych wymaga weryfikacji.
Do rodzaju tego należą:

</doc>
<doc id="537135" url="https://pl.wikipedia.org/wiki?curid=537135" title="Skandar Keynes">
Skandar Keynes

Skandar Keynes, właściwie Alexander Amin Casper Keynes (ur. 5 września 1991 w Londynie) – brytyjski aktor i polityk. Odtwórca roli Edmunda Pevensie w ekranizacjach "Opowieści z Narnii" oraz młodego Enzo Ferrari w filmie pt. "Ferrari". Jest także prapraprawnukiem Karola Darwina. Skandar mieszka w Londynie w dzielnicy Highbury razem ze swoimi rodzicami (Randal Keynes i Zelfa Hourani), z siostrą (Soumaya Keynes) i dwoma kotami – Miss 'Peri' Puss i Mr 'Fil' Boots. Skandar chodził do londyńskiej szkoły dla chłopców (City of London School for Boys), do której chodził również Daniel Radcliffe. W 2010 roku zaczął naukę na University of Cambridge, gdzie studiował język arabski i historię Bliskiego Wschodu. Ukończył studia 17 maja 2014 roku. Na razie nic nie wspomina o planach powrotu do aktorstwa. Obecnie jest politykiem.

</doc>
<doc id="537136" url="https://pl.wikipedia.org/wiki?curid=537136" title="Telepizza">
Telepizza

Telepizza – sieć restauracji typu casual dining z pizzą, założona w 1987 roku w Hiszpanii przez Leopolda Fernandeza Pujals. Obecnie firma działa, oprócz Hiszpanii, także w Portugalii, Polsce, Chile, Kolumbii, Chinach, Gwatemali, Salwadorze i Peru. Firma od początku oferuje bezpłatny dowóz pizzy do klienta (w ograniczonej strefie wokół pizzerii).
Pierwszą pizzerię firmy w Polsce otwarto 1992 roku, od 2001 roku lokale Telepizzy działają także w systemie franczyzowym. W 2018 r. firma miała 36 pizzerii i była operatorem sieci 71 lokali franczyzowych.
Sztandarowym produktem sieci nadal jest pizza sprzedawana w wielu wariantach, choć w menu lokali Telepizzy znajdują się także inne dania.

</doc>
<doc id="537137" url="https://pl.wikipedia.org/wiki?curid=537137" title="Uchyb statyczny">
Uchyb statyczny



</doc>
<doc id="537138" url="https://pl.wikipedia.org/wiki?curid=537138" title="Dolina Tomanowa">
Dolina Tomanowa

Dolina Tomanowa – dolina znajdująca się w polskiej części Tatr Zachodnich i stanowiąca górne, wschodnie odgałęzienie Doliny Kościeliskiej. Jest jednym z głównych odgałęzień tej doliny.
Topografia.
Od wschodniej i południowej strony otaczają ją szczyty grani głównej Tatr Zachodnich od Ciemniaka przez Tomanowe Stoły, Tomanową Przełęcz, Tomanowy Wierch Polski po Smreczyński Wierch. Od północnej strony obramowanie doliny tworzy Tomanowy Grzbiet, Smreczyński Żar i Gubalec, od wschodniej Skrajny Smreczyński Grzbiet oddzielający ją od Doliny Pyszniańskiej – drugiego dużego odgałęzienia Doliny Kościeliskiej.
Dolina Tomanowa opada spod Tomanowej Przełęczy poprzez Kamienisty Żleb w północno-zachodnim kierunku, przy Polanie Smytniej uchodząc do Doliny Kościeliskiej. Dnem Doliny Tomanowej spływa Tomanowy Potok, będący dopływem Kościeliskiego Potoku. Dolina ma budowę asymetryczną. Po południowej stronie ma kilka bocznych odgałęzień, w kierunku od wschodu na zachód są to: Dolina Sucha Tomanowa, Zadnia Sucha Dolina Smreczyńska, Skrajna Sucha Dolina Smreczyńska. Po północnej stronie brak większych odgałęzień, prócz kilku żlebów, z których najwybitniejszy to Czerwony Żleb.
Geologia.
Dolinę Tomanową budują dwa rodzaje skał: południowe jej zbocza w grani głównej zbudowane są ze skał krystalicznych, północne ze skał osadowych (wapieni i dolomitów). Dolina Tomanowa leży w ciągu trzech głębokich przełęczy znajdujących się na styku dwóch formacji geologicznych. Obszar ten ciągnie się od Tomanowej Przełęczy przez Iwaniacką Przełęcz po Bobrowiecką Przełęcz. Wszystkie te trzy wybitne przełęcze znajdują się w linii prostej, co doskonale widoczne jest ze szlaku turystycznego prowadzącego grzbietem od Przełęczy pod Osobitą na Grzesia. W plejstocenie Dolina Tomanowa była zlodowacona.
Przyroda.
Dolina leży na głównym szlaku wędrówek dzikich zwierząt. Wiosną często na topniejącym śniegu spotyka się tropy niedźwiedzia, odbywają się tutaj rykowiska jeleni. Z rzadkich w Polsce roślin stwierdzono występowanie złoci małej, a w Czerwonym Żlebie także ostrołódki polnej występującej tylko w Tatrach i to w nielicznych tylko miejscach. Na wapiennych skałach bogata flora roślin wapieniolubnych. W 2004 r. znaleziono w Czerwonym Żlebie trzy tropy dinozaurów pochodzące z górnego triasu (znajdują się w Muzeum Przyrodniczym Tatrzańskiego Parku Narodowego).
Historia.
Niegdyś większa część doliny była wykarczowana i wypasana. Już w 1615 r. górale od króla Zygmunta III Wazy otrzymali zezwolenie na wykarczowanie i wypasanie tej doliny. Były tu 3 hale: Hala Tomanowa, leżąca po wschodniej stronie Tomanowego Potoku, Hala Smreczyny, leżąca po jego zachodniej stronie oraz część Hali Smytniej. Wypasu owiec i bydła zaprzestano w 1957 r., po utworzeniu tutaj ścisłego rezerwatu przyrody. Po halach pozostały obecnie nieduże i stopniowo zarastające lasem polany: Niżnia Polana Tomanowa, Wyżnia Polana Tomanowa i Wyżnia Smreczyńska Polana.
Dolina Tomanowa, z racji swojego położenia, stosunkowo łagodnych podejść oraz faktu, że ponad nią znajduje się jedna z najniższych w głównym grzbiecie Tatr Tomanowa Przełęcz, była od dawna głównym szlakiem wiodącym na drugą stronę Tatr. Wędrowali nią kupcy, zbójnicy, górnicy, pasterze, przemytnicy. W 1899 r. nawet projektowano wybudowanie tędy szosy łączącej Podhale z Liptowem. W Dolinie Tomanowej wydobywano kiedyś rudy metali, wspominają o tym już dokumenty z 1736 r. Później od górali halę wykupił hrabia Władysław Zamoyski. W 1927 r. wybudowano tutaj wzorcową bacówkę i urządzono pokazowy ośrodek szkolenia baców. W czasie II wojny światowej w budynku tej bacówki ukrywali się radzieccy partyzanci.
Szlaki turystyczne.
Czerwony szlak Kamienistym Żlebem na Tomanową Przełęcz, zaczynający się w górnej części Wyżniej Polany Tomanowej na Rozdrożu w Tomanowej (skrzyżowanie ze szlakiem zielonym), został zamknięty przez TPN 22 maja 2009 r. Już rok wcześniej (w czerwcu 2008) podobny los spotkał słowacki czerwony szlak z Tomanowej Przełęczy do Doliny Cichej.

</doc>
<doc id="537140" url="https://pl.wikipedia.org/wiki?curid=537140" title="Błąd statyczny">
Błąd statyczny



</doc>
<doc id="537141" url="https://pl.wikipedia.org/wiki?curid=537141" title="Regulator proporcjonalno-różniczkujący">
Regulator proporcjonalno-różniczkujący



</doc>
<doc id="537142" url="https://pl.wikipedia.org/wiki?curid=537142" title="Master of Business Administration">
Master of Business Administration

Master of Business Administration, MBA – studia podyplomowe (często wymaga się tu ponadto posiadania określonego doświadczenia zawodowego), najczęściej zaoczne. Studia MBA w Polsce trwają od 1 roku do 2 lat.
Historia.
Pierwsze studia MBA zaczęły być organizowane w USA na początku lat pięćdziesiątych XX w. (chociaż pierwsze próby kształcenia specjalistów w zarządzaniu specjalnie dla potrzeb przedsiębiorstw pojawiły się już wraz z powstaniem pierwszej amerykańskiej szkoły biznesu w 1881 r., którą była "Wharton School of the University of Pennsylvania", na kontynencie europejskim jej odpowiednikiem była "École des Hautes Études Commerciales" założona przez Paryską Izbę Przemysłowo-Handlową również w 1881 r.), w Polsce programy tego typu pojawiły się na początku lat dziewięćdziesiątych XX w.
W kursach MBA bardzo dużą wagę przykłada się do umiejętności praktycznych, dlatego też nie brakuje tu podstawowych informacji na temat ekonomii i analizy ilościowej, ale są także zajęcia z umiejętności prowadzenia negocjacji i prezentowania zdolności decyzyjnych.
Charakterystyka.
Program studiów jest bardzo szeroki i obejmuje m.in. takie dziedziny jak: księgowość, finanse, marketing, zarządzanie przedsiębiorstwem i korzystanie z systemów informacji, prawo, oraz zarządzanie zasobami ludzkimi.
Studia tego rodzaju trwają w USA od 2 do 3 lat, w Europie jest to okres od roku do 2 lat (w Polsce zazwyczaj 2 lata). Koszt studiów MBA związany jest z prestiżem uczelni. Jeden z najbardziej prestiżowych dyplomów MBA zdobywa się na Harvardzie, a dwuletnie studia kosztują ok. 200 tys. dolarów. Inwestycja w tego typu wykształcenie przynosi jednak wymierne korzyści w postaci
wyższego wynagrodzenia.
Rodzaje MBA.
Można wyróżnić kursy MBA:
Instytucją, która przyznaje międzynarodowe akredytacje dla szkół wyższych prowadzących programy MBA jest AMBAs.
Najlepsze programy Full Time MBA.
Dane według rankingu The Economist za 2011 r.
W zestawieniu 60 szkół biznesu w roku 2012 (ranking MBA) pierwszą pozycję zajęła Harvard Business School
Najlepsze programy według Global MBA Ranking 2013.
Dane według rankingu Financial Times za rok 2013

</doc>
<doc id="537143" url="https://pl.wikipedia.org/wiki?curid=537143" title="Repoblacja">
Repoblacja

Repoblacja – ponowne zaludnianie ziem na Półwyspie Iberyjskim, towarzyszące rekonkwiście.
Niekiedy chodziło o kolonizację obszarów zupełnie wyludnionych po ucieczce ludności muzułmańskiej, innym razem o zwiększenie odsetka ludności chrześcijańskiej na nowo podbitych terenach. Repoblacja miała różny charakter w poszczególnych królestwach chrześcijańskich, pewne zmiany zależały też od okresu, w którym ją prowadzono. Różna była narodowość osadników, prawa, jakie im nadawano, różnie też postępowano z miejscową ludnością muzułmańską, żydowską czy mozarabską.

</doc>
<doc id="537144" url="https://pl.wikipedia.org/wiki?curid=537144" title="Gewerkschaft Öffentliche Dienste, Transport und Verkehr">
Gewerkschaft Öffentliche Dienste, Transport und Verkehr

Gewerkschaft Öffentliche Dienste, Transport und Verkehr (skrót ÖTV; pol. "Związek Zawodowy Służb Publicznych, Transportu i Ruchu Drogowego") – były niemiecki związek zawodowy, który zrzeszał pracowników służb publicznych; drogowych, publicznego transportu, służb utrzymania zieleni, wywozu śmieci itp.
Siedziba związku mieściła się w Stuttgarcie, gdzie 30 stycznia 1949 został założony. Był jedną z organizacji członkowskich DGB. Pod koniec swojego istnienia zrzeszał ok. 1,5 miliona członków i był drugim co do wielkości związkiem – po IG Metall – zrzeszonym w DGB.
W 2001 roku ÖTV uległ likwidacji w toku połączenia z czterema innymi związkami, w wyniku czego powstał związek ver.di, którego pierwszym przewodniczącym został ostatni przewodniczący ÖTV, Frank Bsirske.

</doc>
<doc id="537146" url="https://pl.wikipedia.org/wiki?curid=537146" title="MBA">
MBA



</doc>
<doc id="537147" url="https://pl.wikipedia.org/wiki?curid=537147" title="KHAD">
KHAD

KhAD (per. "Khadamat-e Etela'at-e Dawlati") - afgańska służba bezpieczeństwa utworzona i przeszkolona w styczniu 1980 przez oficerów KGB. Spadkobierczyni tajnej policji AGSA i KAM. Od założenia do maja 1986 jej dyrektorem był Mohammad Nadżibullah, późniejszy prezydent Afganistanu.

</doc>
<doc id="537149" url="https://pl.wikipedia.org/wiki?curid=537149" title="Centralia">
Centralia

Centralia – miasto w hrabstwie Columbia w stanie Pensylwania, w Stanach Zjednoczonych, obecnie prawie całkowicie opuszczone z powodu trwających od kilkudziesięciu lat pożarów w znajdujących się pod miastem kopalniach węgla.
W maju 1962 roku ogień zajął śmieci w opuszczonej kopalni i rozprzestrzenił się podpalając główną żyłę pokładów węgla (antracytu), która w części przebiegała pod miastem. Większość mieszkańców opuściła to miasto, zostawiając swoje domostwa − liczba mieszkańców przed katastrofą wynosiła 1435 osób, w roku 1981 – 1000 osób, a od początku XXI wieku jedynie kilka. W Pensylwanii jest to miejscowość o najmniejszej liczbie ludności.
Ogień płonie do dziś pod powierzchnią wielu akrów i stale się rozrasta. Na przestrzeni kilku mil znajduje się tyle węgla, że pożar może trwać nawet kolejne 250 lat. Na walkę z ogniem przeznaczono do tej pory ok. 7 mln USD. Dwie kopalnie zostały zalane wodą, jednakże ponowne wydobycie było niemożliwe.
W skład Centralii wchodziła wioska Ashland oraz Byrnesville. Ta druga została doszczętnie strawiona przez ogień.
Centralia była inspiracją dla opuszczonego miasta Silent Hill, miejsca akcji filmu adaptującego grę o tym samym tytule.

</doc>
<doc id="537150" url="https://pl.wikipedia.org/wiki?curid=537150" title="Herb Pilzna">
Herb Pilzna

Herb Pilzna – jeden z symboli miasta Pilzno i gminy Pilzno w postaci herbu.
Wygląd i symbolika.
Herb przedstawia w polu błękitnym srebrną lilię podwójną, z pierścieniem w środku. Nad kartuszem otwarta korona królewska.
Motyw herbu nawiązuje do barw i symboli heraldycznych króla Ludwika Węgierskiego, który w okresie swojego panowania nadawał liczne lokacje i przywileje miastom w tym elementy własnego herbu.

</doc>
<doc id="537156" url="https://pl.wikipedia.org/wiki?curid=537156" title="Zoo Tycoon 2">
Zoo Tycoon 2

Zoo Tycoon 2 – sequel symulacji ekonomicznej Zoo Tycoon, stworzony przez Blue Fang Games i wydany przez Microsoft Game Studios 12 listopada 2004.
Tak jak w poprzedniej części, zadaniem gracza jest poprowadzenie zoo, zatrudnia się personel (treserów, sprzątaczy, ochronę), trzeba dbać o rozbudowę naszego zoo (budować klatki dla zwierząt, obiekty rozrywkowe czy zwiększające atrakcyjność zoo). Istotną rolę odgrywają finanse, wysokość biletów czy pensji pracowników.
Dodatki.
Do gry stworzono cztery dodatki. Pierwszy dodatek o nazwie "Zoo Tycoon 2: Na ratunek zwierzakom" (en. "Zoo Tycoon 2: Endangered Species") stworzono 18 października 2005, dodawał on do gry nowe zwierzęta, m.in. misie Koala, Orangutany, Szare Wilki, Smoki z Komodo, czy Olbrzymie Żółwie z Galapagos. Następnie był "Zoo Tycoon 2: Afrykańskie zwierzaki" (en. "Zoo Tycoon 2: African Adventure") stworzony 22 maja 2006, dodaje on 20 nowych zwierząt do gry, pochodzących z Afryki, m.in. białe nosorożce, antylopy bongo i hieny pręgowane. 17 października 2006 powstał przedostatni dodatek – "Zoo Tycoon 2: Podwodny świat" (en. "Zoo Tycoon 2: Marine Mania"), który dodał wodne zwierzęta, takie jak np.delfiny i płaszczki. Ostatni dodatek to wydany 16 października 2007 "Zoo Tycoon 2: Wymarłe gatunki" (en. "Zoo Tytcoon 2: Extinct Animals"), dodający wymarłe gatunki, np. tygrysy tasmańskie, ptaki Dodo, oraz dinozaury.
Biomy.
W grze znajduje się kilka biomów, na których buduje się zoo i wybiegi, są to:
Zoo Tycoon 2 DS.
5 lutego 2008 roku powstała kieszonkowa wersja Zoo Tycoon 2 na platformie Nintendo DS. Korzysta ona z ekranu dotykowego handhelda, na którym twórcy umieścili wszystkie elementy menu programu z wersji na PC.

</doc>
<doc id="537157" url="https://pl.wikipedia.org/wiki?curid=537157" title="Gaja Gaj">
Gaja Gaj

Gaja Dmitrijewicz Gaj (), właśc. Hajk Byżyszkian(c) (, ), zwany też Gaj-Chanem (ur. w Tebrizie, zm. 11 grudnia 1937 w Moskwie) – radziecki wojskowy ormiańskiego pochodzenia w randze komkora Armii Czerwonej, dowódca Korpusu Kawalerii podczas wojny polsko-bolszewickiej, bohater wojny domowej w Rosji. Ludowy komisarz armii i marynarki Armeńskiej Socjalistycznej Republiki Radzieckiej. Ofiara czystki stalinowskiej w Armii Czerwonej. Pośmiertnie zrehabilitowany na fali destalinizacji.
Życiorys.
Urodzony w rodzinie nauczycielskiej. W ruchu rewolucyjnym od 1903. Jako nastolatek kilka lat mieszkał w Tyflisie, pracując jako dziennikarz (o pseudonimie "Bandor"), został skazany na 5 lat więzienia za działalność antyrządową.
W 1914 został powołany do armii Imperium Rosyjskiego, awansując do stopnia chorążego. Dowodził batalionem na froncie tureckim. Został dwukrotnie odznaczony za odwagę: Krzyżem Świętego Jerzego IV klasy oraz Orderem Świętej Anny IV klasy. Został wzięty do niewoli tureckiej, ranny podczas ucieczki z niewoli, został skierowany na rekonwalescencję.
Przez krótki okres w lutym 1917 dowodził w Moskwie "Wojennym Dowództwem Patrolowym" Czerwonej Gwardii. Członek Socjaldemokratycznej Partii Robotniczej Rosji od 1918. Kolejną rekonwalescencję przechodził na początku 1918 w Samarkandzie, gdzie utworzył komunistyczny oddział robotniczy. Jego oddział został rozbity, wycofał się przez teren Kazachstanu i Ural do Samary. Po wybuchu rewolucji październikowej dołączył do bolszewików, zostając dowódcą oddziału kawalerii walczącego z Kozakami orenburskimi atamana Dutowa i Legionem Czeskim. Był dowódcą 24 Dywizji Strzelców, która 12 września 1918 zdobyła Symbirsk, za co otrzymała przydomek „Symbirska” (później „Symbirsko-Samarska”).
Od grudnia 1918 do czerwca 1919 dowódca 1 Armii Frontu Wschodniego, biorąc m.in. udział w zwycięskiej dla czerwonych operacji bielebiejskiej.
Następnie dowodził 42. Dywizją Strzelców, i 1. Kaukaska „Dziką” Dywizją Kawalerii na Froncie Południowym. W 1920 na czele korpusu kawalerii brał udział w operacjach tichorieckiej oraz kubańsko-noworosyjskiej, w rezultacie których Siły Zbrojne Południa Rosji generała Denikina zostały zmuszone do wycofania się z Kaukazu Północnego na Krym.
W czasie wojny polsko-bolszewickiej dowodził 3. Korpusem Kawalerii (od lipca 1920 – II Korpusem Kawalerii), zwanym Kawkorem, na Froncie Zachodnim Michaiła Tuchaczewskiego. Początkowo odnosił sukcesy podczas drugiej ofensywy Tuchaczewskiego. Udaremnił próby stabilizacji frontu i dotarł aż nad dolną Wisłę. Po Bitwie Warszawskiej osłaniał odwrót czerwonej 4. Armii do Prus Wschodnich. Podczas odwrotu trzykrotnie przebijał się przez pierścień polskiego okrążenia, ale pod Kolnem został zmuszony do przekroczenia granicy Prus Wschodnich, gdzie korpus został internowany, a sam Gaj uwięziony przez Niemców w obozie w Salzwedel koło Berlina. Dowodzone przez niego oddziały oskarżane są o to, że w czasie odwrotu zamordowały około 1000 polskich jeńców. Licznych mordów, gwałtów i rabunków dopuściły się także podczas walk o Płock.
Dwukrotnie odznaczony Orderem Czerwonego Sztandaru: w 1918 – za dokonania wojenne w rejonie Wołgi i w 1920 – za kampanię w wojnie polsko-bolszewickiej.
W 1922 Gaj został ludowym komisarzem armii i marynarki Armeńskiej SRR, potem wykładowcą i pracownikiem naukowym.
Napisał książki pt. "Na Warszawę! Działania 3 Konnego Korpusu na Froncie Zachodnim", wyd. 1928; "W walkach o Symbirsk", wyd. 1928; "Pierwsze uderzenie w Kołczaka", wyd. 1928.
W latach 1929–1933 był pracownikiem naukowym Akademii Wojskowej im. Michaiła Frunzego. W latach 1933–1935 pracował jako profesor i kierownik katedry historii wojen i sztuki wojennej w Wojskowej Akademii Lotniczej im. Nikołaja E. Żukowskiego.
W 1935 otrzymał awans do stopnia komkora.
Represje i śmierć.
W czerwcu 1935 usunięty ze wszystkich pełnionych stanowisk, zwolniony z Armii Czerwonej i wydalony z WKP(b). Został aresztowany przez NKWD i oskarżony o „utworzenie faszystowskiej organizacji wojskowej w Armii Czerwonej”. Otrzymał wyrok 5 lat więzienia. 11 grudnia 1937 został stracony.
Pośmiertna rehabilitacja prawna.
Na fali zainicjowanej przez Nikitę Chruszczowa destalinizacji, został 21 stycznia 1956 pośmiertnie zrehabilitowany przez Kolegium Wojskowego Sądu Najwyższego ZSRR.
Marszałek Siemion Budionny przyznał po latach, że Stalin popełnił błąd każąc pozbyć się Gaja Gaja.
Upamiętnienie.
W 1967, z okazji 80. rocznicy urodzin Gaja Gaja, poczta ZSRR wydała znaczek z jego podobizną. W 1978 na jego cześć nazwano wieś w Armeńskiej SRR.
Pamięć o nim szczególnie kultywowana jest w Armenii, gdzie jest uznawany za bohatera narodowego. W stolicy kraju, Erywaniu, znajduje się konny pomnik wojskowego, na jego cześć nazwana jest także ulica. W 2012 poczta armeńska wydała znaczek z jego podobizną z okazji 125. rocznicy urodzin. Na obszarze byłego Związku Radzieckiego znajduje się jeszcze kilka różnych pomników i popiersi Gaja Gaja. Jego imię nosi wiele ulic w Armenii, Rosji i na Białorusi.

</doc>
<doc id="537158" url="https://pl.wikipedia.org/wiki?curid=537158" title="Józef Rymwid-Mickiewicz">
Józef Rymwid-Mickiewicz

Józef Rymwid-Mickiewicz (ur. 1869 w Witebsku, zm. 1940 w Warszawie) – polski lutnik.
Był uczniem Włodzimierza Wasyla Iwanowa w Petersburgu, pracował następnie pod kierunkiem konserwatora petersburskiego konserwatorium Ernesta Geissera. Od 1897 prowadził własną pracownię w Odessie, od 1919 w Warszawie. Budował skrzypce m.in. według modelu Stradivariusa, stworzył również własny model, pokrywany żółtawym lub czerwono-żółtym lakierem, o donośnym dźwięku. Wyrabiał także smyczki.
Otrzymał dyplom honorowy na wystawie światowej w Antwerpii w 1894, swoje skrzypce prezentował także na wystawie nowojorskiej w 1939. Jedne ze skrzypiec Rymwida-Mickiewicza znajdują się w zbiorach Muzeum Instrumentów Muzycznych w Poznaniu.

</doc>
<doc id="537164" url="https://pl.wikipedia.org/wiki?curid=537164" title="Boris Peskovic">
Boris Peskovic



</doc>
<doc id="537167" url="https://pl.wikipedia.org/wiki?curid=537167" title="Marvin Andrews">
Marvin Andrews

Marvin Andrews (ur. 22 grudnia 1975 w San Juan na wyspie Trynidad), piłkarz pochodzący z Trynidadu i Tobago, grający na pozycji obrońcy.
Kariera klubowa.
Przed wyjazdem do Szkocji Andrews grał w klubach z Trynidadu – ECM Motown, San Juan Jabloteh i Carib FC. Następnie trynidadzkim obrońcą zainteresował się Raith Rovers i wykupił Andrewsa, by w 2000 roku sprzedać go za 50.000 funtów do Livingston. W obu klubach został uznany piłkarzem sezonu – w Raith Rovers w sezonie 1999/2000 a w Livingston w sezonie 2003/2004. Natomiast w marcu 2004 Andrews zdobył swoje pierwsze trofeum w Szkocji – pomógł drużynie Livingston w wygraniu przez nią Pucharu Ligi Szkockiej, a trofeum to było pierwszym w historii tego klubu. Gra Andrewsa zwróciła uwagę Alexa McLeisha, ówczesnego menedżera Rangers, który ściągnął tego zawodnika do swojego zespołu już w lecie 2004. W sezonie 2004/2005 Andrews zdobył z Rangersami tytuł mistrza Szkocji, natomiast w następnym sezonie Rangersi zajęli dopiero 3. miejsce i kwalifikując się do Pucharu UEFA. Latem 2006 nowym trenerem został Francuz Paul Le Guen i wystawił Andrewsa na listę transferową. Marvin pod koniec okna transferowego zdecydował się powrócić do Raith Rovers. W 2009 roku odszedł z tego klubu do Hamilton Academical, a pół roku później trafił do Queen of the South. Z kolei latem 2010 został piłkarzem walijskiego Wrexham, gdzie spędził sezon 2010/2011.
Następnie Andrews ponownie występował w Szkocji, w zespołach Kirkintilloch Rob Roy, Albion Rovers, Forfar Athletic, Elgin City, Montrose oraz Clyde.
Kariera reprezentacyjna.
W reprezentacji Trynidadu i Tobago Andrews debiutował 5 stycznia 1996 roku w zremisowanym 0:0 meczu z reprezentacją Wenezueli. Od tego czasu Andrews jest etatowym obrońcą w reprezentacji, a selekcjoner Leo Beenhakker powołał go do kadry na Mistrzostwa Świata w Niemczech, na których Andrews był jednak tylko rezerwowym i nie zagrał ani minuty (po porażkach z Anglią (0:2) oraz Paragwajem (0:2) reprezentacja Trynidadu i Tobago wróciła do domu po fazie grupowej).

</doc>
<doc id="537168" url="https://pl.wikipedia.org/wiki?curid=537168" title="Valimar">
Valimar



</doc>
<doc id="537169" url="https://pl.wikipedia.org/wiki?curid=537169" title="Protram 205WrAs">
Protram 205WrAs

Protram 205WrAs – tramwaj wytwarzany od 2006 do 2011 w zakładach Protram we Wrocławiu. Jest to pierwszy wieloczłonowy, częściowo niskopodłogowy tramwaj produkowany w tych zakładach. Tramwaje są eksploatowane we Wrocławiu.
Konstrukcja.
205 WrAs to trójczłonowy, jednostronny i jednokierunkowy tramwaj częściowo niskopodłogowy (22,04% niskiej podłogi – w środkowym członie), stanowiący rozwinięcie jednoczłonowego typu 204 WrAs. Człony skrajne pojazdu są adaptowane z tramwaju 204 WrAs, przy projektowaniu tramwaju brała udział spółka EC Engineering. W stosunku do typu 204, zastosowano dwustopniowe usprężynowanie wózków jezdnych, co pozwoliło na zwiększenie komfortu jazdy. Napęd stanowi 8 silników prądu przemiennego (asynchroniczne, stąd nazwa "As") o mocy po 50 kW, sterowanych przez układ falownikowy firmy Medcom dający napięcie 400 V. Tramwaj posiada połówkowy pantograf, wyświetlacze diodowe, a także piasecznice przy pierwszych wózkach. Środkowy niski człon posiada wysuwaną elektrycznie rampę dla wózków, obniżaną do poziomu szyny. Motorniczy dysponuje klimatyzacją i ergonomicznym stanowiskiem pracy. Od pojazdu nr 2707 istnieje możliwość przejazdu krótkiego odcinka przy użyciu akumulatorów.
Eksploatacja.
Na mocy rozstrzygniętego w maju 2006 przetargu MPK we Wrocławiu otrzymało dwa wozy typu 205 WrAs. Pierwszy tramwaj tego typu został przyjęty na stan wrocławskiego MPK 19 grudnia 2006, otrzymawszy numer taborowy #2701. Drugi, o numerze #2702, został dostarczony w styczniu 2007. #2701 zaczął wozić pasażerów 16 stycznia, a #2702 – dziesięć dni później.
Na mocy przetargu rozstrzygniętego w połowie 2007 roku wrocławskie MPK wzbogaciło się o kolejne 4 sztuki tramwaju tego typu, dostarczone w styczniu 2008. Otrzymały one numery taborowe #2703…#2706.
29 listopada 2008 na swój pierwszy kurs wyjechał tramwaj o numerze taborowym #2707 – pierwszy z czterech, które zasiliły MPK w myśl przetargu rozstrzygniętego w 2008 roku. Pozostałe trzy zostały dostarczone do stycznia 2009.
W okresie od grudnia 2009 do stycznia 2010 do MPK trafiły 3 tramwaje o numerach taborowych #2711…#2713.
5 sierpnia 2010 wozy z numerami #2715 i #2716 zostały wpisane na stan Zajezdni IV „Borek”.
28 sierpnia 2010 MPK Wrocław rozstrzygnęło przetarg na dostawę 8 pojazdów niskopodłogowych dla potrzeb linii średnicowej. Zwycięzcą został Protram z pojazdem 205 WrAs. Dostawa ta została dofinansowana ze środków Unii Europejskiej. Pod koniec stycznia 2011 roku zostały dostarczone pierwsze dwa modele nowej serii „Pro205WrAs” o numerach taborowych #2719 i #2720 i również przekazane zostały do zajezdni „Borek”. Zostały one wyposażone w system monitoringu wewnętrznego i zewnętrznego, nową tapicerkę oraz urządzenie chłodząco-podgrzewające do napojów dla motorniczego. Cała seria nosi numery taborowe 2719 do 2726.
Tramwaje typu 205WrAs były pierwszymi wrocławskimi tramwajami niskopodłogowymi wraz z dostarczanymi równolegle tramwajami Škoda 16T, o większym udziale niskiej podłogi, jednak w odróżnieniu od typu 16T, mogły być eksploatowane na większej ilości linii. W porównaniu z 16T, tramwaj typu 205WrAs ma prostszą konstrukcję przy znacznie niższej cenie. Przez motorniczych są lubiane z uwagi na niezawodność, łatwość obsługi i bardzo dobre własności trakcyjne (krótka droga hamowania, lepsze przyspieszenie dzięki lepszemu stosunkowi mocy do masy, niż w 16T). 
Modernizacje.
W 2020 roku MPK Wrocław ogłosiło przetarg na naprawę główną połączoną z modernizacją całej serii 205WrAs. Przetarg wygrała firma Modertrans Poznań. Jako pierwszy do naprawy trafił wagon o numerze taborowym #2707 – niesprawny, spalony po kolizji z samochodem ciężarowym. Jazdy próbne odbyły się w Poznaniu, w nocy z 7 na 8 października 2020 r.. Modernizacja całej serii miała bardzo szeroki zakres – wymieniono pudła i podwozia wagonów oraz m.in. dodano klimatyzację. Wagony uzyskały design i konstrukcję zbliżoną do kursującej we Wrocławiu serii Moderus Beta (MF17AC). 27 września 2021 ostatni z zaplanowanych do modernizacji składów powrócił do Wrocławia.

</doc>
<doc id="537170" url="https://pl.wikipedia.org/wiki?curid=537170" title="Wojna 1920 r.">
Wojna 1920 r.



</doc>
<doc id="537171" url="https://pl.wikipedia.org/wiki?curid=537171" title="1,000 Hours">
1,000 Hours

1,000 Hours – pierwszy minialbum amerykańskiego zespołu punkrockowego Green Day. "1,000 Hours" został wydany przez niezależną wytwórnię Lookout! Records, gdy Green Day rozpoczynał swoją karierę jeszcze pod nazwą Sweet Children. Nagrań dokonano w 1989 roku wydając album tylko w postaci płyty winylowej w kilku wersjach kolorystycznych. Krótko po nagraniu grupa zmieniła nazwę na obecną Green Day.
W 1991 roku wszystkie utwory z minialbumu 1,000 Hours zostały wydane na albumie kompilacyjnym "1,039/Smoothed Out Slappy Hours". EP było tłoczone do sierpnia 2005 roku, kiedy to zespół Green Day zrezygnował z usług wytwórni Lookout! Records.

</doc>
<doc id="537174" url="https://pl.wikipedia.org/wiki?curid=537174" title="Chalim Sadułajew">
Chalim Sadułajew

Abduł-Chalim Abusałamowicz Sadułajew, (ur. 2 czerwca 1967 w Argun, zm. 17 czerwca 2006 tamże) - polityk czeczeński, czwarty prezydent niezależnej Czeczeńskiej Republiki Iczkerii. Objął to stanowisko po śmierci poprzedniego prezydenta, Asłana Maschadowa, 8 marca 2005. Przed objęciem funkcji prezydenta był przewodniczącym sądu szariackiego Iczkerii i wiceprezydentem. Został zabity w wyniku operacji bojowej prorosyjskich formacji: milicji czeczeńskiej i republikańskiego FSB, 17 czerwca 2006, w mieście Argun.

</doc>
<doc id="537175" url="https://pl.wikipedia.org/wiki?curid=537175" title="Alan Parker">
Alan Parker

Alan William Parker (ur. 14 lutego 1944 w Islington w Londynie, zm. 31 lipca 2020 w Londynie) – brytyjski reżyser, producent, pisarz i aktor. Od 1980 miał obywatelstwo amerykańskie. W 1995 został Komandorem Orderem Imperium Brytyjskiego za zasługi dla brytyjskiego przemysłu filmowego, a w 2002 otrzymał tytuł szlachecki. W 2013 zdobył BAFTA Fellowship, najwyższe wyróżnienie Brytyjskiej Akademii Filmowej i Telewizyjnej.
Życiorys.
Wczesne lata.
Urodził się w Islington w północnym Londynie jako jeden z dwóch synów Elsie Ellen Parker, krawcowej, i Williama Leslie Parkera, artysty malarza. Miał brata Rogera Pugh. Wychował się w klasycznej brytyjskiej rodzinie w Stockton na północnym wschodzie Teesside. Uczęszczał do Dame Alice Owen’s School. W 1962 opuścił szkołę i dołączył jako copywriter do agencji reklamowej Collet Dickinson Pearce (CDP), gdzie pracował między innymi z Davidem Puttnamem, Alanem Marshallem i Charlesem Saatchim.
Kariera.
Jego scenariusz do szkolnej komedii romantycznej "S.W.A.L.K." (ang. sealed with a loving kiss, pl. zapieczętowany miłosnym pocałunkiem), został wyprodukowany przez Davida Puttnama, w reżyserii Warisa Husseina, i wydany jako komediowy melodramat "Melody" (1971) z udziałem Marka Lestera. W 1971 Parker i Marshall stali się niezależni, tworząc Alan Parker Film Company. Nakręcili serię udanych reklam, w tym włoskiej marki wermutu Campari Group - Cinzano z Leonardem Rossiterem i Joan Collins. 
Następnie Parker napisał scenariusz i wyreżyserował dwa filmy krótkometrażowe: "Our Cissy" (1974) i "Footsteps" (1974) z Gemmą Jones oraz dramat telewizyjny BBC "No Hard Feelings" (1976), której akcja toczy się w wojennym Londynie, z Joe Gladwinem. Sukcesem był telewizyjny dramat wojenny BBC "The Evacuees" (1975) z Ivorem Robertsem o doświadczeniach dwóch żydowskich chłopców ewakuowanych z Londynu podczas Blitzu, za którą Parker zdobył Emmy (1975) i Nagrodę Telewizyjnej Akademii Brytyjskiej (1976). Pomimo tego sukcesu Parkerowi trudno było pozyskać finansowania dla scenariuszy, które opisał jako „bardzo angielskie, bardzo londyńskie, bardzo wściekłe klasy robotnicze”.
Gangsterska komedia muzyczna "Bugsy Malone" (1976) ze Scottem Baio i Jodie Foster została sfinansowana głównie przez National Film Finance Corporation and Rank. Film odniósł sukces i przyniósł Parkerowi Nagrodę Brytyjskiej Akademii Filmowej za najlepszy scenariusz oryginalny. Startował również w konkursie głównym na 29. MFF w Cannes. Parker był także grafikiem (współpracował dla Screen International) i autorem powieści "Pudles in the Lane" (1977).
Jego pierwszym przedsięwzięciem w Stanach Zjednoczonych była chwalona przez krytyków opowieść o wstrząsających doświadczeniach młodego Amerykanina z tureckim systemem więziennym ze scenariuszem Olivera Stone, "Midnight Express" (1978), za który zdobył Nagrodę Brytyjskiej Akademii Filmowej za najlepszą reżyserię oraz nominację do Oscara za najlepszą reżyserię i Złotego Globu dla najlepszego reżysera. Potem był udany musical "Sława" ("Fame", 1980), nominowany do Césara w kategorii najlepszy film zagraniczny, którego akcja rozgrywa się w New York City High School for the Performing Arts, a następnie "Pink Floyd – The Wall" (1982), wersji filmowej albumu "The Wall" zespołu Pink Floyd z Bobem Geldofem, i "Najwyższa stawka" ("Shoot the Moon", 1982) z Diane Keaton i Peterem Wellerem. Za realizację dramatu wojennego "Ptasiek" ("Birdy", 1984) z Matthew Modine i Nicolasem Cage otrzymał Grand Prix na 38. MFF w Cannes i nagrodę publiczności na Warszawskim Międzynarodowym Festiwalu Filmowym. 
Dreszczowiec "Harry Angel" ("Angel Heart", 1987) z Robertem De Niro i Mickeyem Rourke przyniósł mu nominację do Saturna w kategorii najlepszy scenarzysta. Za reżyserię dreszczowca "Missisipi w ogniu" ("Mississippi Burning", 1988) z Willemem Dafoe, Genem Hackmanem i Bradem Dourifem zdobył nominację do Oscara, Złotego Globu, BAFTA i David di Donatello. 
Melodramat wojenny "Przyjdź zobaczyć raj" ("Come See the Paradise", 1990) z Dennisem Quaidem i Michaelem Yorkiem miał swoją premierę w konkursie głównym na 43. MFF w Cannes. Komediodramat "Droga do Wellville" ("The Road to Wellville", 1994) z Larą Flynn Boyle, Anthonym Hopkinsem, Matthew Broderickiem i Johnem Cusackiem zaprezentowany został na MFF w Tokio. 
Za biograficzny dramat muzyczny "Evita" (1996) z Antonio Banderasem i Madonną został uhonorowany Nastro d’argento, Prêmio Guarani (za najlepszy film zagraniczny) i był nominowany do Złotego Globu dla najlepszego reżysera. Zrealizował też teledyski Madonny do piosenek ze ścieżki dźwiękowej "Evity" – „You Must Love Me”, „Don't Cry for Me Argentina” i „Another Suitcase in Another Hall”. 
Za dramat "Prochy Angeli" ("Angela's Ashes", 1999) z Robertem Carlyle i Emily Watson został nagrodzony na MFF w Karlowych Warach. Dramat kryminalny "Życie za życie" ("The Life of David Gale", 2003) z Kevinem Spaceym i Kate Winslet pokazany został premierowo w konkursie głównym na 53. MFF w Berlinie.
Zasiadał w jury konkursu głównego na 44. MFF w Cannes (1991).
Życie prywatne.
W 1966 ożenił się z Annie Inglis, z którą miał czwórkę dzieci. Jednak w 1992 doszło do rozwodu. W latach 90. XX wieku poślubił Lisę Moran.
Zmarł 31 lipca 2020 w Londynie w wieku 76 lat po długotrwałej chorobie.

</doc>
