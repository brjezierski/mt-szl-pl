<doc id="537177" url="https://pl.wikipedia.org/wiki?curid=537177" title="Messier 23">
Messier 23

Messier 23 (znana również jako M23 lub NGC 6494) – gromada otwarta w gwiazdozbiorze Strzelca, odkryta 20 czerwca 1764 roku przez Charles’a Messiera.
M23 znajduje się w odległości 2,15 tysiąca lat świetlnych (659 pc) od Ziemi. Średnica widzialna gromady wynosi 27 minut, rzeczywista – około 15 lat świetlnych. Obiekt zawiera ponad 150 gwiazd; jasność najjaśniejszych z nich sięga 9,2m, a całej gromady 6,9m. Wiek M23 ocenia się na 220–300 milionów lat.

</doc>
<doc id="537179" url="https://pl.wikipedia.org/wiki?curid=537179" title="Semincingolato Breda Tipo 61">
Semincingolato Breda Tipo 61

Semincingolato Breda Tipo 61 – licencyjna ciężarówka półgąsienicowa z okresu II wojny światowej produkowana we Włoszech, oryginalne oznaczenie tego niemieckiego pojazdu to Sd.Kfz. 7. Ważyła 8 ton i miała silnik spalinowy o mocy 140 koni mechanicznych.

</doc>
<doc id="537182" url="https://pl.wikipedia.org/wiki?curid=537182" title="Czarci tuzin">
Czarci tuzin

Czarci tuzin – zbiór 13 opowiadań autorstwa Wojciecha Żukrowskiego. Każda z tych opowieści jest inna i nie powiązana swą fabułą z pozostałymi. Wszystkie opowiadania łączy także atmosfera niezwykłych i tajemniczych, niewyjaśnionych, fascynujących, budzących lęk zjawisk, wierzeń i legend.
Zbiorek ten obejmuje następujące opowiadania: 

</doc>
<doc id="537185" url="https://pl.wikipedia.org/wiki?curid=537185" title="Sarh">
Sarh

Sarh (do 1976 "Fort Archambault") – miasto w południowym Czadzie, nad rzeką Szari, ośrodek administracyjny regionu Moyen-Chari, departament Barh Köh. W spisie ludności z 20 maja 2009 roku liczyło 97 224 mieszkańców (było wówczas czwartym co do wielkości miastem kraju). 
Geografia.
Sarh leży nad rzeką Szari, 560 km na południe od stolicy. Miasto swoją nazwę zawdzięcza ludowi Sara. Jest trzecim największym miastem w Chadzie, zaraz po N'Djamena i Moundou.
Historia.
Fort Archambault został założony w przez Francuską Afrykę Równikową dla osób wracających z obozu pracy, którzy pracowali przy budowie linii kolejowej Kongo-Ocean. W 1990 wielu mieszkańców ucierpiało ze względu na epidemię meningokokowego zapalenia opon mózgowych. Aktualnie miasto jest znane z aktywnego życia nocnego.
Ekonomia.
W mieście znajduje się port lotniczy. Sahr z powodu ciepłego i sezonowo wilgotnego klimatu jest centrum przemysłu bawełnianego. Jest też centrum rybołówstwa komercyjnego rzeki Szari.
Edukacja.
Szkoły średnie:
Uniwersytety:

</doc>
<doc id="537186" url="https://pl.wikipedia.org/wiki?curid=537186" title="Tomanowy Wierch Polski">
Tomanowy Wierch Polski

Tomanowy Wierch Polski () – szczyt o wysokości 1977 m w Tatrach Zachodnich. Znajduje się w głównej grani Tatr, którą biegnie granica polsko-słowacka.
Topografia.
Znajduje się w załamaniu głównej grani, pomiędzy Ciemniakiem w Czerwonych Wierchach, od którego oddziela go niższy i mało wybitny wierzchołek Suchego Wierchu Tomanowego i Tomanowa Przełęcz (1685 m), a Smreczyńskim Wierchem, oddzielony od niego Smreczyńską Przełęczą (1796 m). W grani pomiędzy Tomanowym Wierchem a Smreczyńską Przełęczą znajduje się niewybitny wierzchołek Tomanowej Kopy będący zwornikiem dla Zadniego Smreczyńskiego Grzbietu. Pomiędzy tym grzbietem a główną granią od Suchego Wierchu Tomanowego do Tomanowej Kopy znajduje się Dolina Sucha Tomanowa. W południowo-wschodnim kierunku odchodzi od Tomanowego Wierchu krótka grańka rozgałęziająca się na dwa ramiona; jedno opada w zachodnim (z odchyleniem na północ) kierunku do Tomanowego Wierchu Liptowskiego, drugie w południowo-wschodnim poprzez wierzchołek Kniaziowej Kopy. Pomiędzy tymi ramionami znajduje się Dolina Jaworowa Liptowska. W południowo-zachodnim kierunku stoki Tomanowego Wierchu opadają do Szerokiego Żlebu, stoki północno-zachodnie opadają do Doliny Tomanowej Liptowskiej. Tak więc Tomanowy Wierch wznosi się nad czterema dolinkami będącymi kotłami lodowcowymi. Są one górnymi piętrami dwóch dolin walnych: Doliny Kościeliskiej i Doliny Cichej.
Opis szczytu.
Zbudowany jest z alaskitów i skał metamorficznych, a jego zbocza są kamieniste. Nazwa szczytu znana jest od dawna. W 1615 r. w nadaniach królewskich istniała nazwa "Tomanowa Góra". Pierwsze odnotowane wejście na szczyt – Ludwik Zejszner w 1838 r., pierwsze wejście zimowe – narciarze ZON w 1910 r. Szczyt i cały jego obszar stanowią ścisły rezerwat przyrody i są niedostępne turystycznie. Dawniej nazywany był też Tomanową Polską.

</doc>
<doc id="537189" url="https://pl.wikipedia.org/wiki?curid=537189" title="Dor-lomin">
Dor-lomin



</doc>
<doc id="537190" url="https://pl.wikipedia.org/wiki?curid=537190" title="IG Medien – Druck und Papier, Publizistik und Kunst">
IG Medien – Druck und Papier, Publizistik und Kunst

Industriegewerkschaft Medien – Druck und Papier, Publizistik und Kunst (skrót "IG Medien"; pol. Przemysłowy Związek Zawodowy Media – Druk i Papier, Publicystyka i Sztuka) – niemiecki, nieistniejący już związek zawodowy, który reprezentował pracowników kultury, redakcji gazet, przemysłu drukarskiego. Był jedną z organizacji członkowskich Deutscher Gewerkschaftsbund. Siedziba związku mieściła się w Stuttgarcie.
Związek został założony 15 kwietnia 1989 na kongresie w Hamburgu w wyniku fuzji IG Druck und Papier oraz IG Kunst, Kultur und Medien.
Pod koniec istnienia związek liczył ok. 178.000 członków. W roku 2001 IG Medien zjednoczył się z czterema innymi związkami i w ten sposób powstał związek ver.di.

</doc>
<doc id="537191" url="https://pl.wikipedia.org/wiki?curid=537191" title="Nkongsamba">
Nkongsamba

Nkongsamba – miasto w Kamerunie, w Regionie Nadmorskim, stolica departamentu Moungo. Liczy około 131 tys. mieszkańców.
Przez miasto przebiega linia kolejowa. W mieście znajduje się lokalne lotnisko. 

</doc>
<doc id="537192" url="https://pl.wikipedia.org/wiki?curid=537192" title="Energa Elektrownie Ostrołęka">
Energa Elektrownie Ostrołęka

Energa Elektrownie Ostrołęka (dawniej "Zespół Elektrowni Ostrołęka S.A.") – zespół dwóch zakładów znajdujących się w Ostrołęce w województwie mazowieckim.
W skład zespołu elektrowni wchodzą:
Dane techniczne.
Elektrociepłownia Ostrołęka A wyposażona jest w:
Moc osiągalna elektryczna 75 MW, a moc osiągalna cieplna 367 MW.
Elektrociepłownia dostarcza ciepło i parę systemowi ciepłowniczemu miasta i przemysłowi.
Paliwem jest węgiel kamienny i biomasa.
Elektrownia Ostrołęka B to elektrownia systemowa blokowa kondensacyjna z otwartym układem chłodzenia skraplaczy wodą z rzeki Narwi.
Elektrownia wyposażona jest w:
Łączna moc elektryczna elektrowni wynosi 690 MW.
Oprócz węgla kamiennego paliwem jest tu biomasa.
Ostrołęka C.
W 2009 r. powołano spółkę Elektrownia Ostrołęka S.A., która miała zorganizować budowę bloku C elektrowni. Blok energetyczny miał mieć moc 1000 MW i być opalany węglem kamiennym. Zużywano by go w ilości 2 mln ton rocznie. W styczniu 2011 r. inwestycja otrzymała pozwolenia na budowę. Zmiany na rynku energii wymusiły przeprowadzenie w 2012 r. nowych analiz opłacalności inwestycji, które wykazały, że inwestycja jest nieopłacalna, inwestycję wstrzymano w 2012 r.
W kampanii wyborczej w 2015 r. zatrzymanie budowy elektrowni było elementem krytyki dotychczasowych rządów przez PiS. Obiecano wznowienie budowy.
Zaostrzenie polityki klimatycznej przez Unię Europejską pogorszyło jeszcze wskaźniki ekonomiczne przyszłej elektrowni, pomimo tego władze Zjednoczonej Prawicy zdecydowały się spełnić obietnicę z kampanii wyborczej. W roku 2018 rozpoczęto budowę Elektrowni Ostrołęka C która miała się zakończyć w 2023 roku, a oddana do użytku miała być w 2024 roku. Szacunkowy koszt budowy miał wynieść 6 miliardów złotych. Generalnym wykonawcą było konsorcjum GE Power oraz Alstom Power Systems S.A.S. Inwestycję zawieszono jednak w 2020 z powodu przewidywanej trwałej nierentowności. Koszt wykonanych do momentu wstrzymania prac szacowano początkowo (maj 2020) na ok. 1 mld zł, jednak już po kilku miesiącach Energa poinformowała, że tylko jej straty wyraziły się kwotą 876 mln zł wobec podawanych pierwotnie 473 mln zł (podawana pierwotnie strata Enei wyniosła 500,9 mln zł). Rozważane jest wprowadzenie zmian do projektu celem wykorzystania technologii opartej na paliwie gazowym.
CBA prowadzi śledztwo w sprawie przerwanej budowy. Raport NIK ocenia straty na 1 mld 350 mln.

</doc>
<doc id="537193" url="https://pl.wikipedia.org/wiki?curid=537193" title="Podział administracyjny Gdyni">
Podział administracyjny Gdyni



</doc>
<doc id="537195" url="https://pl.wikipedia.org/wiki?curid=537195" title="Plan Jaruzelskiego">
Plan Jaruzelskiego

Plan Jaruzelskiego – projekt dotyczący ograniczenia zimnowojennego wyścigu zbrojeń i budowy zaufania w stosunkach międzynarodowych. Czteroelementowy plan sformułowany przez gen. Wojciecha Jaruzelskiego powstał w 1987 roku.
Historia i założenia planu.
Wojciech Jaruzelski przedstawił swój projekt 8 maja 1987 roku – w rocznicę kapitulacji III Rzeszy. Szczegóły propozycji zostały sformułowane w "Memorandum rządu PRL w sprawie zmniejszenia zbrojeń i zwiększania zaufania w Europie Środkowej" z 17 lipca 1987 roku, a następnie w oświadczeniu rządowym z 15 czerwca 1988 roku.
Założenia planu Jaruzelskiego:
Projekt przewidywał powołanie systemu inspekcji i kontroli przestrzegania postanowień ewentualnego reżimu. Wskazywano m.in. na udzielanie informacji, notyfikacji i obserwacji. Zakładano również udzielenie gwarancji przez mocarstwa nuklearne dla państw Europy Środkowej zaangażowanych w rozbrojenie. Plan nie był zatem typową propozycją rozbrojeniową, ale raczej zbiorem celów do zrealizowania.

</doc>
<doc id="537196" url="https://pl.wikipedia.org/wiki?curid=537196" title="Metropolia przemysko-warszawska">
Metropolia przemysko-warszawska

Metropolia przemysko-warszawska () – jedyna metropolia obrządku bizantyjsko-ukraińskiego w polskim Kościele katolickim. Ustanowiona 24 maja 1996 w efekcie reorganizacji struktur Kościoła greckokatolickiego na terenie Polski bullą przez Jana Pawła II. Obejmuje cały kraj (tak jak wcześniejsza, utworzona w 1991 eparchia przemyska).
W dniu 6 lutego 2023 roku Metropolia przemysko-warszawska, biorąc pod uwagę wcześniejszą decyzję UCGK na Ukrainie oraz opinię Delegatów Rady Generalnej Diecezjalnej w Porszewicy z czerwca 2022 roku, podjęła decyzję o przejściu od 1 września 2023 r. na kalendarz nowojuliański.

</doc>
<doc id="537200" url="https://pl.wikipedia.org/wiki?curid=537200" title="Jurmala">
Jurmala



</doc>
<doc id="537205" url="https://pl.wikipedia.org/wiki?curid=537205" title="E75 trasa europejska">
E75 trasa europejska



</doc>
<doc id="537207" url="https://pl.wikipedia.org/wiki?curid=537207" title="Lewis Hine">
Lewis Hine

Lewis Wickes Hine (ur. 26 września 1874 w Oshkosh, zm. 3 listopada 1940 w Hastings-on-Hudson) – amerykański socjolog i fotograf. Prekursor fotoreportażu.
Życiorys.
Młodość.
Urodził się 26 września 1874 w Oshkosh, w stanie Wisconsin. W 1892 jego ojciec zginął w wypadku samochodowym, przez co Hine już w młodym wieku zmuszony był pracować dorywczo, m.in. w fabryce mebli, sklepie odzieżowym i banku.
W 1900 wyjechał z rodzinnego miasta, rozpoczynając studia socjologiczne na Uniwersytecie Chicagowskim. Rok później zatrudnił się jako nauczyciel biologii i geografii w Ethical Culture School w Nowym Jorku. Równolegle podjął też studia na Uniwersytecie Nowojorskim.
Działalność fotograficzna.
Fotografią zainteresował się w 1903 za namową swojego mentora, Franka Manny’ego. Rok później, na zlecenie dyrektora szkoły w której pracował, zaczął wykonywać pierwsze prace fotograficzne, m.in. serię portretów imigrantów przybywających na Ellis Island w Nowym Jorku.
W latach 1906–1918 pracował w National Child Labor Committee. Stworzył w tym czasie fotoreportaże o dzieciach pracujących w fabrykach, młynach i na polach na terenie Georgii, Connecticut, Maryland, New Jersey i Karoliny Północnej.
Pod koniec I wojny światowej udał się do Europy jako wysłannik Amerykańskiego Czerwonego Krzyża. Podróżując po kontynencie, dokumentował działalność organizacji. W 1919 powrócił do Stanów Zjednoczonych, gdzie wykonał serie „portretów przy pracy”, ukazujących wkład człowieka w ówczesny przemysł. W 1930 sfotografował robotników pracujących bez zapieczeń przy budowie Empire State Building w Nowym Jorku.
Późniejsze lata.
W 1932 opublikował zbiór fotografii w publikacji "Men at Work", która została okrzyknięta książką roku przez Child Study Association of America. Od 1936 pracował dla agencji, m.in. dla Works Progress Administration, tworząc "National Research Project" – zbiór fotografii, którego nie zdążył dokończyć. Po przebytej operacji w Dobbs Ferry Hospital, zmarł 3 listopada 1940 w Hastings-on-Hudson, w stanie Nowy Jork.
Odbiór społeczny.
Głównym celem fotograficznym Hine’a było ukazywanie na zdjęciach osób z niższych warstw społecznych, wykorzystywanych do ciężkiej pracy. Pod pretekstem wykonania zdjęć maszyn uzyskiwał pozwolenie na wejście do fabryk. W swoich pracach przedstawiał małe postaci, często brudne i zaniedbane, na tle dużego sprzętu. Jego fotograficzna działalność została użyta w kampaniach społecznych, co doprowadziło do ustanowienia prawa regulującego pracę dzieci.

</doc>
<doc id="537215" url="https://pl.wikipedia.org/wiki?curid=537215" title="Fryderyk III Mądry">
Fryderyk III Mądry

Fryderyk III Wettyn (ur. 17 stycznia 1463 na Zamku Hartenfels w Torgau, zm. 5 maja 1525 w Lochau) – książę saski i elektor Rzeszy Niemieckiej w latach 1486–1525.
Był synem Ernesta, elektora Saksonii, i jego żony Elżbiety Wittelsbach. Jego dziadkami byli: elektor Saksonii Fryderyk II Łagodny i księżniczka Styrii, Karyntii i Krainy Małgorzata Habsburg oraz książę Bawarii Albrecht III Wittelsbach i księżniczka Brunszwiku-Grubenhagen Anna Welf.
Odegrał ważną rolę w rozwoju reformacji, jako protektor Lutra i innych reformatorów, a także zręczny polityk. Do wykładowców założonego przez niego w 1502 roku uniwersytetu w Wittenberdze należeli m.in. Marcin Luter i Filip Melanchton. Chronił Lutra przed atakami przeciwników, wyjednując dla niego u cesarza Karola V nietykalność osobistą podczas Sejmu Rzeszy w Wormacji (1521) oraz ukrywając go w latach 1521–1522 na zamku Wartburg.
Był także wielkim mecenasem artystów i poetów.
W 1525 roku, na swoim łożu śmierci, przeszedł na luteranizm.

</doc>
<doc id="537222" url="https://pl.wikipedia.org/wiki?curid=537222" title="Anamorfoza">
Anamorfoza

Anamorfoza (gr. "anamórphōsis" – przekształcenie) – celowa deformacja obrazu, która może pokazać obraz niezdeformowany poprzez np. odbicie jej w zwierciadle wypukłym, ściśnięcie lub rozciągnięcie obrazu zdeformowanego. Anamorfoza w malarstwie może ukazać oryginał, jeśli na płótno malarskie spojrzy się pod odpowiednim kątem.
Historia i zastosowanie w malarstwie.
Pierwsze użycie terminu w literaturze datuje się na XVII wiek, w pracy Jeana-François Nicerona pt. "La perspective curieuse" ("Perspektywa dziwaczna").
W malarstwie europejskim anamorfozy były często wykorzystywane jako świadectwo kunsztu artysty i opanowania warsztatu, aczkolwiek np. Pierro della Francesca i Leonardo da Vinci w swoich pracach odradzali swoim uczniom ich stosowania. Najsłynniejszym chyba przykładem jest trupia czaszka, zastosowana przez niemieckiego malarza Hansa Holbeina w obrazie z 1533 r. pt. "Ambasadorowie", który stał się kanwą dla piosenki Jacka Kaczmarskiego pod tym samym tytułem. Inną znaną anamorfozą jest portret króla Edwarda VI pędzla Williama Scrotsa.
Zastosowania współczesne.
Ściśnięcie anamorficzne powstało w XX-wiecznej kinematografii jako technika pozwalająca na zapisanie dobrej jakości szerokoekranowego obrazu na taśmie filmowej.
Technika ta jest stosowana przy zapisie obrazu o proporcjach 16:9 na płycie DVD. Zamiast stosowania tzw. letterbox obraz jest ściskany (kompresowany) do maksymalnej rozdzielczości standardu (720 × 576 pikseli w systemie PAL, proporcje 4:3), a przy odtwarzaniu na telewizorze panoramicznym odpowiednio rozciągany.

</doc>
<doc id="537225" url="https://pl.wikipedia.org/wiki?curid=537225" title="Slovenská demokratická a kresťanská únia">
Slovenská demokratická a kresťanská únia



</doc>
<doc id="537229" url="https://pl.wikipedia.org/wiki?curid=537229" title="Elektrociepłownia Kraków">
Elektrociepłownia Kraków

Elektrociepłownia Kraków – elektrociepłownia opalana węglem kamiennym w Krakowie, w Łęgu, przy ul. Ciepłowniczej 1. Budowa została rozpoczęta w 1968 i ukończona w 1986. Moc elektryczna wynosi 460 MW, a cieplna 1547 MW. Na charakterystycznych kominach elektrociepłowni (o wysokości 120 m oraz 260 m – najwyższa budowla Krakowa) zainstalowane są anteny nadawcze.
Dane techniczne.
Moc cieplna zainstalowana w kotłach energetycznych, produkujących parę dla skojarzonego wytwarzania energii elektrycznej i ciepła wynosi 1224 MW, moc elektryczna generatorów – 460 MW oraz cieplna kotłów wodnych – 780 MW.

</doc>
<doc id="537230" url="https://pl.wikipedia.org/wiki?curid=537230" title="Jakub Strepa">
Jakub Strepa



</doc>
<doc id="537231" url="https://pl.wikipedia.org/wiki?curid=537231" title="Anatomia (album Lombardu)">
Anatomia (album Lombardu)

Anatomia – piąta płyta zespołu Lombard, wydana w 1985 roku, nakładem wydawnictwa Savitor.
Opis.
Nagrań muzyki dokonano w Studiu Polskiego Radia w Poznaniu na przełomie 10–28 kwietnia 1985 (realizator – Ryszard Gloger i Andrzej Bąk). Płytę zmiksowano w Federal Sound Recording Studio w Loenen w Holandii na przełomie 20–22 czerwca 1985 we współpracy z Rockhouse Records, a realizatorem był Jan Kranendonk. Fotografie – Marek Czudowski i Harry Weinberg. Projekt graficzny – Witold Popiel. W roku 2000 album został zremiksowany, dodano do niego 3 piosenki i doczekał się zapisu na CD (przez firmę Koch International).
Płyta jest drugim (po "Szarej maści") koncepcyjnym albumem w dyskografii zespołu Lombard. Zwraca uwagę nastrojowością, śpiewną melodyką i dobrym jak na owe czasy brzmieniem w którym przeważają instrumenty elektroniczne. Również aranże i sekcja rytmiczna są oparte na elektronice, czego wcześniej ani później Lombard nie czynił w takim stopniu. Materiał w całości skomponowany przez G. Stróżniaka, został nagrany w Poznaniu i zmiksowany w Loenen. Stanowi spójną i dość jednolitą całość zarówno muzycznie jak i tekstowo, chociaż płyta zawierająca 10 utworów dzieli się na dwie odrębne części. 
Pierwsze pięć piosenek z własnymi tekstami, (wyznania bardzo głębokie i bardzo osobiste) śpiewa M. Ostrowska i są to utwory dynamicznie typowo rockowe, z dużą dozą emocji i buntu, drapieżnie wykonane (przykładem jest „Mam dość”).
Kolejne pięć piosenek (ze słowami J. Skubikowskiego) śpiewa G. Stróżniak. Są to utwory łagodniejsze, bardziej stonowane, mające więcej ciepła. Stróżniak śpiewa je z właściwą sobie pasją i głębokim przejęciem, co szczególnie słychać w sentymentalnym i wzruszającym utworze „Anka”. 
Liryka poświęcona jest pragnieniu i poszukiwaniu uczucia, gdyż album, nieco inny od wcześniejszych jak i późniejszych dokonań Lombardu, skierowany został do ekspresji wnętrza człowieka. Jest to muzyka mało spontaniczna i raczej spokojna, a pomimo wszystko posiadająca rockową motoryczność. Podkład pod śpiew stanowią instrumenty klawiszowe w stylu new romantic i electro rocka, natomiast całość dopełniają chórki, okrzyki, wokalizy, wszelkie głosowe efekty Ostrowskiej i gitara Zandera. 
Płyta spotkała się z pozytywnym odzewem. Została również wydana w wersji anglojęzycznej jako "Wings of a Dove" i wydana jesienią 1986 w Holandii, doczekała się również polskiej reedycji przez firmę Tonpress. Wielkim radiowymi przebojami stały się utwory „Mam dość” i „Gołębi puch” grane jeszcze przez długie lata. „Kryształowa” była sporym hitem ówczesnych dyskotek.

</doc>
<doc id="537232" url="https://pl.wikipedia.org/wiki?curid=537232" title="Weltpolitik">
Weltpolitik

Weltpolitik (niem. "polityka światowa") – termin stosowany na określenie polityki imperialistycznej i kolonialnej Niemiec na przełomie XIX i XX wieku. Termin został utworzony w 1895 roku przez Maxa Webera. Określenie to odnosi się do rządów Wilhelma II, ostatniego cesarza niemieckiego i króla Prus, panującego w latach 1888–1918. Weltpolitik w swoich założeniach stanowiło odejście od polityki zagranicznej prowadzonej przez cesarza Wilhelma I oraz kanclerza Ottona von Bismarcka, której głównym celem było uzyskanie przez Niemcy statusu mocarstwa europejskiego. Nowy kierunek polityki zagranicznej Rzeszy jako główny cel zakładał uzyskanie statusu mocarstwa o wpływach ogólnoświatowych poprzez aktywną politykę kolonialną oraz rozbudowę floty morskiej.
Przykłady działań w ramach "Weltpolitik" to m.in.:

</doc>
<doc id="537236" url="https://pl.wikipedia.org/wiki?curid=537236" title="Jarosław Łabieniec">
Jarosław Łabieniec

Jarosław „China” Łabieniec (ur. 1974 w Kętrzynie) – polski muzyk, gitarzysta i kompozytor. Jarosław Łabieniec znany jest ze współpracy z thrash-death metalowym Vader, którego był członkiem w latach 1991-1997. Wraz z grupą nagrał album studyjny pt. "De Profundis" (1995) oraz kilka pomniejszych wydawnictw. W latach późniejszych współtworzył supergrupę Nyia. Był także gitarzystą koncertowym w składzie zespołu Sweet Noise. Jarek Łabieniec współpracował także z zespołami Dies Irae, Impurity i Larva. Od 2017 roku współtworzy postprogresywny Clayseny.

</doc>
<doc id="537237" url="https://pl.wikipedia.org/wiki?curid=537237" title="Eugene Atget">
Eugene Atget



</doc>
<doc id="537238" url="https://pl.wikipedia.org/wiki?curid=537238" title="Andrzej Drawicz">
Andrzej Drawicz

Andrzej Józef Drawicz (ur. 20 maja 1932 w Warszawie, zm. 15 maja 1997 tamże) – polski eseista, krytyk literacki, tłumacz literatury rosyjskiej.
Życiorys.
Ukończył polonistykę na Uniwersytecie Warszawskim. W 1951 r. debiutował jako krytyk w tygodniku „Wieś”. W latach 1954–1964, był współtwórcą i działaczem Studenckiego Teatru Satyryków (STS). Publikował w licznych czasopismach, zwłaszcza na łamach „Współczesności”, w „Literaturze Rosyjskiej”, „Kulturze”, „Poezji”, „Literaturze” i „Literaturze na Świecie”.
Z akt SB wynika, że od lat 50. był zarejestrowany jako TW „Kowalski”, „Zbigniew” (data rejestrowania: 10 września 1953, 30 grudnia 1971 i 23 lipca 1976 roku, nr arch. 7638/1, nr mikrofilmu – 7638/1.).
W latach 1977–1978 wykładał w Instytucie Slawistyki na Uniwersytecie w Kolonii. W latach 1981–1992 pracował w Instytucie Filologii Rosyjskiej Uniwersytetu Jagiellońskiego. Tu opowiadał studentom o ludziach i dziełach rosyjskiej literatury emigracyjnej, wykładał o Michale Bułhakowie, którego znał wówczas jak mało kto w Europie.
Jako działacz opozycji był w 1976 r. sygnatariuszem Listu 59 – protestu ludzi nauki i kultury przeciw projektowanym zmianom w Konstytucji PRL. Od 1977 r. był członkiem zespołu redakcyjnego podziemnego kwartalnika „Zapis”. W latach 1979–1981 był członkiem i wykładowcą niezależnego Towarzystwa Kursów Naukowych, a od 1980 członkiem jego rady programowej.
23 sierpnia 1980 roku dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami. W grudniu 1981 r. został internowany. Po zwolnieniu dalej wykładał w Instytucie Filologii Rosyjskiej UJ, potem przebywał także na stypendiach na uniwersytetach zagranicznych, publikował w drugim obiegu m.in. w „Kulturze Niezależnej”, „Arce” i „Pulsie”. W latach 1989–1991 pełnił funkcję prezesa Komitetu ds. Radia i Telewizji, a następnie kierował Zakładem Literatur Wschodniosłowiańskich w Instytucie Slawistyki Polskiej Akademii Nauk. Był też profesorem Uniwersytetu Warszawskiego na Wydziale Polonistyki. W 1990 wydał ze swoim wstępem pierwsze w świecie krytyczne wydanie „Mistrza i Małgorzaty” w II serii BN (tłum. Witold Dąbrowski i Irena Lewandowska, opracowanie tekstu i przypisy Grzegorz Przebinda). W okresie 1993–1995 przetłumaczył na polski powieść Bułhakowa „Mistrz i Małgorzata” (opubl. w 1995). Od 1993 był redaktorem naczelnym dwujęzycznego (w języku polskim i rosyjskim) rocznika „Studia Litteraria Polono-Slavica” wydawanego przez Instytut Slawistyki PAN. W 1995 został uhonorowany dziennikarską Nagrodą im. Bolesława Prusa. Zmarł nagle 15 maja 1997, dokładnie w dniu urodzin swego ukochanego pisarza Bułhakowa. Spoczywa na Powązkach Wojskowych (kwatera 3A tuje-3-4).
W uznaniu wybitnych zasług w działalności publicznej oraz za osiągnięcia w pracy literackiej i publicystycznej decyzją prezydenta z dnia 16 maja 1997 roku został pośmiertnie uhonorowany Krzyżem Komandorskim z Gwiazdą Orderu Odrodzenia Polski.
Twórczość.
W książkach o literaturze rosyjskiej XX wieku: "Zaproszenie do podróży" (1977), "Spór o Rosję" (1981), "Jeszcze Rosja nie zginęła" (1988), "Mistrz i Diabeł" (1987) – popularyzował w Polsce twórczość pisarzy, którą uważał za wartościową artystycznie i poznawczo. Przy wszelkich ograniczeniach, jak kompromisy i przemilczenia, jakimi zostało okupione jej istnienie w oficjalnym obiegu wydawniczym w ZSRR, próbował przemycać cenzurowanych autorów do polskiej świadomości literackiej. Formułując wyważone sądy, biorąc pod uwagę skomplikowaną sytuację pisarzy rosyjskich w kraju i na emigracji, próbował być mediatorem między inteligencją polską a rosyjską ("Pocałunek na mrozie").
Walczył ze stereotypami narosłymi wokół obrazu Rosjan i Rosji w Polsce, przekazując Polakom wiedzę o kulturze rosyjskiej i życiu codziennym w sowieckiej Rosji. Drawicz tłumaczył głównie Bułata Okudżawę, A. Płatonowa, W. Bykawa, W. Meyerholda, Wieniedikta Jerofiejewa, G. Władimowa, a także wspomnienia Nadieżdy Mandelsztam, żony Osipa. Był ponadto redaktorem pracy zbiorowej "Historia literatury rosyjskiej XX wieku", edytorem prozy Michaiła Bułhakowa oraz opowiadań i opowieści Michaiła Zoszczenki.
Opublikował również swoje wspomnienia osobiste w książce "Wczasy pod lufą" (1997).
Za szkice o literaturze rosyjskiej otrzymał nagrody Dziennikarzy Niezależnych oraz Stowarzyszenia Dziennikarzy RP.
Cenzura komunistyczna.
Nazwisko Andrzeja Drawicza znalazło się na specjalnej liście, na której umieszczono autorów pod szczególnym nadzorem peerelowskiej cenzury. Tomasz Strzyżewski w swojej książce o cenzurze w PRL publikuje poufną instrukcję cenzorską z 21 lutego 1976 roku Głównego Urzędu Kontroli Prasy, Publikacji i Widowisk, na której umieszczono jego nazwisko oraz następujące wytyczne: „Wszystkie własne publikacje autorów z poniższej listy zgłaszane przez prasę i wydawnictwa książkowe oraz wszystkie przypadki wymieniania ich nazwisk należy sygnalizować kierownictwu Urzędu, w porozumieniu z którym może jedynie nastąpić zwolnienie tych materiałów. Zapis nie dotyczy radia i TV, których kierownictwo we własnym zakresie zapewnia przestrzeganie tych zasad. Treść niniejszego zapisu przeznaczona jest wyłącznie do wiadomości cenzorów”.

</doc>
<doc id="537239" url="https://pl.wikipedia.org/wiki?curid=537239" title="Linn Githmark">
Linn Githmark

Linn Githmark (ur. 26 września 1982 w Oslo) – praworęczna norweska curlerka, mistrzyni świata juniorów, srebrna medalistka Mistrzostw Świata 2004.
Linn jest uważana za filar drużyny norweskiej podczas mistrzostw świata juniorów, gdzie od 1997 roku grała na pozycji kapitana (poza zawodami w 1998 i 1999). Nie zajmowała jednak wysokich lokat, aż do mistrzostw w 2004, kiedy to nagle osiągnęła szczyt formy i doprowadziła swoją drużynę do złotego medalu.
Talent Linn ujawnił się w najlepszym momencie dla kobiecej reprezentacji Norwegii, która właśnie straciła Hanne Woods i pilnie potrzebowała następcy na jej miejsce. Linn Githmark zadebiutowała na Mistrzostwach Świata w 2004, gdzie zajęła miejsce Hanne Woods i zagrała na trzeciej pozycji. Jej współpraca z doświadczonym skipem – Dordi Nordby zaowocowała srebrnym medalem dla Norwegii oraz, w tym samym roku, brązowym medalem na Mistrzostwach Europy. Norweżki zajęły również trzecie miejsce na Mistrzostwach Świata 2005.
Później miejsce Linn w zespole zajęła Marianne Haslum i Marianne Rørvik, reprezentacja kraju spadła wówczas w ME do grupy B. W 2008 Githmark reprezentowała kraj na Pierwszych Mistrzostwach Świata Par Mieszanych, wraz z Tormodem Andreassenem zajęli 4. miejsce. Na arenę europejską powróciła w 2009 jako czwarta w zespole Rørvik. W kolejnych turniejach Githmark przejęła rolę kapitana, bez większych sukcesów dowodziła reprezentacją w latach 2010 i 2011. W grudniu 2011 Norweżki zajęły ostatnie miejsce ME.

</doc>
<doc id="537246" url="https://pl.wikipedia.org/wiki?curid=537246" title="Olędrzy">
Olędrzy

Olędrzy, inaczej Olendrzy – pierwotnie osadnicy z Fryzji i Niderlandów, najczęściej wyznania mennonickiego, którzy w XVI–XVII wieku zakładali wsie w Prusach Królewskich, wzdłuż Wisły i jej dopływów, na Kujawach, Mazowszu i w Wielkopolsce. Posiadali umiejętność melioracji i reprezentowali wysoką kulturę rolną. Byli wówczas najzamożniejszą grupą chłopów. Zachowywali wolność osobistą, własną religię i przekonania. Po I rozbiorze Polski częściowo osiedli na Ukrainie.
W późniejszym okresie (aż do poł. XIX w.) mianem olędrów określano osadników różnej narodowości (gł. Polaków i Niemców, czasem Szkotów, Czechów i Węgrów), którzy korzystali z pewnych przywilejów wynikających z prawa stosowanego przez kolonistów fryzyjskich i niderlandzkich (np. wolności osobistej, wieloletniej bądź wieczystej dzierżawy gruntów, możliwości przekazania gruntów spadkobiercom). Najważniejszą jednak cechą była solidarna odpowiedzialność zbiorowa całej gminy olęderskiej za powinności wobec pana oraz szczególny charakter samorządu gminnego. Dlatego wyróżnikiem osadnictwa olęderskiego są kwestie prawne, a nie etniczne, religijne czy gospodarcze, zaś słowo "olęder" nie jest tożsame z "osadnikiem holenderskim".
Według dotychczasowych badań w latach 1527/1547 do 1864 na obszarze I Rzeczypospolitej (następnie w trzech zaborach) powstało co najmniej 1700 osad olęderskich, z czego w przynajmniej 300 przypadkach osadnikami byli etniczni Holendrzy. Ślady po osadnictwie widoczne są do dziś, zarówno w architekturze wiejskiej, układach przestrzennych wsi, jak i w nazwach miejscowości (Holendry, Olędry, Olendry itp.) 
Terminologia.
W polskich źródłach istnieje wiele określeń osadników olęderskich – "Hollendrzy", "Holędrzy", "Holendrzy", "Olędrzy", "Olendrzy". Wszystkie są obocznościami i wywodzą się od pierwszych osadników z Niderlandów, sprowadzanych do Prus Książęcych i Prus Królewskich od XVI w. Należy jednak wyraźnie zaznaczyć, że z czasem termin utracił swoje znaczenie narodowościowe, zaś olędrami zwano wszystkich osadników, otrzymujących przywileje opierające się na prawie wprowadzonym właśnie przez kolonistów niderlandzkich.
Istotne również wydaje się podkreślenie, że nie każda osada nosząca nazwę "Olędry" (lub oboczną) była w rzeczywistości osadą olęderską. Rusiński podaje przykłady takich przysiółków w Wielkopolsce: Wymysłowo (zwane w niektórych źródłach Czarkowskimi Olędrami) czy Burzykowo w parafii Oborniki (na niektórych mapach niemieckich Burzykower Holl.) Autor przekonuje, że choć osady te nazywane były przez współczesnych olędrami, to nie sposób mówić o rzeczywistym osadnictwie olęderskim, ponieważ brakuje w ich przypadku typowych wyróżników prawnych takiej kolonizacji (zbiorowa odpowiedzialność przed panem i charakterystyczny samorząd olęderski).
Osobnym problemem jest kwestia nazewnictwa niemieckiego, gdzie funkcjonują dwie oboczności – "Holländer" i "Hauländer". Według wczesnej historiografii niemieckiej to dwa odrębne określenia, pozwalające rozróżnić typ osadnictwa. Olędrów sprowadzano bowiem głównie na trudne tereny, wymagające odpowiedniego przygotowania do uprawy bądź hodowli. Wzmiankowani historycy przekonywali zatem, że na nizinnych, nadrzecznych terenach zalewowych osadników nazywano "Holländer" (nawiązując do niderlandzkich osadników, specjalistów od melioracji i osuszania), zaś tam, gdzie występowały gęste lasy wymagające karczunku, kolonistów zwano "Hauländer" (od niemieckiego "hauen" – ciąć, karczować). Pogląd ten jednak uznano za niesłuszny (zarówno w historiografii niemieckiej, jak i polskiej), o czym mają świadczyć osady założone na terenach zalewowych zwane "Hauland" i osady powstałe drogą wyrębu lasów zwane "Holland". Najprawdopodobniej „słowo "Hauländer" stanowi późniejszą równoznaczną odmianę słowa "Holländer" (...), powstałą przez pomieszanie nazwy osadników z nazwą karczunków leśnych”.
Przyczyny kolonizacji.
Początków kolonizacji holenderskiej należy szukać już w średniowieczu na obszarze Niemiec. Pierwsze zapisy pochodzą z okolic Bremy z roku 1106. Osadnictwo było wówczas ściśle powiązane z ekspansją terytorialną władców niemieckich na ziemie słowiańskie – południowy Holsztyn kolonizował hrabia Adolf II Holsztyński, w Brandenburgii i Meklemburgii instalowali niderlandzkich osadników Albrecht Niedźwiedź i Henryk Lew (ten pierwszy prowadził szczególnie ożywioną działalność kolonizacyjną).
Początek drugiej fali osadnictwa niderlandzkiego, związanej już bezpośrednio z ziemiami polskimi, przypada na wiek XVI. Można wyróżnić trzy główne przyczyny tej kolonizacji:
Przebieg kolonizacji.
Zanim osadnicy olęderscy przybyli na tereny Rzeczypospolitej, byli już obecni w Prusach Książęcych. Pierwsza osada w tym rejonie powstała w okolicy dzisiejszego Pasłęka. Dochodziło tam jednak często do konfliktów pomiędzy Holendrami a Niemcami na tle własnościowym, religijnym i prawa zwyczajowego i wkrótce ci pierwsi zaczęli szukać sobie nowego miejsca. Pierwszym polskim terenem skolonizowanym przez przybyszów z Niderlandów były Prusy Królewskie. W połowie XVI wieku władze Gdańska z burmistrzem Ferberem postanowiły zasiedlić otrzymane od Kazimierza Jagiellończyka w roku 1454 Żuławy Gdańskie. Próby osadzenia tam ludności miejscowej spełzły jednak na niczym, bo chłopi nie potrafili sobie poradzić z zalewami. Gdańszczanie na próbę zezwolili więc osadzić się Holendrom w opustoszałej wiosce Laudan. Przybysze z Niderlandów wyśmienicie poradzili sobie z nieprzychylnymi warunkami i już wkrótce powstały kolejne olęderskie osady na Pomorzu: m.in. Nowy Dwór ("Tiegenhof" w 1562 r.), Orłowo, Żelichowo, Markusy i Jurandowo. Wkrótce kolonizacja objęła również starostwo puckie (m.in. Karwieńskie Błoto i Redę), ale – co ważniejsze – ruszyła też w górę Wisły.
Osadnicy pojawiają się więc w starostwach sztumskim (m.in. Szkaradowo, Benowo, Pułkowice, Szropy i Nowa Wieś) i gniewskim. Holendrów lokuje u siebie też starostwo osieckie i międzyłęskie. Gęsto zasiedlają też tzw. dolinę sartowicko-nowską, czyli okolice Nowego, Grudziądza i Świecia. W 1597 r. osadnictwo olęderskie dosięga Wielkopolski – powstaje osada w Olędrach Ujskich koło Ujścia, zaś cztery lata później w Nowych Dworach w majętności wieleńskiej. W tym drugim przypadku kolonizacja jest bezpośrednio związana z Pomorzem, bowiem żoną dziedzica wieleńskiego była wdowa po staroście świeckim. W 1624 r. Olendrzy dochodzą aż do Warszawy, gdzie osiedlają się m.in. na Saskiej Kępie oraz w rejonie Urzecza (m.in. Kępa Oborska i Kępa Falenicka). W 1629 r. Olendrzy podpisują kontrakt który w 1650 r. król Jan Kazimierz potwierdza aktem królewskim (zawierający 11 punktów). Możemy w nim wyczytać: [...] Wolno będzie tymże Olendrom młyn na miejscu pobudować, y wszelakie zboża mlec [...] Wolno tymże Olendrom na tymże gruncie, chleb piec, piwo warzyć, gorzałkę palic, szynkować i przedawac, ale i innego handlu nieprowadzic [...] Wolno będzie tymże Olendrom łowic ryby na rzece, także na teyże kempie ptaki łowić, y strzelać, a to po granice mieiskie.[...].
Wcześniej (w drugiej połowie XVI w.) są już też na Lubelszczyźnie (nad Bugiem w okolicach Sławatycz powstaje 18 osad). Osadnictwo olęderskie rozwija się aż do czasu zaborów i sięga nawet Wołynia.
Należy jednak wyraźnie zaznaczyć, że z upływem czasu zmieniał się charakter narodowościowy osadników. O ile początkowo byli to niemal wyłącznie rodowici Holendrzy (czasem sprowadzani bezpośrednio z Niderlandów, czasem osadnicy wynoszący się z Prus Książęcych), o tyle później coraz częściej mamy do czynienia z potomkami Holendrów już urodzonymi na ziemiach polskich, a potem już z zupełnie innymi nacjami – najczęściej Niemcami, często Polakami, w sporadycznych przypadkach przedstawicielami innych narodowości. Np. w odniesieniu do Wielkopolski Rusiński pisze, że o „narodowości holenderskiej (...) trudno tutaj w ogóle mówić”, zaś Chodyła podaje dokładniejsze wyliczenia: potomkowie Holendrów z Pomorza mieli stanowić 0,8% osadników, Niemcy wyznania ewangelickiego – 54%, polscy katolicy – 38%, a pozostałe 7,2% to ludność mieszana etnicznie i wyznaniowo.
Większość badaczy zgadza się, że rozbiory i czas po nich (do połowy XIX w.) stanowią cezurę wyznaczającą koniec osadnictwa olęderskiego. Np. wielu mennonitów opuściło ziemie zajęte przez Prusy, ponieważ przekonania religijne nie pozwalają im na odbywanie służby wojskowej, co było nie do pomyślenia w silnie zmilitaryzowanym kraju. Z drugiej strony reformy administracyjne wprowadzane przez zaborców likwidowały typowe dla osadnictwa olęderskiego regulacje prawne, w związku z czym przestawało też występować zjawisko samej kolonizacji na zasadach olęderskich.
Charakterystyka osadnictwa olęderskiego.
Typy osad i gospodarstw.
Ze względu na duże zróżnicowanie kolonizacji olęderskiej w różnych regionach i w różnych okresach trudno mówić o jednolitym typie wsi lub zabudowań gospodarczych. Wszystko uzależnione było od czynników lokalnych (warunków terenowych i charakteru „wydzieranych” naturze gruntów pod uprawę lub hodowlę) i pochodzenia osadników.
I tak w przypadku wsi na terenach osuszanych mamy najczęściej do czynienia z zabudową rzędową – gospodarstwa umieszczone są wzdłuż rzeki i poprowadzonej równolegle do niej drogi. Każdy z osadników otrzymywał wówczas wąski pasek gruntu położony poprzecznie do rzeki czy innego akwenu. Jeśli zaś głównym zadaniem kolonistów było wykarczowanie terenów leśnych, właściciel przeznaczał dla nich określoną przestrzeń, a osadnicy wybierali sobie odpowiednie miejsce na wyrąb i tam umiejscawiali swoje gospodarstwo. Prowadziło to do powstawania tzw. zabudowy kolonijnej i w efekcie wieś miała charakter rozproszony.
W początkowym okresie osadnictwa, na żyznych glebach Prus, przeważały gospodarstwa duże i zamożne. W późniejszym okresie, szczególnie w dolinie Wisły, coraz częściej występowały niewielkie, uboższe i bardziej rozproszone. Jeśli chodzi o samą zabudowę, jej typ był silnie uzależniony od narodowości kolonistów. Szałygin wyróżnia trzy jej rodzaje:
Górak wskazuje na zalety i wady gospodarstw typu fryzyjskiego i niemieckiego. Z jednej strony takie rozmieszczenie budynków ułatwiało pracę i komunikację, szczególnie w czasie deszczu lub zimy, kiedy można było zarządzać gospodarstwem niemal bez wychodzenia na dwór (co najwyżej dla zaczerpnięcia wody). Z drugiej – nie sposób pominąć fatalnych warunków sanitarnych i niewielkiego komfortu (przykre zapachy) wynikających z bliskiego sąsiedztwa pomieszczeń inwentarskich.
Jeśli osadnicy pochodzili z Niderlandów, a ich zadaniem była melioracja i osuszenie terenów zalewowych, stosowali oni charakterystyczne metody zabezpieczenia swoich gospodarstw przed wodą. Zabudowania stawiane były na wzniesieniach (tzw. terpach), do których usypania wykorzystywano ziemię z wykopów pod kanały i stawy melioracyjne. W sąsiedztwie sadzono topole i wierzby, których zadaniem było zatrzymanie lodów spływających rzeką podczas roztopów. Część mieszkalna była zawsze pierwsza od strony rzeki lub skierowana w górę jej biegu, dzięki czemu w przypadku wylewu woda przepływała najpierw przez nią, potem przez część gospodarską i wreszcie wylewała na pola, co pomagało oczyścić zabudowania z zanieczyszczeń.
Wspominając o zabudowaniach charakterystycznych dla osadnictwa olęderskiego, nie sposób nie wspomnieć też o domach podcieniowych i wiatrakach (często typu holenderskiego) – szczególnym wkładzie imigrantów niderlandzkich i fryzyjskich w krajobraz wsi polskiej (zwłaszcza na Żuławach).
Regulacje prawne i ustrój osad.
Ponieważ osadnictwo olęderskie nie było jednolite ani pod względem narodowym, religijnym, ani też gospodarczym, podstawowym wyróżnikiem tego typu kolonizacji są uwarunkowania prawne, regulujące zarówno zależności osady ze światem zewnętrznym, jak i jej wewnętrzne stosunki.
Stosunki prawne z panem i innymi osobami lub instytucjami.
Kontrakty osadnicze i dzierżawa ziemi.
Podstawą prawną i wyznacznikiem początku osady był przywilej lokacyjny (zwany też kontraktem lub prawem, łac. "privilegium", "ius", niem. "Gerichtigkeit") wystawiany w przypadku znakomitej większości osad. Miał on najczęściej postać uroczystego, ozdobnego aktu wystawionego na pergaminie i potwierdzonego odpowiednią pieczęcią wyciśniętą w laku, umieszczoną wprost na dokumencie lub na sznurze przewleczonym przez otwór w pergaminie. Z punktu widzenia formalnoprawnego kontrakt nie był umową, lecz aktem jednostronnym, wyrażającym wolę pana. "De facto" jednak jego treść wynikała z uzgodnień pomiędzy obiema stronami. Przy czym najważniejszym wyróżnikiem osadnictwa olęderskiego jest fakt, że drugą stroną był nie zasadźca, ale solidarnie występująca gmina olęderska, bądź zastępca działający w jej imieniu. Oryginał dokumentu pozostawał w rękach pana, bywał jednak często oblatowany w stosownych księgach grodzkich, pan zaś zobowiązywał się do wystawienia duplikatu w przypadku zagubienia lub zniszczenia oryginału.
Kontrakty formułowane były po niemiecku, polsku lub w łacinie. Niemczyzna i łacina występowały najczęściej w Prusach Królewskich (choć i tu zdarzały się przywileje po polsku), polszczyzna zaś dominowała w prawach w Koronie. W Wielkopolsce ok. 22% kontraktów spisano po niemiecku, zdarzały się nawet przywileje spisane zarówno po niemiecku jak i polsku. Najczęściej kontrakty były dopiero wstępem do kolonizacji, choć zdarzały się sytuacje, zwłaszcza w późniejszych okresach, że ich celem było uregulowanie prawne sytuacji już istniejącej, tj. określenie praw i stosunków dla kolonistów, którzy już osiedlili się na ziemiach pańskich. Bywało też i tak, że pan nadawał nowe prawa olęderskie chłopom od lat osadzonym na danym terenie.
Kontrakt możliwie precyzyjnie regulował stosunki gminy olęderskiej z panem i innymi osobami i instytucjami. Jedną z podstawowych kwestii była dzierżawa gruntów. W początkowym okresie osadnictwa olęderskiego ziemię przekazywano kolonistom w dzierżawę czasową, najczęściej na okres od kilkunastu do 60 lat (bywało i tak, że olędrzy ziemię dostawali najpierw tylko na kilka lat – na próbę – a po udanej kolonizacji dzierżawę przedłużano). W późniejszych okresach często dzierżawę zamieniano w emfiteuzę, nierzadko wieczystą. Dotyczyło to zarówno przedłużanych umów dzierżawnych, jak i nowych lokacji osad olęderskich (Rusiński wymienia tu np. wielkopolskie Olędry Róża, lokowane już w 1624 r.). Taka dzierżawa była nie tylko wieczysta, ale też dziedziczna i zbywalna (przy czym nie mogło to wiązać się z żadnym uszczerbkiem dla interesów pańskich).
Przy dzierżawie osadnicy płacili panu tzw. wkupne (zwane też "gottespfenikiem"). O ile jednak w Prusach Królewskich i na Kujawach wkupne musiało być zapłacone już przy pierwszej dzierżawie, a także przy każdym kolejnym jej przedłużeniu, o tyle w Wielkopolsce olędrzy opłacali się panu (tzw. "Gruntgeldem") tylko przy przejściu z dzierżawy czasowej na wieczystą.
Za użytkowane grunty gmina musiała panu płacić roczny czynsz (niemal wyłącznie pieniężny, czynsze w naturze poza Wielkopolską były rzadkie), wyszczególniony w kontrakcie osadniczym. Często przy zakładaniu osady pan dawał olędrom kilka lat na zagospodarowanie, rezygnując z pobierania przez ten okres czynszu (tzw. wolnizna). Tylko w niektórych przypadkach olędrzy zobowiązani byli też do robocizny, zresztą w ograniczonym wymiarze.
Zależność osobista i prawna.
Osadnicy olęderscy byli ludźmi wolnymi. Zależność osobista od pana nie istniała w ogóle, co podkreśla większość przywilejów dla nowych wsi. Mogli w dowolnej chwili sprzedać swoje gospodarstwo i opuścić majętność. Nie do końca jasna jest sytuacja mieszkańców istniejących wcześniej wsi, którym nadawano prawa olęderskie. Np. mieszkańcy Olędrów Chorzępowa w majętności sierakowskiej teoretycznie mogli odsprzedać swoje gospodarstwo (i w domyśle opuścić majętność), ale kontrakt nie określa ich wyraźnie jako ludzi wolnych, a późniejszy o kilka lat inwentarz majętności zalicza niektórych gospodarzy do poddanych.
Drobne sprawy sądowe na ogół rozpatrywane były przez gminny samorząd olęderski. Jedynie w przypadku cięższych przestępstw (rabunki, podpalenia, zabójstwa, cięższe uszkodzenia ciała, itp.) prawo rozstrzygania sporów zachowywał dla siebie pan. Sąd patrymonialny był również drugą instancją w przypadku odwołań od wyroków gminnych. Ta zależność prawna stawiała osadnika olęderskiego nieco wyżej od chłopa pańszczyźnianego, który nie miał dostępu do sądownictwa gminnego. Z rzadka tylko olędrzy nie mieli prawa rozstrzygania żadnych kwestii prawnych – tak było np. na Saskiej Kępie, gdzie „wszelkie krzywdy, któreby między nimi były, nikt inny, jeno pan burmistrz i pany rajcy mają sądzić”.
W dobrach królewskich, w przypadku konfliktu z posesorem królewszczyzny (starostą) olędrzy mogli odwoływać się do sądów referendarskich, z którego to prawa korzystali często. Z kolei w dobrach szlacheckich nie wiadomo nic na temat regulacji warunkujących możliwość odwołania się od decyzji pańskich, prawie na pewno jednak mieli olędrzy możliwość samodzielnego składania skarg do urzędów grodzkich i ziemskich (w odróżnieniu od włościan poddanych, którzy mogli składać takie skargi jedynie w obecności samego pana).
Wyznanie, powinności kościelne i publiczne.
Osadnicy olęderscy identyfikowali się z różnymi wyznaniami chrześcijańskimi. Dotyczy to zarówno pierwszych kolonistów z Holandii i Fryzji (najczęściej anabaptyści i mennonici), jak i późniejszych, zróżnicowanych etnicznie włościan (ewangelicy i katolicy). Na ogół cieszyli się swobodą wyznania, co zresztą było jednym z powodów pierwszej, niderlandzkiej kolonizacji. Najwyżej w przywilejach zastrzegano, że osadnicy nie powinni przeszkadzać swej katolickiej czeladzi w uczestnictwie w mszy świętej i innych wizytach w kościele. Z rzadka zdarzało się, że zasadźca utrudniał kolonistom swobodne wykonywanie kultu (np. rajcy warszawscy zastrzegli, że Holendrzy nie mogą nie tylko zbudować zboru, ale nawet urządzać nabożeństw, czy to publicznych, czy prywatnych, zmuszając ich jednocześnie do udziału w nabożeństwach katolickich).
Nawet jeśli osada olęderska składała się z włościan wyznania niekatolickiego, najczęściej wchodziła w obręb katolickiej administracji kościelnej. Dlatego zarówno katolicy jak i ewangelicy zobowiązani byli do uiszczania pewnych opłat (w zamian za to ewangelicy byli również upoważnieni do posługi katolickiego proboszcza w pewnych sytuacjach). Płacono więc dziesięcinę lub meszne (rzadko obie opłaty naraz) oraz opłaty doraźne (za posługę przy chrzcie, ślubie, pogrzebie, etc.). Te ostatnie płacili na Kościół katolicki również ewangelicy, nawet jeśli posługi dokonywał duchowny protestancki – traktowano to jako odszkodowanie za uszczerbek finansowy Kościoła. Opłaty na rzecz Kościoła katolickiego zniesiono dopiero w 1768 r., kiedy prawa kardynalne zrównały w prawach katolików i dysydentów.
Podobnie jak inni chłopi, olędrzy byli też zobowiązani do uiszczania pewnych podatków na rzecz państwa (z rzadka tylko pan brał na siebie te powinności, niewykluczone jednak, że rekompensował to sobie w wyższym czynszu). Płacono więc pogłówne lub podymne, czasem hibernę i inne podatki (np. od skór i rzezi lub "subsidium charitativum").
Ustrój gminy olęderskiej.
Samorząd gminny.
Silny samorząd był jednym z najistotniejszych wyróżników osadnictwa olęderskiego, choć zdarzały się przypadki, że panowie usiłowali ograniczać jego kompetencje (dążąc do wyznaczenia sołtysa dziedzicznego i uzależniając go od dworu), przez co ustrój gminy zbliżał się raczej do wsi lokowanych na prawie niemieckim. Najczęściej jednak dwór szanował przywileje gminy nadane jej w akcie lokacyjnym.
Samorząd gminny stanowił sołtys z ławnikami (najczęściej dwoma, rzadziej trzema i zupełnie wyjątkowo czterema). Nie byli mianowani przez pana, ale obierani przez wszystkich (praw wyborczych nie miały kobiety) mieszkańców osady. Wybory do samorządu odbywały się najczęściej co roku, czasami tylko kadencja wynosiła dwa albo trzy lata. Do absolutnych wyjątków należały elekcje dożywotnie.
Samorząd z jednej strony pełnił rolę pośrednika między osadą a dworem. Był więc bezpośrednio odpowiedzialny za nadzorowanie pełnego i punktualnego wypełniania powinności dworskich, zbieranie oraz dostarczanie panu opłat i czynszów. Z drugiej strony sołtys i ławnicy zajmowali się administracją gminy i jej sądownictwem. Te przepisy regulowały najczęściej wilkierze, często spisywane równocześnie z kontraktem osadniczym. Prawa w nich zawarte mają na celu regulację stosunków między włościanami, co jest szczególnie istotne w kontekście solidarnej odpowiedzialności gminy przed panem za realizację postanowień kontraktu. Np. organy gminne były nawet zobowiązane do usunięcia źle gospodarującego olędra i obsadzenia jego gospodarstwa kimś innym. Samorząd wyznaczał też opiekunów małoletnim sierotom i dbał o bezpieczeństwo (szczególnie ogniowe) i porządek w osadzie.
Jednocześnie sołtys i ławnicy pełnili też funkcję sądu pierwszej instancji do spraw drobnych wykroczeń i sporów. Za wszystkie te czynności samorząd pobierał wynagrodzenie od gminy. Dochody z opłat kierowano do gminnej kasy, którą przechowywał sołtys (klucz do skrzyni mieli ławnicy). Z kasy pokrywano m.in. koszty wyjazdów członków ławy, być może również opłaty dla pastucha gminnego, stróża nocnego, nauczyciela albo koszt ubezpieczenia od ognia.
Szkolnictwo.
Ważnym wyróżnikiem niekatolickich osad olęderskich było istnienie na ich terenie szkoły. Spełniały one funkcję przede wszystkim religijną, a osoby je prowadzące zastępowały gminie duchownego. Rusiński powątpiewa nawet, czy w niektórych szkołach uczono czegokolwiek poza katechezą.
Placówka zazwyczaj mieściła się w osobnym budynku, na którego postawienie zgodę wyrażał pan w kontrakcie lokacyjnym. Ułatwiał on również utrzymanie szkoły, przeznaczając na jej potrzeby określony obszar roli zwolniony od czynszu – np. w Chmielinku osadnicy dostali pół huby na szkołę. Na tej ziemi gospodarował nauczyciel, częstokroć jednak utrzymując się też z dodatkowych datków od gminy. Do jego obowiązków należało nauczanie religii i wykonywanie pewnych posług związanych z kultem, nauczanie czytania, pisania i liczenia, czasem również wykorzystywano piśmienność nauczyciela do zadań związanych z administrowaniem osadą: prowadzenie ksiąg gminnych i korespondencji samorządu, a zapewne też i korespondencji prywatnej włościan.
Trudno dziś określić poziom nauczania w szkołach olęderskich. Zdaniem Rusińskiego sposób rekrutowania nauczycieli w wielkopolskich osadach olęderskich (mieszkańcy miasteczek, którzy nie mogli znaleźć pracy, tkacze, karczmarze, szewcy czy krawcy) świadczy o tym, że nie mógł on być zbyt wysoki. Jednocześnie jednak zastrzega on, że „samo ich [szkół] istnienie stanowi w historii osad pozycję bezsprzecznie dodatnią”. Z kolei Szałygin wskazuje, że dla osadników z Niderlandów szkoły stanowiły ostoję języka, własnej kultury i tradycji oraz wiary menonickiej, co pozwoliło im zachować tożsamość i oprzeć się polonizacji. Dopiero polityka pruska po rozbiorach doprowadziła do ich zniemczenia.
Skutki osadnictwa.
Jak dotąd brakuje opracowań dokładnie analizujących wpływ kolonizacji olęderskiej na polską gospodarkę. Badacze traktują ten temat zdawkowo. Np. Rusiński ogranicza się jedynie do stwierdzenia, że „jako zjawisko gospodarcze, osadnictwo niewątpliwie ocenione być musi dodatnio”. Z kolei Szałygin wskazuje, że „gospodarka ich (...) cechowała się znacznie większą wydajnością, nowoczesnością, lepszą organizacją pracy niż gospodarka chłopów pańszczyźnianych”. Określenie dokładnych skutków tego typu kolonizacji jest tym trudniejsze, że nie ukazała się dotąd praca obejmująca całe osadnictwo olęderskie na terenie Rzeczypospolitej, od Prus Książęcych, przez Kujawy, Mazowsze i Wielkopolskę po Lubelszczyznę. Najpełniejszym i najbogatszym opracowaniem jest do dziś wydana w roku 1947 praca Rusińskiego, dotyczy ona jednak wyłącznie Wielkopolski.
Nie ulega jednak wątpliwości (o czym zresztą świadczy chęć panów do udzielania przywilejów kolejnym wsiom), że zjawisko olęderstwa miało pozytywny wpływ na polską gospodarkę wiejską i to w sposób dwojaki. Po pierwsze, przybycie kolonistów z Niderlandów i Fryzji, mających wielowiekowe doświadczenie w zagospodarowywaniu trudnych obszarów zalewowych, dało impuls rozwojowy dla polskiego rolnictwa i hodowli. Po drugie, wydajniejsza i sprawniejsza gospodarka ludzi wolnych dawała większe dochody właścicielom ziemskim.

</doc>
<doc id="537247" url="https://pl.wikipedia.org/wiki?curid=537247" title="Eugène Atget">
Eugène Atget

Eugène Atget (ur. 12 lutego 1857 w Libourne, zm. 4 sierpnia 1927 w Paryżu) – francuski fotografik.
Urodził się w rodzinie rzemieślników z paryskich przedmieść, jednak po tym jak jego rodzice zmarli gdy miał 5 lat, był wychowywany przez dziadków w Bordeaux. Pracował m.in. jako marynarz, aktor. W 1890 zamieszkał w Paryżu. Nie miał wykształcenia artystycznego, lecz został fotografem i to zajęcie stało się źródłem jego zarobków. Prowadził fotograficzną dokumentację Paryża. W latach 1898-1914 robił zdjęcia na zlecenie urzędów miasta, m.in. do archiwów i do Musée Carnavalet. Także dla architektów, wydawców i innych.
Jego zdjęcia inspirowały i fascynowały surrealistów. W roku 1927 Man Ray opublikował zbiór zdjęć Atgeta w piśmie "La Révolution surréaliste".
Atget stworzył ok. 10 000 zdjęć. W 1968 ta kolekcja została zakupiona od Berenice Abbott przez Museum of Modern Art w Nowym Jorku. W kolekcji George Eastman House znajduje się ok. 500 zdjęć Atgeta.

</doc>
<doc id="537254" url="https://pl.wikipedia.org/wiki?curid=537254" title="She (singel)">
She (singel)

She – singel z płyty "Dookie" amerykańskiego zespołu punkrockowego Green Day.
Piosenka opowiada o dziewczynie, która nie wie, kim dokładnie jest. Chce być sobą, lecz jej rodzina i społeczeństwo tego nie akceptują.

</doc>
<doc id="537255" url="https://pl.wikipedia.org/wiki?curid=537255" title="Czerwony Żleb (Ciemniak)">
Czerwony Żleb (Ciemniak)

Czerwony Żleb – żleb opadający z zachodnich stoków Ciemniaka w Tatrach Zachodnich w kierunku Doliny Tomanowej. Żleb ma trzy ramiona (Czerwone Żlebki), mające początek w Tomanowych Stołach, które oddzielone są od siebie niewielkimi grzbietami skalnymi. Nazwa żlebu pochodzi od czerwonego koloru skał, spowodowanego zwiększoną zawartością żelaza. Występujące tu skały są silnie zwietrzałe, żleby wypełnione są drobnym piargiem. Na piargach i skałach efektownie zakwitają rzadkie gatunki roślin górskich. M.in. stwierdzono tutaj występowanie ostrołódki polnej – bardzo rzadkiej rośliny, w Polsce występującej tylko w Tatrach i to w nielicznych tylko miejscach.
W XIX wieku (szczególnie w latach 1834-1876) w rejonie tym wydobywano rudy żelaza metodą odkrywkową oraz w sztolniach, w których prowadzono prace również w zimie. Wydobytą rudę przetapiano w hucie w Starych Kościeliskach. W 2004 r. znaleziono w Czerwonym Żlebie trzy tropy dinozaurów pochodzące z górnego triasu (znajdują się w Muzeum Przyrodniczym Tatrzańskiego Parku Narodowego).
Ze szlaku turystycznego przez Czerwony Żleb efektowne widoki na szczyty głównej grani Tatr Zachodnich, Smreczyński Staw, Ornak, Kominiarski Wierch. Powyżej szlaku turystycznego na podwierzchołkowych, silnie zerodowanych zboczach Ciemniaka bardzo charakterystyczne liczne pojedyncze skały i niewielkie turnie, tworzące tzw. Rzędy Tomanowe.

</doc>
<doc id="537258" url="https://pl.wikipedia.org/wiki?curid=537258" title="Geek Stink Breath">
Geek Stink Breath

„Geek Stink Breath” – piosenka amerykańskiego zespołu punk rocka Green Day, która jest pierwszym singlem z czwartego albumu Insomniac. Tekst piosenki mówi o wpływie metamfetaminy na organizm człowieka. Słowo „Geek” to slogan dla metamfetaminy.
Green Day z piosenką „Geek Stink Breath” zadebiutowała na żywo 3 grudnia 1994 roku podczas trwania emisji programu Saturday Night Live. Utwór był wielokrotnie grany podczas koncertów, znalazł się nawet na albumie koncertowym i zapisie DVD Awesome as Fuck.
Do utworu zrealizowano teledysk, który przedstawia pacjenta, który udaje się z bolącym zębem do stomatologa w celu wyrwania zęba. W teledysku pojawia się także sam zespół grający na instrumentach. Reżyserem teledysku był „Mark Kohr”. Stacja MTV emitowała teledysk wyłącznie w nocy, ze względu na niesmaczne sceny w wideoklipie.
Singiel został jeszcze raz wydany 15 września 2009 roku na składance zatytułowanej Green Day: Ultimate Collectors 7" Vinyl Singles Box Set.

</doc>
<doc id="537259" url="https://pl.wikipedia.org/wiki?curid=537259" title="CR Flamengo">
CR Flamengo

Clube de Regatas do Flamengo – brazylijski klub piłkarski z siedzibą w mieście Rio de Janeiro, stolicy stanu Rio de Janeiro. Występuje w rozgrywkach Campeonato Brasileiro Série A oraz Campeonato Carioca. Swoje domowe mecze rozgrywa na obiekcie Maracanã.
Flamengo jest najbardziej popularnym klubem piłkarskim nie tylko w Brazylii, ale także w całej Ameryce Południowej. Liczbę fanów drużyny szacuje się na ok. 40 mln.
Wśród innych osiągnięć, Flamengo został wybrany dziewiątym co do wielkości klubem piłkarskim XX wieku w ankiecie przeprowadzonej przez FIFA. W 2019 roku Flamengo zostało uznane za najlepszą drużynę w Ameryce Południowej i 4. najlepszą na świecie według rankingu przygotowanego przez IFFHS.
Posiada, wraz z Botafogo, najdłuższą niepokonaną sekwencję brazylijskiego futbolu z 52 meczami w 1979 roku.
Flamengo jest najbogatszym klubem w Brazylii i jest również uważany za najcenniejszy klub w Brazylii.
Historia.
Flamengo zostało założone 15 listopada 1895 jako klub wioślarski. Sekcja piłkarska powstała w 1911 po tym, jak kilku niezadowolonych piłkarzy Fluminense FC odeszło ze swego poprzedniego klubu. Największe sukcesy klub święcił na przełomie lat 70. i 80. Obecnie Flamengo gra w pierwszej lidze brazylijskiej (Campeonato Brasileiro Série A) oraz w pierwszej lidze stanu Rio de Janeiro (Campeonato Carioca).
Rekordy indywidualne.
"Stan na 26 maja 2022"
Personel.
Obecny personel.
Stan na dzień 30 stycznia 2022.
Obecne władze klubu.
Stan na dzień 30 stycznia 2022.
Lista prezesów Flamengo.
Poniżej znajduje się lista prezesów Flamengo. Klub miał kilkudziesięciu prezesów o różnym czasie trwania kadencji. Od 1895 do 1932 kadencje trwały rok, od 1933 do 1956 dwa lata, od 1957 do 1968 trzy lata, w okresie od 1969 do 2000 – ponownie dwa lata, a od 2001 powrócono do trzyletniej kadencji.
Hymn.
Marcha do Flamengo, obecnie uważany za popularny hymn klubu, został skomponowany przez autora marszów karnawałowych, Lamartine Babo, w 1945 roku, nagrany przez Gilberto Alves i oficjalnie zarejestrowany w 1950 roku.
Uma vez Flamengo,
Sempre Flamengo
Flamengo sempre eu hei de ser
É o meu maior prazer vê-lo brilhar
Seja na terra, seja no mar
Vencer, vencer, vencer
Uma vez Flamengo, Flamengo até morrer
Na regata ele me mata,
Me maltrata, me arrebata
Que emoção no coração
Consagrado no gramado
Sempre amado, o mais cotado
Nos Fla-Flus é o "aí, Jesus"!
Eu teria um desgosto profundo
Se faltasse o Flamengo no mundo
Ele vibra, ele é fibra
Muita libra já pesou
Flamengo até morrer eu sou !
Compositor: Lamartine Babo
Wyróżnieni gracze.
Oto lista wybitnych graczy, którzy przeszli już przez Flamengo:
Miejsce w rankingu klubowym CONMEBOL.
Stan na dzień 17 grudnia 2021.
Inne modalności.
Klub Regatowy Flamengo posiada tytuły w różnych dyscyplinach sportowych, z tysiącami osiągnięć, trzema mistrzostwami świata, dziewiętnastoma medalami olimpijskimi i ponad 50 000 medali w innych zawodach sportowych.

</doc>
<doc id="537263" url="https://pl.wikipedia.org/wiki?curid=537263" title="Hylocereus">
Hylocereus

Hylocereus ("Hylocereus" (A.Berger) Britton &amp; Rose) – rodzaj roślin z rodziny kaktusów, którego przedstawiciele występują w tropikalnych lasach Ameryki Środkowej. 
Morfologia i biologia.
Kaktusy te to typowe epifity, wspinające się po drzewach i skałach. Łodyga wytwarza korzenie powietrzne. Kwiaty są bardzo duże, nocne. Rodzaj ten obejmuje także gatunki mające jadalne owoce, które często występują w handlu pod nazwą pitaja lub pod angielskimi nazwami "dragonfruit" lub pitahaya.
Systematyka.
"Wilmattea" Britton &amp; Rose
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Hylocereeae", podrodziny "Cactoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj "Hylocereus" (A.Berger) Britton &amp; Rose.

</doc>
<doc id="537266" url="https://pl.wikipedia.org/wiki?curid=537266" title="OuLiPo">
OuLiPo

OuLiPo – eksperymentalna grupa literacka założona 24 listopada 1960 przez pisarza Raymonda Queneau i matematyka François Le Lionnais w ramach Kolegium ’Patafizyki. Członkowie grupy konstruowali swe dzieła literackie w oparciu o wzory i prawa obowiązujące w matematyce (kombinatoryka, teoria gier) oraz lubowali się w grach słownych.
Początkowo przyjęto nazwę „Séminaire de Littérature Expérimentale” (SÉLITEX, SLF), wkrótce jednak przemianowano ją na „Warsztat Literatury Potencjalnej” "Ouvroir de Littérature Potentielle" (OuLiPo lub Oulipo). Poza założycielami do grupy należeli: Jacques Bens, Claude Berge, André Blavier, Noël Arnaud, Jacques Duchteau, Jean Lescure, Jean Quéval, Georges Perec, Jacques Roubaud, Marcel Bénabou. Byli to tzw. „członkowie czynni”, do grupy bowiem należeli także „korespondenci” (wśród nich m.in. Marcel Duchamp) oraz „goście honorowi” (np. Italo Calvino, Harry Mathews). Grupa organizowała quasi–naukowe spotkania i seminaria, wydawała serię książek wraz z manifestami, tekstami teoretycznymi i ich realizacjami literackimi. Wraz ze śmiercią głównych animatorów grupy (Queneau, Pereca i Le Lionnais’ego), w latach 80. XX wieku jej aktywność znacznie się zmniejszyła. Część z jej członków (Roubaud, Bénabou) wraz z informatykami założyli wówczas własną pracownię o nazwie Atelier de Littérature Assistée par la Mathématique et les Ordinateurs (Pracownia Literatury Wspieranej przez Matematykę i Komputery), w skrócie Alamo. Również w latach 80. powstała filia grupy o nazwie l’OuPeinPo (Ouvroir de peinture potentielle – Warsztat Malarstwa Potencjalnego), zajmująca się sztukami plastycznymi.
Pierwszy manifest grupy wyodrębnił wśród poszukiwań literackich dwie drogi:
Przykładem realizacji drugiego nurtu jest chociażby haiku konstruowane w oparciu o algebrę Boole’a. Główną inspiracją była więc przede wszystkim matematyka i logika, a także zagadnienia sztucznych języków, teorii informacji i teorii gier. Innym przykładem realizacji nurtu syntetycznego, który w ostateczności zwyciężył nurt analityczny, jest tomik Queneau "Cent mille milliards de poèmes" ("Sto tysięcy miliardów wierszy", 1961) składający się ze zbioru dziesięciu czternastowersowych sonetów, w których każdy wers stanowi odrębne zdanie. Wersy są odpowiednio poobcinane tak, aby czytelnik mógł je dowolnie zestawiać, np. pierwszy wers z drugiego sonetu z czwartym wersem piątego itd. Daje to razem 1014 kombinacji (tytułowe sto tysięcy miliardów wierszy). Dodatkowo zestawienia poszczególnych wersów zawsze tworzą sonet zgodnie z regułami jego budowy. Podobny eksperyment zastosował Queneau w książce "Morale élémentaire" ("Moralność elementarna", 1975).
Innym charakterystycznym dla grupy tomikiem jest "Epsilon" Roubauda. Książka ta składa się z 361 tekstów (głównie sonetów, ale także cytatów czy poematów prozą), które jednocześnie są kamieniami w grze go (180 białych i 181 czarnych kamieni-tekstów). Do książki dołączona jest instrukcja odczytywania tych tekstów w określonej kolejności (zgodnie z poszczególnymi 157 posunięciami w japońskiej rozgrywce go analizowanej na łamach miesięcznika „Go Review”).
Pozostałe teksty opublikowane w ramach OuLiPo są głównie wyrafinowanymi zabawami literackimi lub matematyczno–logiczno–słownikowymi: lipogramy, tautogramy, „przekłady homofoniczne”, „dramaty alfabetyczne”, „sonety wertykalne”, „sonety irracjonalne”, „ćwiczenia homosyntaktyczne”, „poezje antonimiczne”, teksty na wstędze Möbiusa, „poematy Boole’owskie”. Wiele z nich miało charakter gry z konwencjami literatury.
Członkowie OuLiPo wraz z datami przystąpienia do grupy.
Noël Arnaud (1960, członek założyciel), Michèle Audin (2009), Valérie Beaudouin (2003), Marcel Bénabou (1970), Jacques Bens (1960, członek założyciel), Claude Berge (1960, członek założyciel), Eduardo Berti (2014), André Blavier (Korespondent Zagraniczny), Paul Braffort (1961), Italo Calvino (1974), François Caradec (1983), Bernard Cerquiglini (1995), Ross Chambers (1961), Stanley Chapman (1961), Marcel Duchamp (1962), Jacques Duchateau (1960, członek założyciel), Luc Etienne (1970), Frédéric Forte (2005), Paul Fournel (1972), Anne F. Garréta (2000), Michelle Grangaud (1995), Jacques Jouet (1983), Latis (1960, członek założyciel), François Le Lionnais (1960, członek założyciel), Hervé Le Tellier (1992), Étienne Lécroart (2012), Jean Lescure (1960, członek założyciel), Daniel Levin Becker (2009), Pablo Martín Sánchez (2014), Harry Mathews (1973), Clémentine Mélois (2017), Michèle Métail (1975), Ian Monk (1998), Oskar Pastior (1992), Georges Perec (1967), Raymond Queneau (1960, członek założyciel), Jean Queval (1960, członek założyciel), Pierre Rosenstiehl (1992), Jacques Roubaud (1966), Olivier Salon (2000), Albert-Marie Schmidt (1960, członek założyciel)

</doc>
<doc id="537269" url="https://pl.wikipedia.org/wiki?curid=537269" title="Ignacy Płonka">
Ignacy Płonka

Ignacy Płonka (ur. 21 listopada 1904 w Jasienicy Rosielnej, zm. 16 października 2000 w Londynie), polski instruktor harcerski.
Ukończył studia na Wydziale Humanistycznym Uniwersytetu Jana Kazimierza we Lwowie. Przed II wojną światową jako nauczyciel polonista. Uczestnik walk kampanii wrześniowej, po wojnie znalazł się w Anglii. Pracował nadal w szkolnictwie.
W pracy harcerskiej doszedł do stopnia harcmistrza. Wchodził w skład Naczelnictwa Związku Harcerstwa Polskiego poza granicami Kraju. Redagował pisma harcerskie "Na Tropie" (1953-1991, do 1956 pod tytułem "Bądź Gotów") i "Wytrwamy".
12 kwietnia 1978 został odznaczony przez prezydenta RP na uchodźstwie Krzyżem Kawalerskim Orderu Odrodzenia Polski.

</doc>
<doc id="537270" url="https://pl.wikipedia.org/wiki?curid=537270" title="Oulipo">
Oulipo



</doc>
<doc id="537271" url="https://pl.wikipedia.org/wiki?curid=537271" title="Michał Heidenreich-Kruk">
Michał Heidenreich-Kruk



</doc>
<doc id="537274" url="https://pl.wikipedia.org/wiki?curid=537274" title="Dekanat żoliborski">
Dekanat żoliborski

Dekanat żoliborski – jeden z 25 dekanatów rzymskokatolickich archidiecezji warszawskiej wchodzącej w skład metropolii warszawskiej. W skład dekanatu wchodzi 7 parafii: 

</doc>
<doc id="537278" url="https://pl.wikipedia.org/wiki?curid=537278" title="Michael Manring">
Michael Manring

Michael Manring (ur. 1960 w Annapolis) – amerykański muzyk, kompozytor i instrumentalista oraz wirtuoz bezprogowej gitary basowej. Znany z występów w grupie At War With Self oraz ze współpracy z takimi muzykami jak: Michael Hedges, Alex Skolnick, Tim Alexander (Primus), Larry Kassin, Mark Zonder, Tom Darter, Steve Morse, David Cullen oraz wielu innych. Manring obecnie współpracuje z Alexem de Grassim oraz Chrisem Garcia w grupie muzycznej De Mania trio.

</doc>
<doc id="537282" url="https://pl.wikipedia.org/wiki?curid=537282" title="Fluminense FC">
Fluminense FC

Fluminense Football Club (wym. []) – brazylijski klub piłkarski z siedzibą w mieście Rio de Janeiro, stolicy stanu Rio de Janeiro. Występuje w rozgrywkach Campeonato Brasileiro Série A oraz Campeonato Carioca. Swoje domowe mecze rozgrywa na obiekcie Maracanã.
Wielokrotny mistrz krajowy i stanowy. W języku portugalskim "Fluminense" oznacza „rzeczny”, a także jest potocznym określeniem mieszkańców stanu Rio de Janeiro.
Historia.
Klub został założony przez Oskara Coksa, szwajcarskiego emigranta. Pierwszy mecz klub rozegrał 19 października 1902, a ich rywalem był Rio Football Club. Fluminense wygrało 8-0. W 1911 drużynę ogarnął kryzys po tym jak dziewięciu piłkarzy odeszło do Flamengo, które przedtem było klubem wioślarskim.
Wśród wielu chwał i zwycięstw trójkolorowych (tricolor), wyróżnia się zdobycie Pucharu Olimpijskiego, jako tytuł honorowy, nadany przez Międzynarodowy Komitet Olimpijski dla Fluminense w 1949 roku, za bycie modelem i przykładem organizacji sportowej dla świata. Tylko Fluminense, biorąc pod uwagę bycie klubem polisportowym ma ten tytuł, co czyni go jedynym w świecie na scenie sportowej w tym aspekcie, dzieląc ten zaszczyt z i między innymi krajami federacji sportowych i komitetów olimpijskich. W 1952 roku, gdy naród brazylijski jeszcze opłakiwał utratę Mistrzostw Świata FIFA 1950, Fluminense podniósł ego mieszkańcom Rio de Janeiro, zdobywając na Stadionie im. Mario Filho, Puchar Rio (Rio Cup International), poprzednik Pucharu Świata FIFA. Z Castilho, Pindaro, Bigode, Tele i innych, z Zeze Moreira, jako trener, tricolor rozegrał mecze ze Sporting CP, Grasshoppers, Penarol, Austria Wiedeń i, wygrywając z Corinthians w finale, zdobył ten ważny puchar dla Brazylii". Fluminense jest na pierwszym miejscu w ogólnobrazylijskim rankingu CBF. Fluminense Football Club to jedyny klub na świecie, zdobywca Pucharu Olimpijskiego w Piłce Nożnej, który ma wyryte na nim swoje imię: Fluminense Futebol Club.
Obecnie klub występuje w pierwszej lidze brazylijskiej (Campeonato Brasileiro Série A) i pierwszej lidze stanu Rio de Janeiro (Campeonato Carioca).
W przeszłości klub był bardzo niechętnie nastawiony do czarnoskórych piłkarzy. Utożsamiany był z klasą średnią, kibicowali mu bogaci ludzie z miasta.
W marcu 2013 roku Fluminense podpisał wielopłaszczyznową umowę o współpracy z Legią Warszawa, natomiast w 2015 roku klub podpisał porozumienie o współpracy ze słowackim klubem FC ŠTK 1914 Šamorín, która zakończyła się w 2019.
Bilans klubu w Mistrzostwach Brazylii.
Fluminense w Campeonato Brasileiro rozegrało 39 sezonów (lata 1971-1997 oraz 2000-2011), wszystkie w najwyższej klasie rozgrywkowej. W pierwszej lidze nie wystąpili tylko dwa razy – w 1998 roku po spadku do drugiej ligi oraz w 1999 roku po spadku do trzeciej ligi.

</doc>
<doc id="537285" url="https://pl.wikipedia.org/wiki?curid=537285" title="Oś optyczna kryształu">
Oś optyczna kryształu

Oś optyczna – kierunek w krysztale dwójłomnym, wzdłuż którego światło porusza się z tą samą prędkością niezależnie od kierunku polaryzacji. Jest to związane z tym, że współczynnik przenikalności elektrycznej ε i współczynnik załamania światła "n", są równe dla kierunków polaryzacji prostopadłych do osi optycznej. Jeśli światło porusza się wzdłuż osi optycznej, nie następuje rozszczepienie wiązki światła na dwie – (promień zwyczajny i nadzwyczajny).
W kryształach mogą występować jedna lub dwie osie optyczne. Kryształy są wtedy nazywane odpowiednio jednoosiowymi lub dwuosiowymi.

</doc>
<doc id="537289" url="https://pl.wikipedia.org/wiki?curid=537289" title="Mechanizm jarzmowy">
Mechanizm jarzmowy

Mechanizm jarzmowy – mechanizm, w którym ruch obrotowy korby przekształcany jest w ruch posuwisto-zwrotny napędzanego elementu.
W mechanizmie jarzmowym ramieniem jest jarzmo z prowadnicą, w której przesuwa się kamień połączony przegubowo z korbą. Ruch obrotowy korby powoduje ruch wahadłowy jarzma, który za pośrednictwem dalszych członów jest zamieniany na ruch posuwisto-zwrotny napędzanego elementu. Mechanizmy te są stosowane przede wszystkim do napędu obrabiarek, w których ruchem roboczym jest ruch prostoliniowy.

</doc>
<doc id="537290" url="https://pl.wikipedia.org/wiki?curid=537290" title="Hylocereus undatus">
Hylocereus undatus

Hylocereus undatus, określany też nazwą handlową owoców jako pitaja – gatunek rośliny z rodziny kaktusów. Pochodzi z Ameryki Środkowej (od Meksyku po północną część Ameryki Południowej). Gatunek ten jest uprawiany w południowo-wschodniej Azji, od Malezji przez Wietnam, aż po południowo-wschodnie Chiny. Uprawia się go także na Tajwanie i w Australii. Minimalna temperatura dla rośliny to 10-12 °C. Optymalna temperatura w dzień to 19-24 °C i w nocy 10-11 °C.
Morfologia i biologia.
Epifit wspinający się lub płożący. Okwiat żółty. Owoce są różowe, o miąższu białym z licznymi czarnymi pestkami. W smaku podobny do kiwi, lecz mniej kwaśny. 

</doc>
<doc id="537293" url="https://pl.wikipedia.org/wiki?curid=537293" title="Evans Wise">
Evans Wise

Evans Wise (ur. 23 listopada 1973 w Saint Joseph na wyspie Trynidad), piłkarz podchodzący z Trynidadu i Tobago, grający na pozycji pomocnika.
Wise zaczynał piłkarską karierę w trynidadzkim klubie o nazwie Cultural United FC. Następnie na krótko wyjechał do Niemiec, do klubu z niższej ligi SG Egelsbach. Jednak pierwszym profesjonalnym klubem był klub z Major League Soccer, Tampa Bay Mutiny, który wybrał Wise’a jako czwarty numer w drafcie w 1996 roku. W Stanach Zjednoczonych grał do roku 1999 zaliczając jeszcze klub New England Revolution. I właśnie w 1999 roku trafił do beniaminka Bundesligi SSV Ulm 1846, tam zagrał tylko 9-krotnie, a jego klub spadł do z ligi. Wise przeszedł więc do drużyny SV Elversberg z Regionalligi. Następnie grał w 2 lidze w zespole Wacker Burghausen. Potem w 2004 roku na trochę wrócił do ojczyzny do zespołu Joe Public FC. A od 2005 roku Wise jest zawodnikiem klubu z Regionalligi – Waldhof Mannheim.
W reprezentacji Trynidadu i Tobago Wise nie grał zbyt wiele. Zagrał w niej m.in. na Złotym Pucharze CONCACAF w 1996, gdzie grał bardzo dobrze i strzelił najładniejszą bramkę turnieju. Kontuzja pomocnika Silvio Spanna spowodowała, że selekcjoner Leo Beenhakker powołał Wise’a na Mistrzostwa Świata w Niemczech, gdzie zagrał 6 minut w przegranym 0:2 meczu z reprezentacją Anglii.

</doc>
<doc id="537294" url="https://pl.wikipedia.org/wiki?curid=537294" title="DOS/360">
DOS/360

DOS ("Disk Operating System") – opracowany przez koncern IBM system operacyjny dla serii komputerów produkowanych przez tę firmę. Nazwa "DOS" obejmuje rodzinę systemów, stanowiących kolejne wersje rozwojowe opracowywane wraz z powstawaniem nowych serii maszyn cyfrowych.
Pierwszy system został opracowany dla modeli System-u 360 i oznaczony został jako "DOS/360". Wraz z kolejnymi systemami, np. System 370, wprowadzane były kolejne jego wersje.
System ten w zasadzie stanowił rozszerzenie wcześniej eksploatowanych systemów:
Oprócz systemu DOS firma IBM wprowadziła system OS ("Operating System", np. OS/360). Oba systemy wzajemnie się uzupełniały i każdy z nich miał swoje odrębna zastosowanie:
Ten zakres zastosowań był dość płynny i różnie stosowany.
W obozie socjalistycznym, a w szczególności w krajach należących do RWPG, rozwój systemów informatycznych, to adaptacje istniejących ówcześnie rozwiązań do potrzeb i przede wszystkim możliwości znaczenie opóźnionego przemysłu. Dla komputerów Jednolitego Systemu wprowadzono wersję systemu DOS (i OS) oznaczoną DOS/JS (i odpowiednio OS/JS), tylko nieznacznie różniącą się od pierwowzoru.
Funkcje systemu DOS można podzielić na:
Zasadniczym elementem systemu był wolumin systemowy (dysk), na którym znajdowała się całość oprogramowania składającego się na system. Podzielone ono było na biblioteki zlokalizowane w jednym zbiorze bibliotecznym widzianym jako pojedynczy zbiór VTOC ("tablica zawartości woluminu"). Biblioteki:
Do obsługi bibliotek przeznaczony był program MAINT.
Pamięć w systemie podzielna była następująco:
Jak wynika z powyższego podziału obszaru przeznaczonego dla programów użytkowych, system umożliwiał przetwarzanie maksymalnie do trzech procesów (po 1 w każdej ze stref).
Praca w systemie odbywać się mogła w 2 trybach:
Sterowanie pracą dokonywało się za pomocą języka JCL (Job Control Language), przy czym w trybie 2 zestaw poleceń i fraz był ograniczony oraz dotyczył pojedynczego programu uruchomionego z końcówki operatorskiej (np. terminala = klawiatura+ monitor).
Programy użytkowe w systemie DOS składały się z faz. Kolejne fazy były ładowane do pamięci po zakończeniu poprzedniej fazy. Taka organizacja wynikała z ograniczonych zasobów pamięci komputera. System nie obsługiwał zarządzania katalogami i zbiorami na woluminach. Operator musiał określać miejsce (adres) i rozmiar zakładanego zbioru. Oprogramowanie odpowiadające za zarządzanie danymi w systemie to IOCS (Input Output Control System) podzielone na fizyczny IOCS (Physical – PIOCS) i logiczny IOCS (Logical – LIOCS).

</doc>
<doc id="537295" url="https://pl.wikipedia.org/wiki?curid=537295" title="Globally Unique Identifier">
Globally Unique Identifier

GUID (), identyfikator globalnie unikatowy – identyfikator obiektów między innymi w systemie Windows lub wszędzie, gdzie potrzebny jest unikatowy identyfikator.
GUID jest generowany między innymi na podstawie czasu wygenerowania oraz liczb pseudolosowych. Ma on postać 32-znakowego ciągu heksadecymalnego np. codice_1. Łączna liczba unikatowych kluczy to 2128 (około 3,4 × 1038), przez co prawdopodobieństwo generacji dwóch identycznych kluczy jest znikome.
Klucze CLSID.
W systemach Windows identyfikatory GUID wykorzystywane są jako unikalne klucze identyfikujące obiekty COM. Listę zarejestrowanych GUID można zobaczyć, przeglądając w rejestrze systemu klucze w gałęzi codice_2.

</doc>
<doc id="537298" url="https://pl.wikipedia.org/wiki?curid=537298" title="Virgil Donati">
Virgil Donati

Virgil Donati (ur. 22 października 1958 w Melbourne) – australijski muzyk i kompozytor, wirtuoz instrumentów perkusyjnych, a także pianista. Na perkusji gra od 3 roku życia, w wieku 16 lat rzucił szkołę i wyemigrował do USA. Jako swoją główną inspirację muzyk wskazuje Iana Paice'a, perkusistę grupy muzycznej Deep Purple.
Donati obecnie występuje wraz z grupą Planet X, ponadto występował z takimi muzykami i grupami jak On The Virg, Steve Vai, Ring of Fire, Tribal Tech, Derek Sherinian, Tony MacAlpine, CAB, Southern Sons czy Soul Sirkus.
W 2004 roku muzyk otrzymał tytuł "Best Drum Clinic" przyznawany przez prestiżowy magazyn Modern Drummer. W 2011 roku brał udział w przesłuchaniach na stanowisko perkusisty w amerykańskim zespole progmetalowym Dream Theater.

</doc>
<doc id="537300" url="https://pl.wikipedia.org/wiki?curid=537300" title="Jared Borgetti">
Jared Borgetti

Jared Francisco Borgetti Echeverría (ur. 14 sierpnia 1973 w Culiacán) – meksykański piłkarz pochodzenia włoskiego występujący najczęściej na pozycji napastnika,wielokrotny reprezentant Meksyku.
Borgetti jest legendą i najlepszym strzelcem w historii zespołu Santos Laguna. Łącznie w latach 1996–2004 strzelił dla niego 189 ligowych goli (w tym 30 w play–offach). Jego znakiem rozpoznawczym była świetna gra głową. Zajmuje trzecie miejsce na liście najlepszych strzelców wszech czasów ligi meksykańskiej (252 gole, 211 trafień w regularnych sezonach i 41 w play–offach), zaraz za Cabinho i Carlosem Hermosillo. Z 46 bramkami jest też drugim najlepszym strzelcem w historii reprezentacji Meksyku. Na sporządzonej przez IFFHS liście najskuteczniejszych zawodników dekady 2001–2010, nieuwzględniającej goli ligowych, zajął czternaste miejsce z 58 golami na koncie.
Kariera klubowa.
Borgetti, którego dziadek ze strony ojca był Włochem, rozpoczynał swoją piłkarską karierę w małym klubie CF Culiacán, skąd w 1994 roku przeszedł do zespołu Atlas z Guadalajary, w Primera División zadebiutował 6 marca 1994 roku. Dla pierwszego klubu zdobył 21 goli w 61 meczach, jednak uznania nie zdobył i w 1996 został sprzedany do zespołu Santos Laguna z Torreón, dla którego przez osiem lat zdobył 189 bramek w 295 meczach (wliczając fazy play–off). Stworzył bramkostrzelny duet z Chilijczykiem Rodrigo Ruizem. Dwukrotnie zdobywał tytuł najlepszego strzelca ligi: w sezonie zimowym 2000 i latem 2001. Następnie Borgetti występował w swoim rodzinnym mieście Culiacán w klubie Dorados de Sinaloa, zaś od 2005 był zawodnikiem czołowego klubu Primera División C.F. Pachuca, w którym stał się jednym z najlepszych zawodników Meksyku i latem 2005 został sprzedany za 900 tysięcy funtów do Bolton Wanderers, jako pierwszy Meksykanin w Premiership. W sezonie 2005/06 zdobył dla Boltonu 2 gole w 19 meczach. W drugiej połowie 2006 roku grał w saudyjskim Al–Ittihad, od 2007 reprezentował barwy meksykańskich Cruz Azul, Monterrey, Guadalajary, Puebli i Morelii. Sezon Apertura 2010 spędził w drugoligowym Leónie, gdzie na początku grudnia zakończył piłkarską karierę.
Kariera reprezentacyjna.
W reprezentacji Meksyku Borgetti zadebiutował 5 lutego 1997 w meczu z Ekwadorem, jednak dopiero podczas kampanii eliminacyjnej do Mistrzostw Świata 2002 znalazł miejsce w podstawowym składzie drużyny narodowej, dla której zaczął strzelać regularnie bramki. Wystąpił w turniejach Copa América 2001 i 2004 oraz na Mistrzostwach Świata 2002. W 2003 zdobył Złoty Puchar CONCACAF, na którym zdobył 3 bramki. W 2005 zaś błysnął na Pucharze Konfederacji w Niemczech, na którym Meksyk zajął 4. miejsce. W 2006 został powołany na Mistrzostwa Świata, jednak już w pierwszym meczu grupowym z Iranem (3:1) odniósł kontuzję, która wyeliminowała go z dalszych gier. Łącznie rozegrał dla reprezentacji Meksyku 89 meczów i zdobył 46 goli, co czyni go najskuteczniejszym strzelcem tej drużyny narodowej w historii.

</doc>
<doc id="537302" url="https://pl.wikipedia.org/wiki?curid=537302" title="M.A.S.K.">
M.A.S.K.

M.A.S.K. – francusko-kanadyjsko-amerykański serial animowany opowiadający historię o elitarnym oddziale powołanym do walki ze złem
Serial składa się z dwóch serii: I – 65 odcinków, II – 10 odcinków; w sumie 75 odcinków.
Serial był nadawany na kanale Jetix (dawniej Fox Kids) do 7 stycznia 2007 roku oraz na TV6 od 30 maja do 11 września 2011 roku (kończąc na odcinku 73) oraz emitowany był także na antenie KidsCo od 7 września 2007 (odcinki 1-13) do 05 maja 2013. Na TV4 zaczął być nadawany od 15 lipca 2011 roku. Serial powrócił na antenę TV6 23 września tego samego roku.

</doc>
<doc id="537303" url="https://pl.wikipedia.org/wiki?curid=537303" title="Aktynometria">
Aktynometria

Aktynometria – nauka o promieniowaniu Słońca, Ziemi i atmosfery. Zajmuje się pomiarami promieniowania bezpośredniego, rozproszonego i pochłoniętego w atmosferze, a także wyznaczaniem promieniowania efektywnego oraz bilansu promieniowania Ziemi i atmosfery.

</doc>
<doc id="537304" url="https://pl.wikipedia.org/wiki?curid=537304" title="Grupa Rafała Kmity">
Grupa Rafała Kmity

Grupa Rafała Kmity (do 1997 pod nazwą Quasi-Kabaret Rafała Kmity) – polski kabaret literacki założony w 1993 roku, działający w Krakowie. 
Popularność Grupa zdobyła w pierwszej połowie lat 90., kiedy to programami "Głusi jak pień", "Trzy zdania o umieraniu" oraz "Pop-show" trzy razy z rzędu zdobyła najwyższe wyróżnienia na Przeglądzie Kabaretów PaKA (lata 1993-1995). Ponadto realizacja telewizyjna programu "Pop-show" reprezentowała Polskę na Międzynarodowym Festiwalu Telewizyjnym w Montreux w 1996. Po roku 1997 Grupa odeszła od widowisk o charakterze kabaretowym w stronę własnych niepozbawionych humoru przedstawień teatralnych. Dużą popularność zdobył skecz "Radio".
Skład.
Autorem i reżyserem wszystkich przedstawień Grupy jest Rafał Kmita.
Zespół aktorski tworzą głównie aktorzy krakowskich teatrów. Z grupą stale współpracują: Katarzyna Chlebny, Agata Myśliwiec, Grzegorz Kliś, Tadeusz Kwinta, Arkadiusz Lipnicki, Piotr Plewa, Andrzej Róg, Dariusz Starczewski, Karol Wolski, Marcel Wiercichowski, Kajetan Wolniewicz oraz kompozytor, Bolesław Rawski. Gościnnie w spektaklach występują także inni aktorzy. W 1993, w pierwszym programie Grupy Rafała Kmity, występowała Anita Lipnicka. Ponadto w przedstawieniach grupy występowali m.in. Marta Bizoń, Sonia Bohosiewicz, Bartosz Brzeskot, Anna Bodziak, Kamila Klimczak, Oksana Pryjmak, Zuzanna Skolias, Marcin Kobierski, Tomasz Kot, Andrzej Kozłowski, Piotr Sieklucki, Jacek Stefanik, Wojciech Leonowicz i Grzegorz Wojdon.
Programy i przedstawienia.
Spektakle teatralne:
Spektakle kabaretowe:

</doc>
<doc id="537306" url="https://pl.wikipedia.org/wiki?curid=537306" title="Kontrakt na pierwsze zatrudnienie">
Kontrakt na pierwsze zatrudnienie



</doc>
<doc id="537309" url="https://pl.wikipedia.org/wiki?curid=537309" title="Stanisław Bolkowski">
Stanisław Bolkowski

Stanisław Bolkowski (ur. 12 grudnia 1930 w Równem) – naukowiec, profesor, inżynier, elektryk, nauczyciel akademicki, zastępca przewodniczącego Komitetu Elektrotechniki Polskiej Akademii Nauk, były prezes Stowarzyszenia Elektryków Polskich (1998-2006), autor podręczników akademickich i dla techników z dziedziny elektrotechniki.
Życiorys.
W roku 1940 wraz z matką został wygnany (ekspatriacja) w głąb ZSRR, na Syberię przez NKWD ZSRR, skąd po powrocie w 1946 roku zamieszkał wraz z rodziną w Łodzi. W tym mieście skończył gimnazjum, liceum, a w 1950 rozpoczął studia na Wydziale Elektrycznym Politechniki Warszawskiej, które ukończył w 1956 z dyplomem magistra inżyniera ze specjalnością sieci elektroenergetyczne. Jeszcze jako student, w 1952 podjął pracę jako asystent na tej uczelni, a w 1965 uzyskał tu stopień naukowy doktora. W 1971 otrzymał stanowisko docenta, w 1983 tytuł naukowy profesora, a w 1992 powołany został na stanowisko profesora zwyczajnego.
Związany z Politechniką Warszawską i od 2002 z Politechniką Białostocką, m.in. były prorektor Politechniki Warszawskiej (ds. dydaktyki w latach 1996-1999, ds. nauki w latach 1999-2002) i dziekan Wydziału Elektrycznego PW (1987–1993). W 2009 otrzymał tytuł doktora h.c. Politechniki Śląskiej
Specjalista z zakresu elektrotechniki, nauczyciel kilku pokoleń inżynierów elektryków. Jest jednym z współautorów Poradnika Inżyniera Elektryka.
Zasługi dla Stowarzyszenia Elektryków Polskich zostały nagrodzone Złotymi Odznakami Honorowymi SEP i NOT, Medalem im. M. Pożaryskiego, Medalem im. A. Hoffmanna, Medalem im. M. Doliwo-Dobrowolskiego, Medalem im. J. Węglarza, Statuetką Wyróżniającego się nauczyciela, opiekuna i sojusznika młodzieży oraz w 2002 roku najwyższą w Stowarzyszeniu godnością Członka honorowego SEP.
Za działalność naukowo-dydaktyczną profesor Stanisław Bolkowski odznaczony został: Krzyżem Kawalerskim i Oficerskim Orderu Odrodzenia Polski, Złotym Krzyżem Zasługi, Medalem Komisji Edukacji Narodowej, Złotą Odznaką Zasłużonego dla Politechniki Warszawskiej, złotą odznaką „Zasłużony dla Energetyki” oraz odznaką honorową „Zasłużony dla Łączności”.

</doc>
<doc id="537310" url="https://pl.wikipedia.org/wiki?curid=537310" title="Lhünce (dystrykt)">
Lhünce (dystrykt)

Lhünce (dżongkha: བཀྲ་ཤིས་གྱང་ཙེ་རྫོང་ཁག་, "Lhunste Dzongkhag", spotyka się także transliterację Lhuntshi) to szósty z dwudziestu dystryktów Bhutanu. Jest położony w północno-wschodniej części kraju. Graniczy z dystryktem Jangce na wschodzie, dystryktem Monggar na południu, dystryktem Bumtʽang na zachodzie oraz bezpośrednio z Tybetem na północy.
Administracyjnie dystrykt Lhünce jest podzielony na osiem "gewog":

</doc>
<doc id="537312" url="https://pl.wikipedia.org/wiki?curid=537312" title="Polskie Radio Parlament">
Polskie Radio Parlament

Polskie Radio Parlament, lub krócej Radio Parlament – nieistniejąca rozgłośnia radiowa należąca do Polskiego Radia, nadawana od 19 października 2001 do 30 lipca 2009 na falach długich o częstotliwości 198 kHz z Radiowego Centrum Nadawczego Raszyn. Program Radia Parlament był emitowany w godzinach 8:00-18:00.
Radio Parlament nadawało transmisję z obrad Sejmu i Senatu, relacje z prac komisji oraz wywiady i dyskusje. Od 1 lipca 2008 na częstotliwości Radia Parlament rozpoczęto emisję Polskiego Radia dla Zagranicy, w dniach kiedy Sejm lub Senat nie obradował.
30 lipca 2009 o godz. 18:00 Radio Parlament zakończył nadawanie w eterze, kontynuując działalność w internecie. Zakończenie emisji nastąpiło z powodu wypowiedzenia umowy EmiTelowi przez Zarząd Polskiego Radia na nadawanie programu z Radiowego Centrum Nadawczego Raszyn, tłumacząc to trudną sytuacją finansową.
Aktualnie stacja nie nadaje. Ostatnia informacja na jej stronie internetowej datowana jest na czerwiec 2012 i prawdopodobnie wtedy radio zakończyło działalność.

</doc>
<doc id="537315" url="https://pl.wikipedia.org/wiki?curid=537315" title="Hala Tomanowa">
Hala Tomanowa

Hala Tomanowa – dawna hala pasterska znajdująca się w górnej części Doliny Tomanowej w Tatrach Zachodnich. Sąsiadowała z Halą Smreczyny (oddzielał je Zadni Smreczyński Grzbiet), od północnej strony obejmowała również górną część Wąwozu Kraków pomiędzy Tomanowym Grzbietem i Wysokim Grzbietem. W jej skład wchodziła Wyżnia i Niżnia Polana Tomanowa.
Już w 1615 r. górale otrzymali od króla Zygmunta III Wazy zezwolenie na wykarczowanie i wypasanie tej doliny. Wcześniej zapewne była wypasana przez Wołochów – lud, który wprowadził pasterstwo w Karpatach. Później od górali halę wykupił hrabia Władysław Zamoyski. W 1927 r. wybudowano tutaj wzorcową bacówkę i urządzono pokazowy ośrodek szkolenia baców. W czasie II wojny światowej w budynku tej bacówki ukrywali się radzieccy partyzanci.
Wypas na tej hali ograniczono już od lat 30., gdy wykupił ją Władysław Zamoyski. W czasie II wojny światowej jednakże wypasano tutaj już bez żadnego ograniczenia, Niemcy mieli bowiem większe problemy niż kontrolowanie wypasu w Tatrach. W 1948, jeszcze przed utworzeniem Tatrzańskiego Parku Narodowego, władze polskie utworzyły w całej górnej części Doliny Kościeliskiej ścisły rezerwat przyrody i wypas zniesiono. Od tego czasu hala stopniowo zarasta lasem i jej nazwa jest już tylko historyczna. Obecnie pozostały tylko dwie niewielkie, również zarastające polany. Tereny dawnej hali to obecnie obszar ochrony ścisłej „Pyszna, Tomanowa, Pisana”. Z rzadkich w Polsce roślin na hali występuje krwawnik wyprostowany.
Szlaki turystyczne.
Czas przejścia na podstawie mapy:
Uwaga: czerwony szlak prowadzący Kamienistym Żlebem na Tomanową Przełęcz został zamknięty przez TPN od 22 maja 2009. Już rok wcześniej (w czerwcu 2008) zamknięto słowacki czerwony szlak z Tomanowej Przełęczy do Doliny Cichej.

</doc>
<doc id="537317" url="https://pl.wikipedia.org/wiki?curid=537317" title="Kościół św. Wojciecha w Elblągu">
Kościół św. Wojciecha w Elblągu

Kościół św. Wojciecha w Elblągu (niem. "St. Adalbertkirche") – jest pierwszą katolicką świątynią wybudowaną na terenie Pangritz-Kolonie - dzielnicy włączonej w 1913 roku w obszar Elbląga. Znajduje się w północno-zachodniej części Elbląga przy ulicy Wiejskiej.
W bezpośrednim sąsiedztwie kościoła znajduje się cmentarz parafialny.
Historia.
W drugiej połowie XIX wieku na północnych przedmieściach Elbląga - robotniczej kolonii Pangritza mieszkało ponad 2200 mieszkańców, wśród których ok. 1000 stanowili katolicy. Z powodu dużej odległości od kościoła św. Mikołaja - jedynej ówczesnej parafii katolickiej w Elblągu, w 1869 roku utworzono fundusz budowy kościoła w odległej dzielnicy. W roku 1882 parafia św. Mikołaja zakupiła ziemię wraz ze stojącą na niej karczmą na wzgórzu zwanym "Neue Welt". Starą karczmę zaadaptowano na kaplicę. Mieściła ona tylko ok. 100 osób. Z okazji 900 rocznicy śmierci św. Wojciecha, którą obchodzono w diecezji warmińskiej, biskup warmiński Andreas Thiel zarządził w 1896 roku wybudowanie kościoła pod wezwaniem św. Wojciecha w Kolonii Pangritza(od 1913 roku dzielnica Elbląga) oraz przeprowadzenie na ten cel kolekty. Nową świątynię zbudowano w latach 1901-1902 w stylu neogotyckim. Konsekracja miała miejsce 3 lipca 1905 roku. 
Z oblężenia Elbląga kościół św. Wojciecha wyszedł praktycznie nieuszkodzony. Jednakże zostały ostrzelane niektóre witraże oraz zostało splądrowane wnętrze świątyni przez żołnierzy radzieckich, którzy od końca marca do połowy kwietnia wpadali do kościoła i dokonywali spustoszeń oraz dewastacji świątyni. Pierwszą mszę po zdobyciu Elbląga odprawiono 25 kwietnia 1945 roku. Ponieważ dzwony zostały skonfiskowane w czasie działań wojennych, ówczesny administrator świątyni - ksiądz Hilary Pracz-Praczyński zadecydował o zdjęciu dwóch zachowanych dzwonów z wieży kościoła Trzech Króli w Elblągu.
Obecnie jest to najważniejsza świątynia dekanatu Elbląg Północ.
Opis kościoła.
Kościół wzniesiony został jako trójnawowa hala z niewielkim prezbiterium, o sklepieniach krzyżowych wspartych na kamiennych kolumnach, z wysoką wieżą od strony zachodniej. W kościele znajdują się trzy ołtarze, neogotycka ambona, 14 obrazów stacji krzyżowej oraz zabytkowe witraże z postaciami świętych. Większość wyposażenia pochodzi w początku XX wieku.
Organy.
Organy zbudowane przez firmę Orgelbau Anstalt A. Terletzki, Jnh. Ed. Wittek z Elbląga w 1903 roku. Jest to instrument 16 głosowy, posiadający 2 manuały i pedał, pneumatyczną trakturę gry i rejestrów. Organista siedzi przodem do ołtarza. Są to prawdopodobnie katalogowe organy tej firmy, ponieważ bardzo podobne instrumenty można spotkać w kościele św. Jakuba w Tolkmicku(rok budowy:1902, 20 głosów) i kościele Ewangelicko-Augsburskim w Toruniu (rok budowy:1904, 13 głosów). Wszystkie te trzy instrumenty mają niemal identyczne prospekty w stylu neogotyckim oraz podobne dyspozycje. Pod zakończeniu II wojny światowej, w czasie pobytu wojsk radzieckich w zdobytym Elblągu instrument został zdewastowany. W 1947 roku zostały naprawione i gruntownie wyremontowane przez firmę Truszczyński. Do czasów obecnych, organy nie przechodziły żadnej przebudowy i są zachowane w niemal 100% formie. Obecnie, są w złym stanie technicznym, choć nadal są używane do celów liturgicznych.

</doc>
<doc id="537319" url="https://pl.wikipedia.org/wiki?curid=537319" title="Shaka Hislop">
Shaka Hislop

Shaka Neil Hislop (ur. 22 lutego 1969 w Hackney na przedmieściach Londynu), piłkarz reprezentujący Trynidad i Tobago, grający na pozycji bramkarza.
Kariera klubowa.
Hislop zaczynał grać w piłkę w amerykańskim college’u Howard University. Doprowadził drużynę do finału NCAA, podczas gdy studiował w celu uzyskania dyplomu mechanika. Podczas studiów w college’u miał również praktyki w NASA.
Pierwszy profesjonalny kontrakt Hislop podpisał w 1992 roku z angielską drużyną Reading. Grał w tym klubie przez 3 sezony i z czasem stał się ulubieńcem fanów tego zespołu. Podczas wyborów najlepszej jedenastki w historii drużyny Reading Hislop został wybrany najlepszym bramkarzem i zebrał od fanów 46,7% głosów. Gdy zaczynał karierę, klub ten grał wówczas w Division Two (odpowiedniku 3.ligi), a gdy opuszczał klub, ten zajął 2.miejsce w Division One, przegrywając w 3-4 z Boltonem Wanderers w play-off o miejsce w Premier League. Latem 1995 Hislop odszedł więc z zespołu, a Newcastle United zapłacił za niego 1,575 miliona funtów.
Z początku Hislop grał w pierwszym składzie, ale z czasem w klubie było trzech równorzędnych bramkarzy i Shaka przegrał walkę o miejsce w składzie z Shayem Givenem i Pavlem Srníčkiem. Hislop chciał grać, więc w 1998 odszedł więc na zasadzie wolnego transferu do West Ham United.
W lutym 2000 roku Hislop złamał nogę w meczu z Bradford City. Kiedy wyleczył kontuzję, menedżer „Młotów” Harry Redknapp zrezygnował z posady i Hislop z czasem tracił miejsce w składzie. W końcu sezonu 2001/2002 rozwiązano z nim kontrakt.
Wtedy to Redknapp ściągnął Hislopa do Portsmouth F.C. Początkowo miał być rezerwowym dla Alana Knighta, jednak wywalczył miejsce w pierwszej jedenastce. Świetna gra Hislopa przyczyniła się między innymi do awansu drużyny do Premiership, gdzie jeszcze przez prawie 2 sezony Shaka był pierwszym bramkarzem drużyny. Jednak ponownie zwolniono Redknappa. Na jego miejsce zatrudniono Velimira Zajeca i Hislop stracił miejsce w składzie na rzecz Jamiego Ashdowna. W styczniu 2005 Zajec kupił Greka Konstandinosa Chalkiasa z Panathinaikosu Ateny i Hislop musiał zasiadać na trybunach.
Pomimo że w kwietniu nowym menedżerem został Alain Perrin Hislopowi nie udało się wywalczyć miejsca w składzie i gdy skończył mu się kontrakt w czerwcu, Hislop wrócił do West Ham United. W londyńskim klubie o miejsce w składzie rywalizował z Irlandczykiem z północy, kupionym z Manchesteru United, Royem Carrollem. W letnim oknie transferowym został sprzedany do MLS do FC Dallas. W 2007 roku zakończył karierę.
Kariera reprezentacyjna.
W reprezentacji Trynidadu i Tobago Hislop debiutował 28 marca 1999 roku w wygranym 2:0 meczu z reprezentacją Jamajki. Hislop urodził się w Wielkiej Brytanii, ale rodzice pochodzą z Trynidadu i Tobago, toteż trafił do tamtejszej reprezentacji, pomimo tego, że reprezentował Anglię w kategorii Under-21. Selekcjoner Leo Beenhakker po awansie Trynidadu i Tobago na Mistrzostwa Świata w Piłce Nożnej 2006 powołał Hislopa do 23-osobowej kadry, w której miał być rezerwowym dla Kelvina Jacka. Jednak na rozgrzewce przed premierowym meczem z reprezentacją Szwecji tamten dostał kontuzji i Shaka wskoczył do bramki, zagrał wspaniale, a jego reprezentacja osiągnęła sukces remisując 0:0. Został uznany graczem meczu. Zagrał jeszcze w przegranym 0:2 meczu z Anglią, a w meczu z Paragwajem do bramki wrócił Kelvin Jack, ale po porażce 0:2 reprezentacja Trynidadu i Tobago wróciła do domu po fazie grupowej.

</doc>
<doc id="537321" url="https://pl.wikipedia.org/wiki?curid=537321" title="Małgorzata Sznicer">
Małgorzata Sznicer

Małgorzata Sznicer (ur. 6 maja 1954 r. w Sosnowcu) – dziennikarka, animator kultury, propagatorka i menedżer muzyki poważnej i literatury, autorka tekstów pieśni.
Życiorys.
Studiowała filologię polską na Uniwersytecie Śląskim w Katowicach, odbyła także studia podyplomowe Public Relations w Akademii Ekonomicznej w Katowicach (2005-2006). Pracę magisterską o motywach erotyki w twórczości Zygmunta Krasińskiego, pod kierunkiem prof. Ireneusza Opackiego, obroniła w 1977 r. W latach 1978-1980 była dziennikarką śląskich czasopism (np. „Trybuny Robotniczej”), pisząc głównie o literaturze.
Założycielka Agencji Artystycznej „Presto” (w 2000 r. wydała np. płytę CD Jolanty Wrożyny pt.: "L’enfant terrible", zawierającą aranżacje znanych i lubianych utworów muzyki poważnej). Była także menedżerką artystki (1998-2001). Od 1998 r. pracowała w dziale muzyki Biblioteki Śląskiej w Katowicach. Zajmowała się również organizacją koncertów muzyki poważnej w kraju i za granicą (np. koncerty muzyki śląskiej w Houston, USA). W latach 2001-2002 objęła funkcję dyrektora ds. impresariatu Filharmonii Śląskiej w Katowicach, następnie, w latach 2004-2006 była kierownikiem działu promocji Biblioteki Śląskiej w Katowicach, gdzie prowadziła i organizowała m.in. dyskusje z pisarzami, a także spotkania, podczas których przedstawiane były nominacje do Śląskiego Wawrzynu Literackiego - nagrody Biblioteki dla najlepszej książki roku. Od listopada 2006 r. pełni funkcję zastępcy dyrektora w polskim oddziale niemieckiej agencji public relations Allendorf Media AG SA, z siedzibą w Katowicach.
Zajmuje się badawczo twórczością kompozytorów: Romana Maciejewskiego i Bogusława Madeya. Publikuje na łamach „Książnicy” i „Silesia News”. Jest miłośniczką muzyki poważnej oraz Qigong. Mieszka w Sosnowcu.

</doc>
<doc id="537323" url="https://pl.wikipedia.org/wiki?curid=537323" title="Stolpen">
Stolpen

Stolpen (pol. hist. "Słupno") – miasto w Niemczech, w kraju związkowym Saksonia, w okręgu administracyjnym Drezno, w powiecie Sächsische Schweiz-Osterzgebirge. Leży pomiędzy Budziszynem a Dreznem. Do 31 lipca 2008 miasto leżało w powiecie Sächsische Schweiz.
Historia.
Pierwsze informacje o mieście jako o twierdzy granicznej na skrzyżowaniu szlaków handlowych pojawiają się w XII wieku. W 1218 słowiański właściciel zamku, Moyko, odsprzedał go biskupowi miśnieńskiemu. Twierdza należała do biskupów miśnieńskich przez przeszło 340 lat. Ok. 1470 r. z inicjatywy biskupa Dytryka powstały mury miejskie. W 1559 miasto i twierdza przeszły we władanie Elektoratu Saksonii, po czym zamek został przebudowany w stylu renesansowym.
W latach 1697-1763 miasto leżało w granicach unijnego państwa polsko-saskiego. Po udziale w spisku, w 1716 r. decyzją króla Augusta II Mocnego na zamku osadzona została hrabina Cosel. Opis zamku zawarł w powieści "Hrabina Cosel" Józef Ignacy Kraszewski:
W 1795 miasto ucierpiało z powodu pożaru. W 1871 zostało częścią Niemiec. W 1994 znacząco poszerzono granice miasta poprzez przyłączenie szeregu okolicznych wsi.
Współpraca.
Miejscowości partnerskie:

</doc>
<doc id="537327" url="https://pl.wikipedia.org/wiki?curid=537327" title="Lubos Michel">
Lubos Michel



</doc>
<doc id="537331" url="https://pl.wikipedia.org/wiki?curid=537331" title="Alexander Frei">
Alexander Frei

Alexander Frei (ur. 15 lipca 1979 w Bazylei) – szwajcarski piłkarz występujący na pozycji napastnika, reprezentant Szwajcarii. W sezonie 2009/2010 zawodnik klubu szwajcarskiego FC Basel.
Od połowy kwietnia 2013 dyrektor sportowy w klubie FC Luzern.
Kariera klubowa.
Frei rozpoczynał swoją karierę piłkarską w klubach szwajcarskiej Super Ligi. Występował m.in. w zespole FC Basel. W 2001 wywalczył z Servette FC Puchar Szwajcarii, występował również w Pucharze UEFA. W 2003 jako utalentowany napastnik przeniósł się do francuskiej Ligue 1. W barwach Rennais zdobył w pierwszym sezonie 20 bramek, ustępując jedynie Djibrilowi Cissé. W 2005 zdobył wreszcie koronę króla strzelców (20 goli) i występował z Rennais w Pucharze UEFA. W czerwcu 2006 podpisał nowy czteroletni kontrakt z drużyną Borussii Dortmund. W pierwszym sezonie w Bundeslidze szybko zaaklimatyzował się i w 32 meczach strzelił 16 goli, stając się najlepszym strzelcem BVB. Znalazł się również w czołówce strzelców niemieckiej ekstraklasy. 17 lipca 2009 roku Frei po 6 latach wrócił do Szwajcarii, a jego klubem zostało FC Basel w którym to zaczynał karierę. Basel zapłaciło Borussii ok. 4,25 milionów euro. W FCB zadebiutował 26 lipca w wygranym 2-1 meczu z FC Sion, w którym to zaliczył asystę i strzelił bramkę. 15 kwietnia 2013 zakończył karierę zawodniczą.
Kariera reprezentacyjna.
W reprezentacji Szwajcarii Frei występował już w drużynach juniorskich. W 2002 był półfinalistą Mistrzostw Europy U-21. W pierwszej drużynie seniorów zadebiutował 24 marca 2001 w meczu z Jugosławią (1:1). W 2004 wystąpił na Mistrzostwach Europy w Portugalii, zaś w 2006 zadebiutował na Mistrzostwach Świata, na których zdobył pierwszą bramkę w drugim meczu grupowym przeciwko Togo. Podczas pierwszego meczu na Mistrzostwach Europy w Austrii i Szwajcarii pod koniec pierwszej połowy doznał kontuzji kolana, co wykluczyło jego dalszy udział w tej imprezie. Do tej pory rozegrał w reprezentacji Szwajcarii 81 meczów i zdobył 42 bramki, dzięki czemu jest najskuteczniejszym strzelcem w jej historii.

</doc>
<doc id="537333" url="https://pl.wikipedia.org/wiki?curid=537333" title="Postępowanie karne">
Postępowanie karne

Postępowanie karne (proces karny) – zespół norm prawnych regulujących czynności procesowe zmierzające do realizacji prawa karnego materialnego. Jego głównym celem jest ustalenie, czy zaistniał czyn zabroniony mający postać przestępstwa, a następnie wykrycie jego sprawcy i pociągnięcie go do odpowiedzialności karnej.
Normy postępowania karnego określają prawa i obowiązki organów procesowych (sądu, prokuratora w postępowaniu przygotowawczym), stron i innych uczestników tego postępowania oraz warunki i formy ich działania, które muszą mieć określoną formę zawierającą się w ramach określanych przez ustawę.
Pewna część literatury prawniczej traktuje pojęcia "proces karny" i "postępowanie karne" synonimicznie, inna wyraźnie rozdziela te określenia, przyjmując, że proces jest pojęciem szerszym, zaś "postępowanie" określa krótsze odcinki przebiegu procesu bądź jego szczególne odmiany.
Postępowanie karne w Polsce.
Źródła prawa.
Postępowanie karne regulują:
Ponadto przepisy kodeksu postępowania karnego stosuje się także: 
Cele procesu karnego.
Celami procesu karnego są:
Rodzaje procesu karnego.
Według kryterium rodzaju odpowiedzialności prawnej proces dzieli się na:
Wyróżnia się:
Ze względu na tryb ścigania, wyróżnia się:
Ze względu na osobę oskarżonego, wyróżnia się:
Ze względu na przebieg (tryb) procesu, wyróżnia się:
Do kategorii trybów szczególnych zredukowanych zalicza się:
Oprócz postępowania głównego można wyróżnić takie postępowania jak:
Funkcje norm procedury karnej.
W literaturze wyróżnia się cztery funkcje norm procedury karnej:
Funkcje procesowe.
Funkcja procesowa to zasadniczy typ działalności procesowej, która wyznaczana jest przez rolę procesową danego podmiotu procesu. W literaturze wyróżnia się następujące funkcje procesu karnego:
Przedmiot procesu.
Przedmiot procesu karnego budził dawniej dyskusję w literaturze prawniczej. Obecnie polska literatura stoi na gruncie teorii odpowiedzialności, która przyjmuje, że przedmiotem procesu jest odpowiedzialność karna (czasami też cywilna) oskarżonego za zarzucone mu przestępstwo.
Działy procesu karnego.
Proces karny dzieli się na proces karny powszechny, toczący się przed sądami powszechnymi, i proces karny specjalny, toczący się przed sądami szczególnymi (specjalnymi), np. proces karny przed Trybunałem Stanu. Czasami jako przykład procesu karnego specjalnego podaje się postępowanie przed sądami wojskowymi, co jest tematem dyskusji w literaturze.

</doc>
<doc id="537334" url="https://pl.wikipedia.org/wiki?curid=537334" title="Glikokortykosteroid">
Glikokortykosteroid



</doc>
<doc id="537335" url="https://pl.wikipedia.org/wiki?curid=537335" title="Ścieżka kościelna w Elblągu">
Ścieżka kościelna w Elblągu

Ścieżka kościelna w Elblągu – wąskie przejście między kamienicami w Elblągu, łączące trzy kościoły Starego Miasta. Stanowiła najszybszą i najkrótszą drogę pomiędzy nimi, stąd też jej nazwa. Prowadziła ona od kościoła św. Ducha, przebiegała przy kościele św. Mikołaja i kończyła się przed bramą podominikańskiego klasztoru NMP (obecnie Galeria El).
Po II wojnie światowej ocalał tylko odcinek łączący ulice Świętego Ducha i Mostową. Całe przejście rozpiera 10 gotyckich łęków. Ocalały fragment Ścieżki kościelnej stanowi jeden z nielicznych, oryginalnych elementów średniowiecznych, który zachował się na elbląskim Starym Mieście.
Udostępnienie ścieżki dla turystów.
W 2006, podczas obchodów „Dni Elbląga”, nastąpiło otwarcie Ścieżki kościelnej dla turystów. Od czasów powojennych była niedostępna dla zwiedzających, w obawie przed dewastacją zabytku. Ścieżkę jest otwarta codziennie od godz. 9.00 do 17.00.

</doc>
<doc id="537346" url="https://pl.wikipedia.org/wiki?curid=537346" title="Dystrykt Tashigang">
Dystrykt Tashigang



</doc>
<doc id="537349" url="https://pl.wikipedia.org/wiki?curid=537349" title="Galaktyka Whirlpool">
Galaktyka Whirlpool



</doc>
<doc id="537350" url="https://pl.wikipedia.org/wiki?curid=537350" title="Mgławica Pierścieniowa">
Mgławica Pierścieniowa



</doc>
<doc id="537353" url="https://pl.wikipedia.org/wiki?curid=537353" title="Sean Malone">
Sean Malone

Sean Malone (ur. w Delran w stanie New Jersey, zm. w grudniu 2020) – amerykański muzyk, kompozytor i instrumentalista, wirtuoz gitary basowej oraz chapman stick. Znany z występów w grupach muzycznych Anomaly, Cynic, Gordian Knot, Office of Strategic Influence oraz Aghora. Prowadzi wykłady z teorii muzyki na University of Oregon.
Współpracował również z takimi muzykami jak: Sean Reinert, Robert Wegmann, Steve Hackett, Tim Mullally, John Wesley, Todd Grubbs, Paul Masvidal, Robert Wegmann, Trey Gunn, Ron Jarzombek, John Myung czy Bill Bruford.

</doc>
<doc id="537354" url="https://pl.wikipedia.org/wiki?curid=537354" title="Andrea Barzagli">
Andrea Barzagli

Andrea Barzagli (ur. 8 maja 1981 w Fiesole) – włoski piłkarz, który występował na pozycji obrońcy.
Kariera klubowa.
Rozpoczął swą karierę w Serie C. Po roku gry w wyższej klasie z zespołem Ascoli Calcio dostał szansę występu w Serie A z zespołem Chievo Werona. Następnie przeniósł się do US Palermo. Na początku sezonu 2008/2009 został zawodnikiem klubu niemieckiej Bundesligi VfL Wolfsburg, który zapłacił za niego 14 milionów euro.
27 stycznia 2011 roku za kwotę 300 tys. euro przeszedł do włoskiego klubu Juventus F.C.
13 kwietnia 2019 roku poinformował, że po sezonie 2018/2019 zakończy karierę piłkarską.
Kariera reprezentacyjna.
W sezonie 2003/2004 Barzagli grał w Reprezentacji Narodowej U-21, w której rozegrał 15 meczów nie strzelając bramki. Rok później wybił się do kadry seniorskiej. Zadebiutował w niej 17 października 2004 w meczu przeciwko Finlandii. Grał w Mistrzostwach Świata w Niemczech wywalczając z zespołem złoto. Wraz z reprezentacją Włoch na Mistrzostwach Europy w 2012 r. zajął drugie miejsce. 13 listopada 2017 roku po tym, jak reprezentacja Włoch nie zdołała zakwalifikować się na MŚ 2018, zakończył karierę w reprezentacji.
Sukcesy.
Klubowe.
Juventus F.C.
VfL Wolfsburg

</doc>
<doc id="537355" url="https://pl.wikipedia.org/wiki?curid=537355" title="Messier 64">
Messier 64



</doc>
<doc id="537358" url="https://pl.wikipedia.org/wiki?curid=537358" title="Messier 81">
Messier 81



</doc>
<doc id="537359" url="https://pl.wikipedia.org/wiki?curid=537359" title="Tommy Aaron">
Tommy Aaron

Thomas Dean Aaron, Tommy Aaron (ur. 22 lutego 1937 w Gainesville, Georgia), golfista amerykański, zwycięzca wielkoszlemowego turnieju Masters.
Treningi golfowe rozpoczął jako 12-latek. Jako amator wygrywał zawody stanowe w Georgii, był również reprezentantem USA w amerykańsko-brytyjskich rozgrywkach o Puchar Walkera (1959). Studiował na University of Florida.
W 1960 rozpoczął karierę zawodową. Pierwszy turniej wygrał dziewięć lat później - "Canadian Open" - pozostający wówczas poza rozgrywkami "PGA Tour". W 1970 wygrał turniej "Atlanta Classic" ("PGA Tour"), a w 1972 "Trophée Lancôme" we Francji. W 1972 na liście płac "PGA Tour" uplasował się na 9. miejscu.
W 1973 odniósł swoje jedyne wielkoszlemowe zwycięstwo - w turnieju Masters w Augusta. W czołowej dziesiątce Masters był również w 1967, 1968 i 1970, dwukrotnie znalazł się także w dziesiątce PGA Championship (1965, 1972). Jeszcze w 2000 przebił się w Masters przez eliminacje ("cut"), będąc jednym z najstarszych zawodników którym się to udało. W latach 80. i 90. uczestniczył w rozgrywkach "Senior PGA Tour", w ramach których wygrał turniej "Kaanapali Classic" w 1992. Był między innymi fanem Mildred Didrikson.
W 1969 i 1973 reprezentował USA w Pucharze Rydera.
Sportowiec o podobnym nazwisku, Tommie Aaron, był baseballistą (bratem bardziej znanego Hanka Aarona).

</doc>
<doc id="537360" url="https://pl.wikipedia.org/wiki?curid=537360" title="ADEXA - Die Apothekengewerkschaft">
ADEXA - Die Apothekengewerkschaft

ADEXA - Die Apothekengewerkschaft (pol. ADEXA - Związek Zawodowy dla Aptek) – niemiecki związek zawodowy, do którego przystępować mogą wszystkie osoby zatrudnione w aptekach (farmaceuci, ich asystenci, uczący się zawodu, personel sprzątający itd.).
Jako jedyny w Niemczech partner związkowy dla organizacji pracodawców - aptek Arbeitgeberverband Deutscher Apotheken (ADA) negocjuje z nią układy zbiorowe. Współdziała także przy negocjowaniu warunków pracy z innymi organizacjami pracodawców.

</doc>
<doc id="537362" url="https://pl.wikipedia.org/wiki?curid=537362" title="Messier 101">
Messier 101



</doc>
<doc id="537363" url="https://pl.wikipedia.org/wiki?curid=537363" title="Tunel Sozina">
Tunel Sozina

Tunel Sozina – jednotubowy (jednojezdniowy) tunel drogowy w Czarnogórze długości 4189 m, zbudowany pod "Paštrovską Gorą", otwarty 13 lipca 2005 r., zlokalizowany w ciągu drogi krajowej M-1.1, stanowiącej część europejskich tras E65 i E80.
Jego budowa trwała kilka lat, w czasie gdy Czarnogóra stanowiła część Federalnej Republiki Jugosławii (FRJ), a następnie Związku Państwowego Serbii i Czarnogóry (SiC). Oficjalne otwarcie miało natomiast miejsce w dniu święta narodowego Czarnogóry, choć jeszcze przed formalnym proklamowaniem niepodległości przez to państwo.
Inwestycja - wartości 70 mln euro - obejmowała budowę tunelu wraz z 12-kilometrowym odcinkiem drogi krajowej M-1.1 do niego prowadzącym. Głównym powodem budowy tunelu była konieczność skrócenia drogi kołowej z Baru (główny port morski Czarnogóry, a wcześniej FRJ i SiC) do Podgoricy (stolicy kraju). Dzięki niemu trasa pomiędzy tymi miastami skróciła się o 22,5 km i około 30 minut. W przyszłości tunel będzie częścią Autostrady Bar – Boljare, łączącej wybrzeże Morza Adriatyckiego z Belgradem.
Zarządcą tunelu jest spółka Monteput d.o.o. z siedzibą w Podgoricy. Tunel czynny jest przez całą dobę i we wszystkie dni roku. Od 15 lipca 2005 r. korzystanie z tunelu jest płatne dla wszystkich rodzajów pojazdów. Punkt poboru opłat znajduje się przed północnym portalem (tj. od strony Podgoricy). Opłata za jeden przejazd samochodem osobowym wynosi 2,5 euro (stan na 2021 r.). W 2019 r. tunelem przejechało łącznie 2 832 414 pojazdów.
Jest najdłuższym tunelem drogowym w Czarnogórze. W jego bezpośrednim sąsiedztwie usytuowany jest tunel kolejowy o identycznej nazwie i długości 6200 m (zlokalizowany w ciągu linii Belgrad – Bar).

</doc>
<doc id="537365" url="https://pl.wikipedia.org/wiki?curid=537365" title="ADEXA">
ADEXA



</doc>
<doc id="537369" url="https://pl.wikipedia.org/wiki?curid=537369" title="Pitaja">
Pitaja

Pitaja lub smoczy owoc, truskawkowa gruszka – to owoc wielu gatunków kaktusów, zwłaszcza z rodzaju "Hylocereus", ale także "Stenocereus". Pochodzi z Meksyku i Ameryki Środkowej, ale obecnie jest też uprawiany w wielu krajach Azji Południowo-Wschodniej, takich jak: Wietnam, Filipiny, Malezja, na Tajwanie, Okinawie, w południowych Chinach, a także w Izraelu. Kaktusy te kwitną tylko w nocy. Kwiaty gatunków wytwarzających owoce pitai są duże, białe i pachnące – są też z tego powodu nazywane „królową nocy” lub „księżycowym kwiatem”.
Zastosowanie.
Masa owoców może wynosić od 150-600 gramów. Miąższ, który zawiera czarne pestki (podobnie jak w kiwi), spożywany jest na surowo. Jest słodkawy w smaku i niskokaloryczny. Schłodzenie owocu poprawia jego smak, dlatego często podawany jest w postaci deserów lodowych. Skórki są niejadalne, a nasiona nie są trawione w przewodzie pokarmowym.
Spożywane są również kwiaty – mogą być jedzone w sposób bezpośredni lub jako napar. Z owoców produkowane są też soki i wino.
Typy owoców o słodkim smaku ze skórzastą, liściastą skórką pochodzą głównie od trzech gatunków:
Wartość odżywcza i skład chemiczny owoców (w 100 g).
w tym
Minerały
Witaminy
Wartość energetyczna – 60 kcal

</doc>
<doc id="537370" url="https://pl.wikipedia.org/wiki?curid=537370" title="Pitahaya">
Pitahaya



</doc>
<doc id="537372" url="https://pl.wikipedia.org/wiki?curid=537372" title="Gęstość nasypowa">
Gęstość nasypowa

Gęstość nasypowa, gęstość objętościowa, gęstość pozorna, gęstość usypowa – gęstość dotycząca substancji sypkich (piasku, pospółki, kruszywa i różnych proszków). 
Jest to masa materiału (zwykle suchego) podzielona przez całkowitą objętość (samego ciała stałego oraz porów, czyli przestrzeni między jego cząstkami), którą ten materiał zajmuje.
Wartość tej wielkości fizycznej zmienia się w zależności od tego, w jakim stanie lub w jaki sposób materiał jest składowany. Pod jego własnym ciężarem lub w wyniku nacisku zewnętrznego przestrzenie między cząstkami się zmniejszają, przez co gęstość nasypowa wzrasta.
Parametr ten jest istotnym czynnikiem przy ocenie zagrożenia wybuchem pyłu węglowego.

</doc>
<doc id="537375" url="https://pl.wikipedia.org/wiki?curid=537375" title="Proces karny">
Proces karny



</doc>
<doc id="537380" url="https://pl.wikipedia.org/wiki?curid=537380" title="Roman Fircowski">
Roman Fircowski

Roman Fircowski (ur. 17 lutego 1838 w Rzeszowie, zm. 22 listopada 1868 tamże) – filantrop polski.
Był synem Michała (handlarza mąką) i Zofii z Potęgów, został osierocony w wieku 10 lat. Ukończył "Kreishauptschule" w Rzeszowie (w księdze pamiątkowej tej szkoły został kilkakrotnie odnotowany za wzorowe wyniki w nauce), następnie gimnazjum popijarskie oraz studia farmaceutyczne. Pracował w rzeszowskiej aptece obwodowej.
Zmarły młodo Fircowski przeznaczył w testamencie cały majątek na stypendium dla osieroconych uczniów rzeszowskiego gimnazjum. Stypendium było wypłacane dopiero od 1889 (do 1923, kiedy uległo dewaluacji). Imię Fircowskiego nadano jednej z ulic w centrum Rzeszowa.
Źródła:

</doc>
<doc id="537381" url="https://pl.wikipedia.org/wiki?curid=537381" title="TRANSNET">
TRANSNET



</doc>
<doc id="537384" url="https://pl.wikipedia.org/wiki?curid=537384" title="Preity Zinta">
Preity Zinta

Preity Zinta (hindi: प्रीति ज़िंटा, wymowa: ; ur. 31 stycznia 1975) w Shimli – aktorka Bollywood. Występowała w filmach Bollywood, Tollywood oraz anglojęzycznych. Po ukończeniu studiów na kierunku: psychologia kryminalna, zadebiutowała w filmie Dil Se w 1998.
Preity była częścią zespołu w którego skład wchodzili Shahrukh Khan, Rani Mukerji, Saif Ali Khan, Arjun Rampal i Priyanka Chopra. Występowali oni na światowym tournée „Temptations 2004”.

</doc>
<doc id="537387" url="https://pl.wikipedia.org/wiki?curid=537387" title="Lhop">
Lhop

Lhop (nazywani też Lhopu, Lhopku lub Doya) – lud zamieszkujący tereny południowozachodniego Bhutanu. Żyją głównie w dystrykcie Samtse.
Lhop stanowią około 1000 osób, czyli 0,05% całej ludności Bhutanu. Są tam nieliczną mniejszością, mimo to posiadają bogatą kulturę i tradycję. Ich pierwotną religią był animizm, w XVII i XVIII wieku przyjęli oni buddyzm tybetański, jednak po dziś dzień w ich wierzeniach elementy animistyczne są wciąż żywe. Mówią językiem tybeto-birmańskim.
Lhop uznają matrylinearny system pokrewieństwa, tj. odmiennie niż w kulturach europejskich dziecko dziedziczy po matce, po matce przejmuje nazwisko itp., a matka pełni ważniejszą funkcję w rodzinie niż ojciec. Praktykują także kazirodztwo, częste są u nich małżeństwa z kuzynami lub kuzynkami. 
Ze względu na to, że Bhutańczycy, czyli lud Ngalop wywodzą się od Tybetańczyków, Lhopu są uznawani za pierwotnych osadników terenów dzisiejszego Bhutanu.

</doc>
<doc id="537388" url="https://pl.wikipedia.org/wiki?curid=537388" title="Architektura renesansu w Anglii">
Architektura renesansu w Anglii

Pierwsze przejawy renesansu w Anglii widoczne są dopiero w połowie XVI wieku, początkowo jako pojedyncze, ozdobne detale wprowadzone w okresie późnego gotyku (pod koniec tzw. stylu Tudorów) a później w okresie panowania tzw. stylu elżbietańskiego (1558-1603). W sztukach dekoracyjnych tego czasu utrzymywały się jeszcze elementy formalne angielskiego gotyku, łącząc się z nowymi formami włoskiego renesansu, które docierały do Anglii za pośrednictwem Włoch, Niderlandów, Francji i Niemiec. Był więc to styl mieszany, ale o wyraźnej przewadze cech narodowych. "Nowinki" włoskie interpretowane były w sposób dość powierzchowny, świadczący o niezrozumieniu zasad sztuki renesansowej. W XVI w. budownictwo sakralne w okresie reformacji niemal całkowicie zamiera. W dekoracji przeważają motywy zaczerpnięte z wzorników Serlia i Hansa Vredemana de Vries.
Rezydencja angielska.
Schemat rezydencji.
Prowadzone przebudowy i modernizacje wiejskich siedzib arystokracji i ziemiaństwa otrzymują nowe rozwiązania. Rezydencja przestała być tylko centrum działalności rolniczej właściciela ziemskiego. Jego dochód coraz bardziej zależał od opłat czynszowych dzierżawców, co zapewniało bezpośredni dopływ gotówki i powodowało całkowitą lub częściową rezygnację z działalności czysto gospodarczej. Chęć utrzymania w łaskach dworu niosła ze sobą obowiązek przyjmowania monarchy lub co najmniej jego wysokich wysłanników, a to zmieniło pałac w rodzaj luksusowego hotelu.
W architekturze angielskiej przez długi czas dominował kamień, szczególnie piaskowiec, ale w epoce Tudorów zaczęły pojawiając się wzorowane na niderlandzkim budownictwie budowle z cegieł.
Charakterystyczną cechą czasów elżbietańskich stały się okna dzielone kamiennymi słupkami, ściśle zgranymi z również kamiennym obramowaniem, zapożyczonym ze sztuki gotyckiej i rozwiniętym.
Wyposażenie rezydencji w okna zewnętrzne było wyrazem myślenia o budynku już nie jako systemu obronnego (dotychczas rezydencje miały na zewnątrz jedynie niewielkie okienka i strzelnice). Nastąpiło zatem przeorientowanie topografii budynku. Okna zewnętrzne uczyniły bryłę lżejszą i ciekawszą architektonicznie, pozwoliły na elastyczniejsze wykorzystywanie naturalnego oświetlenia wnętrza.
Inną różnicą było zastąpienie wież bramnych ozdobnymi bramami arkadowymi.
Centralną i główną częścią wielkich rezydencji była, z reguły od czasów średniowiecza, wielka sień, obszerne pomieszczenie ogólne, miejsce gromadzące domowników i ukazujące zarazem, zwłaszcza przy stole jadalnym, hierarchię domowników i gości. Jego rola zaczęła się teraz zmieniać. Rozpoczyna się proces odchodzenia od zbiorowości życia w wielkim hallu. Dawną sień zaczęto dzielić. Część jadalna pana domu znajdowała się w „dais”, rodzaju odrębnej platformy wyłączonej od reszty hallu zazwyczaj za pomocą ozdobnego, drewnianego przepierzenia („timber screen”). Pozostała część domowników jadała w centralnej części hallu. W głównej części budowli umieszczano zazwyczaj reprezentacyjną salę przeznaczoną na bale i uczty. Wewnątrz niej, nad wejściem, budowano emporę dla zespołów muzycznych przygrywających podczas przyjęć. Z głównego hallu na piętro mieszkalne prowadziły reprezentacyjne schody.
Pojawia się odrębny pokój jadalny, pokoje dzienne i wypoczynkowe oraz galeria służąca najczęściej celom rekreacyjnym, w tym grom sportowym. Poszczególne pokoje dostępne były z długiego korytarza, który pełnił funkcję galerii gromadzącej dzieła sztuki i pamiątki rodzinne. 
Charakterystyczne dla rezydencji jako całości były też wysokie, budowane przy zewnętrznych ścianach masywne kominy. W dolnych partiach przechodziły one w kominek, początkowo prosty, potem coraz bardziej ozdobny, stanowiący niezbędny element każdej rezydencji. 
Sypialnia pana i pani domu była na ogół na piętrze. Sypialnia opiekunki kuchni, zwykle dalszej lub bliższej przedstawicielki rodziny właścicieli rodziny właścicieli rezydencji, znajdowała się w pomieszczeniu określanym na jako „solar”, tuż nad kuchnią, również na piętrze.
Wprowadzenie kominka zaczęło stopniowo zmieniać ten układ, a z nim panujący w rezydencji styl życia, wreszcie jej architekturę. Pozwalało to np. na indywidualizację życia domowego przez umieszczenie kilku kominków w różnych pomieszczeniach. Mieszkańcy odtąd nie musieli dla ciepła skupiać się w jednym centralnym miejscu. To z kolei doprowadziło z czasem do zmniejszenia znaczenia wielkiego hallu, czyniąc go rodzajem dużej, powitalnej sieni.
Dodanie bocznych skrzydeł i uformowanie otwartego dziedzińca prowadzi do rozwiązań rzutu budowli opartych na kształcie wzorowanym na literze U. Wysunięcie w środkowej części budowli ryzalitu upodabnia rzut budowli do litery E, a wydłużenie skrzydeł bocznych na tyły rezydencji naśladuje kształt litery H.
Drewniane stropy, zazwyczaj kasetonowe zdobiły stiuki i profilowane belki, a ściany wykładano różnymi odmianami drewna. Pomieszczenia ogrzewało ciepło dużych kominków o dekoracyjnych formach.
Przykłady założeń.
Do przykładów tak rozwiązanych rezydencji należą:
Najwybitniejszym przedstawicielem angielskiego renesansu był wykształcony we Włoszech Inigo Jones, zwolennik palladianizmu. Zaprojektował (w 1617 r.) na zlecenie Jakuba I pałac Whitehall, z ponad 1500 pokojami był to największy w ówczesnym świecie budynek. W 1618 zaprojektował pawilon królowej w Greenwich. Jego dziełem jest także projekt kościoła św. Pawła w Londynie na Covent Garden z 1631 r. 
Umownie przyjmuje się, że okres renesansu w Anglii trwał do ok. 1625 r. Lata późniejsze to rozwijanie stylu zapoczątkowanego przez Andreę Palladio. Historycy angielscy zwykli inaczej niż na kontynencie dzielić i nazywać zmieniające się style architektoniczne. W ich ujęciu okres do połowy XVIII wieku zaliczany jest do późnego renesansu, nie do baroku.

</doc>
<doc id="537389" url="https://pl.wikipedia.org/wiki?curid=537389" title="Lhopu">
Lhopu



</doc>
<doc id="537390" url="https://pl.wikipedia.org/wiki?curid=537390" title="Lhopku">
Lhopku



</doc>
<doc id="537391" url="https://pl.wikipedia.org/wiki?curid=537391" title="Doya">
Doya



</doc>
<doc id="537392" url="https://pl.wikipedia.org/wiki?curid=537392" title="Mediator (wzorzec projektowy)">
Mediator (wzorzec projektowy)

Wzorzec mediatora – wzorzec projektowy należący do grupy "wzorców czynnościowych". Mediator zapewnia jednolity interfejs do różnych elementów danego podsystemu.
Wzorzec mediatora umożliwia zmniejszenie liczby powiązań między różnymi klasami, poprzez utworzenie mediatora będącego jedyną klasą, która dokładnie zna metody wszystkich innych klas, którymi zarządza. Nie muszą one nic o sobie wiedzieć, jedynie przekazują polecenia mediatorowi, a ten rozsyła je do odpowiednich obiektów.

</doc>
<doc id="537393" url="https://pl.wikipedia.org/wiki?curid=537393" title="Trey Gunn">
Trey Gunn

Trey Gunn (ur. 13 grudnia 1960 w San Antonio) – amerykański muzyk i kompozytor, wirtuoz gitary basowej, chapman stick oraz warr guitar. Absolwent University of Oregon. Trey Gunn znany jest przede wszystkim z występów w brytyjskim zespole rocka progresywnego King Crimson, którego był członkiem w latach 1994-2003. Od 1985 roku prowadzi solową działalność artystyczną. Muzyk współpracował ponadto m.in. z takimi wykonawcami jak: Robert Fripp, David Sylvian, Vernon Reid, John Paul Jones, Eric Johnson, Michael Brook, David Hykes, Gordian Knot, Quodia, KTU, TU oraz UKZ.

</doc>
<doc id="537395" url="https://pl.wikipedia.org/wiki?curid=537395" title="Dziennik Łódzki">
Dziennik Łódzki

Dziennik Łódzki – gazeta województwa łódzkiego i jedna z najstarszych w Polsce. Ukazuje się od 1884 roku sześć razy w tygodniu. W 2000 roku została połączona z dziennikiem „Wiadomości Dnia”. Dziennik Łódzki wydawany jest przez Polska Press Oddział w Łodzi.
Powiązane tygodniki.
Z Dziennikiem Łódzkim powiązanych jest 11 redakcji lokalnych – w Bełchatowie, Kutnie i Łęczycy (wspólna), Łowiczu, Piotrkowie Trybunalskim, Radomsku, Sieradzu, Skierniewicach Tomaszowie Mazowieckim, Wieluniu i Zduńskiej Woli. Dziennik Łódzki jest gazetą o charakterze publicystyczno-informacyjnym. Preferuje przekazywanie praktycznych informacji. Razem z gazetą ukazuje się wiele dodatków tematycznych. W każdy piątek ukazuje się wydanie magazynowe Dziennika z całotygodniowym dodatkiem telewizyjnym „Tele Magazyn” oraz tygodnikami lokalnymi (z wyjątkiem tygodnika „Nad Wartą”).
Powiązane tygodniki:
Historia.
1884–1892.
6 stycznia 1884 roku ukazał się pierwszy numer „Dziennika Łódzkiego”, który miał 4 strony. Największym entuzjastą, faktycznym redaktorem prowadzącym pismo, był publicysta i były współpracownik „Gazety Łódzkiej” (dodatku do „Lodzer Zeitung”) Henryk Elzenberg. Od lipca 1885 do lipca 1888 roku redakcja, administracja i drukarnia gazety mieściły się w pomieszczeniach Hotelu Hamburskiego (później pod nazwą Imperial) w kamienicy Chaima Bławata przy ul. Piotrkowskiej 17.
Oficjalnie jako wydawca figurował początkowo Zdzisław Kułakowski (od 6 stycznia 1884 do 13 lutego 1885), a następnie inżynier Stefan Kossuth (od 25 lutego 1885 do 31 grudnia 1892), nominalnie zaś redaktorami odpowiedzialnymi byli Zdzisław Kułakowski (od 6 stycznia 1884 do 26 sierpnia 1886), Antoni Chomętowski (od 27 sierpnia 1886 do 20 sierpnia 1889) i Bolesław Knichowiecki (od 21 sierpnia 1889 do 31 grudnia 1892). Jednak to właśnie Elzenbergowi „Dziennik Łódzki” zawdzięcza rozwój i funkcjonowanie. To między innymi dzięki jego staraniom gazeta otrzymała wsparcie finansowe ze strony Edwarda Herbsta – dyrektora naczelnego zakładów Karola Scheiblera.
Wsparcie Herbsta pozwoliło na płynne funkcjonowanie pisma przez okres co najmniej dwóch pierwszych lat. Dzięki wsparciu fabrykanta DŁ miał swoją własną drukarnię. Dziennikarze otrzymywali wynagrodzenia na czas, a ich pensje były porównywalne do wynagrodzeń najlepszych ówczesnych dzienników Królestwa Polskiego. Z DŁ współpracowali między innymi Jan Wisłocki, Maria Szeliga oraz Eliza Orzeszkowa.
Dziennik, który ukazywał się w latach 1884–1892, wychodził w formacie tabloidu. Objętość wynosiła zwykle cztery kolumny, do których czasem dołączano tzw. dodatki w postaci dłuższych fragmentów powieści lub ogłoszenia. Pierwszą stroną był zwykle obszerny tekst na całą stronę o tematyce gospodarczej, uzupełniany notowaniami z giełd. Drugą stronę zajmowały teksty z dziedziny „Przemysł i Handel”. Dalej umieszczano „Kronikę Łódzką”, „Kronikę krajową i zagraniczną” oraz „Telegramy”, które miały pełnić rolę substytutu tekstów politycznych w gazecie. Uzupełnieniem trzeciej strony była statystyka ruchu ludności, w której zamieszczano nawet co ważniejszych gości hotelowych przebywających wówczas w Łodzi. Ostatnią stronę zapełniały ogłoszenia.
1919.
Tytuł „Dziennik Łódzki” pojawił się następnie w 1919 roku, jednak nie cieszył się powodzeniem i przestał się ukazywać.
1931–1932.
19 września 1931 roku ukazał się pierwszy numer „Dziennika Łódzkiego – Niezależnego pisma porannego”, który był kontynuatorem Dziennika Łódzkiego z XIX wieku oraz dziennika z 1919 roku. 22 czerwca 1932 roku zmieniono jego nazwę na „Ilustrowany Dziennik Łódzki”. Redaktorem odpowiedzialnym był Józef Przybylski. Gazeta miała osiem stron w formacie A3.
Po 1945.
Cykl wydawniczy gazety przerwała II wojna światowa. 1 lutego 1945 roku ukazał się pierwszy powojenny numer DŁ liczący 4 strony. Wydano 10 numerów i nie wiadomo, jaka była przyczyna wstrzymania wydawnictwa. 6 lipca 1945 roku wznowiono publikację. Od 1 lipca 1975 do 30 grudnia 1980 roku gazeta ukazywała się pod nazwą „Dziennik Popularny”. W okresie PRL gazeta należała do koncernu RSW Prasa-Książka-Ruch i była jednym z trzech dzienników wydawanych w województwie łódzkim (obok „Expressu Ilustrowanego” i „Głosu Robotniczego”).
W ramach likwidacji RSW w latach 90. XX wieku Dziennik Łódzki przypadł spółce utworzonej przez środowiska związane z ZChN oraz koncernem Hersanta. Następnie tytuł od Hersanta odkupił w 1994 roku koncern Polska Press, należący do Verlagsgruppe Passau, który połączył w 2000 roku redakcję Dziennika Łódzkiego z redakcją „Wiadomości Dnia” tworząc największą regionalną gazetę w województwie łódzkim. Do tego samego koncernu należy też inny łódzki dziennik „Express Ilustrowany”.
W 2007 roku gazeta zmieniła nazwę na „Polska Dziennik Łódzki”. W nagłówku strony tytułowej widniało logo „Dziennik Łódzki” obok loga "Polska The Times". 4 stycznia 2011 roku tytuł podawany na lewym brzegu strony tytułowej z informacją o prenumeracie zmienił się z powrotem na „Dziennik Łódzki”. Logo "Polska The Times" zniknęło ze strony frontowej 31 stycznia 2015.
Od 2021 roku redakcją kieruje Mirosław Malinowski, który jest jednocześnie redaktorem naczelnym "Expressu Ilustrowanego".

</doc>
<doc id="537401" url="https://pl.wikipedia.org/wiki?curid=537401" title="Mai Kuraki">
Mai Kuraki

 – japońska wokalistka muzyki popularnej oraz producent muzyczny.
Kuraki zadebiutowała w 1999 roku, wydając singel "Love, Day After Tomorrow". w 2000 roku ukazał się jej debiutancki album, "delicious way", który zadebiutował jako numer jeden i sprzedał się w ilości egzemplarzy w pierwszym tygodniu sprzedaży. Kuraki jest jedną z nielicznych artystek w Japonii, których pierwsze cztery albumy studyjne, wydane od jej debiutu, zdobyły szczyty list Oricon.
Życiorys.
Wczesne życie i kariera muzyczna.
Pod wpływem muzyki Whitney Houston i tańca Michaela Jacksona, Kuraki postanowiła zostać piosenkarką. Będąc jeszcze w liceum, Kuraki wysłała swoje demo do Giza Studio, które podpisało z nią kontrakt muzyczny. Jednak zanim Kuraki zadebiutowała w Japonii, rozpoczęła swoją karierę w Ameryce. Pod marką wytwórni Giza USA i BIP! Records, Kuraki wydała pod pseudonimem Mai K singel "Baby I Like". Singel wywarł duże wrażenie na kierownictwie wytwórni East West Records, co skłoniło ją do dalszej dystrybucji singla. Piosenka jednak nie odniosła sukcesu na liście Billboard i wytwórnia Giza przeniosła ją do Japonii.
2000–2001: Debiut.
Mai Kuraki wydała swój pierwszy japoński singel "Love, Day After Tomorrow" 8 grudnia 1999 roku. Singel zadebiutował na listach Oriconna miejscu 18. W marcu 2000 roku singel znalazł się na 2 pozycji. Jej drugi singiel i trzeci singel odniosły podobne sukcesy. "Stay by my side" został wydany 15 marca 2000 i znalazł się na szczycie listy Oricon, a "Secret of my heart", wydany 26 kwietnia 2000 znalazł się na miejscu 2. Singel "Secret of my heart" otrzymał certyfikat Milion przez Recording Industry Association of Japan i zdobył nagrodę Japan Gold Disc Award za „Piosenkę Roku”.
W czerwcu 2000 roku Kuraki wydała swój czwarty singel "NEVER GONNA GIVE YOU UP" i pierwszy album "delicious way". Singel znalazł się na 2 pozycji, podczas gdy album zadebiutował na szczycie listy Oricon sprzedając się w ilości kopii pierwszego tygodnia. Album otrzymał certyfikat 3x Milion przez RIAJ i zdobył nagrodę podczas 16 rozdania Japan Gold Disc Award za „Rockowy Album Roku”.
2002–2008: Spadek w sprzedaży.
W 2002 roku Kuraki wydała trzy single promujące jej trzeci album "FAIRY TALE" wydany w październiku 2002 roku. Nowy album, tak jak poprzednie, znalazł się na szczycie listy Oricon. Album zdobył nagrodę Japan Gold Disc Award za „Rockowy &amp; Popowy Album Roku”. Piosenkarka ponownie spróbowała swoich sił na rynku amerykańskim wydając swój debiutancki anglojęzyczny album, "Secret of my heart", ale podobnie jak jej singel "Baby I Like" album nie odniósł sukcesu.
Jej czwarty album "If I Believe" został wydany 9 lipca 2003 roku. Kuraki wydała również cztery single: "Make my day", "Time After Time (Hana Mau Machi de)", "Kiss" i "Kaze no La La La", z których wszystkie zostały Top 3 Oricon Singles Chart. Album "If i Believe" został kolejnym albumem nr 1 listy Oricon zdobywając certyfikat 2x Platyna. 1 stycznia 2004 roku Kuraki wydała swoją pierwszą kompilację "Wish You The Best". Album zadebiutował na szczycie list i zdobył certyfikat Milion zostając ostatnim, który osiągnął ten status.
W 2005 roku piosenkarka wydała swój piąty album "FUSE OF LOVE". Album promowany był singlami "Ashita e kakeru hashi", "Love,needing", "Dancing" i "P.S♡MY SUNSINE". "Ashita e kakeru hashi" zadebiutował w czołowej 3, podczas gdy inne single zadebiutowały poza Top 3. "FUSE OF LOVE" zadebiutował na #3 pozycji na liście albumów Oricon, kończąc passę albumów numer 1. Album zdobył status złotej płyty. Album "DIAMOND WAVE", wydany w 2006 roku, również zadebiutował na #3 pozycji zdobywając status złotej płyty. Promującymi go singlami były: "Growing of my heart", "Best of Hero" i "Diamond Wave", wszystkie sklasyfikowały się w Top 10.
Ostatnimi singlami wydanymi pod wytwórnią Giza Studio były "Shiroi yuki" oraz "Season of love". Po ich wydaniu Kuraki została przeniesiona z Giza Studio do ówcześnie nowo uruchomionej siostrzanej wytwórni Northern Music. Pierwszym singlem z nowej wytwórni był "Silent love ~open my heart~/BE WITH U", wydany tuż przed siódmym albumem "ONE LIFE". Singel zadebiutował on na #9 pozycji, a album na #14. "ONE LIFE" zdobył status złotej płyty.
W 2008 roku piosenkarka wydała trzy single: , i "24 Xmas time"; wszystkie uplasowały się w pierwszej dziesiątce rankingu singli Oricon.
2009–2013: "touch Me!" i wzrost popularności.
Ósmy album Kuraki, pt. "touch Me!", został wydany 21 stycznia 2009 roku i zawierał single z 2008 roku. Zadebiutował na szczycie listy albumów Oricon i zdobył status złotej płyty. Album został pierwszym numerem jeden Kuraki po pięciu latach; "Wish You The Best" został wydany w 2004 roku. 1 kwietnia 2009 roku Kuraki wydała swój trzydziesty pierwszy singel – "Puzzle/Revive". „PUZZLE” została wykorzystana jako piosenka przewodnia filmu "", a „Revive” została użyta jako 25 opening anime "Detektyw Conan". Singel "PUZZLE/Revive" zadebiutował na 3 miejscu listy Oricon, plasując się w pierwszej trójce po pięciu latach (od wydania "Ashita e kakeru hashi").
10 czerwca ukazał się trzydziesty trzeci singel "Beautiful", który został wykorzystany jako komercyjny utwór dla firmy kosmetycznej Kose's Coseport Salon Style. Zadebiutował na 2 miejscu listy Oricon.
3 marca 2010 roku ukazał się kolejny singel – "Eien yori nagaku/Drive me crazy", a 31 sierpnia został wydany singel "SUMMER TIME GONE". 17 listopada piosenkarka wydała dziewiąty album studyjny "FUTURE KISS", który uplasował się na 3 pozycji listy Oricon.
9 marca 2011 roku został wydany singel . 29 marca roku na Stadionie Nagai w Osace odbył się charytatywny mecz piłkarski, podczas którego Kuraki zaśpiewała hymn narodowy. Artystka ujawniła także, że pracowała nad piosenką charytatywną, która pomogłaby zebrać fundusze dla ofiar trzęsienia ziemi w Tōhoku.
31 sierpnia Sanrio ogłosiło współpracę z Northern Music w celu stworzenia jednej z postaci "Wish me mell" – Maimai, która jest oficjalnie wzorowana na Mai Kuraki, która także wykonała oficjalny utwór z serii "Stay the Same". 25 maja ukazał się singel pt. "Mō ichido", a kolejny "Your Best Friend" został wydany 19 października. Pierwszy DVD single piosenkarki, "Strong Heart", został wydany 23 listopada. 22 października odbył się koncert charytatywny "Mai Kuraki Premium Live One for all, All for one", podczas którego artystka wykonała obie piosenki z singla – „Strong Heart” i „always”, a część dochodu z koncertu zostało przekazane ofiarom tsunami z marca 2011 roku.
11 stycznia 2012 roku ukazał się album "OVER THE RAINBOW". 38. singel piosenkarki, , został wydany 15 sierpnia. Utwór "Koi ni koishite" został wykorzystany jako ending anime "Detektyw Conan".
6 lutego 2013 roku piosenkarka wydała singel "TRY AGAIN", który został wykorzystany jako opening anime "Detektyw Conan". Od czerwca do sierpnia Kuraki koncertowała w 12 miejscach w Japonii, a 4 grudnia wydała DVD z nagraniami z trasy. W lipcu wydała DVD z pierwszego koncertu symfonicznego pt. "Mai Kuraki Symphonic Live -Opus 1-". Dwa miesiące później, po sukcesie pierwszego koncertu, zorganizowała kolejny "Mai Kuraki Symphonic Live -Opus 2-".
2014–2016: 15 rocznica.
26 stycznia 2014 roku Kuraki wydała cyfrowy singel „You Can” dostępny tylko w Japonii. 26 lutego wydała singel DVD "Wake me up", który uplasował się na 2. miejscu listy DVD Oricon. 27 sierpnia wydała 40. singel, zatytułowany „Muteki na Heart/STAND BY YOU” – pierwsza piosenka została wykorzystana jako 48 opening anime "Detektyw Conan". Od września do listopada odbyły się koncerty "15th Anniversary Mai Kuraki Live Project 2014 BEST Ichigo Ichie ~Muteki na Heart~" świętujące 15 rocznicę od debiutu artystki. W listopadzie wydała swój trzeci best album "Mai Kuraki BEST 151A -LOVE &amp; HOPE-" który zadebiutował na 2. pozycji listy Oricon Album Chart.
20 maja 2015 roku wydała kolejny cyfrowy singel „Serendipity”', który został wykorzystany jako komercyjna piosenka dla West Japan Railway Company. 12 września odbył się kolejny koncert symfoniczny "Mai Kuraki Symphonic Live -Opus 3 -".
Od stycznia 2016 roku uczestniczyła w projekcie wspierającym system edukacji w Kambodży. Po pół roku przerwy, 30 lipca, Kuraki wydała nowy cyfrowy singel "SAWAGE☆LIFE", który został wykorzystany jako kolejny ending anime "Detektyw Conan". We wrześniu piosenkarka odbyła trasę koncertową "Mai Kuraki "Time After Time" Chine Live Tour" w Chinach.
W październiku zapowiedziała pierwszą od trzech lat japońską trasę, "Mai Kuraki Live Project 2017 “SAWAGE☆LIVE” ", która trwała od marca do kwietnia 2017 roku.
22 listopada zapowiedziano wydanie nowego singla – „YESTERDAY LOVE”, piosenka została użyta jako ending anime "Detektyw Conan", ze specjalnym teledyskiem 360°.
Od 2017: "Smile" i sukces „Togetsukyō ~Kimi omou~”.
15 lutego 2017 roku ukazał się 11. album studyjny "Smile".
12 kwietnia Kuraki wydała singel „Togetsukyō (Kimi omou)”, który został wykorzystany jako piosenka przewodnia filmu "". Piosenka natychmiast weszła na główne listy przebojów w Japonii, sprzedając około 30 tys. egzemplarzy w ciągu pierwszego tygodnia, ostatecznie sprzedając się w liczbie ponad 73 tys. fizycznych kopii i zostając jej najlepiej sprzedającym się singlem od 2004 roku („Ashita e kakeru hashi”). Piosenka zdobyła także platynowy certyfikat za sprzedaż cyfrową.
25 lipca została wpisana do księgi rekordów Guinnessa za zaśpiewanie największej liczby piosenek do jednego serialu anime ("Detektyw Conan"). 25 października ukazał się czwarty album kompilacyjny , powstały we współpracy z serialem "Detektyw Conan". Album odniósł komercyjny sukces, osiągając czwarte miejsce na liście Oricon i sprzedając się w liczbie ponad 78 tys. egzemplarzy w Japonii. W grudniu Kuraki po raz pierwszy od 12 lat pojawiła się w Kōhaku Uta Gassen, gdzie wykonała „Togetsukyō (Kimi omou)”.
10 października 2018 roku piosenkarka wydała swój pierwszy album koncepcyjny pt. "Kimi omou ~Shunkashūtō~". Uplasował się na trzecim miejscu listy Oricon i sprzedał się w liczbie około 30 tys. egzemplarzy w Japonii. Płyta zawierała też pięć wcześniej wydanych singli: „Togetsukyō ~Kimi omou~”, „WE ARE HAPPY WOMEN”, „Do it!”, „Light Up My Life” i „Koyoi wa yume o misasete”.
W marcu 2019 roku został wydany singel , z którego obie piosenki zostały wykorzystane w serialu "Detektyw Conan". Z okazji 20. rocznicy debiutu Kuraki w lipcu wyruszyła w azjatycką trasę "20th Anniversary Mai Kuraki Live Project 2019 in Asia". 14 sierpnia ukazał się trzynasty album studyjny "Let’s Goal! ~Barairo no jinsei~". W celu promocji albumu piosenkarka wyruszyła w trasę "20th Anniversary Mai Kuraki Live Project 2019 "Let’s GOAL! ~Barairo no jinsei~"", która trwała od sierpnia do listopada 2019 roku. W grudniu ukazała się piąta kompilacja pt. "Mai Kuraki Single Collection ~Chance for you~".
6 marca 2021 roku został wydany singel w dystrybucji cyfrowej i streamingowej. Piosenka została napisana z okazji 1000. odcinka serialu "Detektyw Conan". 2 czerwca piosenka została wydana jako singel DVD.

</doc>
<doc id="537403" url="https://pl.wikipedia.org/wiki?curid=537403" title="The Spaghetti Incident">
The Spaghetti Incident



</doc>
<doc id="537404" url="https://pl.wikipedia.org/wiki?curid=537404" title="Stranger in a Strange Land (singel)">
Stranger in a Strange Land (singel)

Stranger in a Strange Land – singel brytyjskiej heavymetalowej grupy Iron Maiden, promujący album "Somewhere in Time".
Tytułowy utwór opowiada o człowieku uwięzionym w Arktyce, którego zamarznięte ciało zostało odnalezione lata później. Adrian Smith napisał "Stranger in a Strange Land" zainspirowany opowieścią jednego z członków prawdziwej ekspedycji. Mimo zbieżności tytułów utwór nie jest inspirowany powieścią Roberta Heinleina "Obcy w obcym kraju".
"Stranger in a Strange Land" został także zamieszczony na kompilacji "Ed Hunter".
Utwór "That Girl" jest pisaną w tradycyjnym stylu piosenką o miłości. "Juanita" (cover grupy Marshall Fury) opowiada o mężczyźnie pragnącym znów być z tytułową dziewczyną, ale ostatecznie odrzuca ją. Dickinson zmienia w jednym miejscu oryginalny tekst: "I'm never going back, Juanita" na "I'm never going down on Juanita".
Oba ostatnie utwory pierwotnie znajdowały się w repertuarze grupy The Entire Population of Hackney, a przy ich nagrywaniu nie uczestniczyli Dave Murray i Steve Harris.

</doc>
<doc id="537405" url="https://pl.wikipedia.org/wiki?curid=537405" title="Stanisław Piasecki (działacz narodowy)">
Stanisław Piasecki (działacz narodowy)

Stanisław Piasecki, ps. „Stanisław Mostowski” (ur. 15 grudnia 1900 we Lwowie, zm. 12 czerwca 1941 pod Palmirami) – polski działacz narodowy, dziennikarz, pisarz, żołnierz, publicysta, krytyk literacki i teatralny.
Życiorys.
Urodził się w rodzinie Eugeniusza i Gizeli Marii Szelińskiej z rodziny Silberfeld-Krasnik. Uczęszczał do prywatnej szkoły we Lwowie. W latach 1912–1916 należał do skautingu. Podczas I wojny światowej przebywał w Zakopanem, gdzie w 1917 złożył egzamin dojrzałości. Zaczął studiować architekturę na Politechnice Lwowskiej, ale w 1919 przeniósł się do Poznania, by studiować na Wydziale Prawno-Ekonomicznym. W latach 1919–1920 ochotnik w Wojsku Polskim, brał udział w wojnie polsko-bolszewickiej. Był też uczestnikiem III powstania śląskiego i akcji plebiscytowej na Górnym Śląsku.
Po powrocie na studia był członkiem Związku Akademickiego Młodzież Wszechpolska, Bratniej Pomocy UP oraz współredagował miesięcznik „Akademik”. Został współpracownikiem „Dziennika Wileńskiego”. W 1925 uzyskał magisterium z ekonomii, a rok później przeprowadził się do Warszawy. Tutaj współpracował z „Gazetą Warszawską”, dziennikiem „ABC” (krytyka literacka i teatralna) i „Wieczorem Warszawskim” (1928, współzałożyciel). Został działaczem Obozu Wielkiej Polski. 
Zbliżył się do ONR. W 1935 roku założył własny tygodnik literacko-artystyczny „Prosto z Mostu”. Początkowo z pismem współpracowali autorzy o różnych poglądach politycznych. Z czasem pismo zaczęło prezentować program skrajnie prawicowy. Miał ambicje stworzenia z pisma prawicowej alternatywy dla lewicowo-liberalnego pisma „Wiadomości Literackie”.
Piasecki był zdecydowanym przeciwnikiem bolszewizmu i narodowego socjalizmu. Popierał syjonizm i emigrację Żydów do Palestyny. Z tego powodu był obiektem ataków sanacji, liberałów i komunistów. M.in. wypominano mu żydowskie pochodzenie: Julian Tuwim poświęcił mu na łamach „Szpilek” prześmiewczy wiersz o długim tytule: "Poeta zazdrości pewnemu literatowi imieniem Staś, że jest Sarmatą; on zaś, nieszczęsny poeta, żydem parchatym jest. Takoż obojej stron żywot wiernie opisany", a Eryk Lipiński w tym samym piśmie narysował karykaturę poświęconą Piaseckiemu i Wojciechowi Wasiutyńskiemu.
Kiedy wybuchła wojna, zgłosił się na ochotnika do wojska. Stawiając opór wkraczającej znienacka Armii Czerwonej zdołał uniknąć sowieckiej niewoli i powrócił do Warszawy. Podjął działalność w strukturach konspiracyjnych Stronnictwa Narodowego. W grudniu ukazał się pierwszy numer podziemnego pisma pt. „Walka”, którego był współtwórcą i redaktorem. Redakcja mieściła się w mieszkaniu Piaseckiego. Fundusze na druk pisma czerpał z restauracji "Arkadia", którą założył w suterenie Filharmonii Narodowej. W lokalu spotykali się młodzi konspiratorzy, a także nastoletni poeci: Onufry Kopczyński, Wacław Bojarski, Zdzisław Stroiński, Andrzej Trzebiński i Tadeusz Gajcy, którzy wkrótce założyli grupę literacką "Sztuka i Naród". Przez jakiś czas gościom "Arkadii" na fortepianie przygrywał Witold Lutosławski.
W grudniu 1940 Piaseckiego aresztowało Gestapo. Po kilkumiesięcznych torturach w al. Szucha trafił na Pawiak. Po sąsiedzku, na oddziale kobiecym, znalazła się jego żona. 12 czerwca został rozstrzelany w Palmirach w zbiorowej egzekucji (razem m.in. z Witoldem Hulewiczem).
Konstanty Ildefons Gałczyński, współpracownik Piaseckiego z lat 30., poświęcił mu wiersz "Okulary Staszka".
Życie prywatne.
4 listopada 1928 ożenił się ze śpiewaczką operową Ireną Radziszewską z domu Religioni, córką gen. Antoniego Religioniego, z którą miał córkę Elżbietę (ur. 1937). Spokrewniony z Jadwigą Wajsówną.

</doc>
<doc id="537409" url="https://pl.wikipedia.org/wiki?curid=537409" title="Pałka drobna">
Pałka drobna

Pałka drobna ("Typha minima") – gatunek byliny należący do rodziny pałkowatych ("Typhaceae"). Inne nazwy: pałka maleńka, pałka miniaturowa. Występuje od południowej i południowo-wschodniej Europy po Kaukaz i środkową Azję. W Polsce do niedawna klasyfikowany jako efemerofit, obecnie (2012) uważany za gatunek zadomowiony (kenofit), potencjalnie inwazyjny.

</doc>
<doc id="537412" url="https://pl.wikipedia.org/wiki?curid=537412" title="Hala Smreczyny">
Hala Smreczyny

Hala Smreczyny lub Hala Smreczyńska – dawna hala pasterska w Dolinie Tomanowej (górna, wschodnia część Doliny Kościeliskiej w Tatrach Zachodnich). Od zachodu graniczyła z Halą Pyszną (rozdzielał je Skrajny Smreczyński Grzbiet), od wschodu z Halą Tomanową, od której oddzielona była Zadnim Smreczyńskim Grzbietem. Od południa podchodziła pod grań główną Tatr Zachodnich na odcinku od Smreczyńskiego Wierchu po Tomanową Kopę. Natomiast od północnej strony przechodziła klinem na przeciwległe zbocza Doliny Tomanowej, obejmowała zbocza Żaru i Wąwóz Kraków, podchodząc aż po Upłazkową Turnię i granicząc z Halą Smytnią. Północno-zachodnim końcem graniczyła także z Halą Ornak. Do Smreczyńskiej Hali należały dwie polany: Niżnia Smreczyńska Polana i Wyżnia Smreczyńska Polana.
Zezwolenie na wykarczowanie i wypasanie obszarów Doliny Tomanowej otrzymali górale już w 1615 r. od króla Zygmunta III Wazy. W 1936 r. formalnie utworzono tutaj rezerwat przyrody Tomanowa-Smreczyny. W 1947 r., po powstaniu TPN jego nazwę zmieniono na obszar ochrony ścisłej „Pyszna, Tomanowa, Pisana” i zaprzestano trwającego ponad trzy wieki wypasu. Dzisiaj jest to teren niemal całkowicie zalesiony, wielki kompleks lasów świerkowych i ostoja dzikich zwierząt.
Dla turystów dostępna jest tylko dolna część tego obszaru, leżąca przy czarnym szlaku turystycznym z Doliny Kościeliskiej do Smreczyńskiego Stawu.

</doc>
<doc id="537414" url="https://pl.wikipedia.org/wiki?curid=537414" title="Postępowanie przygotowawcze">
Postępowanie przygotowawcze

Postępowanie przygotowawcze – pierwszy etap postępowania karnego w sprawach o przestępstwa ścigane z oskarżenia publicznego, w sprawach tych jego przeprowadzenie jest obligatoryjne.
Postępowanie to powinno zmierzać przede wszystkim do ustalenia, czy został popełniony czyn zabroniony, a więc czy wypełnia on znamiona określonego typu przestępstwa, a następnie czy stanowi on przestępstwo – a więc czy czyn jest bezprawny, zawiniony i społecznie szkodliwy.
Postępowanie dzieli się na dwa etapy:
Funkcje postępowania.
Zasadnicze funkcje tego postępowania to:
Postępowanie karno-skarbowe.
Organami uprawnionymi do prowadzenia postępowań przygotowawczych w sprawach o przestępstwa i wykroczenia skarbowe są:
Pierwsze trzy organy są finansowymi organami postępowania przygotowawczego, pozostałe zaś niefinansowymi organami postępowania przygotowawczego. Organem postępowania przygotowawczego w sprawach o przestępstwa skarbowe jest także Agencja Bezpieczeństwa Wewnętrznego oraz Centralne Biuro Antykorupcyjne.
Postępowanie karno-skarbowe jak każde postępowanie karne, nakłada na strony określone obowiązki i prawa. Postępowanie to odbywa się przed sędzią i prokuratorem. Dzieli się na dwa etapy:
Celem postępowania karno-skarbowego jest ustalenie czy dana osoba jest winna popełnienia przestępstwa, a jeżeli tak to jaką karę powinna otrzymać. Zgodnie z przepisami kodeksu karnego skarbowego odpowiedzialność karno–skarbową ponosi wyłącznie osoba, której udowodnione zostanie, iż jej działanie wypełnia znamiona przestępstwa lub wykroczenia karno-skarbowego. Powyższy obowiązek dowodowy spoczywa na oskarżycielu, a nie oskarżonym. Głównym zadaniem postępowania karno-skarbowego jest wyegzekwowanie kary nałożonej przez sąd. Może być to kara finansowa np. grzywna lub kara niefinansowa np. pozbawienie wolności.

</doc>
<doc id="537415" url="https://pl.wikipedia.org/wiki?curid=537415" title="Thiele">
Thiele



</doc>
<doc id="537426" url="https://pl.wikipedia.org/wiki?curid=537426" title="Wojanów (stacja kolejowa)">
Wojanów (stacja kolejowa)

Wojanów – stacja kolejowa w Wojanowie, w województwie dolnośląskim, w Polsce.
W roku 2017 stacja obsługiwała 20–49 pasażerów na dobę.

</doc>
<doc id="537427" url="https://pl.wikipedia.org/wiki?curid=537427" title="Niezależna Telewizja Lokalna">
Niezależna Telewizja Lokalna

NTL, Niezależna Telewizja Lokalna – regionalna stacja telewizyjna, dawniej nadająca na terenie 6 powiatów: radomszczańskiego, piotrkowskiego, bełchatowskiego, pajęczańskiego, częstochowskiego i włoszczowskiego. Od czerwca 2015 była dostępna także na platformach satelitarnych (Platforma Canal+ i od czerwca 2019 na Cyfrowym Polsacie), w związku z czym stacja była dostępna dla widzów w całej Europie. W grudniu 2015 stacja uruchomiła nadajnik DVB-T w Łodzi i tym samym zwiększyła zasięg emisji o kolejne miasta, w tym m.in. o Pabianice, Zgierz i Wieluń.
1 grudnia 2020 roku kanał został przekształcony w TVC (Telewizję Centrum), a stacja zakończyła nadawanie.
Historia.
Od 1994 roku stacja należała do lokalnego biznesmena Tadeusza Dąbrowskiego, który 14 grudnia 2005 roku odsprzedał ją Grupie ITI. Stacja koncesję na nadawanie naziemne otrzymała w maju 1994. Początkowo wchodziła w skład sieci lokalnych stacji TV Odra. Od powstania w 1998 roku Naszej Telewizji (Naszej TV) retransmitowała jej program, następnie od kwietnia 2000 roku – TV4, mając zagwarantowane własne pasma lokalne. We wrześniu 2005 roku stacja zmieniła strategię i podpisała umowę z TVN na retransmisję programu, a po paru miesiącach Grupa ITI wykupiła w niej udziały.
Od 2 lipca 2015 do 2018. NTL Radomsko była własnością amerykańskiego koncernu Scripps Networks Interactive, a od 2018 do 2019. należała do Discovery. Od 2019 należała do grupy MWE Networks.
Telewizja NTL 19 grudnia 2013 uruchomiła lokalny multipleks cyfrowy. Sygnał emitowany był z nadajników na Górze Kamieńsk, Częstochowa/Błeszno i Tomaszów Mazowiecki. Za pośrednictwem multipleksu emitowały były także kanały 4fun.tv, 4fun Hits, Stars.TV oraz Eska TV, która 2 stycznia 2017 zastąpiła stację Vox Music TV, emitowaną od 5 sierpnia 2014. .
Program był nadawany przez 18 godzin na dobę (od 6:00 do 0:00). Ponadto NTL nie retransmitowała już sygnału TVN-u. 22 lutego 2014 stacja NTL zakończyła testowe nadawanie i rozpoczęła regularną emisję. 1 kwietnia 2014 stacja uruchomiła w naziemnej telewizji cyfrowej elektroniczny przewodnik po programach (EPG).
18 maja 2015 na wniosek nadawcy KRRiT dokonała zmiany w obowiązującej koncesji naziemnej kanału poprzez dodanie zapisu o rozpowszechnianiu stacji w sposób rozsiewczy satelitarny. 14 czerwca 2015 roku kanał został uruchomiony jako FTA na satelicie Hot Bird. W Cyfrowym Polsacie stacja była dostępna na kanale 197 (od 18 czerwca 2019 roku), natomiast w Platformie Canal+ telewizja NTL była dostępna jest na kanale 155. Według cotygodniowych badań oglądalności poszczególne pasma oglądało ponad 130 000 osób. Oglądalność Kuriera była szacowana na blisko 150 tys. widzów.
3 kwietnia 2017 NTL wprowadzono do UPC Polska, początkowo dla dekoderów Horizon, a od 14 kwietnia 2017 również dla MediaBox i UPC MediaModuł na kanale 355.
Na początku grudnia 2020 roku po przejęciu większościowych udziałów przez Michała Winnickiego, stacja zmieniła nazwę na TVC.
Programy NTL.
Programy informacyjne, publicystyczne:
Programy rozrywkowe, teleturnieje:
Satelita.
Dane techniczne przekazu cyfrowego z satelity:

</doc>
<doc id="537428" url="https://pl.wikipedia.org/wiki?curid=537428" title="Szczeniak zwany Scooby Doo">
Szczeniak zwany Scooby Doo

Szczeniak zwany Scooby Doo (ang. "A Pup Named Scooby-Doo") – ósmy serial animowany z serii "Scooby Doo", wyprodukowany w studiu Hanna-Barbera.
Fabuła.
Przedstawia przygody Scooby’ego, Kudłatego, Freda, Daphne i Velmy jako dzieci; rozwiązują oni zagadki wyłącznie w obrębie swojego miasta, Spokoville (ang. "Coolsville") bo z racji swojego wieku nie mogą jeszcze używać Wehikułu Tajemnic. Jest to ostatni serial "Scooby Doo" emitowany oryginalnie w ABC i pierwszy pokazywany w amerykańskim Cartoon Network.
W odcinkach „Przeklęta obroża” i „Wilkoduś z rezydencji rodziny Doo” występują rodzice Scooby’ego – Mama i Tata Doo. Pod koniec odcinka „Przeklęta obroża”, na przyjęciu urodzinowym Scooby’ego widzimy jego rodzeństwo – braci Skippy Doo i Howdy Doo oraz siostrę Ruby Doo.
Emisja w Polsce.
W Polsce w wersji dubbingowej pierwsza seria została wyemitowana dawniej również przez CN; tej samej wersji dubbingowej używał TVN do emisji pierwszej serii, a do reszty użył wersji lektorskiej; wersji dubbingowej używa teraz Boomerang, a do kolejnych odcinków zlecił dubbing temu samemu studiu, co w pierwszej serii. Serial liczy 27 odcinków, przy czym odcinek 22 ma 2 epizody, a odcinek 27 3 epizody, pozostałe odcinki mają po 1 epizodzie. Od 9 kwietnia 2011 roku serial był nadawany w TV Puls. Od 19 lipca 2012 roku serial był nadawany w TV Puls 2. W późniejszym czasie serial emitowany był na kanałach TV4 i TV6.
W USA i Polsce wydano DVD, a na każdym po 4 odcinki (ostatnie dwie płyty w USA mają 5 odcinków). W Stanach Zjednoczonych ukazało się 7 płyt, a na nich cały serial; w Polsce wydano 4 płyty a na nich 16 odcinków (cała pierwsza seria i trzy odcinki drugiej).
Wersja polska.
Polski dubbing.
Wersja polska: Master Film na zlecenie Warner Bros.
Reżyseria:
Dialogi: Dorota Filipek-Załęska
Dźwięk:
Montaż:
Kierownictwo produkcji:
Wystąpili:
Teksty piosenek: Andrzej Brzeski
Opracowanie muzyczne: Eugeniusz Majchrzak
Śpiewali:
Lektor: Maciej Gudowski
Polski lektor.
Wersja polska: Master Film na zlecenie TVN
Tekst: Dorota Filipek-Załęska
Czytał: Janusz Szydłowski
Odcinki.
Premiery w Polsce:

</doc>
<doc id="537433" url="https://pl.wikipedia.org/wiki?curid=537433" title="Kłobuck (stacja kolejowa)">
Kłobuck (stacja kolejowa)

Kłobuck – stacja kolejowa w Kłobucku, w województwie śląskim, w Polsce.
Stacja ta jest przystankiem na linii kolejowej nr 131, czyli magistrali węglowej. W latach 2009–2012 ruch pasażerski był zawieszony. 9 grudnia 2012 roku nastąpiło wznowienie kursów pasażerskich na trasie do Tarnowskich Gór i Katowic. Połączenia obsługiwane były przez Koleje Śląskie. 1 czerwca 2013 roku ruch pasażerski ponownie został zawieszony.
Stacja leży na trasie turystycznego Zielonego Szlaku Kłobuckiego.
Dawne kierunki połączeń:

</doc>
<doc id="537439" url="https://pl.wikipedia.org/wiki?curid=537439" title="Osola (stacja kolejowa)">
Osola (stacja kolejowa)

Osola – stacja kolejowa w Osoli, w województwie dolnośląskim, w Polsce.
Do roku 2013 stacja dysponowała przedwojennym budynkiem, w którym znajdowała się kasa biletowa oraz poczekalnia.
W roku 2017 stacja obsługiwała 500–699 pasażerów na dobę.

</doc>
<doc id="537442" url="https://pl.wikipedia.org/wiki?curid=537442" title="Jan IV Wielki Komnen">
Jan IV Wielki Komnen

Jan IV Dobry, gr. Ιωάννης Δ΄ Μέγας Κομνηνός – "Iōannēs IV Megas Komnēnos", łac. "Ioannes Kaloioannes" (ok. 1403 – 1459) – cesarz Trapezuntu w latach 1429–1459. Syn cesarza Aleksego IV i Teodory Kantakuzen. Starszy brat Dawida II, młodszy brat Aleksandra Komnena. 
Życiorys.
W 1417 Jan został mianowany despotą przez swojego ojca, ale odbyło się to bez bezpośredniego spotkania obu stron. W 1426 Jan zamordował jednego z dworzan, którego podejrzewał o romans z cesarzową Teodorą, a następnie chciał zaatakować swoich rodziców. Jego próba została udaremniona przez innych dworzan, a Jan został zmuszony do wyjazdu do Gruzji.
W Gruzji Jan ożenił się córką króla. W 1427, wspierany przez gruzińskie oddziały, Jan wypłynął z genueńskiej kolonii Kaffy na Krymie i w 1429 dotarł do Trapezuntu. Jego ojciec zebrał swoje wojsko i ruszył przeciw synowi, ale Janowi udało się pozyskać sympatię kilku wpływowych szlachciców. Cesarz Aleksy IV ostatecznie został zamordowany przez agentów syna w swoim własnym namiocie podczas snu. W październiku 1429 Jan został oficjalnie koronowany na nowego cesarza Trapezuntu.
Małżeństwa i potomstwo.
Jan IV był dwukrotnie żonaty. Jego pierwszą żoną była księżniczka gruzińska - Nieznana z imienia córka Aleksandra I Wielkiego. Jego drugą żoną była księżniczka turecka o nieznanym imieniu. Prawdopodobnie z pierwszego małżeństwa Jan miał syna i przynajmniej jedną córkę (prawdopodobnie dwie):

</doc>
<doc id="537444" url="https://pl.wikipedia.org/wiki?curid=537444" title="Akt oskarżenia">
Akt oskarżenia

Akt oskarżenia – pismo procesowe (skarga oskarżycielska) wnoszone do sądu w postępowaniu karnym przez uprawniony podmiot, w którym domaga się on od sądu wydania orzeczenia o winie i karze lub środkach karnych wobec osoby wskazanej w tym piśmie.
Podmiotem uprawnionym do wniesienia aktu oskarżenia jest co do zasady osoba mająca uprawnienia do występowania przed sądem w charakterze oskarżyciela publicznego, czasami pokrzywdzony lub osoba jemu najbliższa jako oskarżyciel prywatny.
Oskarżycielem publicznym w sprawach o przestępstwa jest co do zasady prokurator, natomiast w sprawach o wykroczenia Policja. Jeżeli zostaną spełnione określone przesłanki, akt oskarżenia przed sądem obok lub zamiast oskarżyciela publicznego może popierać oskarżyciel posiłkowy. Oprócz aktu oskarżenia wnoszonego przez oskarżyciela publicznego można wyróżnić prywatny akt oskarżenia, wnoszony najczęściej przez pokrzywdzonego przy przestępstwach ściganych z oskarżenia prywatnego. Natomiast wniesienie aktu oskarżenia w sprawie ściganej z oskarżenia publicznego przez inny podmiot niż oskarżyciel publiczny (podmiot uprawniony występuje wówczas w charakterze oskarżyciela subsydiarnego), jest możliwe dopiero po wykonaniu następujących czynności:
Dopiero po tych krokach uprawniony może wnieść akt oskarżenia w sprawie ściganej z oskarżenia publicznego, który musi być sporządzony i podpisany przez pełnomocnika, tj. adwokata lub radcę prawnego albo radcę Prokuratorii Generalnej Rzeczypospolitej Polskiej (przymus adwokacki). W przypadku jednak, gdy pierwszym postanowieniem (postanowieniami) odmówiono wszczęcia postępowania przygotowawczego, a po uchyleniu ich przez sąd, wszczęto postępowanie i następnie je umorzono cała powyższa procedura musi być przeprowadzona od początku. Wymagane jest bowiem, aby wszystkie postanowienia były postanowieniami tego samego rodzaju (np. czterokrotnie odmawiano wszczęcia postępowania przygotowawczego lub czterokrotnie umarzano wszczęte postępowanie karne)
Wymogi formalne publicznego aktu oskarżenia.
Publiczny akt oskarżenia powinien zawierać:
Publiczny akt oskarżenia powinien także zawierać:
Do publicznego aktu oskarżenia dołącza się, do wiadomości sądu, listę ujawnionych osób pokrzywdzonych z podaniem ich adresów, a także adresy osób, których wezwania oskarżyciel żąda. Należy również podać numery telefonów, telefaksów i adresy poczty elektronicznej tych osób, chyba że informacji tych nie można ustalić. Z publicznym aktem oskarżenia przesyłane są sądowi akta postępowania przygotowawczego wraz z załącznikami, a także po jednym odpisie aktu oskarżenia dla każdego oskarżonego, a jeżeli do aktu oskarżenia dołączono wniosek o skazanie bez rozprawy – także dla każdego pokrzywdzonego.
Wymogi formalne prywatnego aktu oskarżenia.
Prywatny akt oskarżenia może ograniczyć się do oznaczenia:
Skutki braku wniesienia aktu oskarżenia.
W wypadku wniesienia aktu oskarżenia przez niewłaściwy podmiot należy stosownie do art. 17 § 1 pkt 9 Kodeksu postępowania karnego konieczne jest przekazanie sprawy do rozpoznania na posiedzenie w celu podjęcia decyzji o umorzeniu postępowania karnego. W wypadku natomiast braku aktu oskarżenia na rozprawie sąd stosownie do art. 414 § 1 wydaje postanowienie lub wyrok o umorzeniu postępowania karnego.

</doc>
<doc id="537445" url="https://pl.wikipedia.org/wiki?curid=537445" title="Mława (stacja kolejowa)">
Mława (stacja kolejowa)

Mława – stacja kolejowa w Mławie, w województwie mazowieckim, w Polsce. Według klasyfikacji PKP ma kategorię dworca lokalnego. Obsługuje pociągi lokalne oraz dalekobieżne. 
W roku 2017 stacja obsługiwała 300–499 pasażerów na dobę.
W 2015 roku Warmińskie Przedsiębiorstwo Budowlane wybudowało w Mławie dworzec systemowy, który został otwarty 14 października 2015. Nadano mu imię dr Anny Tomaszewicz-Dobrskiej.
Do stacji można dojechać autobusem Mławskiej Komunikacji Miejskiej (linie nr 1, 2, 3 i 4), wysiadając na przystanku "Dworcowa: Dworzec Kolejowy".
Historia.
Stacja została oddana do użytku 17 sierpnia 1877 roku. Była to końcowa stacja Kolei Nadwiślańskiej. Stacja łączyła drogi kolejowe o różnej szerokości torów. Cały kompleks został zbudowany na terenie Woli Łomskiej w odległości ponad trzech kilometrów od miasta.
Stacja miała długość około półtora kilometra. Od strony północnej znajdowały się szerokie tory rosyjskie z 34 rozjazdami. Przy drodze do miasta wystawione były mniejsze magazyny służące wyłącznie do przyjmowania towarów miejscowych.
Na wschodzie znajdowała się parowozownia z trzema torami wjazdowymi, w której mogło się pomieścić sześć parowozów. Obok niej znajdowały się zbiorniki na wodę oraz tarcza obrotowa do przestawiania parowozów.
Od południa były tam tory niemieckie z 16 rozjazdami. Między torami rosyjskimi i niemieckimi znajdował się dworzec i zlokalizowany był na początku stacji, od strony Prus. Budynek dworca zbudowany był z cegły, miał długość 94 metrów i szerokość 15,5 metra. Z wszystkich stron był otoczony krytym peronem. Podjazd do dworca dla podróżnych znajdował się z boku od strony przejazdu kolejowo-drogowego.
We wschodniej części budynku mieściły się sale pasażerskie, kancelarie zawiadowcy stacji, bufet, poczta i telegraf oraz mieszkania właściciela bufetu i zawiadowcy; w zachodniej zaś były biura ekspedycji, agentury handlowej oraz sale komory celnej. Z boku dworca, w kierunku Warszawy, znajdowała się tarcza obrotowa dla parowozów niemieckich, następnie magazyn komory służący do oclenia towarów zagranicznych. Był to budynek dwupiętrowy ogrzewany za pomocą kaloryferów i zaopatrzony w windy przenoszące towary.
Dalej był magazyn Kolei Nadwiślańskiej oraz perony służące do przeładowywania towarów z jednych wagonów na drugie. Oprócz tego zbudowane zostały budynki dla komory oraz dwa drewniane domy mieszkalne. Pierwszy, jednopiętrowy, z biurami na dole i z apartamentami na górze dla dyrektora i jego pomocnika. Drugi budynek to główny gmach mieszkalny dla służby i urzędników, w którym znajdowało się 27 mieszkań, liczących od jednego do sześciu pokoi z kuchnią. Na poddaszu umieszczono zbiornik wody, z którego woda była rozprowadzana do wszystkich kuchni i ustępów obu budynków oraz łaźni, pralni i kranów pożarniczych.
Na zapleczu tych budynków znajdowały się także stajnie, lodownie oraz budynki gospodarcze.
Głównymi przedmiotami eksportu przez mławską komorę celną były zboże, mąka, otręby, kartofle, słonina, drzewo, cukier, nafta, masło, gęsi, raki i jaja; importowano maszyny rolnicze, skóry, śledzie, produkty chemiczne, wyroby galanteryjne, wyroby stalowe, materiały jedwabne oraz wełniane.
Pod koniec XIX wieku powstał ogród spacerowy przy pierwszym budynku komory. W 1901 roku zbudowano budynek naprzeciwko dworca z przeznaczeniem dla szkoły kolejowej, do której uczęszczało 150 dzieci.
29 marca 1902 roku wybuchł na dworcu pożar, którego płomienie spaliły wschodnią część budynku. Zginęły dwie osoby – lokaj bufetowy Florian Medyński i posługacz Marian Witkowski. Ogółem straty wyniosły około 30 tysięcy rubli.
Na początku I wojny światowej stacja kolejowa stała się obiektem ataków Niemców. 29 sierpnia został zestrzelony balon sterowy, który zrzucał bomby na stację. Podczas ostrzału zniszczeniu uległy tylko magazyny.
21 września 1921 o 5.00 rano trzy parowozy prowadzone z Iłowa zderzyły się z czwartym, stojącym na stacji. W katastrofie tej zginęło trzech maszynistów.
Na początku września 1939 roku budynek dworca został ostrzelany przez Niemców i uległ spaleniu.
W okresie okupacji odremontowano tylko zachodnią część dworca, rozbierając jej parterową część wschodnią. Do obecnych czasów z dawnej stacji kolejowej przetrwały tylko dwa murowane budynki komory celnej i jeden drewniany dom mieszkalny przy ul. Dworcowej, wschodnia część parowozowni przy ul. Brukowej oraz jeden magazyn drewniany przy ul. Piłsudskiego.
W 2015 roku oddano do użytku nowy budynek dworca typu IDS.

</doc>
<doc id="537446" url="https://pl.wikipedia.org/wiki?curid=537446" title="Epichlorohydryna">
Epichlorohydryna

Epichlorohydryna – organiczny związek chemiczny z grupy epoksydów zawierający boczną grupę chlorometylową.
W warunkach przemysłowych epichlorohydrynę uzyskuje się poprzez chlorowanie propylenu do chlorku allilu, a następnie epoksydację tego ostatniego.
Znajduje zastosowanie w wytwarzaniu żywic epoksydowych.

</doc>
<doc id="537449" url="https://pl.wikipedia.org/wiki?curid=537449" title="Racibórz Markowice">
Racibórz Markowice

Racibórz Markowice – stacja kolejowa położona w jednej z dzielnic Raciborza – Markowicach.
W roku 2017 stacja obsługiwała 20–49 pasażerów na dobę.
Historia.
Stacja powstała w 1846 roku i nosiła wtedy nazwę Markdorf (Oberschlesien). Była to wieś w pobliżu Raciborza (później włączona do miasta). W 1968 roku powstała stacja handlowa, a w 1986 roku przystanek i posterunek odgałęźny. Kiedyś istniała wieża ciśnień, ale została rozebrana.
Stacja Racibórz Markowice Wąskotorowy.
Od 1902 roku do 1992 przy stacji istniała stacja Racibórz Markowice Wąskotorowa. Obecnie wszystkie tory zostały rozebrane i pozostały po nich jedynie ślady. Kolejka wąskotorowa kursowała do stacji: Gliwice Trynek i Ratibor Plania.

</doc>
<doc id="537450" url="https://pl.wikipedia.org/wiki?curid=537450" title="Klacz">
Klacz

Klacz – samica ssaków nieparzystokopytnych, w szczególności dorosła samica konia powyżej trzeciego roku życia (potocznie: "kobyła").
Cykl płciowy.
Okres rujowy u klaczy, zwany "grzaniem się", jest sezonowo-wielorujowy. Trwa 5–6 dni, po czym następuje 15 dni przerwy (razem 21 dni cyklu). Owulacja zachodzi w ciągu ostatnich 24–48 godzin rui. Cykl rui może być zróżnicowany, w zależności od wielu czynników: długości dnia, żywienia, czynników atmosferycznych i środowiskowych. Późną jesienią i zimą klacze w ogóle nie miewają rui lub mają ją rzadko, przebiegającą bez objawów. Klacz w rui wykazuje przychylne nastawienie do ogiera podczas próbnikowania; gdy ruja nie występuje, klacz gwałtownie broni się przed jego zalotami. Lekarz weterynarii może pomóc stwierdzić ruję i wskazać, kiedy nastąpi owulacja.
Ciąża.
Zazwyczaj czas trwania ciąży u klaczy gorącokrwistych waha się od 328 do 345 dni. Natomiast u klaczy zimnokrwistych wynosi od 332 do 345 dni. Zazwyczaj klacz rodzi jedno źrebię. Krycie (sztuczne unasiennianie) powinno być zaplanowane tak, by źrebię urodziło się wiosną. Klacz w ciąży może być bardzo nerwowa i nieufna.
Ciąża bliźniacza.
Zdarzają się ciąże bliźniacze, które stanowią ok. 1–2% ciąż. Najczęściej kończą się one poronieniem między 5 a 9 miesiącem ciąży. Około 70% płodów rodzi się martwych, rzadko udaje się odchować jedno źrebię. Lekarz weterynarii może pomóc w zapobieganiu ciąży bliźniaczej poprzez ustalenie ilości i rozmiaru pęcherzyków jajnikowych i wyznaczeniu odpowiedniego terminu krycia.
Karmienie.
Podczas pierwszych 6 z ok. 11 miesięcy ciąży, klacz powinna być karmiona bez zmian. Bardzo ważne jest natomiast, by zapewnić jej większą dawkę pożywienia podczas 3 ostatnich miesięcy ciąży i uzupełniać paszę składnikami odżywczymi i mikroelementami.
Użytkowanie.
Podczas ciąży przez około 6 pierwszych miesięcy klacz powinna być użytkowana do lekkiej pracy, by utrzymać jej formę i zapobiec nadwadze, co sprawiałoby kłopoty przy wyźrebieniu. W ciągu ostatnich 3 miesięcy klacz powinna przebywać na pastwisku.

</doc>
<doc id="537451" url="https://pl.wikipedia.org/wiki?curid=537451" title="Bieg przełajowy">
Bieg przełajowy

Bieg przełajowy – bieg w terenie, najczęściej w lasach, na łąkach lub w innych miejscach, gdzie bieg jest naturalnie utrudniany przez przyrodę.
Podczas letnich igrzysk olimpijskich w 1912, 1920 i 1924 rozgrywano indywidualne i zespołowe biegi przełajowe.
Biegi przełajowe aspirowały do znalezienia się w programie zimowych Igrzysk Olimpijskich w 2018 roku. Po niepowodzeniu tej inicjatywy, Komitet ds. Biegów Przełajowych przy IAAF podjął decyzję, by rozpocząć działania mające na celu włączenie dyscypliny do programu letnich Igrzysk Olimpijskich w Paryżu w 2024 roku. Pierwszym krokiem w tym kierunku było rozegranie biegów przełajowych w ramach Igrzysk Olimpijskich Młodzieży w 2018 roku w Buenos Aires.

</doc>
<doc id="537453" url="https://pl.wikipedia.org/wiki?curid=537453" title="Kodeks postępowania karnego (1997)">
Kodeks postępowania karnego (1997)

Kodeks postępowania karnego – podstawowy akt prawny regulujący polskie postępowanie karne ("Ustawa z dnia 6 czerwca 1997 r. Kodeks postępowania karnego" obowiązuje od 1 września 1998 r. (z wyjątkiem art. 647, 650 § 3 i 674 § 3, które – zgodnie z ustawą wprowadzającą – weszły w życie 1 stycznia 2003 r.).
Poprzednie kodeksy pochodziły z lat 1928 (Rozporządzenie Prezydenta Rzeczypospolitej z 19 marca 1928 r. () i 1969 (Ustawa z 19 kwietnia 1969 r. ().
Struktura redakcyjna kodeksu.
Kodeks postępowania karnego składa się z 15 działów.

</doc>
<doc id="537459" url="https://pl.wikipedia.org/wiki?curid=537459" title="A Matter of Life and Death">
A Matter of Life and Death

A Matter of Life and Death – czternasty album brytyjskiego zespołu heavymetalowego Iron Maiden wydany 25 sierpnia 2006 roku. Został nagrany w Sarm West Studios w Londynie. W zapowiedziach miało to być najbardziej progresywne wydawnictwo zespołu od czasów albumu "Seventh Son of a Seventh Son". "A Matter of Life and Death" jest trzecim co do długości albumem studyjnym Iron Maiden (najdłuższym jest album "The Book of Souls"). Pierwszy singel promujący płytę „The Reincarnation of Benjamin Breeg” ukazał się 14 sierpnia 2006 roku.
Na płycie zaznaczyła się dominacja kompozytorska tria Smith-Dickinson-Steve Harris.

</doc>
<doc id="537461" url="https://pl.wikipedia.org/wiki?curid=537461" title="Mihai Damian">
Mihai Damian

Mihai Damian (ur. 2 lutego 1990 w Braszowie) – rumuński skoczek narciarski, reprezentant kraju w latach 2004–2008, uczestnik Mistrzostw Świata w Narciarstwie Klasycznym 2007, trzykrotny uczestnik mistrzostw świata juniorów, trzykrotny złoty medalista mistrzostw Rumunii w 2007 oraz złoty i srebrny medalista mistrzostw Rumunii w 2008 roku.
W sezonie 2007/2008 czterokrotnie zdobył punkty do klasyfikacji FIS Cup, najlepsze miejsce osiągając w Notodden (24. miejsce). Siedemnastokrotnie wystąpił w zawodach zimowej edycji Pucharu Kontynentalnego oraz czterokrotnie w edycji letniej, jednak ani razu nie zdobył punktów. Najwyższe miejsce w zawodach tej rangi osiągnął w sezonie 2004/2005, zajmując 51. pozycję w Braunlage. Ani razu zawodnik nie wystąpił w Pucharze Świata.
W 2007 roku wystartował w kwalifikacjach do obu konkursów indywidualnych w ramach mistrzostw świata w narciarstwie klasycznym. Nie awansował jednak do konkursów głównych, dwukrotnie plasując się na ostatnim miejscu.
Życie prywatne.
Mihai Damian urodził się 2 lutego 1990 roku w Braszowie. Zna język rumuński i angielski. Pierwszy skok oddał w wieku siedmiu lat, w 1997 roku. Do reprezentacji Rumunii w skokach narciarskich po raz pierwszy został powołany w 2004 roku.
Przebieg kariery.
Do sezonu 2004/2005.
W sierpniu 2002 roku w Garmisch-Partenkirchen wystąpił na nieoficjalnych letnich mistrzostwach świata dzieci do lat 13. Zajął w nich dwunaste miejsce i wyprzedził tylko zdyskwalifikowanego Estończyka Sandera Reitulę. W lipcu 2004 w Velenje zadebiutował w Letnim Pucharze Kontynentalnym. Uplasował się wówczas na 57. miejscu, wyprzedzając dwóch sklasyfikowanych skoczków – Pétera Tuczaia i Dénesa Pungora. Dzień później na tej samej skoczni był 68., pokonując jedynie Pungora. W sezonie letnim 2004 uczestniczył jeszcze w dwóch konkursach PK w Ramsau i uplasował się w nich na 87. i 91. miejscu. W pierwszym konkursie pokonał Wołodymyra Boszczuka i Dénesa Pungora, a w drugim był ostatni. W sierpniu 2004 wziął udział w nieoficjalnych mistrzostwach świata dzieci do lat 15 w Garmisch-Partenkirchen. Osiągnął w nich trzynasty rezultat w gronie czternastu zawodników.
W grudniu 2004 w Harrachovie zadebiutował w zimowej edycji Pucharu Kontynentalnego, jednak został zdyskwalifikowany. Wystąpił również w dwóch konkursach w Szwajcarii (w Sankt Moritz i Engelbergu) i został w nich sklasyfikowany na 77. i 85. miejscu. W pierwszych zawodach wyprzedził Li Chengbo, Ihora Bojczuka i Illimara Pärna, a w drugich był ostatni.
W 2004 roku został brązowym medalistą mistrzostw Rumunii seniorów.
Sezon 2005/2006.
W sezonie letnim w 2005 roku wziął udział w pierwszych czterech konkursach z cyklu FIS Cup. W zawodach w Predazzo był 78. i 73., natomiast w Bischofshofen zajął 48. miejsce w pierwszym konkursie, a w drugim został zdyskwalifikowany. W pierwszych zawodach w Predazzo wyprzedził trzech zawodników – Flavio Frucha, Romana Kuriawskiego i Cipriana Ioniţę, a w drugim czterech skoczków – Johnathana Sevicka, Diego Dellasegę, Kuriawskiego i Frucha. W zawodach w Bischofshofen wyprzedził natomiast jedenastu zawodników. 
W 2005 roku po raz drugi w karierze zdobył brązowy medal seniorskich mistrzostw Rumunii.
W lutym 2006 w Kranju po raz pierwszy w karierze uczestniczył w konkursie skoków o mistrzostwo świata juniorów. Został jednak zdyskwalifikowany.
Sezon 2006/2007.
W sezonie 2006/2007 siedmiokrotnie startował w zawodach FIS Cup. Pierwsze dwa konkursy cyklu rozegrano na przełomie czerwca i lipca w Bischofshofen. Damian został zdyskwalifikowany w pierwszym z nich, a w drugim zajął 34. miejsce w stawce 38 sklasyfikowanych zawodników, tym samym wyprzedzając Aleksandra Woronkowa, Markusa Eisenbichlera, Klemensa Murańkę i Stanisława Oszczepkowa. W kolejnym konkursie w Garmisch-Partenkirchen zajął 39. miejsce, wyprzedzając ośmiu zawodników. Kolejne starty Rumuna w zawodach FIS Cup miały miejsce w szwajcarskim Einsiedeln, w których zajął on 31. i 42. miejsce. W pierwszym konkursie pokonał siedmiu zawodników, a do awansu do serii finałowej i zdobycia pierwszych w karierze punktów zabrakło mu 0,5 punktu, w drugim natomiast wyprzedził tylko jednego skoczka – Niklasa Strandbråtena. W zimowej edycji cyklu wystąpił jedynie w dwóch konkursach w Zakopanem i uplasował się w nich na 55. i 62. miejscu. W pierwszych zawodach pozycję tę dzielił z Andreiem Balazsem i Mojmírem Nosáľem. Wyniki uzyskane przez tych zawodników pozwoliły na wyprzedzenie piętnastu skoczków. W drugim konkursie Mihai Damian pokonał dziewięciu zawodników – pięciu Białorusinów, dwóch Ukraińców, Czecha i Amerykanina.
W lipcu 2006 wziął udział w nieoficjalnych mistrzostwach świata dzieci do lat 17 w Garmisch-Partenkirchen. Zajął w nich dziewiąte miejsce w stawce jedenastu zawodników, pokonując Mojmíra Nosáľa i Domingo Bolanda. 
W 2006 roku zdobył trzeci w karierze brązowy medal mistrzostw Rumunii seniorów. Ponadto został dwukrotnym mistrzem Rumunii juniorów, dzięki czemu wybrano go najlepszym sportowcem klubu CS Dinamo Braszów w 2006 roku.
W marcu 2007 w Sapporo po raz jedyny w karierze wystartował na mistrzostwach świata w narciarstwie klasycznym. Zarówno na skoczni normalnej, jak i na dużej, swój start zakończył na serii kwalifikacyjnej, w której dwukrotnie uplasował się na ostatnim miejscu. Również w marcu w Planicy zaliczył drugi w karierze występ na mistrzostwach świata juniorów. W rywalizacji indywidualnej zajął 67. miejsce w stawce 75 zawodników, w tym dwóch zdyskwalifikowanych.
Sezon 2007/2008.
W sezonie 2007/2008 wystartował w dwunastu konkursach z cyklu FIS Cup oraz w czterech zaliczanych do klasyfikacji Pucharu Kontynentalnego. Czterokrotnie zdobył punkty FIS Cup – na Tveitanbakken w Notodden był 27. i 24., a na Erzbergschanze w Eisenerz uplasował się na 27. i 29. miejscu. Łącznie dało mu to 17 punktów i 206. miejsce w klasyfikacji generalnej. Konkursy w Notodden były jednak słabo obsadzone – w pierwszym z nich zajęte przez Damiana 27. miejsce było jednocześnie miejscem ostatnim (w drugiej serii został zdyskwalifikowany, więc do noty wliczono mu jedynie pierwszy skok), a w drugim konkursie 24. miejsce było równoznaczne z wyprzedzeniem czterech zawodników – Jeremy'ego Baiga, Szilvesztra Kozmy, Remusa Tudora i Jana Fuhre. W pierwszych zawodach w Eisenerz Mihai Damian, ex aequo z Jaką Oblakiem, wyprzedził jedenastu zawodników, a w drugich – dziewięciu.
W Pucharze Kontynentalnym 2007/2008 Damian nie zdobył punktów. Wystąpił w dwóch konkursach w Zakopanem i w dwóch w Hinterzarten. W pierwszych zawodach PK w Zakopanem zajął 76. miejsce w stawce 83 zawodników, w tym dwóch zdyskwalifikowanych. Podczas drugich zawodów na Wielkiej Krokwi (3 lutego 2008) uzyskał odległość 100 metrów. Mimo to uplasował się na 80. miejscu, wyprzedzając trzech skoczków – Bogomiła Pawłowa, Wołodymyra Werediuka i Remusa Tudora. W konkursach w Hinterzarten został sklasyfikowany na 59. i 60. miejscu, w obu przypadkach pokonując czterech skoczków – Thomasa de Wita, Kozmę, Pawłowa i Tudora.
W sezonie 2007/2008 Damian wystąpił również w dwóch konkursach z cyklu Alpen Cup na Toni-Seelos-Olympiaschanze w Seefeld in Tirol. Uzyskał w nich 65. w stawce 70 zawodników i 61. miejsce wśród 69 zawodników.
W grudniu 2007 roku Mihai Damian zdobył trzy złote medale mistrzostw Rumunii seniorów i dwa złote medale mistrzostw juniorów. Dzięki temu w swoim rodzimym klubie (CS Dinamo Braszów) został wybrany drugim najlepszym sportowcem roku, tuż za Lucianem Frățiloiu (gimnastyka). Jednocześnie zajął dziewiąte miejsce w plebiscycie Rumuńskiego Związku Biathlonu i Narciarstwa (rum. "Federaţia Română de Schi-Biatlon") na najlepszego narciarza 2007 roku.
Z uwagi na brak śniegu w Rumunii mistrzostwa krajowe w lutym 2008 roku przeprowadzono w Zakopanem. W indywidualnych zawodach seniorów na Średniej Krokwi Mihai Damian zdobył srebrny medal, przegrywając z Andreiem Balazsem. W rywalizacji drużynowej, wspólnie z Balazsem i Szilvesztrem Kozmą, zdobył tytuł mistrzowski w reprezentacji klubu CS Dinamo Braszów. W kategorii juniorów Damian zdobył brązowy medal (za Kozmą i Remusem Tudorem).
Pod koniec lutego Mihai Damian po raz trzeci wystartował w mistrzostwach świata juniorów w narciarstwie klasycznym i tym razem został sklasyfikowany na 49. pozycji w konkursie skoków narciarskich w Zakopanem.
Sezon letni 2008.
Ostatnie dwa występy Mihaia Damiana w zawodach organizowanych przez Międzynarodową Federację Narciarską miały miejsce w sierpniu 2008 w letnich zawodach z cyklu FIS Cup w Szczyrbskim Jeziorze. Rumun zajął w nich 51. i 49. miejsce. Znalazł się również na listach startowych zawodów FIS Cup w Oberwiesenthal i Pucharu Kontynentalnego w Villach, jednak ostatecznie w nich nie wystartował.

</doc>
<doc id="537472" url="https://pl.wikipedia.org/wiki?curid=537472" title="Wyspa Biała">
Wyspa Biała



</doc>
<doc id="537480" url="https://pl.wikipedia.org/wiki?curid=537480" title="Szelomo Awineri">
Szelomo Awineri

Szelomo Awineri (ur. 30 sierpnia 1933 w Bielsku jako Jerzy Wiener) – żydowski politolog i filozof, w latach 1999–2001 dyrektor Instytutu Studiów Europejskich na Uniwersytecie Hebrajskim w Jerozolimie.
Życiorys.
Urodzony w południowej Polsce młody Avineri wraz z rodziną wyemigrował do Izraela w 1939. Następnie studiował na Uniwersytecie Hebrajskim i w London School of Economics. W latach 1971–1974 był dyrektorem Instytutu Badawczego Eszkol, od roku 1974 do 1976 dziekanem wydziału nauk społecznych, potem przez rok dyrektorem generalnym izraelskiego Ministerstwa Spraw Zagranicznych.
Przewodniczył delegacji Izraela do Rady Głównej UNESCO. W 1979 był członkiem wspólnej egipsko-izraelskiej komisji, która doprowadziła do podpisania Porozumienia ws. Kultury i Nauki pomiędzy oboma krajami.
Jest członkiem Międzynarodowego Instytutu Filozoficznego. Obszarem jego zainteresowań naukowych jest przede wszystkim filozofia społeczna i polityczna Karola Marksa i G.W.F. Hegla, a także historia syjonizmu. Dawał gościnne wykłady na uniwersytetach Yale, Cornella, Kalifornijskim, Weslejańskim, Oksfordzkim, Środkowoeuropejskim w Budapeszcie, Północno-Zachodnim, Australijskim Uniwersytecie Narodowym, w Cardozo School of Law w Nowym Jorku. Jako profesor wizytujący wykładał także w Wilson Center, Brookings Institution i Carnegie Endowment for International Peace (wszystkie w Waszyngtonie), Collegium Budapest, jak również w Instytucie Gospodarki Światowej i Spraw Międzynarodowych (IMEMO) w Moskwie.
Jest kawalerem wielu odznaczeń, m.in. British Council Scholarship (1961), Rubin Prize in the Social Sciences (1968), Naphtali Prize za studia nad Heglem (z 1977), Present Tense Award za studia nad syjonizmem (1982) oraz Izraelskiej Nagrody Państwowej (1996).
Jego książki przetłumaczone zostały na wiele języków świata.

</doc>
<doc id="537482" url="https://pl.wikipedia.org/wiki?curid=537482" title="BZIP2">
BZIP2



</doc>
<doc id="537483" url="https://pl.wikipedia.org/wiki?curid=537483" title="Spastic Ink">
Spastic Ink

 
Spastic Ink – amerykańska grupa muzyczna wykonująca skomplikowaną technicznie odmianę progresywnego heavy metalu. Powstała w 1993 roku w San Antonio w stanie Teksas w USA. Obecnie działalność grupy jest zawieszona.

</doc>
<doc id="537490" url="https://pl.wikipedia.org/wiki?curid=537490" title="Camel case">
Camel case



</doc>
<doc id="537491" url="https://pl.wikipedia.org/wiki?curid=537491" title="Ulica Kurczaki w Łodzi">
Ulica Kurczaki w Łodzi

Ulica Kurczaki – ulica w Łodzi, w rejonie Komorniki, w dzielnicy Górna o długości ok. 1,9 km.
Ulica istniejąca pierwotnie jako Jagiellońska, z chwilą włączenia do Łodzi w 1946 r. przemianowana na "Karczoki".
Nazwa wzięła się od karczowisk po wycince obszaru leśnego w dobrach Chojny. Pierwotna nazwa "Karczoki" po jakimś czasie przekształciła się w "Kurczaki".
Na początku ulicy (przy skrzyżowaniu z ul. Rzgowską) znajduje się pętla tramwajowa „Chojny Kurczaki”. Oprócz tego, przez ulicę Kurczaki przebiegają linie autobusowe MPK-Łódź: 52, 75AB, N3AB.

</doc>
<doc id="537492" url="https://pl.wikipedia.org/wiki?curid=537492" title="Gumiak">
Gumiak

Gumiak ("Calophyllum" L.) – rodzaj obejmujący 180-200 gatunków roślin. W stanie naturalnym występują na Madagaskarze, wschodniej Afryce, południowej i południowo-wschodniej Azji (od wschodniego Pakistanu, po Wietnam i Indonezję, wyspach Oceanu Spokojnego i w Ameryce Południowej. 
Morfologia.
Najbardziej charakterystyczną cechą roślin tego rodzaju są błyszczące liście wyrastające po dwa naprzeciwlegle, o gładkich blaszkach i charakterystyczna nerwacją: nerwy boczne odchodzą od nerwu głównego niemal pod prostym kątem. Wiele gatunków jest dużymi drzewami lub namorzynami. U większości gatunków kwiaty są białe, wonne i zebrane w krótkie wiechy na wierzchołkach gałęzi. Owoce o gładkiej skórce, z nasionami zawierającymi dużo oleju.
Systematyka.
Rodzaj należy do rodziny gumiakowatych ("Calophyllaceae"), rzędu malpigiowców ("Malpighiales"), należącego do kladu różowych w obrębie okrytonasiennych.
Gromada okrytonasienne ("Magnoliophyta" Cronquist, podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Tahkt.), nadrząd "Theanae" R. Dahlgren ex Reveal, rząd herbatowce ("Theales" Lindl.), rodzina dziurawcowate ("Clusiaceae" Lindl.), podrodzina " Calophylloideae " Burnett, plemię " Calophylleae" Choisy, rodzaj gumiak ("Calophyllum" L.).

</doc>
<doc id="537494" url="https://pl.wikipedia.org/wiki?curid=537494" title="McDonnell Douglas AH-64 Apache">
McDonnell Douglas AH-64 Apache



</doc>
<doc id="537498" url="https://pl.wikipedia.org/wiki?curid=537498" title="Dekanat Lubliniec">
Dekanat Lubliniec

Dekanat Lubliniec − jeden z 16 dekanatów katolickich diecezji gliwickiej, obejmuje całe miasto Lubliniec. Powstał (jako archiprezbiterat) 20 lutego 1716 roku, w ramach archidiakonatu opolskiego diecezji wrocławskiej. Dziekanem jest ks. prałat Antoni Zając, zaś zastępcą ks. Konrad Mrozek.
W skład tego dekanatu wchodzą następujące parafie:

</doc>
<doc id="537500" url="https://pl.wikipedia.org/wiki?curid=537500" title="Mercedes-Benz SLR">
Mercedes-Benz SLR



</doc>
<doc id="537501" url="https://pl.wikipedia.org/wiki?curid=537501" title="Tekoma">
Tekoma

Tekoma ("Tecoma" Juss.) – rodzaj krzewów lub małych drzew należących do rodziny bignoniowatych. Rodzaj ten obejmuje 12 gatunków pochodzących z Ameryki Południowej i Środkowej. Gatunkiem typowym jest "Tecoma stans" (L.) Juss. ex Kunth.
Systematyka.
"Kokoschkinia" Turcz., "Stenolobium" D. Don, "Tecomaria" (Endl.) Spach
Należy do plemienia "Tecomeae", rodziny bignoniowatych ("Bignoniaceae") Juss., która jest jednym z kladów w obrębie rzędu jasnotowców ("Lamiales") Bromhead z grupy astrowych spośród roślin okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa jasnotowe ("Lamiidae" Takht. ex Reveal), nadrząd "Lamaianae" Takht., rząd jasnotowce ("Lamiales" Bromhead), rodzina bignoniowate ("Bignoniaceae" Juss.), plemię "Tecomeae" Endl., rodzaj "Tecoma" Juss..
Zastosowanie.
W krajach o ciepłym klimacie niektóre gatunki są uprawiane jako rośliny ozdobne.

</doc>
<doc id="537505" url="https://pl.wikipedia.org/wiki?curid=537505" title="Kvitøya">
Kvitøya



</doc>
<doc id="537507" url="https://pl.wikipedia.org/wiki?curid=537507" title="Kvitoya">
Kvitoya



</doc>
<doc id="537509" url="https://pl.wikipedia.org/wiki?curid=537509" title="Vitön">
Vitön



</doc>
<doc id="537516" url="https://pl.wikipedia.org/wiki?curid=537516" title="Aghora (zespół muzyczny)">
Aghora (zespół muzyczny)

Aghora – amerykańska grupa muzyczna wykonująca progresywny heavy metal z wpływami jazzu. Powstała w 1995 roku w Miami w stanie Floryda w USA. W 2000 roku ukazał się ich pierwszy album "Aghora" nagrany wraz z Seanem Malone, Seanem Reinertem i wydany przez Santiago Doblesa i Dana Escauriza w 1999 roku w Miami. Drugi album "Formless" został wyprodukowany przez Santiago Doblesa i zmiksowany przez Neila Kernona w 2006 roku. Trzeci album, "Entheogenic Frequencies", został wydany za pośrednictwem serwisów streamingowych w grudniu 2019. Wersja na nośniku CD została zrealizowana na początku 2020. 

</doc>
<doc id="537518" url="https://pl.wikipedia.org/wiki?curid=537518" title="Like a Prayer (singel)">
Like a Prayer (singel)

Like a Prayer – utwór muzyczny amerykańskiej piosenkarki Madonny pochodzący z jej albumu "Like a Prayer" z 1989 roku i zarazem pierwszy promujący go singel. Powstał we współpracy z autorem i producentem Patrickiem Leonardem. Jest pop-rockową piosenką z elementami gospelu, w której śpiewa chór kościelny; jej tekst dotyczy duchowych przeżyć związanych z miłością, a także seksem.
Singel był „numerem jeden” w kilkunastu państwach, między innymi Stanach Zjednoczonych i Wielkiej Brytanii. Jeden z największych przebojów w karierze Madonny, który spotkał się z szeregiem pozytywnych opinii ze strony krytyków, pisarzy i uczonych. Do dziś artystka często wykonuje go na żywo, zazwyczaj w towarzystwie chóru. Do piosenki powstał teledysk, który spotkał się z krytyką ze strony środowisk katolickich (między innymi samego papieża) i znalazł się w zestawieniach najlepszych wideoklipów wszech czasów. Ponadto singel wykorzystano w reklamie telewizyjnej napoju Pepsi, która została wycofana po premierze bojkotowanego teledysku.
Historia.
Geneza i napisanie.
Po głośnym dla Madonny roku 1987 (film "Kim jest ta dziewczyna?", ścieżka dźwiękowa do niego, Who’s That Girl World Tour – pierwsza światowa trasa koncertowa piosenkarki, która objęła duże stadiony na trzech kontynentach), 1988 był znacznie cichszy. Artystka skupiła się na nagrywaniu czwartego albumu i przez kilka miesięcy grała na Broadwayu w sztuce "Speed-the-Plow". Sporo wydarzyło się w życiu prywatnym gwiazdy – Madonna rozwiodła się z aktorem Seanem Pennem i skończyła 30 lat, a w tym właśnie wieku zmarła jej matka. Fakt ten poruszył ją i sprawił, że poczuła w sobie winę. W wywiadzie z magazynem „Interview” wypowiedziała się: „Katolicyzm zakłada, że rodzisz się z grzechem i grzeszysz całe życie. Nieważne, jak bardzo starasz się tego unikać, grzech jest w tobie cały czas. Właśnie to obudziło strach, który mnie prześladował i przez cały czas bolał. Tylko muzyka była w stanie sprawić, że o tym zapominałam”. Madonna zrozumiała, że podobnie jak swoi fani dojrzewała, dlatego postanowiła nagrywać muzykę bardziej osobistą i szczerą. W jednym z wywiadów powiedziała: „Chciałam, by album i [tytułowa] piosenka wyrażały to, co czuję. To bez wątpienia był bardzo skomplikowany czas w moim życiu”.
Artystka rozważała kierunek, w jakim należy pójść w pracach nad nowym materiałem, podczas gdy jej producenci Patrick Leonard i Stephen Bray eksperymentowali z pomysłami na nowe piosenki. Obaj chcieli, by tytułowy utwór był unikatowy, jednak tworzyli w zupełnie odmiennych stylach. Madonna uznała, że koncepcje Leonarda są ciekawsze i to z nim postanowiła napisać oraz wyprodukować piosenkę, której wspólnie nadali tytuł „Like a Prayer”. Był to pierwszy utwór, który powstał podczas prac nad albumem, a jego napisanie potrwało około trzech godzin. Piosenkarka wyznała, że podmiotem lirycznym jest młoda dziewczyna „tak zakochana w Bogu, że stał się on najważniejszym mężczyzną w jej życiu”. Inspiracją dla Madonny przy pisaniu tekstu była wiara w transsubstancjację, czyli przemianę substancji podczas Eucharystii: chleba (hostii) w Ciało, a wina w Krew Jezusa Chrystusa. Artystka chciała, by piosenka miała podobną, duchową siłę, a żadne słowo nie padło w niej przypadkowo. Postanowiła, że tekst będzie dwuznaczny, co miało na celu sprowokowanie słuchaczy do myślenia. Leonardowi nie spodobały się aluzje seksualne takie jak: „Gdy wymawiasz moje imię, To brzmi jak mała modlitwa, Klęczę na kolanach, Chcę cię tam zabrać”; producent uznał, że brzmi to jak chęć wykonania fellatio, dlatego poprosił Madonnę o zmianę słów, jednak ta nie zgodziła się.
Nagranie.
Madonna i Leonard uznali, że piosenka nie wymaga długich prac i zostanie nagrana szybko. Duet postanowił zaprosić do nagrania chór z Church of God w Los Angeles, którego liderem był muzyk i pastor Andraé Crouch. Podczas spotkania Madonny i Leonarda z nim i jego menedżerem Roberto Noriegą zadecydowano o zatrudnieniu chóru, jednak wcześniej Crouch chciał wiedzieć, nad czym będą pracować. Powiedział: „Staramy się uważać, by wybierać odpowiednie projekty. Ten nam się spodobał”. Jadąc samochodem wysłuchał wersję demo „Like a Prayer”, podjął się interpretacji tekstu i stworzył koncepcję dla chóru, który spotkał się w studiu Jonny Yuma w Burbank w Kalifornii. Powstałe tam nagranie Leonard chciał wcielić do piosenki w postprodukcji. Kolejnym etapem pracy nad utworem były zmiany akordów. Madonna i Leonard pokłócili się o „mostek” piosenki, co skończyło się opuszczeniem studia przez piosenkarkę. Następnego dnia Leonard zatrudnił gitarzystę Bruce’a Gaitscha i basistę Guya Pratta, którzy mieli zagrać w piosence. Pratt poprosił o pomoc kilku innych muzyków, którzy rano mieli pojawić się w studio, jednak w ostatniej minucie odwołał spotkanie. Niezwykle zdenerwowało to Madonnę, która zaczęła krzyczeć i przeklinać na Leonarda, mimo to zdecydowała się nie zwalniać Pratta natychmiastowo. Gdy rozpoczęły się sesje nagraniowe, piosenkarka dzwoniła do niego pytając o opinie na temat powstającego materiału i zapraszała go do studia, gdzie chciała oświadczyć mu, że został zwolniony.
W międzyczasie Leonard zatrudnił kilku brytyjskich muzyków: Chestera Kamensa, Davida Williamsa i Danna Huffa. Chciał, by „Like a Prayer” i inne powstające piosenki były w stylu „dziwacznego” brytyjskiego rocka. Pomysł nie spodobał się Madonnie, która miała inną wizję ostatecznego brzmienia swojej muzyki. Gdy utwór został nagrany, artystka zarządziła, że zostaną w nim wprowadzone zmiany. Powiedziała perkusiście Jonathanowi Moffetowi, by w „mostku” grał mniej na hi-hatach, a pod koniec wprowadził riff. Pratta poprosiła o całe nuty na końcu piosenki, a Kamensa o zagranie na gitarze w drugiej zwrotce. Gdy w końcu nagrano wszystkie instrumenty strunowe i wokal, Madonna uznała, że utwór jest gotowy i nie trzeba wprowadzać już żadnych poprawek. Leonard wysłał piosenkę Billowi Bottrellowi, który ją zmiksował. Zaraz przed zakończeniem prac nad utworem Leonard uznał, że bongosy i latynoskie perkusje wykluczają się z chórem, dlatego postanowił zrezygnować z tych pierwszych. Ponadto, na samym początku piosenki wykorzystano krótkie intro gitarowe zagrane przez Prince’a, które ten nagrał w swoim studiu w Paisley Park w Minneapolis i wysłał Madonnie. Na własną prośbę nie został jednak wymieniony w spisie twórców. W 2014 roku Leonard wyznał w wywiadzie dla magazynu „Billboard”, iż nie jest pewien, czy w piosence nie wykorzystano innych partii gitarowych Prince’a. Cały proces powstania „Like a Prayer” odbył się pod koniec 1988 roku.
Wydanie i oprawa graficzna.
3 marca w radiu i 6 marca 1989 w sklepach „Like a Prayer” został wydany przez Sire Records na pierwszym singlu zapowiadającym album pod tym samym tytułem. Wydawnictwo ukazało się w różnych formatach: jako kaseta magnetofonowa, płyta kompaktowa (CD) oraz siedmio- i dwunastocalowa płyta gramofonowa. Znalazły się na nich różne wersje i remiksy piosenki. Ponadto stroną B singla był utwór „Act of Contrition” także pochodzący z albumu "Like a Prayer". Na dwunastocalowym winylu zamieszczono taneczny remiks autorstwa Shepa PettiBone’a. W 1990 roku ukazała się kompilacja największych przebojów artystki, "The Immaculate Collection", na której znalazła się zedytowana wersja remiksu PettiBone’a. Później utwór uwzględniono również na składance "Celebration" z 2009.
Fotograf Herb Ritts został wybrany przez Madonnę do wykonania okładki albumu "Like a Prayer". Piosenkarka postanowiła, że jakieś zdjęcie z sesji zostanie wykorzystane na okładce tytułowego singla. Początkowo miała to być rozmyta fotografia Madonny wydmuchującej dym na własną twarz i trzymającej papierosa w lewej dłoni. Później piosenkarka uznała, że jedno ze zdjęć wykonanych na planie teledysku jest tak piękne, że to ono znajdzie się na okładce „Like a Prayer”. Tylko na okładce dwunastocalowego singla znalazł się obrazek autorstwa brata artystki, Christophera Ciccone, przedstawiający klasyczną katolicką Madonnę z aureolą objętą cierniową winoroślą, przy której kwitnie kwiat. Nad jej głową znajdują się litery MLVC, które są skrótami od pełnego nazwiska piosenkarki: Madonna Louise Veronice Ciccone. Poniżej widać odpadającą z całego napisu literę P, pierwszą w nazwisku Seana Penna, z którym artystka rozwiodła się niedługo przed premierą piosenki. Madonna nie chciała wykorzystać dzieła brata, które mogłoby zwrócić niepotrzebną uwagę mediów. Gdy Ciccone zaprezentował jej pachnące paczulką wonną pudełko z singlem, na którym wykorzystano właśnie tę okładkę, siostra była pod wrażeniem i zgodziła się wykorzystać obrazek.
Reklama Pepsi.
W styczniu 1989 korporacja PepsiCo ogłosiła podpisanie opiewającej na 5 milionów dolarów umowy z Madonną. Zobowiązywała ona piosenkarkę do nagrania reklamy napoju Pepsi z użyciem utworu „Like a Prayer”, a spółkę do sponsorowania jej najbliższej trasy koncertowej. To pierwszy przypadek w historii, gdy do promocji nadchodzącego singla czy albumu wykorzystano telewizyjny spot. Alan Pottasch pracujący w dziale reklamy Pepsi wypowiedział się: „Zainteresowanie globalnych mediów i wielki debiut tego wyczekiwanego singla, który z pewnością osiągnie sukces, doprowadzą Pepsi do czołowej pozycji w świadomości konsumentów”. Dwuminutowy spot zatytułowano „Make a Wish” („Wypowiedz życzenie”). Przedstawia on Madonnę, która ogląda swoje nagrania wideo z dzieciństwa, a później tańczy na ulicy, w barze i kościele. Równolegle w spocie pokazano artystkę jako dziewczynkę. W ostatniej scenie dorosła Madonna mówi do młodszej: „go ahead, make a wish” („śmiało, wypowiedz życzenie”), a ta zdmuchuje świeczki na urodzinowym torcie.
Zwiastun reklamy został wyemitowany w przerwie podczas gali rozdania nagród Grammy w lutym 1989. Tydzień później cały spot, wyreżyserowany przez Joego Pytkę, zaprezentowano w programie "The Cosby Show". Szacuje się, że zobaczyło go ćwierć miliarda ludzi na całym świecie. Dzień po premierze reklamy odbyła się premiera teledysku, który nie spodobał się religijnym ugrupowaniom. Postanowiły one zbojkotować spółki korzystające z napojów Pepsi, takie jak KFC, Taco Bell i Pizza Hut. Choć początkowo PepsiCo nie zamierzało wstrzymać emisji spotu, w końcu postanowiono, że kampania reklamowa zostanie anulowana. Za przyczynę podano różnice między własnymi metodami reklamowymi a celami artystycznymi Madonny. Mimo to, pozwolono piosenkarce zatrzymać 5 milionów dolarów, które otrzymała za nagranie spotu. Najbliższą trasę artystki, Blond Ambition World Tour, w zastępstwie za PepsiCo sponsorowała japońska korporacja Pioneer Corporation. We wrześniu 1989 podczas gali MTV Video Music Awards Madonna odebrała nagrodę za „Like a Prayer” w kategorii wybór widzów. Wyszedłszy na scenę po statuetkę, piosenkarka powiedziała do mikrofonu: „Chciałabym z całego serca podziękować Pepsi za spowodowanie tylu kontrowersji”; akurat producent napojów był sponsorem ceremonii.
Biograf Madonny, Randy J. Taraborrelli, napisał: „Koniec końców, całe zamieszanie wokół «Like a Prayer» tylko uwydatniło fakt, że Madonna jest bystrą biznesmenką, kimś, kto potrafi sprzedać swoją koncepcję”. Choć wówczas nie pozwalano gwiazdom na swobodę artystyczną w kampaniach reklamowych, do których były zatrudniane, Madonna już na samym początku oznajmiła, że chce zrobić wszystko na własny sposób, na co Pepsi przystało. Taraborrelli zauważył, że choć piosenkarka wcale nie chciała, by spółka poniosła porażkę, jej głównym założeniem było konsekwentne realizowanie własnych zamierzeń; okazało się, że nie chciała nawet przytrzymać w reklamie puszki Pepsi. Zdaniem biografa Madonna zapoczątkowała erę powszechnego zatrudniania gwiazd muzyki i sportowców do kampanii reklamowych, choć po niej nikomu nie udało się wywołać tyle zamieszania co jej w nieudanej współpracy z Pepsi.
Opis i analiza utworu.
„Like a Prayer” jest trwającą 5 minut i 41 sekund piosenką nagraną w stylu pop-rock z elementami gospelu i funku. Według danych z serwisu Music Notes prowadzonego przez Alfred Music Publishing, skomponowano ją w metrum 4/4, tonacji d-moll i tempie 120 uderzeń na minutę. Wokal Madonny utrzymuje się od oktawy A3 do F5. W pierwszym refrenie następuje progresja Dm–C–D–Gm–D, a w zwrotce – Dm–C–E–C7–B♭–F–A. W albumowej wersji „Like a Prayer” pojawia się gitara basowa, na której gra Guy Pratt, natomiast w wersji z singla 7-calowego zastępuje go Randy Jackson. Na singlu 12-calowym piosenkę zamieszczono w zremiksowanej, bardziej tanecznej wersji autorstwa Shepa Pettibone’a, który pracował w późniejszych latach z Madonną chociażby nad przebojami „Vogue” i „Erotica”. Zedytowana wersja tego remiksu znalazła się w 1990 na składance "The Immaculate Collection".
Utwór rozpoczyna się od dźwięków gitary elektrycznej, które po kilku sekundach się kończą, ustępując miejsca organom i chórowi. Wraz z pierwszym wersem śpiewanym przez Madonnę pojawia się perkusja. Później słychać ją zamiennie z chórem między wersami, aż do drugiego refrenu. W tym momencie rozpoczyna się linia basu. Rikky Rooksby, autor książki "The Complete Guide to the Music of Madonna" z 2004 roku, nazwał „Like a Prayer” najbardziej skomplikowanym utworem Madonny w karierze. Napisał on, że prawdziwa złożoność zaczyna się po drugim refrenie, gdy jej wokalowi zaczyna towarzyszyć chór. Wtedy piosenkarka powtarza pierwsze wersy piosenki, jednak tym razem przy akompaniamencie syntezatorów i perkusyjnych beatów. Zdaniem Rooksby’ego jej głos podczas śpiewania „Just like a prayer, your voice can take me there, Just like, a muse to me, You’re a mystery”, wsparty przez chór, brzmi jak rodem z dzieł rhythm and blues (R&amp;B). Utwór kończy się refrenem, podczas którego następuje stopniowe wyciszenie. J. Randy Taraborrelli, autor książki "Madonna: An Intimate Biography" z 2001, podjął się analizy tekstu „Like a Prayer”. Napisał, że składa się on z serii kontrowersyjnych anomalii. Słowa dotyczącą sfery duchowej, ale także cielesnej, a choć na pozór piosenka zdaje się być religijna, to są w niej ukryte aluzje seksualne. Chór gospel uwydatnia spirytualną stronę utworu, a rockowa gitara czyni go mrocznym i tajemniczym.
Lucy O’Brien, autorka "Madonna: Like an Icon" z 2007, napisała: „Madonna jest tu bezwstydną córką swej matki [zmarłej, gdy ta miała pięć lat – przyp. tłum.], klęczącą w samotności i rozważającą tajemnicę Boga. Śpiewa o byciu wybrańcem, który otrzymał powołanie”. Gavin Edwards z magazynu „Rolling Stone” zinterpretował słowa „I’m down on my knees, I wanna take you there” („Klęczę na kolanach, Chcę cię tam zabrać”): „[Madonna] pragnie boskiej odsieczy i fellatio, a może nawet fellatio z Bogiem”. Michael Campbell, autor "Popular Music in America: And the Beat Goes On", zauważył, że piosenka łączy sprzeczne cechy. Prosta, popowa melodia kontrastuje z dojrzałym brzmieniem, rytmem i strukturą. Użycie chóru i organów doprowadziło do rewolucyjnego pomieszania muzyki popowej z religijną, a gospel stał się bardziej mainstreamowy niż był kiedykolwiek. W 1999 na University of Michigan School of Music, Theatre &amp; Dance odbyło się seminarium dotyczące metafor ukrytych w utworze; poprowadzili je profesorowie Martin Katz, George Shirley i Michael Daugherty. Głównym tematem dyskusji była dwuznaczność słowa „like”, która – zdaniem Shirleya – zaciera granice między ludzkim kochankiem a Bogiem, zwłaszcza w słowach „Like a child, you whisper softly to me” („Szepczesz do mnie łagodnie, niczym dziecko”). W opinii Katza teledysk do singla to tylko załagodzone przedstawienie tego, co rzeczywiście można odczytać ze słów utworu.
Wydania singla i listy utworów.
Litery A i B odnoszą się do strony A i strony B.
Teledysk.
Powstanie.
Teledysk do „Like a Prayer” wyreżyserowała Mary Lambert, która wcześniej pracowała z Madonną nad teledyskami „Borderline”, „Like a Virgin”, „Material Girl” i „La Isla Bonita”. Zdjęcia powstały w Raleigh Studios w Hollywood i San Pedro Hills w San Pedro, dzielnicy Los Angeles. Piosenkarka chciała, by ten wideoklip był jej najbardziej prowokacyjnym projektem w dotychczasowej karierze. Jej celem było odniesienie się do problemu rasizmu. Początkowo planowała, by teledysk przedstawiał parę, w której jedna z osób jest czarna, a druga biała; oboje mieli być zastrzeleni przez Ku Klux Klan. Później postanowiła zmienić koncepcję, odnosząc się do religijnego klimatu piosenki. Swoją wizję opisała następująco: „Historia odbywa się na południu [Stanów Zjednoczonych], gdzie [biała] dziewczyna zakochuje się na zabój w czarnym mężczyźnie, jednak ich romans jest zakazany. Jako że chłopak śpiewa w chórze, dziewczyna obsesyjnie chodzi do kościoła, by go oglądać. Później całość przeistacza się w wielką historię o rasizmie i fanatyzmie”.
Lambert miała nieco inną wizję teledysku. Uznała, że piosenka dotyczy ekstazy religijnej i seksualnej, dlatego w wideoklipie powinny zostać oba te tematy połączone. Wspólnie z piosenkarką reżyser zadecydowała o wprowadzeniu innego wątku – Madonna ma być świadkiem zabójstwa. Aktor Leon Robinson został zatrudniony do roli świętego, dla którego inspirację stanowił Marcin de Porrès, święty i patron ludzi wielu ras, ale także tych poszukujących harmonii między rasami. Właściwe zdjęcia trwały przez cztery dni, a w piąty dzień nakręcono ponownie niektóre ze scen. Początkowo użyto w roli dekoracji posąg świętego, jednak Lambert stwierdziła, że jest on niepodobny do Robinsona. Postanowiono, iż aktor ma stanąć w bezruchu ze specjalnym makijażem na twarzy, dzięki czemu ma wyglądać jak posąg. Później Robinson wypowiedział się, że ta scena sprawiła mu dużo problemu.
Streszczenie.
Teledysk rozpoczyna się od sceny, w której Madonna biegnie ulicą i staje się świadkiem morderstwa młodej kobiety, jest jednak zbyt wstrząśnięta, by poczynić jakiś krok. Chwilę później pojawia się czarnoskóry mężczyzna, który widział incydent i postanawia pomóc, jednak zostaje aresztowany przez policję, która przyjeżdża na miejsce zdarzenia. Mordercy patrzą się groźnym wzrokiem na Madonnę, zaś ta ucieka do kościoła i tam zauważa za kratami posąg czarnoskórego świętego łudząco podobnego do aresztowanego mężczyzny. Główna bohaterka klęka przed nim i zaczyna się modlić, a na twarzy świętego pojawiają się łzy. Następnie Madonna zasypia na kościelnej ławce i śni o tym, że spada z niebios. Nagle pewna kobieta łapie ją i każe robić to, co słuszne. Wciąż we śnie Madonna powraca do posągu, który zamienia się w żywego mężczyznę – tego, który został aresztowany za rzekome zabójstwo. Bohaterka całuje go, bierze nóż i rani się nim w ręce, na których pojawia się krew. Później Madonna śpiewa i tańczy na tle płonących krzyży oraz w kościele, w towarzystwie chóru. Kobieta budzi się i idzie na policję, gdzie zeznaje, że oskarżony jest niewinny. Czarnoskóry mężczyzna zostaje uwolniony zza krat i wraz z Madonną idzie do kościoła, gdzie wspólnie z chórem oboje tańczą. W ostatniej scenie wszyscy obecni się kłaniają i zostaje spuszczona kurtyna.
Analiza.
Badacze i naukowcy podjęli się licznych prób interpretacji teledysku. Allen Metz, jeden z autorów książki "The Madonna Companion: Two Decades of Commentary", dokonał analizy początku wideoklipu, gdy Madonna wchodzi do kościoła, a w tle słychać słowa piosenki: „Słyszę jak wymawiasz moje imię i czuję się jak w Domu”. Zdaniem Metza artystka wyraża w ten sposób fascynację hiszpańską kulturą, która obecna jest już w jej wcześniejszych produkcjach. Kobiety ze wschodniej części Harlemu, zwanej hiszpańską, nazywają swój kościół Domem Mamy ("la casa di momma"); bohaterka grana przez Madonnę zdaje się zatem pochodzić właśnie z Harlemu (dzielnicy czarnoskórych), a równocześnie nawiązywać do Maryi (Madonny). Zdaniem Nicholasa B. Dirksa, autora "Culture, Power, History: A Reader in Contemporary Social Theory", kluczowa w całej opowieści jest scena, gdy piosenkarka zasypia i śni o opadaniu z niebios. Mężczyzna uznał, że przyrównuje się ona w ten sposób do Odkupiciela.
Santiago Fouz-Hernández napisał w swojej książce "Madonna’s Drowned Worlds", że czarnoskóra kobieta, która chwyta Madonnę we śnie, jest symbolem boskiej siły pomagającej głównej bohaterce w podjęciu właściwej decyzji. Biograf zwrócił uwagę na podobieństwo zewnętrzne między obiema kobietami, które ma wskazywać na fakt, że postać graną przez piosenkarkę uratowała tak naprawdę własna boskość. Robert McQueen Grant, teolog z Uniwersytetu w Chicago, przeanalizował scenę pojawienia się na rękach Madonny krwi. Jego zdaniem są to stygmaty, czyli rany związane ze szczególnym związkiem z Bogiem. Podczas drugiego refrenu zostaje pokazana szczegółowo scena zabójstwa, gdy główna bohaterka zaczyna się utożsamiać z ofiarą. W tym samym czasie słychać słowa piosenki: „Gdy wymawiasz moje imię, brzmi to jak mała modlitwa”. Postać Madonny nie decyduje się jednak pomóc kobiecie, co – zdaniem Freyi Jarman-Ivens, współautorki "Madonna’s Drowned Worlds" – ma wskazać na fakt, że boskość nie jest w stanie uratować. Groźny wzrok członka gangu w kierunku Madonny ma z kolei potwierdzić regułę, że gdy biali mężczyźni gwałcą lub zabijają kobiety, a winnymi nazywają czarnoskórych, to właśnie oni trafiają do więzień.
Metz zauważył ponadto nawiązania do filmu "Missisipi w ogniu" z 1988 roku. Scena tańca na tle płonących krzyży przypomina tę, w której zostaje zamordowana trójka pracowników cywilnych, natomiast fakt, że do chóru w kościele dołącza czarnoskóry mężczyzna, stanowi nawiązanie do tego, że w filmie przeciwko Ku Klux Klanowi protestował wyłącznie jeden bohater, właśnie czarnoskóry. Zdaniem Metza Madonna chciała w symboliczny sposób kontynuować jego protest. Poza tym płonące krzyże to symbol Ku Klux Kalnu. Carol Benson, współautor "The Madonna Companion: Two Decades of Commentary", doszedł do wniosku, że sceny erotycznej relacji między główną bohaterką a świętym, tańca na tle płonących krzyży czy krwawiącego oka posągu prowadzą do konkluzji, iż czarni mężczyźni zakochani w białych kobietach są męczennikami. Grant wyraził nadzieję, że głównym przesłanie teledysku jest takie, iż wszystkie rasy są równe. Judith Marcus napisała w książce "Surviving the Twentieth Century", że celem piosenkarki było zaatakowanie Kościoła i krytyka jego opinii na temat roli kobiet w społeczeństwie. Profesor Maury Dean zauważył także, że w finalnej scenie, gdy opada kurtyna i wszyscy się kłaniają, sukces Madonny (uwolnienie mężczyzny) świadczy o feministycznym wydźwięku wideoklipu.
Odbiór, protesty i wpływ na popkulturę.
Biograf Randy J. Taraborrelli napisał w swojej książce "Madonna: An Intimate Biography": „Madonna tańczyła w [teledysku] tak, jakby wiedziała, że wywoła poruszenie i nie mogła się doczekać na rozwój wydarzeń”. Już przedstawiciele MTV zaraz po premierze nazwali wideoklip najbardziej kontrowersyjnym w karierze piosenkarki. Phil Kloer piszący dla gazety „Record-Journal” wyraził opinię, że wykorzystywanie przez Madonnę symboliki zła w celu zwiększenia sprzedaży płyt jest godne potępienia. David Rosenthal z „The Spokesman-Review” przyznał, że nie rozumie przesłania wideoklipu, ale jego część wizualną uważa za oszałamiającą. Edna Gunderson w artykule dla „USA Today” napisała, że nie rozumie poruszenia związanego z teledyskiem: „Madonna jest grzeczną dziewczynką, która ratuje inną osobę. O co chodzi?”. Chris Willman napisał w gazecie „Los Angeles Times”: „Madonna bez wątpienia przyznałaby, że krytycy przesadzają z rozprawianiem się na temat jej seksualności w teledysku, która – nie licząc nieskromnej sukienki – jest przecież bardzo niewielka [...]. Co najlepsze, ten koncepcyjny popowy wideoklip jest wskrzeszeniem niemego filmu, w którym historię opowiada się bez słów”. Zdaniem profesora Martina Katza z University of Michigan teledysk do singla to tylko załagodzone przedstawienie tego, co rzeczywiście można odczytać ze słów utworu.
Donald Wildmon, przewodniczący American Family Association, nie krył oburzenia: „Madonna, która reprezentuje Chrystusa, pokazuje się w scenie sugerującej, że kocha się z księdzem, oczywiście po to, by uwolnić jego stłumioną seksualność. Dla chrześcijan to odrażające”. Sam papież Jan Paweł II domagał się zakazania Madonnie jakiegokolwiek pojawiania się we Włoszech. Protesty w tym kraju doprowadziły do tego, że publiczna telewizja RAI zdecydowała się wstrzymać emisję teledysku. Mimo to skandal nie przeszkodził wideoklipowi w odniesieniu sukcesu. Madonna otrzymała dzięki niemu nominacje w kategoriach teledysk roku i wybór widzów w plebiscycie MTV Video Music Awards w 1989, ostatecznie wygrywając w drugiej, a w pierwszej przegrywając z „This Note’s for You” Neila Younga. Telewizja MTV przyznała mu pierwsze miejsce w zestawieniu 100 wideoklipów, które złamały zasady, a widzowie w głosowaniu z okazji 25. urodzin stacji okrzyknęli go najbardziej przełomowym, jaki kiedykolwiek powstał. Teledysk znalazł się na dwudziestym miejscu listy najlepszych w historii według „Rolling Stone’a” i drugim według VH1. W plebiscycie „Billboardu” internauci przyznali mu drugie miejsce spośród najlepszych wideoklipów lat 80., zaraz za „Thrillerem” Michaela Jacksona.
Zdaniem Michaela Campbella, autora książki "Popular Music in America: And the Beat Goes On", Madonna wniosła z teledyskiem do „Like a Prayer” coś nowego do popkultury – nastąpiła sytuacja, gdy teledysk był samodzielnym podmiotem, a nie tylko dodatkiem do utworu. Mężczyzna zauważył, że w wideoklipie nie widać przez cały czas, żeby artystka śpiewała, mimo że słychać jej głos; zamiast tego pojawia się dużo obrazów przedstawiających główną akcję. Jego zdaniem stanowi to przełom w dziedzinie medium, jakim jest teledysk, ale także w karierze samej Madonny; w 1989 odległą przeszłością były już teledyski takie jak jej „Everybody” z 1982, który wygląda tylko jak nagrany występ z piosenką.
Wykonania na żywo.
Podczas Blond Ambition World Tour w 1990 roku „Like a Prayer” pojawiał się zaraz po utworze „Like a Virgin”, który Madonna śpiewała leżąc na wielkim łożu. Rekwizyt znikał ze sceny, ustępując miejsca setkom płonących świec. Po zakończeniu poprzedniej piosenki artystka wymawiała nagle słowo God (Bóg) i ubierała sugestywną czarną szatę, która – zdaniem biografa Georges’a-Claude’a Guilberta – przypominała strój czarnej wdowy, a także naszyjnik z krzyżem. Na początku Madonna klęczała, podczas gdy tancerze za nią wymawiali kilkakrotnie słowa „Oh my God” („O, mój Boże”); następnie wstawała, by zaśpiewać piosenkę i wspólnie z tancerzami wykonać układ choreograficzny. Później dołączyły do nich na scenie dwie chórzystki przebrane za zakonnice. Zapis tego występu ukazał się na dwóch oficjalnych nagraniach trasy: VHS-ie i LaserDiscu "Blond Ambition: Japan Tour 90" nagranym w Jokohamie oraz "Blond Ambition World Tour Live" zarejestrowanym w Nicei i wydanym tylko na LaserDiscu. W 2003 roku Madonna dała serię kameralnych występów promujących album "American Life". Jednym z nich był krótki koncert nagrany 22 kwietnia w studiu MTV przy Times Square i wyemitowany pod tytułem "Madonna: On Stage and On the Record", podczas którego, obok czterech premierowych piosenek, artystka zaprezentowała po raz pierwszy na żywo od trzynastu lat „Like a Prayer”. Na scenie towarzyszyli jej muzycy i kilkunastoosobowy chór. 9 maja Madonna znów zaśpiewała przebój z 1989 roku, tym razem w trakcie spotkania z fanami w sklepie HMV przy Oxford Street w Londynie.
Podczas Re-Invention World Tour w 2004 roku artystka zaprezentowała spokojną wersję utworu z elementami gospelu, zachęcając publiczność do śpiewania tych fragmentów, gdzie w pierwotnej (albumowej) wersji słychać chór. Na telebimie w tle pojawiały się hebrajskie litery, z których utworzono żydowskie 72 imiona Boga, a także ujęcia śpiewającego chóru gospel złożonego wyłącznie z czarnoskórych ludzi. Dziennikarz amerykańskiego internetowego Slant Magazine napisał w recenzji jednego z koncertów, że występ był bardzo radosny, natomiast Liz Smith z „New York Post” nazwała go „przywołaniem boskiej inspiracji”. Wykonanie znalazło się na albumie koncertowym z Paryża pod tytułem "I’m Going to Tell You a Secret". 2 lipca 2005 roku Madonna zaśpiewała trzy piosenki na scenie w londyńskim Hyde Parku w ramach jednego z dziesięciu koncertów Live 8, zorganizowanych w celu zwrócenia uwagi na problemy Afryki. Artystka zaprezentowała „Like a Prayer” w wersji podobnej do tej z trasy, tym razem wraz z chórem. Na scenie towarzyszyła jej Birhan Woldu, którą dwadzieścia lat wcześniej pokazano na koncercie Live Aid jako ofiarę klęski głodu w Etiopii z lat 1984–1985. Recenzent Fox News wspomniał, że Madonnie skutecznie zachęcała publiczność do kołysania się i klaskania, a także pochwalił ją: „Nigdy nie wyglądała tak dobrze [...]. Jej głos jest bogaty, prężny i idealny”.
Podczas Sticky &amp; Sweet Tour w 2008 i 2009 roku „Like a Prayer” był jednym z ostatnich utworów, które śpiewała piosenkarka. Przebój sprzed dwóch dekad pojawił się tym razem w tanecznej wersji z elementami rave i muzyki Bliskiego Wschodu, do której wykorzystano sample z „Feels Like Home” DJ-a Mecka. Na telebimie w tle pojawiały się religijne przesłania o miłości i pokoju, zaczerpnięte z Biblii, Koranu, Tory i Talmudu. Po zakończeniu piosenki wyświetlono napis „We all come from the Light and to it shall we return” („Wszyscy pochodzimy od Światła i tam powinniśmy powrócić”); następnie Madonna śpiewała „Ray of Light” („Promień światła”). Zdaniem recenzenta „Houston Chronicle” artystka wyglądała niczym superbohater, zaś krytyk „The Daily Telegraph” nazwał występ z „Like a Prayer” jednym z najlepszych fragmentów koncertu. Zapis wykonania znalazł się na albumie "Sticky &amp; Sweet Tour" nagranym w Buenos Aires. 22 stycznia 2010 roku Madonna powróciła do klasycznej wersji przeboju podczas telethonu "", którego celem była zbiórka pieniędzy dla ofiar trzęsienia ziemi na Haiti. W nowojorskim studiu artystce towarzyszył chór, gitarzysta i klawiszowiec. Występ pochwalili chociażby recenzenci MTV czy „The New York Times”. Drugi z nich napisał: „Przez 20 lat ta piosenka symbolizowała jedne z najbardziej burzliwych i kontrowersyjnych chwil w życiu Madonny. Dziś, przez te pięć minut, stała się całkiem bezgrzeszna i wyniosła piosenkarkę na poziom wyższy niż kiedykolwiek”.
5 lutego 2012 roku Madonna zagrała krótki koncert w przerwie Super Bowl XLVI, finałowego meczu ligi futbolu amerykańskiego NFL w sezonie 2011. Spotkanie New York Giants i New England Patriots na Lucas Oil Stadium w Indianapolis oglądało średnio 111,3 miliona ludzi w samych Stanach Zjednoczonych, co stanowi rekord w historii telewizji w tym kraju; o prawie trzy miliony więcej amerykanów obejrzało widowiskowy występ Madonny, podczas którego pojawiło się kilka jej przebojów, w tym – na samym końcu – „Like a Prayer”. Artystka wykonała swój szlagier z 1989 roku w duecie z Cee Lo Greenem i w towarzystwie dwustu chórzystów z okolic Indianapolis; wszyscy ubrani byli w błyszczące szaty. Madonna śpiewała z Greenem na podniesionej platformie, również klęcząc, a pod koniec udała się na tylną część sceny, by zniknąć pod estradą w smugach dymu i zakończyć swój koncert. Na ekranie na płycie stadionu, gdzie wyświetlano wizualizacje, pojawił się napis „world peace” („pokój na świecie”). Marc Schneider w swojej recenzji dla magazynu „Billboard” pochwalił Madonnę za mocny i czysty wokal, a Jon Pareles z „The New York Times” napisał: „piosenka straciła całą swą dwuznaczność, którą można było jej zarzucić w 1989”. Podczas trasy The MDNA Tour, również w 2012 roku, artystka zaprezentowała podobny występ z „Like a Prayer”, który tym razem był przedostatnim wykonywanym utworem. Tancerze i muzycy piosenkarki ubierali szaty, imitując chór, a ona sama zachęcała całą publiczność do wspólnego śpiewania, podchodząc nawet z mikrofonem do niektórych fanów przy scenie. Dave McKenna z „The Washington Post” napisał w swojej recenzji: „«Like a Prayer» wywołał więcej radosnego hałasu i podniecenia niż ktokolwiek mógłby się spodziewać po koncercie w hali, nawet gdy w tej hali występuje ktoś, kto każe swoim fanom czekać na siebie tak długo jak Madonna”. Zapis tego wykonania znalazł się na albumie "MDNA World Tour", który powstał głównie w Miami, choć do „Like a Prayer” wykorzystano ujęcia z ponad 50 państw.
„Like a Prayer” nie znalazł się w stałym programie kolejnej trasy Madonny, Rebel Heart Tour, odbytej w 2015 i 2016 roku. Madonna wykonała go jednak podczas niektórych występów, po raz pierwszy 27 października 2015 roku w Inglewood. Utwór znalazł się w trzecim akcie koncertu, a piosenkarka początkowo grała na gitarze akustycznej, a następnie odkładała ją i prosiła publiczność o wspólne śpiewanie. „Like a Prayer” pojawił się między innymi 14 listopada 2015 podczas występu w Sztokholmie, poprzedzony przemową o zamachach w Paryżu z poprzedniego dnia i dedykowany jego ofiarom. Wykonanie z trasy Rebel Heart Tour, zmontowane z występów w różnych miastach, znalazło się jako utwór bonusowy na albumie koncertowym "Rebel Heart Tour". 10 grudnia 2015 roku Madonna wraz z gitarzystą Montem Pittmanem i synem Davidem Bandą wykonała „Like a Prayer” podczas spontanicznego występu na Placu Republiki w Paryżu, również dedykowanemu ofiarom zamachów. 7 listopada 2016 roku piosenka była częścią koncertu, który Madonna zagrała w nowojorskim Washington Square Park w ramach poparcia dla Hillary Clinton w wyborach prezydenckich w Stanach Zjednoczonych.
7 maja 2018 Madonna wystąpiła podczas Met Gali w nowojorskim Metropolitan Museum of Art. Przy dźwięku bicia dzwonu pojawiła się na schodach w holu muzeum i wykonała wraz z chórem specjalnie zaaranżowaną wersję „Like a Prayer”, w której słowa refrenu zostały przetłumaczone na łacinę, nawiązując w ten sposób do tematu przewodniego gali („Ciała Boskie: Moda i Wyobraźnia Katolicka”). Następnie zaśpiewała fragment piosenki z nadchodzącego albumu oraz utwór Leonarda Cohena „Hallelujah”. 31 grudnia podczas sylwestrowej zabawy w nowojorskim klubie gejowskim Stonewall Inn wykonała wraz z synem Davidem Bandym akustyczną wersję „Like a Prayer” oraz utwór Elvisa Presleya „Can’t Help Falling in Love”. 18 maja 2019 podczas finału 64. Konkursu Piosenki Eurowizji 2019 w Tel Awiwie Madonna wykonała „Like a Prayer” oraz, wraz z raperem Quavo, premierowy utwór „Future”. Artystka pojawiła się na scenie w kostiumie przypominającym habit i zaśpiewała „Like a Prayer” wraz z około 40-osobowym chórem. Występ spotkał się z negatywnymi recenzjami ze względu na wokal oraz polityczny wydźwięk.
Odbiór.
Krytyka.
„Like a Prayer” spotkał się z dużym uznaniem krytyków. Randy J. Taraborrelli, biograf Madonny, napisał: „[«Like a Prayer»] zasługiwał na całe to zaciekawienie, które wzbudził. Choć jest szatańsko taneczny, równocześnie pokazuje, że Madonna potrafi mieszać w jednej piosence sprzeczne, silne emocje, które sprawiają, że słuchacz drapie się po głowie poszukując odpowiedzi i pragnie więcej”. Stephen Holden, recenzent gazety „The New York Times”, ocenił pozytywnie fakt, że muzyka Madonny ewoluowała z banalnego dance-popu do bogatego, w pełni ukształtowanego popu. Lucy O’Brien pochwaliła piosenkarkę za połączenie seksualności z typowym, popowym tekstem, zaznaczając jednak, że podstawę utworu stanowi modlitwa. „Krótko mówiąc: «Like a Prayer» naprawdę cię tam zabierze” – podsumowała, nawiązując do słów piosenki („Klęczę na kolanach, Chcę cię tam zabrać, [...] Wiesz, że cię tam zabiorę”). Mary Cross napisała w swojej biografii Madonny, że singel jest „połączeniem sacrum i profanum. Na tym właśnie polega sukces «Like a Prayer»”.
Michael Campbell, autor książki "Popular Music in America: And the Beat Goes On", porównał „kojącą melodię, która płynie delikatnie pofałdowanymi fazami” z przebojem Steve’a Winwooda pod tytułem „Higher Love” z 1986 roku. Australijski dziennikarz Toby Creswell napisał w swojej książce "1001 Songs: The Great Songs of All Time and the Artists, Stories and Secrets Behind Them": „«Like a Prayer» to piękna piosenka religijna w formie popowej. Bóg gra w niej na perkusji”. Georges Claude Guilbert, naukowiec i autor "Madonna as Postmodern Myth: How One Star’s Self-Construction Rewrites Sex, Gender, Hollywood and the American Dream", uznał, że śpiewanie do Boga lub swojej miłości wynosi Madonnę na szczyt własnej boskości. Teolog Andrew Greeley porównał „Like a Prayer” do "Pieśni nad pieśniami" i pochwalił Madonnę za podkreślanie ideologii feministycznych oraz ukazanie pożądania seksualnego jako coś odkrywczego, kreatywnego.
Stephen Thomas Erlewine z serwisu AllMusic nazwał piosenkę chwytliwą i uznał, że między innymi dzięki niej album "Like a Prayer" zajmuje szczególne miejsce w dyskografii artystki. Gavin Edwards w recenzji napisanej dla magazynu „Rolling Stone” w 2004 roku nazwał utwór najbardziej transgresywnym w karierze Madonny, która była pełna transgresywnych chwil, a także najbardziej porywającym. Jim Farber z „Entertainment Weekly” napisał: „tytułowy utwór [z "Like a Prayer"] jest dowodem na to, że piosenki i występy [Madonny] wynoszą ją na wyższy, niebiański wymiar”. Pracujący dla tej samej gazety David Browne w recenzji składanki "The Immaculate Collection" wyraził opinię, że remiks Shepa Pettibone’a dodaje tekstowi zgryźliwości. Sal Cinquemani z internetowego "Slant Magazine" napisał: „«Like a Prayer» wspina się ku wysokościom, na które nie dotarła i nigdy nie dotrze żadna inna popowa piosenka. [...] jeśli zdaje wam się, że kościelny klimat [tego utworu] dostarcza religijnych doznań, to nie jest to wcale zbieg okoliczności”.
Sprzedaż.
„Like a Prayer” znalazł ponad pięć milionów nabywców na świecie, dzięki czemu plasuje się na liście najlepiej sprzedających się singli. Poza tym piosenka dotarła do pierwszych miejsc na cotygodniowych listach przebojów najpopularniejszych utworów w co najmniej piętnastu państwach, takich jak: Stany Zjednoczone, Wielka Brytania, Kanada, Australia, Nowa Zelandia, Japonia, Belgia, Finlandia, Hiszpania, Holandia, Irlandia, Norwegia, Szwecja, Szwajcaria i Włochy. Była także tak zwanym „numerem jeden” w notowaniu ogólnoeuropejskim, a w Austrii, Francji i Niemczech Zachodnich dotarła do pozycji drugiej.
18 marca 1989 „Like a Prayer” zadebiutował na 38. miejscu listy Hot 100 przygotowywanej w Stanach przez magazyn „Billboard”. Wspinając się ku górze, po pięciu tygodniach dotarł do najwyższej pozycji, gdzie przebywał przez trzy tygodnie, by następnie ustąpić miejsca „I’ll Be There for You” zespołu Bon Jovi. Poza tym piosenka była „numerem jeden” na liście klubowej (Hot Dance Music/Club Play), dotarła do miejsca trzeciego w notowaniu „muzyki dojrzałej” (Hot Adult Contemporary Singles) oraz dwudziestego w zestawieniu hip hopu i R&amp;B (Hot R&amp;B/Hip-Hop Songs). W podsumowaniu największych przebojów 1989 roku w Stanach singel ten znalazł się na pozycji 25. W maju tego samego roku, czyli nieco ponad dwa miesiące od premiery, zrzeszenie Recording Industry Association of America przyznało mu certyfikat platynowej płyty za milion sprzedanych egzemplarzy. W 2005 zaczęto w Stanach prowadzić statystyki dotyczące cyfrowej sprzedaży muzyki. Spośród singli Madonny wydanych przed tym rokiem „Like a Prayer” jest tym, który znalazł najwięcej internetowych nabywców – 443 tysiące (dane z kwietnia 2010).
„Like a Prayer” przez dwanaście tygodni z rzędu, od marca do czerwca 1989, był „numerem jeden” na liście ogólnoeuropejskiej European Hot 100 Singles, poza tym to najlepiej sprzedający się singel roku na kontynencie. W Wielkiej Brytanii zadebiutował na drugim miejscu UK Singles Chart i już w kolejnym notowaniu awansował na najwyższą pozycję, gdzie przebywał w sumie przez trzy tygodnie. Dzięki tej piosence Madonna pobiła rekord – nikt inny nie miał w latach 80. aż sześciu „numerów jeden” w tym państwie. „Like a Prayer” był w Wielkiej Brytanii dziesiątym najlepiej sprzedającym się singlem roku. Zrzeszenie British Phonographic Industry przyznało mu certyfikat złotej płyty za 400 tysięcy kupionych egzemplarzy. W 2010 ogłoszono, że sprzedaż przekroczyła 550 tysięcy kopii.
W Kanadzie „Like a Prayer” dotarł do szczytowej pozycji RPM Singles Chart w dziewiątym tygodniu i pozostał tam przez cztery notowania, poza tym był najlepiej sprzedającym się singlem roku w kraju. W Australii zadebiutował na trzecim miejscu ARIA Singles Chart i przez cztery kolejne tygodnie okupował pozycję pierwszą. W sumie spędził na liście 22 tygodnie i był najlepiej sprzedającym się singlem 1989 roku w Australii. Za sprawą co najmniej 70 tysięcy egzemplarzy pokrył się w tym kraju platyną. W Nowej Zelandii od razu po debiucie na miejscu trzecim piosenka awansowała na szczytową pozycję i w sumie spędziła 13 tygodni na liście RIANZ Singles Chart. W Japonii przez trzy notowania była „numerem jeden” w notowaniu Oricon. W Polsce „Like a Prayer” przez trzy tygodnie plasował się na pierwszym miejscu Listy Przebojów Programu Trzeciego.
Covery i przeróbki.
„Like a Prayer” nagrali wykonawcy tacy jak John Wesley Harding, Loleatta Holloway, Bigod 20, Lavender Diamond, Straight No Chaser, Dale Earnhardt Jr. Jr., Nolwenn Leroy, Gigi D’Agostino, Marc Almond czy The Rondelles, a także Royal Philharmonic Orchestra. Obsada amerykańskiego serialu "Glee" zaśpiewała przebój w odcinku „The Power of Madonna”, a ich wykonanie znalazło się na cyfrowym singlu w iTunes Store i minialbumie/ścieżce dźwiękowej "Glee: The Music, The Power of Madonna". Cover znalazł się na listach przebojów w Stanach (miejsce 27. na Hot 100 i 10. na Hot Digital Songs), ale także Wielkiej Brytanii (16.), Irlandii (2.), Kanadzie (27.) i Australii (28.). „Like a Prayer” zaprezentowali nie w wersjach studyjnych, ale podczas występów na żywo We Are the Fallen (w wersji gothic metal) i Nelly Furtado.
Wykonująca hi-NRG i eurodance grupa Mad’House zaprezentowała remiks przeboju Madonny w 2002 roku na albumie "Absolutely Mad". Ich wersja była hitem w Europie (drugie miejsce na European Hot 100 Singles), docierając do pierwszych pozycji na listach w Austrii, Niemczech, Irlandii i Holandii oraz do czołowych miejsc w Wielkiej Brytanii, Francji, Belgii (regiony Flamandzki i Waloński), Szwajcarii, Szwecji i Danii. W 2010 DJ-owie Meck i Dino połączyli „Like a Prayer” i utwór pierwszego z nich, „Feels Like Home”, w „Feels Like a Prayer”. Piosenka pojawiła się w pierwszych dwudziestkach list w Holandii i Belgii (Flamandzkiej i Walońskiej), zaś w Stanach dotarła do szóstej pozycji na Hot Dance Club Songs. W 2008 sama Madonna wykorzystała elementy oryginalnego „Feels Like Home” w remiksie „Like a Prayer” zaprezentowanym podczas trasy Sticky &amp; Sweet Tour.
Amerykańska wokalistka Christina Aguilera wykonała medley „Like a Prayer” oraz swojego utworu „Makes Me Wanna Pray” podczas meksykańskiego segmentu trasy The X Tour.
Personel.
Źródło:

</doc>
<doc id="537525" url="https://pl.wikipedia.org/wiki?curid=537525" title="Grocholice (Bełchatów)">
Grocholice (Bełchatów)

Grocholice – dzielnica Bełchatowa położona w południowej części miasta.
Leży nad rzeką Rakówką (prawy dopływ Widawki). W latach 1420–1870 miasto. W końcu XVI wieku jako miasto arcybiskupstwa gnieźnieńskiego należały do powiatu piotrkowskiego w województwie sieradzkim.
Do 1953 roku siedziba gminy Łękawa. W latach 1953-1954 i 1973-1977 siedziba gminy Grocholice. W latach 1954–1972 wieś należała i była siedzibą władz gromady Grocholice. Od 1977 część Bełchatowa.
Zabudowę Grocholic stanowią głównie domy jednorodzinne. Najdłuższą ulicą jest ul. Piotrkowska, która ciągnie się aż do ulicy Goetla niedaleko Osiedla Binków.
Osiedla.
W skład dzielnicy wchodzi 5 osiedli mieszkalnych:
Historia.
Miejscowość jako wieś istniała już w XII wieku i wraz z okolicznymi terenami należała do tzw. „klucza” należącego do bogatych i rozległych dóbr arcybiskupa gnieźnieńskiego, co potwierdza pierwsza pisemna wzmianka o Grocholicach w bulli papieża Innocentego II wyłożonej w 1136 roku w Pizie. Miejscowość znajdowała się przy trakcie do Kamieńska nad rzeką Rakówką (dawniej zwaną Rakarką lub Rzonsawą). Bardzo starą metrykę miejscowości potwierdza też pierwsza fundacja kościelna pochodząca z lat 1220–1233 informująca, że został wybudowany z fundacji arcybiskupa gnieźnieńskiego kościół parafialny. Za zgodą Władysława Łokietka Grocholice przeniesiono w 1314 roku z prawa polskiego na niemieckie. Dzięki temu ich właściciel Wolimir (syn Oracza) otrzymał pełny immunitet gospodarczy na okres 30 lat. W 1336 roku Florian z Kazanowa zamienił Grocholice na inną wieś kościelną. Od tego czasu do końca XVIII wieku Grocholice należały do dóbr stołowych arcybiskupa gnieźnieńskiego i organizacyjnie włączone były do tenuty w Sędziejowicach dekanatu szadkowskiego, archidiakonatu uniejowskiego. W 1420 roku Grocholice otrzymały przywilej lokacyjny. Staraniem arcybiskupa gnieźnieńskiego Zbigniewa Oleśnickiego w 1485 roku Grocholice otrzymały prawa miejskie od króla Kazimierza Jagiellończyka. Akt erekcyjny podpisany został w zamku arcybiskupim w Łowiczu, a miasto miało należeć do majątku arcybiskupstwa gnieźnieńskiego. W połowie XVII wieku zostało zniszczone przez wojska Szwedów w czasie potopu szwedzkiego. Odbudowane ponownie na przełomie XVII i XVIII wieku. Odbudowane spłonęło następnie w czasie wielkiego pożaru w 1781 roku. W 1806 miała tu miejsce epidemia cholery, w wyniku której zmarło 638 osób. W 1811 roku powstała szkoła początkowa. W 1827 roku było tu 109 domów i 650 mieszkańców, a w 1861 roku liczono już 170 domów i 1860 mieszkańców. W XVIII wieku pod bokiem Grocholic, które były miastem zamkniętym, wyznaniowym, mała osada magnacka Bełchatów przekształcała się w miasto otwarte, które przyjmowało kolonistów z zachodu i Żydów. W 1855 roku urodził się w Grocholicach Dominik Teofil Konopacki, syn Józefa i Józefy Skalskiej. Był właścicielem młyna wodnego na Rakówce. W 1857 miasteczko liczyło 1382 mieszkańców. W 1781 wybuchł pożar, który strawił 13 budynków wraz z zabudowaniami. W roku 1870 Grocholice utraciły prawa miejskie i zostały włączone do gminy Łękawa. Decyzja zaborczych władz rosyjskich spowodowała zubożenie miasteczka, a także utratę znaczenia administracyjnego. 23 maja 1914 r., w wyniku przypadkowo wywołanego pożaru, zniszczeniu uległo niemal całe miasteczko, wraz z okolicznymi osadami, m.in. Zamoście. Próbę odzyskania praw miejskich podjęto bezskutecznie w latach 1925–1927. W latach okupacji hitlerowskiej 1939–1945 Grocholice nazwano „Grauchel” lub też „Grocholitz” i wcielono je do III Rzeszy. Przez pierwsze pół roku należały one bowiem do Generalnego Gubernatorstwa. Dopiero na żądanie miejscowych Niemców z Bełchatowa zostały wcielone do Kraju Warty. Granica między Generalnym Gubernatorstwem a Krajem Warty przebiegała na wschód od miejscowości w gminie Woźniki i niejako oderwała Grocholice od okręgu piotrkowskiego. Miejscowość została przyłączona do powiatu łaskiego. W 1977 roku Grocholice zostały włączone do gwałtownie rozwijającego się Bełchatowa i obecnie stanowią jego najstarszą dzielnicę.
Przez miejscowość przechodził trakt z Piotrkowa Trybunalskiego na Śląsk.
Transport.
Do Grocholic dociera komunikacja miejska (MZK Bełchatów):

</doc>
<doc id="537528" url="https://pl.wikipedia.org/wiki?curid=537528" title="Carl Sandburg">
Carl Sandburg

Carl August Sandburg (ur. 6 stycznia 1878, zm. 22 lipca 1967) – amerykański poeta, historyk, biograf, powieściopisarz, balladysta i folklorysta pochodzenia szwedzkiego; autor biografii Abrahama Lincolna, Mary Todd Lincoln oraz dwóch autobiografii. Jego znanym dziełem jest tomik Wiersze z Chicago. Twórczość poety zalicza się do tak zwanego Renesansu Chicagowskiego.
Życiorys.
Jego rodzicami byli August Sandburg i Clara Mathilda Anderson. Od kiedy skończył 11 lat pracował fizycznie w różnych zawodach. W 1896 po raz pierwszy wyjechał do Chicago. Kiedy w 1898 wybuchła Wojna amerykańsko-hiszpańska zaciągnął się do armii. Służył w 6 ochotniczym pułku piechoty z Illinois. W lipcu i sierpniu przebywał na Portoryko. Swoje przeżycia z młodych lat opisał w autobiografii "Always the Young Strangers" (1953). Po powrocie do cywila jako weteran wojenny otrzymał prawo wstąpienia na Lombard College w jego rodzinnym mieście. 
Nagrody.
Sandburg był trzykrotnie laureatem Nagrody Pulitzera. Dwa razy odbierał nagrodę w dziedzinie poezji za "Cornhuskers" (1919) i "Complete Poems" (1951), a raz został uhonorowany w dziedzinie historii za książkę "Abraham Lincoln: The War Years".
Pisał głównie wierszem wolnym.

</doc>
<doc id="537531" url="https://pl.wikipedia.org/wiki?curid=537531" title="Fishdick">
Fishdick

Fishdick – pierwszy tribute album polskiej grupy Acid Drinkers, wydany w czerwcu 1994 r. przez Loud Out Records. Wszystkie utwory z wyjątkiem „Fuckin' The Tiger” i „Balada” są coverami piosenek innych zespołów.
Krytycznie do płyty odniósł się sam Litza, który stwierdził, że została zarejestrowana "tak jak nagrywa się kasety na próbie", była w pełni improwizowana i nie należy do niej przywiązywać szczególnej uwagi.

</doc>
<doc id="537533" url="https://pl.wikipedia.org/wiki?curid=537533" title="Aleksander Hleb">
Aleksander Hleb



</doc>
<doc id="537537" url="https://pl.wikipedia.org/wiki?curid=537537" title="Sean Reinert">
Sean Reinert

Sean Reinert (ur. 27 maja 1971 w Long Beach w stanie Kalifornia w USA, zm. 24 stycznia 2020) – amerykański muzyk i multiinstrumentalista, wirtuoz instrumentów perkusyjnych, wokalista oraz gitarzysta. Znany z występów w grupach muzycznych: Cynic, Death, Gordian Knot, Portal, Aghora i Æon Spoke, oraz współpracy z takimi muzykami jak: Chuck Schuldiner, Eyal Levi, Emil Werstler, Steve DiGiorgio, Sean Malone czy Paul Masvidal.
W wywiadzie udzielonym w 2014 roku dla czasopisma "Los Angeles Times" muzyk publicznie poinformował, że jest gejem.

</doc>
<doc id="537539" url="https://pl.wikipedia.org/wiki?curid=537539" title="Frances Marion">
Frances Marion

Frances Marion, właśc. Marion Benson Owens (ur. 18 listopada 1888 w San Francisco, zm. 12 maja 1973 w Los Angeles) – amerykańska dziennikarka, pisarka, scenarzystka i reżyserka filmowa. Wiele filmów nakręconych według jej scenariusza przeszło do historii kinematografii. Była pierwszą osobą, która zdobyła dwukrotnie Oscara za scenariusz.
Życiorys.
Początkowo pracowała jako dziennikarka. Wysłano ją na front I wojny światowej jako korespondentkę wojenną. Po powrocie z wojny przeniosła się do Los Angeles, gdzie została zatrudniona jako asystentka w wytwórni filmowej Lois Weber Productions. Była ona prowadzona przez pionierską reżyserkę filmową Lois Weber.
Pod pseudonimem Frances Marion napisała wiele scenariuszy dla aktorki Mary Pickford, m.in. "Mała księżniczka" (1917) Marshalla Neilana i "Małe bogate biedactwo" (1917) Maurice'a Tourneura, a poza tym do wielu filmów z lat 20. i 30. XX wieku. Przypisuje się jej stworzenie ponad 300 scenariuszy i ponad 130 wyprodukowanych filmów.
Jako pierwsza kobieta zdobyła Oscara za najlepszy scenariusz adaptowany do filmu "Szary dom" (1930), a niedługo później kolejnego Oscara za najlepszy materiał literacki do filmu "Mistrz" (1931) Kinga Vidora.
Przez wiele lat była związana kontraktem z wytwórnią MGM, ale gdy się wzbogaciła, opuściła w 1946 Hollywood, by poświęcić się pisaniu powieści i sztuk teatralnych.
Życie prywatne.
Była dwukrotnie zamężna - po raz pierwszy w 1919 z aktorem Fredem Thomsonem, a po jego nieoczekiwanej śmierci w 1928 poślubiła w 1930 reżysera George'a W. Hilla. Para rozwiodła się w 1933.

</doc>
<doc id="537540" url="https://pl.wikipedia.org/wiki?curid=537540" title="Trifon Iwanow">
Trifon Iwanow

Trifon Marinow Iwanow (ur. 27 lipca 1965 w Gornej Lipnicy, gmina Pawlikeni, zm. 13 lutego 2016 w Samowodene) – bułgarski piłkarz, grający na pozycji środkowego obrońcy.
Kariera piłkarska.
Kariera klubowa.
Karierę rozpoczynał w barwach Etyru Wielkie Tyrnowo, gdzie spotkał się ze swoimi przyszłymi kolegami z kadry – Krasimirem Bałykowem, Canko Cwetanowem i Ilianem Kiriakowem. Niedługo po tym jak drużyna prowadzona przez Georgiego Wasilewa zajęła trzecie miejsce w ekstraklasie w sezonie 1987–1988 odszedł do CSKA Sofia. Kilka miesięcy później zdobył z nim mistrzostwo i Puchar kraju.
Po upadku komunizmu wyjechał do Hiszpanii, jednak kariera w lidze zagranicznej zakończyła się po zaledwie pół roku. Druga – trwająca z krótkimi przerwami od jesieni 1993 do 2001 roku – wiodła od ławki rezerwowych w Betisie Sewilla i (początkowo) szwajcarskim Neuchâtel Xamax, przez duże osiągnięcia, także na arenie europejskiej z Rapidem Wiedeń, aż po zmierzch kariery w barwach austriackiego trzecioligowca.
Najbardziej udany sezon Iwanowa – 1995–1996, spędzony w Rapidzie, okraszony był udziałem w finale Pucharu Zdobywców Pucharów (przegranym 0:1 z Paris Saint-Germain) oraz tytułem mistrza Austrii. Ponadto właśnie wtedy Bułgar otrzymał tytuł najlepszego piłkarza w kraju oraz został wybrany do najlepszej jedenastki Europy za rok 1996 i jedenastki T-Mobile Bundesligi.
Kariera reprezentacyjna.
W reprezentacji Bułgarii zadebiutował w 1988 roku. Należy do najlepszego pokolenia bułgarskich piłkarzy, i z racji charakterystycznej aparycji (nazywany jest „bułgarskim wilkiem”) do jego najbardziej rozpoznawalnych przedstawicieli. Był liderem linii defensywnej przez całe lata 90., nawet wówczas, gdy nie miał miejsca w składzie drużyn klubowych. Tak było m.in. przed Mundialem 1994, na który został powołany mimo iż od prawie roku był rezerwowym najpierw w Betisie Sewilla, potem w Neuchâtel. Mimo to selekcjoner Dimityr Penew, który wiele lat wcześniej sprowadził go do CSKA Sofia, właśnie od niego w dużej mierze uzależnił koncepcję gry obronnej zespołu, który ostatecznie dotarł do półfinału turnieju.
Od 1996 roku Iwanow był kapitanem drużyny narodowej. Wystąpił z nią także na Euro 1996 (wszystkie trzy mecze w pełnym wymiarze godzin) i Mundialu 1998 (tak samo), po którym, jak wielu innych kolegów pamiętających poprzednie mistrzostwa świata, zakończył reprezentacyjną karierę.
Po zakończeniu kariery piłkarskiej.
Inaczej niż wielu innych kolegów, nie został ani trenerem, ani działaczem piłkarskim, ale przedsiębiorcą. Był zarządcą sieci stacji benzynowych w północnej Bułgarii, prowadzonych przez austriackie przedsiębiorstwo „Avanti”, które z kolei należy do koncernu naftowego OMV.
13 lutego 2016 zmarł w Samowodene w wieku 50 lat z powodu zmasowanego ataku serca przed przybyciem lekarzy.

</doc>
<doc id="537544" url="https://pl.wikipedia.org/wiki?curid=537544" title="Infernal Connection">
Infernal Connection

Infernal Connection – piąty album studyjny polskiej thrash metalowej grupy Acid Drinkers. Wydawnictwo ukazało się w grudniu 1994 roku nakładem wytwórni MegaCzad. Na płycie znalazło się 10 premierowych utworów oraz jeden cover. Nagrania odbyły się pomiędzy wrześniem a październikiem 1994 roku w gdańskim Modern Sound Studio. Głównym producentem albumu był gitarzysta grupy, Litza, zaś nagrywaniem, inżynierią dźwięku i miksowaniem zajęli się Tomasz Bonarowski i Adam Toczko, którzy współpracowali z zespołem już podczas tworzenia cover albumu "Fishdick".
Kontekst.
Po wydaniu albumu "Fishdick" oraz powrocie do zdrowia Litzy, zespół planował nagrać płytę zgoła odmienną od dotychczasowych dokonań. Na wczesnym etapie pojawił się tytuł, który brzmieć miał „Infernal Connection”, co po polsku oznacza „Piekielne Pokrewieństwo”. Jak przyznawał później Titus: „Piekielne pokrewieństwo? Nie wiedziałem dokładnie skąd to się wzięło, ale wiedziałem, że będzie pasować do tego, co chcę powiedzieć. Czym ono jest? To nie death metal, ani szatan czy odwrócone krzyże na kurtkach małolatów. To są narkotyki, przemoc, koneksje, mafia, układy. Wszystko, z czego całe to zło wynika”.
Nagrywanie.
W połowie lipca 1994 roku ukończono wstępne szkice nowych kompozycji. Próby odbywały się w Starym Browarze, gdzie trwało pisanie nowego materiału. We wrześniu rozpoczęto nagrywanie w Modern Sound Studio w Gdyni. Litza był głównym producentem muzycznym materiału na płytę, zaś duet Tomasz Bonarowski – Adam Toczko zajął się nagrywaniem, inżynierią dźwięku i miksowaniem. Według wypowiedzi Litzy styl muzyczny na płycie powstał w "klimacie Popcorna". W trakcie prac doszło do wielu konfliktów na linii Litza – Titus, głównie z powodu pomysłów tego pierwszego. To właśnie Litza zaproponował, by obniżyć strojenie gitar o cztery półtony, co szybko podchwycił drugi gitarzysta, Popcorn. Początkowo niechętni do tego pomysłu Titus i Ślimak, ostatecznie przystali na niższy strój. Z tego też powodu Titus zmuszony był napisać nowe teksty. Wykorzystano także profesjonalną perkusję Jana Pluty z zespołu Kombi oraz inny rodzaj wzmacniaczy gitarowych produkcji Messa Boogie, pożyczonych od Grzegorza Skawińskiego, na których dokonano powtórnej rejestracji materiału.
W sesji nagraniowej wziął udział Kazik Staszewski z zespołu Kult, który zaśpiewał w utworze „Konsument”, nie biorąc za to żadnego honorarium, jednak zastrzegł sobie możliwość umieszczenia kompozycji na jednym ze swoich albumów. W utworze „Dancing in the Slaughter-House” partie scratchowe wykonał D.J. JanMarian, a w interpretacji piosenki 
„Konsument” gościnnie wystąpił także Grzegorz Skawiński, który specjalnie do tego utworu napisał i nagrał solówkę. Ponadto w utworze „Slow and Stoned (Method of Yonash)” głosu udzielił raper Karramba, zaś w „Backyard Bandit” Lipa z grupy Illusion.
Teksty i muzyka.
Teksty napisane na potrzeby tego albumu poruszają głównie tematykę wszechobecnego na świecie zła oraz ludzkich słabości, m.in. narkotykami, o których mowa w „The Joker” oraz w „Drug Dealer”, który dotyczy procederu dilerów. Druga kompozycja to cykliczne powtarzane dwa zdania: „Selling dope and other shit/Drug dealer”. Natomiast w tytułowym utworze tekst jest melorecytowany, zaś w połowie taśma zatrzymuje się, a całość puszczana jest od tyłu. Po typowo thrash metalowym „Hiperenigmatic Stuff of Mr. Nothing” następuje „Anybody Home ??!!” z refrenem w stylu muzyki punkowej. „Track Time: 66.6 sec.” zaśpiewany został przez Litzę w konwencji death metalowej i trwa, jak wskazuje tytuł, 66,6 sekund. Drugi utwór, w którym pierwszym wokalistą jest Litza, to „Slow and Stoned (Method of Yonash)”, wyraźnie wolniejsza od reszty albumu kompozycja. Kolejne trzy utwory, „Dancing in the Slaughter-House”, „IQ Cyco” oraz „Backyard Bandit”, to powrót do inspiracji thrash metalem. Dodatkowo w „IQ Cyco” wykorzystano dźwięk scratchowania, typowy dla hip-hopu.
We wkładce do płyty zostały opublikowane liryki utworów w języku angielskim oraz ich tłumaczenia na język polski.
Wydanie.
Nowy album zespół wydać chciał ponownie za pośrednictwem wytwórni Loud Out Records, która sygnowała poprzednią płytę grupy, "Vile Vicious Vision". W tamtym czasie jednak Loud Out przekształciło się w spółkę, której głównym udziałowcem został Marek Grela. Grela oraz Andrzej Mackiewicz spotkali się z członkami zespołu w Warszawie i wysłuchali ich propozycji. Po tygodniu Grela odmówił, pragnąc zmienić nieco sposób zarządzania firmą, która zbankrutowała kilka lat później.
Członkowie grupy postanowili szukać innego wydawcy. Pojawiła się oferta z Izabelin Studio, do rozmów włączyło się także BMG. W końcu zespół trafił do firmy Bird Fox, która rozpoczęła kampanię reklamową nadchodzącego albumu, którego premiera planowana była na październik 1994 roku. Po jakimś czasie Bird Fox postanowiło przebranżowić się, jednak zespół postawił warunek i nakazał poprzedniemu już wydawcy znalezienie nowego, który wypełniłby jego zobowiązania. Wybór padł na warszawską firmę MegaCzad, której nakładem "Infernal Connection" wydane zostało w grudniu 1994 roku na kasetach magnetofonowych oraz CD. W ramach promocji płyty powstał teledysk do utworu „Track Time: 66.6 sec.”.
Na albumie znalazło się 11 utworów, jednak na samą płytę składało się w sumie „66” ścieżek. Po zakończeniu ostatniej faktycznej kompozycji, kolejne składają się tylko z pięciu sekund ciszy i tak aż do numeru 66.
Po podpisaniu umowy pomiędzy zespołem a Metal Mind, w 1997 roku ukazała się pierwsza reedycja albumu, zawierająca dodatkowe utwory z koncertu w Katowicach z 3 czerwca 1996 roku, na którym Acid Drinkers supportowali Deep Purple, a także zremasterowane intro do utworu „The Joker”. W spisie utworów pominięto jednak „Two Be One” i „Slow and Stoned (Method of Yonash)”. Kolejne wznowienia ukazały się w 2008 oraz 2009 roku. Nie znalazły się na nich utwory z Katowic, zamiast tego pojawiły się cztery remiksy „Slow and Stoned (Method of Yonash)”.
Okładka.
Pierwsze projekty stworzone zostały przez grafika Jerzego Kurczaka, co nasunęło członkom zespołu pomysł z ostatecznym kształtem okładki, na której znalazło się zdjęcie kurczaka ubranego w koszulkę z logiem zespołu Venom. Dostarczył ją Tomasz Molka. Pomysłodawcą takiego zabiegu był Litza, który motywował to w ten sposób: „Siedzieliśmy wtedy u fotografa, gdy powiedziałem do chłopaków ‚Wiecie, to musi być jakieś hasło. To musi być takie, jak ślad buta lub dłoń’. Pokazałem dłoń i zapytałem co to przypomina? 'Kurczaka'. ‚No dobra, to zróbmy kurczaka’. ‚Ale co on ma wspólnego z Infernal Connection?’. ‚No to załóżmy mu koszulkę Venom’ – i od razu miał związek z tytułem”. Za tło okładki posłużył papier ścierny, zaś na wystający z niego pręt nadziany został kurczak, co sprawiało wrażenie, jakby wisiał on w powietrzu. Pod spodem znalazło się czarne jajo.
W środku znalazły się czarno-białe zdjęcia członków zespołu, które zostały zdeformowane poprzez nałożenie na siebie dwóch prawie identycznych fotografii. Na płycie oraz na wewnętrznej stronie okładki przedstawiony został krzyż św. Benedykta, który oznacza zwycięstwo Chrystusa nad szatanem i śmiercią. Jak wyjaśniał Litza: „To wyraz solidarności z zespołem Armia. Dużo nas wtedy zaczęło łączyć, między innymi ten krzyż, który sobie później też wytatuowałem”.
Odbiór.
"Infernal Connection" spotkało się z bardzo ciepłym przyjęciem polskich mediów. Miesięcznik Brum nadał albumowi tytuł „płyty miesiąca”. Album zajął także dziewiąte miejsce w plebiscycie Brum na płytę roku oraz piąte miejsce w bliźniaczym konkursie Metal Hammer. W 2012 roku płyta zajęła pierwsze miejsce w plebiscycie czasopisma Machina na „Najlepszą płytę w historii polskiego metalu”.
Trasa koncertowa.
W listopadzie 1994 roku podczas festiwalu Odjazdy w katowickim Spodku zespół po raz pierwszy wykonał utwory z nadchodzącej płyty. W programie Acid Drinkers znalazły się wówczas „Dancing in the Slaughter-House”, „Anybody Home ??!!”, „Track Time: 66.6 sec.”, „Drug Dealer” i „Slow and Stoned (Method of Yonash)”.
Faktyczna trasa rozpocząć miała się dopiero później, zaś jej organizację powierzono firmie Art Management, z którą Litza miał styczność podczas wspólnego tournée Illusion i Flapjacka. Zaplanowano osiemnaście koncertów w największych miastach Polski, które miały odbyć się w ciągu osiemnastu dni. Trasę nazwano „Nuclear Mosher Tour”, zgodnie z pomysłem Titusa: „Była kiedyś taka fryzura, Ślimak ją miał i Pigdy z Voi Voida. Długie włosy wygolone po bokach. Ona nazywała się Nuclear Mosher. Dorzuciłem do tego Tour i nastąpił nieźle brzmiący tytuł. Zresztą, zawsze byliśmy mosherami, machaliśmy tymi naszymi dyniami. Na tej trasie też dużo było moshu. Parę razy o mało łeb bym sobie urwał. To fakt. Machania dyniami było naprawdę sporo”.
Sponsorem trasy zostali browar EB oraz Metal Mind. Zaczęło się 18 maja 1995 roku w Koninie, zaś zakończyło 4 czerwca w Poznaniu. Trasa obejmowała 18 koncertów. Zespołowi w roli supportu towarzyszył Dynamind, na kilku koncertach pojawiły się także lokalne zespoły zaakceptowane przez Litzę. W Krakowie wraz z Acid wystąpiło Corozone, w Łodzi Chopin's Hand, a w Warszawie Hunter.
Podczas „Nuclear Mosher Tour” Ślimak zaczął ustawiać swój zestaw perkusyjny po prawej stronie sceny, tyłem do publiczności. W czasie koncertu w Łodzi po Acid Drinkers wystąpił zespół składający się z dwóch technicznych Acidów – Karamby i Pickera. Pierwszy grał na perkusji, drugi na basie. Dołączyli do nich Ślimak, który śpiewał i grał na gitarze oraz wokalista Dynamind Hau, który wspierał Ślimaka w sekcjach wokalnych. Zespół wykonał utwór Beastie Boys pt. „No Sleep Till Brooklyn”. Występ w Białymstoku musiał zostać przerwany, gdyż z powodu wysokiej temperatury w klubie, w którym zespół grał, zasłabł Litza. Gdański koncert był natomiast rejestrowany przez telewizyjny kanał muzyczny Czad Kommando.
Lista utworów.
Opracowano na podstawie materiału źródłowego. Wszystkie teksty i kompozycje autorstwa zespołu Acid Drinkers, poza wyszczególnionymi wyjątkami.
Twórcy.
Opracowano na podstawie materiału źródłowego.

</doc>
<doc id="537545" url="https://pl.wikipedia.org/wiki?curid=537545" title="Koszykówka na Letnich Igrzyskach Olimpijskich 1984">
Koszykówka na Letnich Igrzyskach Olimpijskich 1984

Koszykówka na Letnich Igrzyskach Olimpijskich 1984
Zobacz też.
Letnie Igrzyska Olimpijskie 1984

</doc>
<doc id="537551" url="https://pl.wikipedia.org/wiki?curid=537551" title="Pasmo Bukowicy">
Pasmo Bukowicy

Pasmo Bukowicy – pasmo górskie w północno-wschodniej części Beskidu Niskiego.
Pasmo Bukowicy leży między doliną Wisłoka na zachodzie a doliną Osławy na wschodzie. Właściwe pasmo ciągnie się na długości około 13 km z północnego zachodu na południowy wschód, od doliny Wisłoka w Puławach Dolnych do dolinki potoku Płonka na południe od Karlikowa. W kierunku północnym przedłużeniem pasma jest ramię ze szczytami Polana i Spalony Horbek, schodzące ku dolinie Wisłoka nad wsią Pastwiska. W kierunku południowo-wschodnim geometrycznym przedłużeniem Pasma Bukowicy (w węższym pojęciu) poza doliną Płonki jest pasemko Połońskiego Wierchu (zwanego też Szerokim Łanem) i Rzepedki, długości ok. 6 km, schodzące ku dolinie Osławy w Szczawnem. Natomiast orograficznym przedłużeniem jest przesunięte bardziej na południe i oddzielone od poprzedniego doliną potoku Rzepedka pasemko Kamienia i Długiego Łazu, długości ok. 6,5 km, schodzące nad dolinę Osławicy w Rzepedzi. Całkowita długość pasma (w szerszym rozumieniu) wynosi ok. 23 km, natomiast szerokość od 6 do 9 km.
W kierunku południowo-wschodnim Bukowica przez Osławę graniczy z pasmem Beskidu Lesistego (Bieszczady Zachodnie). W kierunku północnym i północno-wschodnim przechodzi w Pogórze Bukowskie. Na przełomie Wisłoka w Rudawce Rymanowskiej, na stokach ścian Olzy znajduje się największą w polskich Karpatach odkrywka łupków menilitowych.
Najwyższe i najważniejsze kulminacje tego pasma to: 
Osadnictwo.
U podnóża "Bukowicy" dopiero od II poł. XV wieku zaczęły powstawać wsie, lokowane tylko i wyłącznie na prawie wołoskim. Były to miejscowości Wernejówka, Puławy, Tokarnia, Wola Piotrowa, Karlików, Płonna, Rzepedź, Wisłok Wielki, Przybyszów i Polany Surowiczne. Wsie te okalały wieńcem całe pasmo górskie, większość z nich już nie istnieje.
Turystyka.
Baza noclegowa.
Gospodarstwa agroturystyczne znajdują się m.in. w miejscowościach: Puławy, Tokarnia, Nagórzany, Nadolany, Nowotaniec, Bukowsko, Wola Sękowa, Wola Piotrowa, Karlików, Płonna, Szczawne, Rzepedź, Wisłok Wielki.

</doc>
<doc id="537552" url="https://pl.wikipedia.org/wiki?curid=537552" title="Andrij Rusoł">
Andrij Rusoł

Andrij Anatolijowycz Rusoł, ukr. Андрій Анатолійович Русол (ur. 16 stycznia 1983 w Kirowohradzie) – ukraiński piłkarz występujący na pozycji obrońcy, reprezentant Ukrainy.
Kariera piłkarska.
Kariera klubowa.
Rusoł rozpoczynał karierę w rodzinnym mieście, w klubie Zirka. W 1999 przeniósł się do Krywbasu Krzywy Róg, w którym rozegrał 40 meczów w Wyszczej Liże, w 2000 roku dotarł z klubem do finału Pucharu Ukrainy, w którym jego drużyna uległa Dynamu Kijów 0:1. W 2003 Rusoł został kupiony przez potentata ligi ukraińskiej Dnipro Dniepropietrowsk, z którym w 2004 wystąpił w finale Pucharu Ukrainy, przegranym z Szachtarem Donieck. 24 sierpnia 2011 ogłosił o zakończeniu kariery piłkarskiej z przyczyn zdrowotnych.
Kariera reprezentacyjna.
Rusoł zadebiutował w reprezentacji Ukrainy 31 marca 2004. W 2005 wywalczył w eliminacjach awans do Mistrzostw Świata, na które został przez Ołeha Błochina powołany. W drugim meczu grupowym z Arabią Saudyjską (4:0) zdobył pierwszego gola w historii występów reprezentacji Ukrainy na Mistrzostwach Świata. Łącznie rozegrał dla kraju 49 meczów i zdobył 3 bramki.
Kariera zawodowa.
Po zakończeniu kariery piłkarskiej 12 marca 2012 objął stanowisko dyrektora wykonawczego w klubie, w którym występował przez większość swej kariery – Dnipro Dniepropietrowsk. 12 stycznia 2018 opuścił swoje stanowisko. Po rocznej przerwie objął identyczne stanowisko w kubie lokalnego rywala SK Dnipro-1.

</doc>
<doc id="537553" url="https://pl.wikipedia.org/wiki?curid=537553" title="Romuald Turasiewicz">
Romuald Turasiewicz

Romuald Turasiewicz (ur. 11 października 1930 w Bydgoszczy, zm. 31 stycznia 2005 w Krakowie) – filolog klasyczny, brat Adama; od 1976 profesor Uniwersytetu Jagiellońskiego, od 1997 do 2002 profesor Katedry Filologii Klasycznej Wydziału Filologicznego Uniwersytetu Śląskiego; od 1990 członek PAU. Tworzył prace o retoryce greckiej (m.in. "Życie i twórczość Lizjasza..." 1999 i starożytnej myśli politycznej "Życie polityczne w Atenach w V i IV wieku" 1968); przekłady dzieł greckich mówców (m.in. Demostenesa i Lizjasza); wraz ze Stanisławem Stabryłą przełożył i opracował wybór "Nowele antyczne" (wydanie 2 rozszerzone 1992). Pochowany na cmentarzu Prądnik Czerwony w Krakowie (kw. A5D-6-27).

</doc>
<doc id="537554" url="https://pl.wikipedia.org/wiki?curid=537554" title="Rasmus Bartholin">
Rasmus Bartholin

Rasmus Bartholin (łac. "Erasmus Bartholinus"; ur. 13 sierpnia 1625 w Roskilde, zm. 4 listopada 1698 w Kopenhadze) – duński naukowiec i lekarz.
Życiorys.
Był synem znanego fizyka i kopenhaskiego profesora Caspara Bartholina (starszego) i jego żony Anny Fincke. Studiował najpierw w Kopenhadze, potem podróżował 10 lat po Europie, znalazł się w Padwie i w 1654 uzyskał tam dyplom doktora medycyny. Po powrocie został profesorem na Uniwersytecie Kopenhaskim, najpierw geometrii, później także medycyny. Napisał kilka głośnych dzieł, z których największą sławę przyniosło mu "Experimenta crystalli islandici disdiaclastici" (1669), opis pierwszego poznanego materiału podwójnie załamującego światło. Był młodszym bratem Tomasza Bartolina. Syn Rasmusa, Johan Frederik (1665–1708), też był profesorem.
Rasmus Bartholin jest szczególnie pamiętany za odkrycie dwójłomności w krysztale szpatu islandzkiego (kalcytu). Opublikował opis tego zjawiska, ale ponieważ fizyczna natura światła nie była jeszcze wtedy rozumiana, nie był w stanie go wytłumaczyć. Dopiero kiedy Thomas Young zaproponował teorię o falowej naturze światła, stało się to możliwe.
Bartholin był przypuszczalnie pierwszym, który opisał objawy zespołu Pataua w literaturze medycznej.

</doc>
<doc id="537557" url="https://pl.wikipedia.org/wiki?curid=537557" title="Konstanty Tyszkiewicz">
Konstanty Tyszkiewicz

Konstanty Benedykt Stanisław Tyszkiewicz (ur. 5 lutego 1806 w Łohojsku, zm. 13 lipca 1868 w Mińsku) – polski hrabia na Łohojsku, archeolog i krajoznawca; badacz pradziejów Litwy i południowej Rusi.
Życiorys.
Syn Piusa Tyszkiewicza, brat Eustachego. Nauki pobierał w kolegium jezuickim w Połocku, następnie w szkole dominikanów w Zabiałach. Gimnazjum ukończył w Wilnie, tam też w 1823 roku wstąpił na uniwersytet, studiując nauki ekonomiczne i prawne. W 1828 roku objął posadę w Ministerstwie Skarbu Królestwa Polskiego i jako jego urzędnik wysłany został z misją do Anglii. Nabyta wiedzę wykorzystał w zarządzaniu podupadającym i zaniedbanym majątkiem w Łohojsku.
Założył fabrykę wyrobów lnianych i bawełnianych, odlewnię żelaza i fabryczkę narzędzi rolniczych, obliczoną głównie na potrzeby miejscowej ludności. Otworzył też bank hipoteczny dla mieszczan. W rolnictwie jako pierwszy w powiecie borysowskim zastosował płodozmian. Pasję badacza i archeologa wykorzystywał podczas wyjazdów dla poratowania zdrowia. W 1858 wyjechał w Alpy połączył go z kilkudniowymi wykopaliskami na cmentarzysku w Hallstatt, zwiedzaniem Krakowa. Od 1852 był członkiem korespondentem Towarzystwa Naukowego Krakowskiego oraz prezesem Komisji Wileńskiej. Po roku 1861 nie ma już śladu kontaktów Konstantego Tyszkiewicza z krakowskim środowiskiem naukowym. Pogarszał się jego stan zdrowia, a najdotkliwsza była utrata wzroku. Dożył jeszcze wydania drukiem swojej pracy O kurhanach na Litwie i Rusi Litewskiej.
W 1864 roku został członkiem Moskiewskiego Towarzystwa Archeologicznego. 
Został pochowany przy kościele Narodzenia Najświętszej Maryi Panny i św. Kazimierza w Łohojsku. 

</doc>
<doc id="537561" url="https://pl.wikipedia.org/wiki?curid=537561" title="Maksym Kaliniczenko">
Maksym Kaliniczenko

Maksym Serhijowycz Kaliniczenko, ukr. Максим Сергійович Калініченко (ur. 26 stycznia 1979 w Charkowie) – ukraiński piłkarz występujący na pozycji pomocnika, reprezentant Ukrainy, trener piłkarski.
Kariera piłkarska.
Kariera klubowa.
Kaliniczenko rozpoczynał swoją karierę piłkarską w Dnipro Dniepropietrowsk. W 2000 przeniósł się do czołowej rosyjskiej drużyny Spartaka Moskwa. Z klubem Kaliniczenko występował w europejskich pucharach. Łącznie rozegrał dla Spartaka 135 meczów i zdobył 22 bramki. W 2008 roku powrócił do Dnipra Dniepropietrowsk. Na początku 2011 razem z Ołeksijem Bielikiem został wystawiony na transfer. W czerwcu 2011 podpisał 2-letni kontrakt z Tawriją Symferopol
Kariera reprezentacyjna.
W reprezentacji Ukrainy Kaliniczenko zadebiutował w 2002 roku. W 2006 został powołany przez Ołeha Błochina na Mistrzostwa Świata, na których zaliczył dwie asysty i zdobył ostatnią bramkę w meczu grupowym z Arabią Saudyjską (4:0). Ogółem rozegrał dla kadry 44 mecze i zdobył 7 goli. 23 kwietnia 2014 roku z przyczyny nie otrzymania przez dłuższy czas wypłaty anulował kontrakt z krymskim klubem.
Kariera trenerska.
Po zakończeniu kariery zawodniczej rozpoczął karierę trenerską. 27 grudnia 2017 został zaproszony do sztabu szkoleniowego Polissia Żytomierz.

</doc>
<doc id="537564" url="https://pl.wikipedia.org/wiki?curid=537564" title="IG Medien">
IG Medien



</doc>
<doc id="537565" url="https://pl.wikipedia.org/wiki?curid=537565" title="Hjalmar Uggla">
Hjalmar Uggla

Hjalmar Frederik Karl Uggla, ps. „Sowa” (ur. 17 marca 1908 w Warszawie, zm. 13 marca 1983 w Olsztynie) – gleboznawca; od 1958 profesor Wyższej Szkoły Rolniczej w Olsztynie, gdzie zorganizował katedrę gleboznawstwa i przez wiele lat nią kierował.
Urodził się w Warszawie w inteligenckiej rodzinie pochodzącej z arystokracji szwedzkiej zamieszkałej w XIX wieku w Finlandii, która wówczas wchodziła w skład Imperium Rosyjskiego. Przodkowie profesora zostali skierowani przez władze carskie jako urzędnicy imperium na teren Królestwa Polskiego. Po dwóch pokoleniach rodzina spolonizowała się i w okresie wojen jasno określała swoją polską tożsamość narodową.
Był ojcem literaturoznawcy Andrzeja Nilsa Uggli, Jana Uggli, Elżbiety Malewskej, Anny Karin Gajewskiej oraz Zbigniewa Uggli.
Wykształcenie i działalność naukowa.
H. Uggla ukończył studia na Wydziale Leśnym Szkoły Głównej Gospodarstwa Wiejskiego w Warszawie w 1933 roku. Już podczas studiów od roku 1929 podjął pracę jako asystent w Katedrze Gleboznawstwa tej uczelni. W okresie międzywojennym pracował jako gleboznawca – klasyfikator gruntów na Polesiu i Kujawach. W latach 1940-1945 był zatrudniony w gospodarstwie rolnym Centralnej Doświadczalnej Stacji Jedwabniczej w Milanówku. Po wojnie powrócił do pracy naukowej, najpierw w SGGW w Warszawie, a po obronie pracy doktorskiej w 1950 roku został kierownikiem i organizatorem Katedry Gleboznawstwa w nowo powstałej Wyższej Szkole Rolniczej w Olsztynie. Prowadził badania głównie z zakresu gleb hydrogenicznych i siedlisk leśnych, m.in. dotyczące kartografii i klasyfikacji gleb, erozji i ochrony gleby.
Działalność w okresie wojennym.
Od początku II wojny światowej Hjalmar Uggla działał w ruchu oporu. Najpierw w szeregach Związku Walki Zbrojnej, a następnie Armii Krajowej. Należał do 32. plutonu ośrodka „Mielizna” pod pseudonimem „Sowa” jako sanitariusz w stopniu starszego strzelca. Brał czynny udział w akcjach sabotażowych oraz przejmowaniu zrzutów lotniczych. Wykorzystując dokumenty o swoim szwedzkim pochodzeniu oraz biegłą znajomość języka niemieckiego wielokrotnie interweniował u władz okupacyjnych w sprawie uwolnienia zatrzymanych członków ruchu oporu i innych osób. W tym celu udawał się nawet do siedziby Gestapo przy al. Szucha.
Sprawiedliwy wśród Narodów Świata.
Po zakończeniu Powstania Warszawskiego, w rodzinnym domu w Milanówku ukrywał uciekinierów z płonącej Warszawy. Wśród nich byli cywile, powstańcy, Żydzi, siostry zakonne. Pod koniec 1944 r. w domu Ugglów w Milanówku (willa "Sówka") jednocześnie ukrywało się ok. 50 osób. Za tę działalność całej rodzinie groziła kara śmierci. Wśród uratowanych był Kazimierz Lewartowicz wraz z matką Zofią – pianistką koncertową, przechowywani w specjalnie na ten cel przygotowanej w domu sekretnej skrytce. Na wniosek Kazimierza Lewartowicza – Żyda mieszkającego później w USA – Instytut Pamięci Jad Waszem w Jerozolimie 6 maja 2007 roku nadał tytuł Sprawiedliwy Wśród Narodów Świata pośmiertnie Hjalmarowi Uggla oraz jego żonie Ludwice Uggla (ur. 11 czerwca 1924, zm. 4 lutego 2012) mieszkającej w Olsztynie.
W 2008 został pośmiertnie odznaczony Krzyżem Komandorskim Orderu Odrodzenia Polski (M.P. z 2009, nr 27, poz. 371)..

</doc>
<doc id="537568" url="https://pl.wikipedia.org/wiki?curid=537568" title="IG BAU">
IG BAU



</doc>
<doc id="537573" url="https://pl.wikipedia.org/wiki?curid=537573" title="Krasimir Bałykow">
Krasimir Bałykow

Krasimir Genczew Bałykow (ur. 29 marca 1966 w Wielkim Tyrnowie) – bułgarski piłkarz grający na pozycji rozgrywającego, ofensywnego pomocnika lub napastnika, oraz trener piłkarski.
Kariera klubowa.
Karierę rozpoczynał w barwach Etyru Wielkie Tyrnowo, gdzie spotkał się ze swoimi przyszłymi kolegami z kadry – Trifonem Iwanowem, Canko Cwetanowem i Ilianem Kiriakowem. Pod koniec lat 80. drużyna prowadzona przez Georgi Wasilewa awansowała do czołówki ligi; najpierw dwukrotnie zajęła trzecie miejsce w tabeli, a następnie – w sezonie 1990–1991 – zdobyła mistrzostwo kraju.
Bałykow nie uczestniczył w świętowaniu tego ostatniego osiągnięcia, ponieważ po upadku komunizmu, pod koniec 1990 wyjechał za granicę, do Sportingu. W Portugalii grał przez prawie pięć lat (łącznie 138 meczów), ale Sporting nie był w tym czasie w stanie przełamać dominacji FC Porto, dlatego jedynym trofeum z tego okresu jest Puchar Portugalii.
Od 1995 do 2003 Bałykow był zawodnikiem VfB Stuttgart, gdzie przez kilka ostatnich sezonów pełnił również funkcję kapitana zespołu. Tworzył w nim ofensywną „triadę”, z Giovane Élberem oraz Fredim Bobiciem.
Kariera reprezentacyjna.
W reprezentacji Bułgarii zadebiutował w 1988. Należy do najlepszego pokolenia bułgarskich piłkarzy, obok Christo Stoiczkowa, Emiła Kostadinowa i Jordana Leczkowa jest jego najbardziej rozpoznawalnym przedstawicielem. Drużyna prowadzona przez Dimityra Penewa w pierwszej połowie lat 90. – po raz pierwszy w historii – dotarła do półfinału mistrzostw świata (Mundial 1994) oraz zaliczyła debiutancki start w mistrzostwach Europy (Euro 1996). Na pierwszym turnieju Bałykow, jako jeden z dwóch piłkarzy bułgarskich, wystąpił we wszystkich meczach w pełnym wymiarze godzin. Ponadto wraz ze Stoiczkowem trafił do najlepszej jedenastki mistrzostw.
Po nieudanym Mundialu 1998, podobnie jak kilku innych kolegów z jego generacji, zrezygnował z występów w kadrze, jednak powrócił do niej w marcu 2000 za namową ówczesnego selekcjonera Stojczo Mładenowa. Był liderem drużyny narodowej przez kolejne trzy lata. Na zakończenie kariery poprowadził swoich młodszych kolegów do awansu do Euro 2004. Sam w tym turnieju już nie wystąpił, gdyż pożegnał się z reprezentacją na początku 2003.
Kariera szkoleniowa.
W 2005 rozpoczął pracę szkoleniową w klubie z niemieckiej niższej ligi VfC Plauen. Rok później został trenerem Grasshoppers Zurych, ale tylko czwarte miejsce na koniec sezonu 2006–2007 sprawiło, że otrzymał wymówienie. Był najpoważniejszym kandydatem na stanowisko selekcjonera reprezentacji po niespodziewanej dymisji Christo Stoiczkowa w kwietniu 2007, jednak odmówił. Prowadził wówczas zaawansowane rozmowy z Herthą Berlin, do której ostatecznie trafił nie on, ale Szwajcar Lucien Favre.
29 października 2007 został szkoleniowcem ostatniego zespołu z Axpo Super League FC Sankt Gallen, który następnie uratował przed spadkiem z ligi.
W grudniu 2008 powrócił do kraju i zastąpił Dimityra Dimitrowa na stanowisku szkoleniowca Czernomorca 919 Burgas, co zresztą – po raz drugi – uniemożliwiło mu uzyskanie nominacji na selekcjonera kadry, tym razem po dymisji Płamena Markowa. Do pracy w Czernomorcu zaprosił m.in. 80-letniego Jonczo Arsowa (asystent), dawnego kolegę z drużyny narodowej Złatko Jankowa (dyrektor techniczny) oraz byłego reprezentanta Niemiec Frediego Bobicia (menedżer). Prowadzony przez niego zespół dwukrotnie zajął wysokie miejsce w tabeli: siódme w sezonie 2008–2009 oraz piąte w sezonie 2009–2010. Dobre wyniki w lidze sprawiły, że latem 2010 Bałykowem zainteresowany był VfB Stuttgart po tym, jak jego ówczesny trener Christian Gross przegrał dwa pierwsze ligowe mecze. Ostatecznie do transferu trenera nie doszło; jednak już pół roku później, w grudniu 2010, Bałykow niespodziewanie rozwiązał kontrakt z Czernomorcem, mimo iż drużyna zajmowała w lidze czwarte miejsce. Władze klubu wystosowały podziękowanie za „wysiłek i oddanie w ciągu dwóch lat pracy”.
Pół roku później, 27 maja 2011, podpisał kontrakt z Hajdukiem Split. Zastąpił Ante Miše po tym, jak ten przegrał z Dinamem Zagrzeb rywalizację o mistrzostwo Chorwacji. Nie wytrwał jednak na tym stanowisku do końca sezonu: 22 marca 2012 przyjął propozycję klubu niemieckiej Bundesligi, 1. FC Kaiserslautern, który zajmował wtedy ostatnie miejsce w tabeli ze stratą ośmiu punktów do strefy gwarantującej pozostanie w lidze. W tym zespole grali wówczas m.in. Polacy Ariel Borysiuk i Jakub Świerczok. Z kolei Hajduk w momencie rozstania z Bułgarem był drugi, za Dinamem, które wyprzedzało go aż o dwanaście punktów.
Sukcesy.
Kariera piłkarska

</doc>
<doc id="537576" url="https://pl.wikipedia.org/wiki?curid=537576" title="Krab (mgławica)">
Krab (mgławica)



</doc>
<doc id="537577" url="https://pl.wikipedia.org/wiki?curid=537577" title="Enneada">
Enneada

Enneada ( "enneas", dopełniacz "enneados", od "ennea" – „dziewięć”; eg. "pesedżet"), Dziewiątka bogów – określenie stosowane najczęściej w mitologii egipskiej, oznaczające panteon bogów. Liczba dziewięć ma symbolizować potrojoną trójkę, co według numerologów miało magiczne znaczenie. Dziewiątka bogów była uznawana za ważniejszą od innych bóstw mitologii egipskiej.
W zależności od czasu i miejsca wyróżniano Wielką Enneadę, Mniejszą Enneadę, Podwojoną Enneadę i wielokrotną, np. Siedmiokrotną Enneadę. Niektórzy faraonowie dokładali do enneady samych siebie, np. Seti I w zbudowanej przez siebie świątyni, czcił enneadę złożoną z sześciu bogów oraz niego samego w trzech osobach. Egipskie słowo „pesedżet”, tłumaczone zwykle jako enneada nie musi wcale oznaczać dziewięciu bogów. Niektóre pesedżety zawierały od siedmiu do dziesięciu bogów.
Najbardziej znana enneada, nazywana jest Wielką Enneadą lub Enneadą z Heliopolis. Składa się ona z Atuma – jednego z głównych i najstarszych bogów starożytnego Egiptu, Szu – syna Atuma, Tefnut – żony Szu, Geba i Nut – dzieci Szu i Tefnut, oraz wreszcie wnuków Szu i Tefnut – Ozyrysa, Izydy, Seta oraz Neftydy.
Nie wiadomo dlaczego akurat ci bogowie trafili do Wielkiej Enneady. Do połowy XX wieku egiptolodzy sądzili, że Enneadę stworzyli kapłani starożytnego Heliopolis, aby móc wynieść ponad tych bogów boga-słońce Ra, ale współcześnie hipoteza ta nie jest powszechne uznawana za poprawną. Wiadomo na pewno, że Wielka Enneada pierwszy raz pojawiła się za czasów szóstej dynastii i przyczyniła się do nasilenia kultu Ra.

</doc>
<doc id="537578" url="https://pl.wikipedia.org/wiki?curid=537578" title="FishBase">
FishBase

FishBase – internetowa baza danych poświęcona rybom. Od wielu lat zawiera wiarygodne informacje dotyczące wszystkich opisanych gatunków (w sierpniu 2008 ok. 30 600), nazwy zwyczajowe w wielu językach (także polskim) i profesjonalne fotografie, a także słownik terminów ichtiologicznych, klucze do identyfikacji niektórych grup ryb oraz odnośniki do ponad 37 900 artykułów naukowych.
Ojcami-założycielami FishBase są dwaj amerykańscy ichtiolodzy, D. Pauly i R. Froese, którzy w 1988 roku opracowali pierwszą wersję zunifikowanej bazy danych napisanej w systemie DOS. Od 1996 baza danych jest ogólnodostępna w internecie; początkowo w języku angielskim, obecnie również w 14 innych językach. Na stronie FishBase można również nabyć CD z katalogiem ryb. Dzisiaj FishBase jest encyklopedią pisaną w całości przez naukowców. Na liście stałych współpracowników znajduje się ponad 1300 pracowników naukowych z całego świata. Do polityki autorów strony należy jednak nieprzyjmowanie prac oryginalnych.
Linki zewnętrzne.
Mirrory:

</doc>
<doc id="537582" url="https://pl.wikipedia.org/wiki?curid=537582" title="Józef Ujejski">
Józef Ujejski

Józef Ujejski (ur. 8 stycznia 1883 w Tarnowie, zm. 8 lipca 1937 w Warszawie) – polski historyk literatury.
Życiorys.
Studiował historię literatury na Uniwersytecie Jagiellońskim, w 1907 obronił tam pracę doktorską, a następnie wyjechał do Paryża, gdzie kontynuował naukę. Od 1919 profesor Uniwersytetu Warszawskiego (1932–1933 rektor); od 1921 członek Towarzystwa Naukowego Warszawskiego, od 1922 Polskiej Akademii Umiejętności. Badacz romantyzmu, zwłaszcza prądów filozoficznych i umysłowych epoki i ich odzwierciedlenia w literaturze, zajmował się szczególnie mistyczno-utopijną i filozoficzną myślą mesjanizmu; ogłosił m.in. studia: "Główne idee w „Anhellim” Słowackiego" (1916), "Antoni Malczewski" (1921), "" (1923), "O cenę absolutu. Rzecz o Hoene-Wrońskim" (1925), "Dzieje polskiego mesjanizmu do powstania listopadowego włącznie" (1931); rozgłos zyskała szczególnie książka "O Konradzie Korzeniowskim" (1936), uwydatniająca m.in. polskie dziedzictwo w twórczości pisarza i jego powiązania z tradycją romantyzmu europejskiego i rodzimego, w tej tematyce utworzony został wybór studiów "Romantycy" (1963).
Zmarł w Warszawie. Pochowany na Cmentarzu Wojskowym na Powązkach (kwatera A 10-3-2).
Jego stryj – Kornel Ujejski był znanym poetą romantycznym.

</doc>
<doc id="537585" url="https://pl.wikipedia.org/wiki?curid=537585" title="Coś się dzieje">
Coś się dzieje

Coś się dzieje (hindi: कुछ कुछ होता है / "Kuch Kuch Hota Hai", urdu: کُچھ کُچھ ہوتا ہ, ang. "Something Is Happening") – indyjski film fabularny z 1998 roku w reżyserii Karana Johara. Bollywoodzki obraz, który miał premierę w Indiach 16 października 1998 roku, jest znany również pod skrótowym tytułem "KKHH". Zdjęcia kręcono w Mumbaju i w Szkocji oraz na Mauritiusie.
Fabuła.
Popularny szkolny podrywacz Rahul Khanna (Shah Rukh Khan) i Anjali Sharma (Kajol) są studentami college’u i najlepszymi przyjaciółmi. Pewnego dnia w szkole pojawia się Tina Malhotra (Rani Mukerji), córka dyrektora college’u (Anupam Kher). Tina jest piękna i, w odróżnieniu od Anjali, bardzo kobieca i Rahul natychmiast się w niej zakochuje. Anjali widząc ich razem, uświadamia sobie, że kocha Rahula, więc zrozpaczona rzuca szkołę i wyjeżdża, by nie stawać na drodze ich miłości. Osiem lat później Rahul zostaje wdowcem, bo Tina zmarła przy narodzinach ich córki Anjali (Sana Saeed). Z listów od zmarłej matki, mała Anjali dowiaduje się o dawnej przyjaciółce swego ojca – Anjali i postanawia ją odnaleźć. Okazuje się jednak, że Anjali jest zaręczona z przystojnym Amanem (Salman Khan).

</doc>
<doc id="537586" url="https://pl.wikipedia.org/wiki?curid=537586" title="Muhammad Baraka">
Muhammad Baraka

Muhammad Baraka, Mohammad Barakeh (ur. 29 czerwca 1955 w Szefaram) – izraelski polityk narodowości arabskiej, sekretarz generalny partii Hadasz (Demokratyczny Front dla Pokoju i Równości), wchodzącej w skład izraelskiego parlamentu, Knesetu. Jako jeden z niewielu arabskich deputowanych zasiadających w tej izbie, często jest uznawany przez media za reprezentanta społeczności Arabów izraelskich. Pochodzi z miejscowości Szefaram na północy Izraela.
4 sierpnia 2005 w rodzinnym mieście Baraki, Szefaram, dezerter z armii izraelskiej, Eden Natan-Zada, otworzył ogień z pokładu autobusu, zabijając czterech izraelskich Arabów (dwóch chrześcijan i dwóch muzułmanów), raniąc przy tym 22 innych. Gdy przeładowywał broń, został obezwładniony przez mieszkańców osady, zlinczowany i pobity na śmierć. Barakeh wskazywał na kontrowersje w postrzeganiu tego wydarzenia, przestrzegając przed postawieniem zabójcom Natan-Zada zarzutu morderstwa. Ostrzegał przed możliwymi protestami i zamieszkami, twierdząc, iż w Izraelu zwykle tego, kto uniemożliwia terroryście zabicie większej liczby ofiar, traktuje się jak bohatera. W tym przypadku narodowość ofiar zmieniła tę zależność.
Pod koniec 2005 roku Barakeh warunkowo poparł plan ewakuacji żydowskich osiedli ze Strefy Gazy i części z Zachodniego Brzegu autorstwa Ariela Szarona. Stał się za to obiektem ataków ze strony nielegalnego żydowskiego ugrupowania Kach.
Pierwszy raz wybrany do Knesetu w 1999 roku, zdobywał mandat w kolejnych wyborach: 2003, 2006, 2009 i 2013. W 2015 utracił miejsce w parlamencie.

</doc>
<doc id="537587" url="https://pl.wikipedia.org/wiki?curid=537587" title="William Hogarth">
William Hogarth

William Hogarth (ur. 10 listopada 1697 w Londynie, zm. 26 października 1764 tamże) – angielski malarz, miedziorytnik, twórca rysunkowych satyr i rycin, wolnomularz. Tworzył rysunki przypominające dzisiejsze komiksy.
Syn nauczyciela szkolnego, parającego się też pisarstwem. W młodości uczeń Ellisa Gamble w Leicester Fields, od którego uczył się techniki miedziorytniczej, tworząc druki reklamowe itp. Hogarth żył w okresie, kiedy praca artystyczna była intensywnie komercjalizowana, wystawy już nie odbywały się w kościołach i w domach koneserów, ale w oknach sklepowych, tawernach, publicznych budynkach, a kopie dzieł twórców były już sprzedawane w drukarniach.
Zdobył popularność jako portrecista i twórca scen figuralnych. W 1746 namalował aktora Davida Garricka jako Ryszarda III, za co został wynagrodzony kwotą £200, "co stanowiło więcej", pisał, "niż jakikolwiek angielski artysta kiedykolwiek otrzymał za jeden portret". W tym samym roku wyjątkowe powodzenie miał szkic przedstawiający Simona Frasera, 11. Lorda Lovat, uwięzionego za zdradę, a następnie ściętego na Tower Hill.
Od 1731 Hogarth wydawał cykle rycin "Progresses", były to satyryczne grafiki o moralizatorskim przesłaniu. W 1753 opublikował traktat "The Analisys of Beauty" ("Analiza piękna"), w 1757 został mianowany nadwornym malarzem króla Jerzego II.
Hogarth był twórcą cyklicznych opowieści, których bohaterami byli ludzie źli, zepsuci i zdemoralizowani. W swoich dziełach tępił lenistwo i zepsucie, pokazując, że do dobrobytu prowadzą uczciwość, pracowitość i pobożność. Rozpusta czy nieuczciwość według dzieł Hogartha są przyczyną upadku, nędzy, szaleństwa czy śmierci.
Artysta wywarł wpływ na wielu malarzy moralistów, m.in. Jeana Greuze'a, Jacques'a Davida i, zdaniem części krytyków, Francisca Goyę. Jego prace znajdują się przede wszystkim w zbiorach angielskich i amerykańskich.

</doc>
<doc id="537588" url="https://pl.wikipedia.org/wiki?curid=537588" title="Desdemona (zespół muzyczny)">
Desdemona (zespół muzyczny)

Desdemona – polska grupa muzyczna, która powstała 1996 roku w Polkowicach, wykonująca gothic metal, z wpływami muzyki elektronicznej i industrialu. W listopadzie 2000 roku nakładem wytwórni muzycznej Morbid Noizz Production ukazał się debiutancki album grupy zatytułowany "Stagnacja", tego samego roku z grupy odeszła wokalistka Joanna Radłowska, którą zastąpiła Agata Pawłowicz. Debiutancki album grupy w 2001 roku ukazał się również w Japonii nakładem Black Wings Records.
W 2003 roku ukazał się drugi album pt. " s.u.p.e.r.N.O.V.A." zarejestrowany w częstochowskim Studio 333 wydany przez Metal Mind Records. Wydawnictwo było promowane podczas objazdowego festiwalu Dark Stars Festivals, gdzie zespół wystąpił wraz z grupami Moonlight, Artrosis, Delight oraz Fading Colours. Rok później ukazał się trzeci album "Version 3.0". W 2005 roku ukazał się pierwszy album DVD zespołu zatytułowany "LIVE 3.0" zarejestrowany w krakowskim studiu TVP. W 2008 roku po siedmiu latach w zespole odeszła wokalistka Agata Pawłowicz, którą zastąpiła Agnieszka Leśna.
Z Agnieszką Leśną grupa rozpoczęła prace nad nową płytą. Pierwszy utwór promujący wydawnictwo, zatytułowany „Bring In All” został opublikowany 28 października 2011roku. Pół roku później, 25 maja 2012 roku nakładem Danse Macabre Records ukazał się czwarty album formacji zatytułowany "Endorphins". W październiku 2012 roku został opublikowany teledysk do utworu „In Flames”. W lipcu 2013 roku do zespołu dołączył pierwszy w historii działalności zespołu - perkusista Damian „Francuz” Krawczyk.

</doc>
<doc id="537590" url="https://pl.wikipedia.org/wiki?curid=537590" title="Obóz niemiecki dla Polaków (Polenlager) w Raciborzu">
Obóz niemiecki dla Polaków (Polenlager) w Raciborzu

Polenlager Ratibor Schützhaus nr 75 – jeden z 24 niemieckich obozów koncentracyjnych w systemie Polenlager utworzony w Raciborzu przeznaczonych dla ludności polskiej mieszkającej na Śląsku.
Historia.
Obóz mieścił się na peryferiach miasta w zabudowaniach strzelnicy, wybudowanej przez niemieckie bractwo kurkowe przy Wiesenstrasse 23 (dzisiejsza ul. Łąkowa) od 15 – 20 czerwca 1942 r. do listopada 1943 r. W tym miejscu od roku 1940 funkcjonował już obóz dla przesiedlanych Niemców, który został przekształcony w obóz dla Polaków. Jego komendantem był 23-letni SS-man Willi Lerch. Osadzeni Polacy pochodzili przede wszystkim z powiatu żywieckiego. Ze sprawozdań niemieckiego Urzędu Zdrowia możemy zrekonstruować tylko niepełne dane dotyczące więźniów: 25 września 1942 roku urząd podaje liczbę 118 uwięzionych, 14 stycznia 1943 r. liczbę 142 więźniów w stosunku do poprzedniego stanu (270 osób), mężczyźni – 26,8%, kobiety – 22,1%, małoletni do lat 14 – 40,1%, natomiast w sprawozdaniu z 11 października 1943 r. – 241 Polaków.
Volksdeutsche Mittelstelle (VoMi) – Centrala Przesiedleń Niemców, zaplanowała 16 listopada 1943 r. likwidację obozu, aby umieścić w tym miejscu przesiedleńców znad Kubania. Epidemia tyfusu od 15 września do listopada 1943 r. zmusiła Urząd Zdrowia do izolacji obozu. W listopadzie więźniów przeniesiono do obozu nr 92 w Kietrzu likwidując tym samym Polenlager nr 75.

</doc>
<doc id="537594" url="https://pl.wikipedia.org/wiki?curid=537594" title="Układ NRD–RFN">
Układ NRD–RFN

Układ NRD–RFN () – układ między Niemiecką Republiką Demokratyczną a Republiką Federalną Niemiec o podstawach normalizacji ich wzajemnych stosunków, podpisany 21 grudnia 1972 w Berlinie, wszedł w życie 21 czerwca 1973 r. po wymianie dokumentów ratyfikacji.
W układzie określono następujące zasady wzajemnych stosunków NRD i RFN: równoprawność, suwerenna równość, wzajemne poszanowanie niepodległości, integralności terytorialnej i nienaruszalności granic; wyrzeczenie się stosowania siły lub groźby użycia siły; wyrzeczenie się uzurpowania sobie przez każde z państw niemieckich prawa do reprezentowania drugiego państwa.
Układ ten stanowił część układów normalizacyjnych państw Europy Wschodniej z RFN i opierał się na uznaniu realiów polityczno-terytorialnych ukształtowanych w wyniku II wojny światowej. Ważną kwestią w układzie NRD-RFN było ich wzajemne uznanie międzynarodowe.

</doc>
<doc id="537595" url="https://pl.wikipedia.org/wiki?curid=537595" title="Kuch Kuch Hota Hai">
Kuch Kuch Hota Hai



</doc>
<doc id="537597" url="https://pl.wikipedia.org/wiki?curid=537597" title="Fallschirmjäger (Wehrmacht)">
Fallschirmjäger (Wehrmacht)

Fallschirmjäger (niem. "Strzelec spadochronowy") – wojska powietrznodesantowe Luftwaffe walczące na wielu frontach II wojny światowej. Popularnie nazywani "Grüne Teufel" („Zielone Diabły”).
Formowanie oddziałów spadochronowych w Niemczech.
W latach 1935–1936 niemieccy wojskowi obserwatorzy brali udział w kilku radzieckich manewrach. Wielkie wrażenie wywarł na nich desant powietrzny całego pułku (liczącego 1000 żołnierzy) wsparty następnie kolejnymi 5000 żołnierzy dostarczonych na miejsce drogą powietrzną. Jednym z obserwatorów był Hermann Göring, który postanowił rozwijać wojska powietrznodesantowe w Niemczech.
Oddział spadochronowy w Niemczech zorganizowano już na początku 1936. Wtedy to uzyskawszy poparcie samego Adolfa Hitlera oraz z rozkazu Hermanna Göringa (podpisany 29 stycznia 1936) przeniesiono jeden batalion Polizeigruppe z sił specjalnych policji do Luftwaffe. Na jego podstawie do lata 1936 utworzono batalion przeszkolony spadochronowo o nazwie "Herman Göring" pod dowództwem majora Brunona Bräuera (potem awansowany na pułkownika). Szkolenie spadochronowe odbywało się w nowo powstałej Szkole Spadochronowej Luftwaffe na lotnisku Stendal-Bostel.
W roku 1937 Dowództwo Wojsk Lądowych (Heer) po otrzymaniu odpowiedniego pozwolenia przystąpiło do formowania własnej kompanii spadochronowej, dowódcą tej jednostki został major Richard Heidrich. Oddział ten w roku 1937 wziął udział w jesiennych manewrach w Meklemburgii, gdzie bardzo dobrze się zaprezentował. W roku 1938 rozrosła się i została przekształcona w 2. Fallschirmjägerbataillon. W swoim założeniu batalion ten miał wykonywać działania wspierające na rzecz wojsk lądowych, dlatego też wyposażony był m.in. w ckm-y i moździerze.
Niewielki oddział spadochronowy miało także SS, był to 500. SS-Fallschirmjägerbataillon. Dowódcą oddziału był SS-Hauptsturmführer Kurt Rybka.
Istnienie oddziałów spadochronowych w dwóch rodzajach Wehrmachtu odzwierciedlał dwie istniejące wśród dowództwa niemieckiego koncepcje użycia oddziałów spadochronowych w działaniach zbrojnych. Luftwaffe widziała spadochroniarzy na polu walki jako małe grupy dywersyjne i dlatego też w swoich jednostkach spadochronowych kładła nacisk na szkolenie saperskie. Natomiast wojska lądowe przedstawiały koncepcję przerzucenia dużych ilości wojska za pomocą samolotów na terytorium wroga. Następnie spadochroniarze mieliby walczyć jako zwykła piechota. Do tych działań wybrano i przeszkolono 22. Dywizję Piechoty ("Luftlande-Infanteriedivision 22").
1 lipca 1938 z sił spadochronowych Luftwaffe i Heer utworzono nowy związek taktyczny – 7. Dywizję Lotniczą ("Fliegerdivision 7") pod dowództwem generała Kurta Studenta. Dywizja ta składała się z oddziałów spadochronowych, szybowcowych oraz piechoty powietrznej transportowanej za pomocą samolotów. Nowa jednostka liczyła w sumie 3 bataliony i 3 kompanie specjalistyczne. Dywizja ta w październiku 1938 wzięła udział w zajmowaniu Czechosłowacji, traktując tę operację jako ćwiczenia gotowości bojowej.
W chwili wybuchu wojny w roku 1939 niemieckie wojska powietrznodesantowe liczyły jeden pułk spadochronowy liczący 3 bataliony (oraz drugi w trakcie tworzenia – do lipca 1939 posiadał 2 bataliony) oraz 22. Dywizję Piechoty przewożoną samolotami.
W roku 1943 7. Dywizja została zreorganizowana i na jej bazie utworzono 1. Dywizję Spadochronową oraz 2. Dywizję Spadochronową. W późniejszym okresie na bazie weteranów 7. Dywizji Lotniczej powstały kolejne dywizje spadochronowe. W końcowym etapie wojny (przełom 1944/1945) powstało wiele nowych dywizji strzelców spadochronowych. Jednakże często były to jednostki spadochronowe tylko z nazwy. Składały się one z różnych jednostek Luftwaffe – artylerii przeciwlotniczej, obsług lotnisk, a nawet lotników dla których brakowało samolotów.
Działania w czasie II wojny światowej.
Oddziały "Fallschirmjäger" brały udział w wielu ważnych bitwach i operacjach II wojny światowej. W jej początkowym okresie były używane w roli, do której były przeznaczone, czyli działaniach powietrznodesantowych (m.in. w Norwegii w 1940 czy w bitwie o Kretę w 1941). Formacje te były zorganizowane i wyposażone jak piechota zmotoryzowana, więc począwszy od 1941 często były wykorzystywane jako jednostki szybkiego reagowania na froncie wschodnim. W końcowym etapie wojny niemieckim spadochroniarzom były powierzane już niemal wyłącznie zadania defensywne, walczyli więc w charakterze konwencjonalnej piechoty (np. w walkach o Normandię, bitwie o Monte Cassino, obronie Linii Zygfryda czy bitwie o Berlin).
Kampania duńska i norweska.
Pierwszą kampanią II wojny światowej, w której użyto zgodnie z przeznaczeniem oddziałów Fallschirmjäger był działania w Danii i Norwegii w roku 1940.
Tam do akcji skierowano 1. Batalion 1. Pułku (Fallschirmjägerregiment Nr 1) pod dowództwem majora Ericha Walthera. Zadaniem oddziału było zajęcie lotnisk: Fornebu koło Oslo, Sola koło Stavanger i dwóch lotnisk w Aalborgu oraz opanowanie drogi łączącej wyspy Falster i Zelandię (most miało opanować 96 spadochroniarzy z 4. kompanii). Część oddziału pozostawiono w odwodzie. Nie wszystkie cele osiągnięto, z powodu mgły nie udało się opanować lotniska Fornebu. Kompanię porucznika Schimdta, która pozostawała w odwodzie, zrzucono nad pokrytą śniegiem doliną Gudbrandsdalen. Po walce trwającej cztery dni z uwagi na wielu rannych i z braku amunicji złożono broń. Działania spadochronowe przeprowadzone w Skandynawii pomimo poniesionych strat potwierdziły zalety takich oddziałów. Z uwagi na czynnik zaskoczenia, m.in. most łączący wyspy Falster i Zelandia, został zdobyty bez walki.
Kampania belgijska.
W kampanii belgijskiej oddziały spadochronowe miały odegrać dużo większą rolę. Zadaniem niemieckich oddziałów desantowych miało być opanowanie m.in. twierdzy Eben Emael. Do tego zadania utworzono specjalną grupę pod dowództwem kapitana liczącą w sumie 11 oficerów i 427 żołnierzy (z 1. i 2. Fallschirmjägerregiment). Utworzono z nich cztery grupy uderzeniowe. Grupa „Granit” licząca 85 ludzi pod dowództwem porucznika Rudolfa Witziga miała za zadanie opanowanie fortu Eben Emael. Pozostałe grupy „Stal”, „Beton” i „Żelazo” miały zdobyć i utrzymać do nadejścia sił głównych mosty we Vroenhoven, Veldwezelt i Kanne. Wszystkie desanty miały się odbyć za pomocą szybowców transportowych. Pierwsza wylądowała 10 maja 1940 o godzinie 5:15 grupa uderzeniowa „Beton”. Mimo silnego ostrzału udało się jej utrzymać do godziny 21:40, kiedy to zluzował ją batalion piechoty Wehrmachtu. Grupa „Stal” wylądowała tego samego dnia o godzinie 5:20, swój cel – most w Veldwezelt zdobyła i utrzymała do godziny 21:30, kiedy to została zluzowana. Celu nie osiągnęła grupa „Żelazo” – most w Kanne, który miała zdobyć został zniszczony przez Belgów, a sama grupa lądowała pod silnym ogniem. Musiała ona przetrwać dwa silne kontrataki, nim została zluzowana o godzinie 22:30.
Grupa „Granit” wylądowała o godzinie 5:20. Belgowie byli tak zaskoczeni atakiem, że zaczęli strzelać dopiero wtedy, gdy szybowce z żołnierzami zaczęły lądować. Od razu po wylądowaniu rozpoczęto atak i w ciągu kilku minut żołnierze unieszkodliwili siedem bunkrów oraz czternaście dział i znaleźli się wewnątrz fortu. O godzinie 5:40 zameldowano zdobycie celu i następnie przygotowano się na odparcie kontrataków Belgów. Rano 11 maja 1940 spadochroniarzy wsparł batalion wojsk inżynieryjnych.
Kampania holenderska.
Całkowicie odmiennie wyglądało użycie jednostek spadochronowych w Holandii. Plan przewidywał masowe użycie spadochroniarzy do opanowania ważnych przepraw rzecznych i lotnisk oraz opanowanie Hagi i zneutralizowanie Naczelnego Dowództwa Holandii Do tego celu przeznaczono około 4000 spadochroniarzy (opanowanie mostów Moerdijk i Dordrecht oraz lotnisk w Waalhaven i Valkenburg aan de Geul) oraz 22. Dywizję Piechoty pod dowództwem Hansa Grafa von Sponecka. Spadochroniarze mieli opanować lotniska (1. Fallschirmjägerregiment) w nienaruszonym stanie, tak aby możliwe było wylądowanie samolotów z 22. Dywizją Piechoty. Z kolei jej zadaniem było zajęcie miasta Valkenburg aan de Geul (wspólnie z 2. Fallschirmjägerregiment) i ruszenie na Hagę. Operację zaplanowano na 10 maja 1940. Na lotnisku w Waalhaven spadochroniarzy przywitał intensywny ogień karabinów maszynowych, jednakże zdobyli lotnisko i samoloty z 22. Dywizją mogły wylądować. Następnie wojska niemieckie zajęły drogi do Rotterdamu. Natomiast na lotnisku w Valkenburg aan de Geul nie napotkano na większy opór. Jednakże ze względu na zbyt miękkie podłoże lądujące Ju 52 doznawały uszkodzeń i zapanował chaos. Wobec strat poniesionych przy lądowaniu oraz kontrataków Holendrów, które zmusiły Niemców do wycofania się do obrony, zaniechano planu ataku na Hagę. Zdobycie mostów Moerdijk i Dordrecht zakończyło się sukcesem.
Kampania grecka.
Kolejną kampanią, w której użyto niemieckich wojsk spadochronowych, była kampania w Grecji w roku 1941. Zadaniem niemieckich wojsk spadochronowych było zajęcie Przesmyku Korynckiego i w ten sposób odcięcie oddziałów alianckich dowodzonych przez generała Wilsona wycofujących się na południe kraju, oraz zabezpieczenie jedynego mostu nad Kanałem Korynckim. Zadanie to miał wykonać I i II batalion Fallschirmjägerregiment 2. Operację rozpoczęto rano 26 kwietnia 1941. Zakończyła się ona połowicznym sukcesem, gdyż w toku walk most wysadzono przypadkiem w powietrze. Ponadto, ocenia się, że operację rozpoczęto o kilka dni za późno i w konsekwencji większość sił brytyjskiego Korpusu Ekspedycyjnego wycofała się drogą morską. Jednakże część wojsk alianckich skapitulowała i do niewoli spadochroniarzy dostało się około 12.000 brytyjskich i greckich żołnierzy; sami ponieśli straty 63 zabitych i 16 zaginionych.
Operacja „Merkur”.
Na maj 1941 zaplanowano operację spadochronową o dużo większym rozmachu niż dotychczasowe. Celem operacji było opanowanie greckiej wyspy Krety, gdzie schroniły się jednostki alianckie ewakuowane z Grecji. Wyspa była strategiczna ze względu na rozmieszczone tam lotniska, z których możliwe było bombardowanie pól roponośnych w Ploeszti. Tamtejsze złoża były niezwykle ważne – stanowiły główne źródło zaopatrzenia wojsk niemieckich w ropę. Operacja otrzymała kryptonim „Merkur”. Plan operacji przygotował Kurt Student (uważany przez niektórych za „ojca niemieckich jednostek spadochronowych”) i w pierwotnym kształcie przewidywał nie tylko zajęcie Krety, ale także uderzenie na Maltę, Aleksandrię i Kanał Sueski, czego potem nie wcielono w życie. Student swój plan przedstawił na naradzie Oberkommando der Luftwaffe 20 kwietnia 1941, gdzie zaakceptował go Hermann Göring, a potem sam Hitler. Plan zdobycia wyspy przewidywał zrzucenie sił w dwóch etapach. Pierwszy zakładał opanowanie lotniska Maleme oraz dróg, mostów i punkty obrony przeciwlotniczej w okolicy Chanii. Natomiast drugi etap przewidywał zajęcie lotniska i miasta Retimno oraz lotniska i miasta Iraklion. Potem miał nastąpić desant morski. Operacja zaczęła się 20 maja 1941. Wzięły w niej udział: "Luftlandesturmreiment" pod dowództwem generała Meindla, "Fliegerdivision 7" (składająca się z trzech pułków) pod dowództwem generała Süssmanna oraz "5. Gebirgs-Division" (miała być dostarczona drogą powietrzną w miarę zdobywania lotnisk). Lądowanie nie obyło się bez problemów, wcześniejsze bombardowania nie zniszczyły działek przeciwlotniczych. Działka te zestrzeliły wiele szybowców. Ponadto nie wszyscy spadochroniarze wylądowali tam gdzie zamierzano. Część zniosło do morza, inni lądowali na pozycjach nowozelandzkich lub pod ogniem karabinów maszynowych. Na zachodzie, zanim lądujący spadochroniarze zdążyli się przegrupować, zostali zaatakowani przez nowozelandzką "5. Brygadę Piechoty". Do końca dnia Niemcom nie udało się zająć żadnego z lotnisk. Drugiego dnia generał Student skoncentrował swoje wysiłki na zdobyciu Maleme, gdzie po zdobyciu lotniska wylądowały oddziały 5. Dywizji Górskiej. Mimo dużych strat Niemcy powoli opanowywali wyspę. Bitwa o Kretę zakończyła się 1 czerwca 1941. Z 22 000 żołnierzy niemieckich biorących udział w operacji 3250 zginęło lub zaginęło, a 3400 zostało rannych.
Mimo dużych strat operacja „Merkur” zakończyła się sukcesem – zdobyciem Krety. Jednakże była to ostatnia większa operacja powietrznodesantowa, potem jednostki spadochronowe walczyły głównie jako zwykła piechota. Po operacji Adolf Hitler miał powiedzieć do Kurta Studenta: "Kreta ukazała, że czasy spadochroniarzy się skończyły".
Operacje desantowe po operacji „Merkur”.
Desant na Krecie był ostatnią większą operacją powietrznodesantową niemieckich spadochroniarzy podczas II wojny światowej. Nie zrezygnowano jednak z mniejszych operacji o charakterze desantowym. We wrześniu 1943 przeprowadzono operację „Eiche”, polegającą na uwolnieniu Benita Mussoliniego uwięzionego w Gran Sasso d’Italia. Plan ataku przygotował generał Kurt Student. Zrezygnowano z desantu spadochronowego na rzecz szybowców transportowych DFS 230 C-1. W operacji uczestniczyli żołnierze z nowo utworzonej 2. Fallschirmjager Division oraz komandosi Ottona Skorzenego. Operacja zakończyła się uwolnieniem włoskiego dyktatora.
Inną operacją desantową niemieckich spadochroniarzy po roku 1941 była próba zgładzenia Tity (Operacja „Rösselsprung”). 25 maja 1944 żołnierze 500. Batalionu Strzelców Spadochronowych SS pod dowództwem SS-Hauptsturmführera Kurta Rybki miało wylądować w pobliżu kwatery Tito w miejscowości Drvar na terenie Bośni (desant spadochronowy oraz szybowcowy). Akcja zakończyła się niepowodzeniem.
Ostatnią niemiecką operacją powietrznodesantową przeprowadzono podczas ofensywy w Ardenach. W dowództwie 1. Armii Spadochronowej zaplanowano operację desantową „Stösser”. Desantowani mieli być najbardziej doświadczeni spadochroniarze z II Korpusu pod dowództwem pułkownika von der Heydte. Ich celem miało być opanowanie dróg na północ od miejscowości Hohes Venn. Operację przeprowadzono 17 grudnia 1944. Ze względu na mgłę i złe oznakowanie stref zrzutu spadochroniarzy zrzucono na przestrzeni ponad 60 km². Brakowało łączności (zasobniki z radiostacjami uległy zniszczeniu), wielu zrzuconych spadochroniarzy odniosło rany lub nie odnalazło swojego oddziału. Pozostali okopali się, a widząc brak możliwości ataku, po kilku dniach wycofali się w stronę własnych oddziałów. Jednakże podczas odwrotu większość oddziału wpadła w amerykańską zasadzkę.
Operacje lądowe.
Po desancie na Krecie jednostek spadochronowych używano przede wszystkim w roli doborowej piechoty. W roku 1942 1. Brygadę Spadochronową generała Ramckego wysłano do Afryki Północnej. Tam brygada uczestniczyła m.in. w bitwie pod El Alamein. Spadochroniarze uczestniczyli także w walkach w Tunezji.
Wiosną 1943 we Francji sformowano 2. Dywizję Spadochronową ("2. Fallschirmjägerdivision") pod dowództwem generała Ramckego. 3. pułk 2. Dywizji walczył w sierpniu 1943 na Sycylii, a we wrześniu tego samego roku wraz z 4. pułkiem pod Salerno. Po obaleniu rządu Mussoliniego całą 2. Dywizję przerzucono do Rzymu, gdzie jej żołnierze rozbrajali włoskie oddziały. Pod koniec 1943 2. Dywizję przerzucono na Ukrainę, gdzie walczyła ona do kwietnia 1944. Walkę we Włoszech kontynuowały 1. Dywizja Spadochronowa i 4. Dywizja Spadochronowa wchodzące w skład I Korpusu Spadochronowego ("I Fallschirmjägerkorps"). Na początku 1944 oddziały 1. Dywizji pod dowództwem generała Heidricha zajęły pozycje obronne w klasztorze na Monte Cassino i od lutego 1944 uczestniczyły w odpieraniu ataków aliantów. W tym samym czasie 4. Dywizja Spadochronowa walczyła z amerykanami pod Anzio. 1. Dywizja broniła Monte Cassino, aż do maja 1944, kiedy to wzgórze zdobyły oddziały 2. Korpusu Polskiego. Po wycofaniu się z Monte Cassino spadochroniarze walczyli m.in. w okolicach Bolonii i Florencji. 1. Dywizja poddała się w okolicach Imoly, a 4. Dywizja w okolicach Vicenzy w kwietniu 1944.
Niemieckie oddziały spadochronowe uczestniczyły także w walkach we Francji. Wiosną 1944 utworzono II Korpus Spadochronowy ("II Fallschirmjägerkorps") pod dowództwem generała Meindla, w skład którego wchodziły 3. i 5. Dywizja Spadochronowa. Jednostki tego korpusu brały udział w walkach w Normandii. Ponadto w Bretanii od maja 1944 stacjonowała 2. Dywizja Spadochronowa, przerzucona z frontu wschodniego. Niemieccy spadochroniarze walczyli z desantem spadochronowym 101. Dywizji Powietrznodesantowej, atakowali siły inwazyjne w rejonie plaży Utah. 3. Dywizję Spadochronową okrążono i zniszczono pod Falaise. 2 Dywizję otoczono w Bretanii, i po ciężkich walkach poddała się 20 września 1944.
We wrześniu 1944 alianci w Holandii przeprowadzili dużą operację desantową pod kryptonimem Market Garden. Do walki z desantem znów wysłano spadochroniarzy, m.in. 6. Fallschirmjägerregiment, który walczył w okolicach Veghel i Sint-Oedenrode z amerykańską 82. Dywizją Powietrznodesantową.
Spadochroniarze brali udział w ofensywie w Ardenach, nie tylko jako wojska desantowe, ale także jako zwykła piechota. W Ardenach walczyły 3. i 5. Dywizja Strzelców Spadochronowych.
Po rozbiciu niektórych dywizji spadochronowych we Francji, reaktywowano je ponownie w Belgii i Holandii na przełomie 1944 i 1945. Do takich jednostek należała m.in. 2, 3, 5. i 6. Dywizja Strzelców Spadochronowych. Potem walczyły one na froncie zachodnim, gdzie zostały w większości rozbite do wiosny 1945.
Spadochroniarze walczyli także na froncie wschodnim. We wrześniu 1941 w rejon Leningradu przerzucono 1. Fallschirmjägerregiment, później przerzucono także 3. Fallschirmjägerregiment. W tym samym rejonie walczył także Fallschirmjäger Sturmregiment. Natomiast nad rzekę Mius trafił 2. Fallschirmjägerregiment, który w tym rejonie brał udział w bitwach pod Woroszyłówką, Iwaniwką i Pietropawłowką. Pod koniec marca 1942 pułk ten trafił również w rejon Leningradu. Jesienią 1943 w walkach na Ukrainie brała udział 2. Fallschirmjager Division pod dowództwem generała Ramckego. W marcu 1944 jednostkę przerzucono do Francji. W roku 1944 na froncie wschodnim w okolicy Wilna walczył także 500. Batalion Spadochronowy SS. W roku 1945 na wschodzie walkę kontynuowały: 9. (walki pod Wrocławiem i nad Odrą) i 10. Dywizja Spadochronowa (walki na Morawach).
Uzbrojenie i wyposażenie.
Uzbrojenie indywidualne.
Fallschirmjäger oprócz standardowej broni Wehrmachtu, używali także konstrukcji stworzonych specjalnie dla nich. Przepisową bronią krótką był pistolet P08 Parabellum lub Walther P38, czasem używano także pistoletów Sauer 38H kal. 7,62 mm. Pistolet (lub pistolet maszynowy) był dla spadochroniarzy jedyną bronią, jaką mieli przy sobie podczas skoku. Pozostałą broń zrzucano w specjalnie do tego przeznaczonych zasobnikach Waffenhälter. Broń długą stanowiły karabiny lub pistolety maszynowe. Podstawowym karabinem używanym przez spadochroniarzy był Mauser Kar98k używany w całej armii niemieckiej. Poza tym oddziały spadochronowe otrzymały specjalne karabiny składane, łamane lub skrócone: m.in. Kar 98/42 i Gewehr 33/40. Poza tym używano pistoletów maszynowych MP 38 i MP 40. W późniejszym czasie do jednostek spadochronowych trafiły także karabinki automatyczne MP43/MP44.
W roku 1941 wprowadzono także karabin automatyczny przeznaczony specjalnie dla spadochroniarzy – FG42. Karabin posiadał składany dwójnóg i bagnet. Zasilany był z magazynków 20 nabojowych. Ponadto posiadał wymiary umożliwiające zrzut wraz ze spadochroniarzem.
Strzelców wyborowych wyposażano w karabiny Kar98k z celownikiem optycznym ZF 39 o czterokrotnym powiększeniu.
Używano granatów ręcznych Stielhandgranate 24, 39 i 43, a także Eihandgranate 39.
Broń ciężka.
Bronią maszynową drużyny były karabiny maszynowe MG 34, a od roku 1942 także MG 42. Ponadto w drużynie znajdował się jeden garłacz Gewehrgranate kal. 30 mm z granatami odłamkowymi, dymnymi i przeciwpancernymi. Podstawową bronią przeciwpancerną były rusznice przeciwpancerne PzB38, granatniki GrB 39, lekkie armaty kal. 28 mm sPzB 41 i cięższe kal. 37 mm PaK 36.
Artylerię stanowiły moździerze (kal. 50 mm Granatwerfer 36, kal. 80 mm Granatwerfer 34 i kal. 120 mm schwere Granatwerfer), armaty przeciwlotnicze Flak 30 i Flak 38. Ponadto od roku 1940 wprowadzono do uzbrojenie działa bezodrzutowe kal. 75 mm LG 40 i kal. 105 mm LG40/1 i LG 40/1. W roku 1942 pojawiły się też w małej ilości działa LG42.
Od 1941 używano niewielkich ilości wyrzutni rakietowych 150 mm Do-Werfer, od 1942, także działek kal. 20 mm na podstawie dwukołowej MG 151/20. W roku 1944 wprowadzono jednorazowe miotacze ognia Einstossflammenwerfer 46.
Jednostki spadochronowe walczące jako zwykła piechota wyposażano jak jednostki Wehrmachtu. Dysponowały one często własną artylerią wsparcia, a niekiedy i dywizjonami dział szturmowych.
Oporządzenie osobiste.
Niemieckie wojska spadochronowe początkowo nosiły hełmy M35 ze zmodyfikowanym fasunkiem, tak aby można było używać ich zarówno podczas skoku, jak i w walce na ziemi. W roku 1938 wprowadzono nowy hełm M38 przeznaczony specjalnie dla spadochroniarzy. Ponadto używano standardowych hełmów Wehrmachtu M35 i M42.
Spadochroniarze nosili standardowe oporządzenie Luftwaffe. Ekwipunek podobny był do ekwipunku używanego w Heer, lecz wykonany był z jasnobrązowej skóry, brezentu oraz pasków parcianych w kolorze niebieskoszarym. Na ten sam kolor malowano większość elementów metalowych oraz osprzęt. Stosowano także oporządzenie w kamuflażu maskującym przypominającym spękaną korę. Dywizje spadochronowe, które walczyły na lądzie i podlegały dowództwu wojsk lądowych, często otrzymywały standardowe oporządzenie Heer.
Ciekawym elementem oporządzenia żołnierzy Fallschirmjäger był niebieskoszary bandolier z 12 ładownicami (zapinanymi na zatrzaski) na łódki z amunicją (ogólna pojemność około 100 nabojów). Podczas skoku bandolier zakładano pod kombinezon i od tyłu przywiązywano do pasa.
Spadochroniarze używali standardowych masek przeciwgazowych Wehrmachtu. Noszono je w metalowych puszkach, wkładanych do specjalnego pokrowca.
Każdy spadochroniarz dysponował nożem spadochronowym, tzw. "Fallschirmjägerkappmesser" (noszony w specjalnie do tego przygotowanej bocznej kieszeni spodni), dwudniową rację żywnościową (m.in. pumpernikiel, suszone owoce, czekolada) i zestawem pierwszej pomocy. Ponadto każda kompania dysponowała stacją do uzdatniania wody.

</doc>
<doc id="537598" url="https://pl.wikipedia.org/wiki?curid=537598" title="Prosper Provana">
Prosper Provana



</doc>
<doc id="537600" url="https://pl.wikipedia.org/wiki?curid=537600" title="Obozy dla Polaków w powiecie raciborskim">
Obozy dla Polaków w powiecie raciborskim

Obozy dla Polaków w powiecie raciborskim, (niem.) "Polenlager" – niemieckie obozy koncentracyjne dla Polaków.
Historia.
We wrześniu 1939 roku, po zdobyciu polskiego Śląska władzę na tym terenie przejęła niemiecka administracja. Racibórz, miasto przed wojną należało do Rzeszy, znalazł się w tzw. Odcinku Górnośląskim jako powiat miejski (Stadtkreis) oraz powiat ziemski (Landkreis). Przy czym po zmianach administracyjnych powiat raciborski obejmował część obecnych terenów Czech z Dolnym Beneszowem (niem. Beneshau, cz. Dolní Benešov) oraz część dzisiejszego powiatu wodzisławskiego z Gorzycami i Gorzyczkami.
W raciborskiem istniało najwięcej obozów dla Polaków (Polenlager). Znajdowały się one w miejscowościach: Racibórz (Ratibor), Pogrzebień (Pogrzebin), Gorzyce, Gorzyczki, Dolny Beneszów. Zarządzał nimi w ramach Volksdeutsche Mittelstelle (VoMi) – Centrala Przesiedleń Niemców, dla powiatu raciborskiego SS-Sturmführer Möbius. Po nim funkcję tę objął SS-mann Schömitz. Wiadomo, że do stacji w Brzeziu, dzisiejszej dzielnicy Raciborza, kierowano pociągi z więźniami z Gorzyczek oraz dowożono osoby z różnych miejscowości, trafiali oni do obozu w Pogrzebieniu. Dzięki zachowanej części dokumentacji niemieckiego Urząd Zdrowia z Raciborza (Gesundheisamt Ratibor) i Urzędu Pracy (Arbeitsamt) wiadomo, że lekarz powiatowy miał być obecny przy segregacji więźniów, a wiele setek Polaków zostało osadzonych w różnych obozach na terenie powiatu raciborskiego.
Bezpośredni wpływ na powstanie obozów dla ludności polskiej miała polityka przesiedleńcza Niemiec. W Katowicach mieściło się Dowództwo Operacyjne VoMi dla Górnego Śląska, a w powiatach dowództwa powiatowe, w tym w Raciborzu, które prowadziło aż 12 obozów dla przesiedleńców niemieckich. Były to obozy m.in. umiejscowione w raciborskich parafiach: św. Mikołaja – "Nikolaus-Heim" nr 73, Najświętszego Serca Pana Jezusa – "Herz-Jesu-Stift" nr 74, św. Paschalisa, klasztor Franciszkanów – Franziskaner Kloster nr 77 i Wniebowzięcia Najświętszej Panny Marii, Dom św. Notburgi – "Notburga-Heim" nr 78. Umieszczano tam np. Niemców z ZSRR i Lotaryngii.
Sieć obozów nazwanych Polenlager była jedną z form represji wobec Polaków. Były to miejsca, w których Polaków germanizowano, wykorzystywano do pracy. W obozach panował przede wszystkim głód i straszne warunki sanitarne sprzyjające powstawaniu chorób. Polenlagry zostały umiejscowione jedynie na terenie Śląska w rejencji opolskiej i katowickiej, a osadzano w nich z zasady ludność polską, było ich 24, w tym 4 na obecnym terytorium Czech. Do obozów trafiali Polacy wysiedlani ze Śląska, a zwłaszcza z Żywiecczyzny w ramach operacji wysiedleńczej ok. 20 tys. mieszkańców z powiatu żywieckiego na tereny Generalnego Gubernatorstwa i wprowadzeniu w ich miejsce osadników niemieckich zwanej Akcja Saybusch. Polaków wysiedlano ze Śląska żeby zrobić miejsce przesiedleńcom niemieckim, którzy napływali na tereny wcielone do III Rzeszy w ramach niemieckiej akcji kolonizacyjnej Heim ins Reich. Do Polenlagrów kierowano także aresztowanych w różnych akcjach wymierzonych w polską inteligencję i uczestników ruchu oporu np. w Zagłębiu Dąbrowskim w ramach akcji "Oderberg" przeprowadzonej w lutym i sierpniu 1943 roku.
Z obozów hitlerowcy wywozili więźniów na roboty w głąb Niemiec, zwalniali w przypadku podpisania Volksllisty. Zdarzały się rozstrzeliwania więźniów, ale i nakazy osiedlenia się w Generalnym Gubernatorstwie. Polenlagry odwiedzali także "znawcy rasy" i zabierali dzieci spełniające kryteria aryjskości, umieszczając je w rodzinach niemieckich w głębi Rzeszy.
Czasem nad bramami umieszczano napisy "Arbeit macht frei" – w Lyskach, "Zbuntowani Polacy przeciwko Niemcom" – w Kietrzu. W powiecie raciborskim znajdowały się obozy: Racibórz – Strzelnica nr 75, Pogrzebień nr 82, Dolny Beneszów nr 83, Gorzyce nr 168, Gorzyczki 169.
Obóz Racibórz – Strzelnica nr 75.
W roku 1940 funkcjonował już w dawnej strzelnicy raciborskiej obóz dla przesiedlanych Niemców. Przekształcono go w Polenlager między 15 a 20 czerwca 1942 roku, jego komendantem był 23 letni SS – man Willi Lerch. Istniał do listopada 1943 r.
Obóz w Pogrzebieniu – Polenlager nr 82.
Obóz mieścił się w budynku seminarium duchownego przy Klasztorze Salezjanów. Wcześniej utworzono w nim na krótko obóz przejściowy dla reemigrantów niemieckich z Besarabii i Bukowiny. Otoczony był podwójnym rzędem drutu kolczastego wysokości ok. 4 metrów. Znajdował się on pod jurysdykcją SS, strażnicy mogli w razie próby ucieczki użyć broni.
Jego komendantami byli czonkowie SS: Kratky – pierwszy komendant, Nagel, – drugi komendant, Feistenauer (Fürstenauer?) – trzeci komendant, Grel (Groel?) – czwarty komendant obozu, Reinhold Banik, – zastępca komendanta. Obozu pilnowali żandarmi: Paul Ast, Erich Bayer, Richard Elster, Fritz Grieger, Gustav Klose, Hermann Klose. Obóz w Pogrzebieniu został przekształcony 11,08,1943 roku w obóz dla dzieci (Kinderlager), jedyny w systemie Polenlagrów.
Do Pogrzebienia trafiło 200 dzieci, z tymczasowego więzienia policyjnego w Mysłowicach, z przeprowadzonej przez Niemców akcji "Oderberg". Była to akcja aresztowań przeprowadzona z 11 na 12 sierpnia 1943 w Zagłębiu Dąbrowskim. Rodziców zesłano do obozów koncentracyjnych, a dzieci początkowo trafiły do obozu nr 82.
Pogrzebieński Kinderlager zlikwidowano w październiku 1943 roku w związku z potrzebą umieszczenia w tym miejscu kolejnych niemieckich osadników ze wschodu. Od tego momentu obóz został podzielony, a Polacy przebywali w nim w odgrodzonej części w kaplicy klasztornej.
Dzieci później rozdzielono do obozów na Śląsku (np. Lyski, Gorzyce, Żory itd.).

</doc>
<doc id="537601" url="https://pl.wikipedia.org/wiki?curid=537601" title="Knut">
Knut



</doc>
<doc id="537602" url="https://pl.wikipedia.org/wiki?curid=537602" title="Kompaktyfikacja przestrzeni">
Kompaktyfikacja przestrzeni



</doc>
<doc id="537606" url="https://pl.wikipedia.org/wiki?curid=537606" title="Kowalska">
Kowalska



</doc>
<doc id="537607" url="https://pl.wikipedia.org/wiki?curid=537607" title="The State of Mind Report">
The State of Mind Report

The State of Mind Report – szósty studyjny album polskiej grupy Acid Drinkers, wydany w kwietniu 1996 r. przez Polton / Warner Music Poland.
Lista utworów.
Opracowano na podstawie materiału źródłowego. Wszystkie teksty i kompozycje autorstwa zespołu Acid Drinkers, poza wyszczególnionymi wyjątkami.
Twórcy.
Opracowano na podstawie materiału źródłowego.
Trasa State of Mind Report.
To trasa koncertowa zespołu Acid Drinkers w 1996 roku promująca album "The State of Mind Report". Trasa odbyła się w czerwcu w 16 miastach w Polsce, rozpoczęła się w Gdańsku, a zakończyła w Poznaniu. Koncerty Acid Drinkers poprzedzały formacji Tuff Enuff i Corozone.

</doc>
<doc id="537609" url="https://pl.wikipedia.org/wiki?curid=537609" title="Aglomerowanie">
Aglomerowanie

Aglomerowanie – łączenie drobnych cząstek ciał sypkich (sproszkowanych) w większe części.
Drobne cząstki ciała połączone w większe przybierają nową formę struktury, charakteryzującą się indywidualnymi właściwościami, innymi niż cząstki pierwotnie. (np. cukier puder zaglomerowany nabiera lepszych właściwości jeżeli chodzi o pylistość, tzn. nie rozpyla się).
Do przykładowych produktów i surowców podlegających procesowi aglomerowania zaliczyć możemy cukier puder, ekstrakt kawowy, herbata, kakao, zupy błyskawiczne (ang. "instant"), napoje w proszku, odżywki i inne.
Aglomerowanie może odbywać się w strumieniu powietrza, wskutek czego zderzające się cząstki drobnego materiału ulegają sczepieniu i połączeniu w większe aglomeraty.
W procesie aglomeracji wykorzystuje się media pośrednie, wpływające bezpośrednio na szybkość tworzenia aglomeratów. Zaliczamy do nich np. wodę, roztwory klejkujące (roztwór cukru) itp.

</doc>
<doc id="537611" url="https://pl.wikipedia.org/wiki?curid=537611" title="Riot V">
Riot V

Riot V – amerykańska grupa muzyczna wykonująca speed metal z wpływami thrash metalu. Powstała 1975 roku w Nowym Jorku pod nazwą Riot. W 2013 roku po śmierci ostatniego z członków oryginalnego składu, gitarzysty Marka Reale'a zespół przyjął nazwę Riot V.

</doc>
<doc id="537620" url="https://pl.wikipedia.org/wiki?curid=537620" title="Wybory prezydenckie">
Wybory prezydenckie

Wybory prezydenckie – w państwach o ustroju republikańskim: wybory, w trakcie których obywatele w drodze głosowania obsadzają stanowisko głowy państwa – prezydenta. 

</doc>
<doc id="537630" url="https://pl.wikipedia.org/wiki?curid=537630" title="Uzwarcenia Hausdorffa">
Uzwarcenia Hausdorffa



</doc>
<doc id="537634" url="https://pl.wikipedia.org/wiki?curid=537634" title="Antoni Uniechowski">
Antoni Uniechowski

Antoni Uniechowski herbu Ostoja (ur. 23 lutego 1903 w Wilnie, zm. 23 maja 1976 w Warszawie) – polski rysownik.
Życiorys.
W latach 1923–1930 studiował w Szkole Sztuk Pięknych w Warszawie u Karola Tichego (malarstwo) oraz Wojciecha Jastrzębowskiego (projektowanie brył i płaszczyzn). Zajmował się plakatem, scenografią filmową i teatralną, a przede wszystkim ilustracją książkową; tworzył lekkie i swobodne rysunki tuszem, lawowane akwarelą, gwaszem lub temperą; ilustrował m.in. "Powiastki filozoficzne" Voltaire’a (1948), "Potop" Henryka Sienkiewicza (1949), "Monachomachię" Ignacego Krasickiego (1953), "Popioły" (1954) Stefana Żeromskiego, "Lalkę" (1962) i "Emancypantki" (1972) Bolesława Prusa, "Małą księżniczkę" (1980) F.H Burnett. W latach 1945–1956 współpracował z tygodnikiem „Przekrój”.
W czasie studiów ożenił się z urodzoną w Wenecji Marią Assuntą de Liguori (zm. 1941). W roku 1929 urodziła się córka Krystyna. Ożenił się powtórnie 1954 z historykiem sztuki Felicją Sarną.
Jego siostrami były Zofia Uniechowska (odzn. VM) i Karola Uniechowska, ochotniczka PSK, lekarz medycyny, pielęgniarka w wojskowych szpitalach II wojny światowej.
Odznaczony m.in. Krzyżem Kawalerskim Orderu Odrodzenia Polski (1955) i Medalem 10-lecia Polski Ludowej (1955).
Pochowany na cmentarzu Powązki Wojskowe w Warszawie (kwatera A39-4-9).

</doc>
<doc id="537635" url="https://pl.wikipedia.org/wiki?curid=537635" title="Pesedżet">
Pesedżet



</doc>
<doc id="537636" url="https://pl.wikipedia.org/wiki?curid=537636" title="Dziewiątka bogów">
Dziewiątka bogów



</doc>
<doc id="537640" url="https://pl.wikipedia.org/wiki?curid=537640" title="Tratwa lipidowa">
Tratwa lipidowa

Tratwa lipidowa, raft lipidowy – mała (od 10 do 200 nm), heterogenna, wysoce dynamiczna, wzbogacona w sterole i inne lipidy (głównie sfingolipidy) domena w błonie komórkowej. Tratwy lipidowe mogą być czasami stabilizowane w większe struktury poprzez interakcje lipid–białko oraz białko–białko.
Od 1972 roku, kiedy S. Jonathan Singer i Garth Nicolson zaproponowali model płynnej mozaiki lipidowo-białkowej, który podaje zasadniczy schemat organizacji błon biologicznych, uważano, że fosfolipidy i białka błonowe są w dwuwarstwie rozmieszczone równomiernie.
W roku 1988 Kai Simons razem z Gerritem van Meerem postulowali nową hipotezę, zakładającą obecność mikrodomen w błonie biologicznej (pewien typ takich mikrodomen – „"caveoli"” – był obserwowany już w 1953 i 1955). Mikrodomeny te miały odbiegać składem, a zatem i szczegółową strukturą od pozostałej części błony, charakteryzując się podwyższoną zawartością cholesterolu, glikolipidów i sfingolipidów. Struktury te, tworzące w błonie rodzaj „łatek” nazwano tratwami lipidowymi. Ta koncepcja, rozwijana przez lata, została bardziej kompleksowo zaprezentowana w 1997 roku w czasopiśmie "Nature" przez Simonsa i Ikonen. Według najnowszych koncepcji tratwy mogą obejmować około 30-40% powierzchni błony komórkowej komórek niespolaryzowanych jako wydzielone, niepołączone z sobą obszary, ale dla niektórych fragmentów błony (na przykład część apikalna komórek nabłonka, w której jest wyjątkowo dużo cholesterolu i sfingolipidów), tratwy mogą utworzyć duży, ciągły obszar, w którym będą występować małe „łaty” „zwykłej błony”.
Właściwości tratw lipidowych.
Koncepcja tratw lipidowych jako wyraźnie wydzielonych domen błony wywodzi się z zaobserwowanej niemieszalności płynnej fazy uporządkowanej (faza LO) i nieuporządkowanej (LD lub Lα) lipidów błonowych. Tratwy lipidowe, bogate w cholesterol i pewne określone lipidy, charakteryzują się w danej temperaturze płynnością inną (zmiana temperatury głównego przejścia fazowego) niż reszta błony, wynikającą z innego upakowania lipidów i różnic w nasyceniu oraz długości ich ogonów hydrofobowych. Zasada minimalizacji energii układu, powoduje właśnie powstanie domen, które nie mieszają się z resztą obszaru błony.
Inną różnicą pomiędzy tratwami a resztą błony, jest ich oporność na niejonowe detergenty, takie jak na przykład Triton X-100, która bierze się właśnie z innej płynności tych obszarów. Gdy takie detergenty są dodawane do komórek, błona komórkowa, jako bardziej płynna, zostanie rozpuszczona przez detergent, a tratwy, jako obszary o zmniejszonej płynności, pozostaną całe i w tej postaci mogą być wyizolowane. Z tego powodu tratwy lipidowe nazywa się często, czy też klasyfikuje, jako błony oporne detergentowo ("detergent-resistant membranes", DRM) – jednak zasadność tej metody izolowania i dowodzenia obecności tratw bywa często kwestionowana.
Wizualizacja tratw.
Z powodu swojej wielkości, pozostającej poza zasięgiem rozdzielczości klasycznego mikroskopu świetlnego, tratwy lipidowe są trudne do obserwowania bezpośrednio. Do tego celu powszechnie używa się mikroskopii fluorescencyjnej. By uwidocznić obecność tratw za pomocą tego narzędzia, używa się fluoroforów związanych z białkami wiążącymi się selektywnie z tratwami (lipidami dla nich charakterystycznymi), na przykład podjednostkami β toksyny cholery. Często się używa lipofilowych barwników błony, które wbudowują się lepiej w mniej płynne środowisko tratw lub w tym środowisku zmieniają właściwości fluorescencyjne – takim barwnikiem jest na przykład "laurdan". Tratwy mogą być także uwidaczniane przez fluorescencyjnie znakowane białka (fuzja z GFP, RFP) eksprymowane w badanej komórce, które naturalnie wbudowują się w tratwy. W połączeniu z niezwykle czułymi matrycami CCD, mikroskopią całkowitego wewnętrznego odbicia lub zaawansowaną mikroskopią konfokalną można w ten sposób śledzić losy pojedynczych cząstek fluorofora, by w ten sposób badać płynność tratw, dyfuzję w tratwach i inne powiązane zagadnienia. Inne metody używane do badania tratw to układy oparte na fluorescencji, na przykład FRET, FCS/FCCS. Używa się także AFM, NMR i innych technik, jednak mikroskopia fluorescencyjna pozostaje podstawową.

</doc>
<doc id="537641" url="https://pl.wikipedia.org/wiki?curid=537641" title="Zespół Elektrociepłowni Bytom">
Zespół Elektrociepłowni Bytom

Fortum Bytom (wcześniej "Zespół Elektrociepłowni Bytom") – zespół elektrociepłowni znajdujący się w Bytomiu w województwie śląskim; składa się z dwóch zakładów zlokalizowanych w dzielnicach Miechowice i Szombierki:
Historia.
Elektrociepłownia Miechowice powstała w latach 1950–1954 w miejscu wcześniejszej elektrowni wybudowanej w czasie II wojny światowej przez Niemców. Ostatni turbozespół oddano w 1955 i elektrownia osiągnęła moc 220 MW. W roku 1960 zaczęto rozwój układów ciepłowniczych i w 1978 uruchomiona została stacja ciepłownicza o mocy 46 MW (rozbudowana do 116 MW). W 1986 uruchomiono pierwszy turbozespół ciepłowniczy. Na skutek budowy magistrali spinającej obie elektrociepłownie w 1995 wybudowano drugi turbozespół ciepłowniczy, a w 1998 uruchomiono człon kondensacyjny do współpracy z turbozespołem ciepłowniczym.
Elektrociepłownia Szombierki została uruchomiona 29 listopada 1920 i w latach 1939–1944 osiągnęła maksymalną moc 100 MW. Znacjonalizowana po wojnie, od 1948 pod nazwą "Elektrownia Szombierki". W latach 1953–1955 zainstalowano nowe kotły pyłowe i uruchomiono 2 turbozespoły, zainstalowana moc wyniosła 108 MW. Na skutek rosnącego zapotrzebowania na energię w 1974 uruchomiono kocioł wodny WR-25 i poszerzono układ wymienników ciepłowniczych do mocy 106 MW (ostatecznie 158 MW). W 1992 uruchomiono parowy kocioł rusztowy OR-32 i w międzyczasie wyłączono z eksploatacji stare kotły rusztowe. Na skutek budowy magistrali spinającej obie elektrociepłownie w 1995 zrezygnowano z wytwarzania energii elektrycznej w kondensacji.
24 listopada 2010 Fortum Power and Heat Polska podpisało z Ministrem Skarbu Państwa umowę kupna 85 proc. akcji spółki Elektrociepłownia Zabrze oraz 85 proc. akcji spółki Zespół Elektrociepłowni. Całkowita wartość transakcji wyniosła ponad 82 mln zł.
3 stycznia 2011 r. firma Fortum Power and Heat Polska Sp z o.o. nabyła akcji zwykłych imiennych, stanowiących 85% kapitału zakładowego spółki Elektrociepłownia Zabrze S.A. z siedzibą w Zabrzu oraz akcji zwykłych imiennych, stanowiących 85% kapitału zakładowego spółki Zespół Elektrociepłowni Bytom S.A. z siedzibą w Bytomiu, wraz z wszelkimi wynikającymi z nich prawami i obowiązkami.
28 lutego 2011 r. decyzją Fortum Power and Heat Polska nazwy zakładów EC Zabrze i ZEC Bytom zostały zmienione na Fortum Bytom S.A oraz Fortum Zabrze S.A.
Dane techniczne.
Elektrociepłownia Miechowice składa się z:
Elektrociepłownia Szombierki składa się z:
Ogółem w Zespole Elektrociepłowni Bytom:
Elektrociepłownia Miechowice jest obecnie podstawowym źródłem zasilania w ciepło odbiorców Bytomia, produkując jednocześnie w skojarzeniu energię elektryczną.
Elektrociepłownia Szombierki jest obecnie źródłem rezerwowo-szczytowym systemu ciepłowniczego Bytomia.

</doc>
<doc id="537642" url="https://pl.wikipedia.org/wiki?curid=537642" title="Raft">
Raft



</doc>
<doc id="537648" url="https://pl.wikipedia.org/wiki?curid=537648" title="Pancho Segura">
Pancho Segura

Pancho Segura, właśc. Francisco Olegario Segura Cano (ur. 20 czerwca 1921 w Guayaquil, zm. 18 listopada 2017 w Carlsbad) – ekwadorski tenisista.
Kariera tenisowa.
Chorowity w dzieciństwie, niewysoki, ze względu na brak siły fizycznej treningi tenisowe rozpoczął z oburęcznym uchwytem forhendowym i pozostał już przy tym nietypowym stylu gry w dalszej części kariery (serwował prawą ręką). W 1938 wygrał mistrzostwa Ekwadoru, miał na koncie także inne tytuły latynoamerykańskie. W 1941, dostrzeżony przez amerykańskiego tenisistę Mulloya, otrzymał stypendium na Uniwersytecie Miami i osiedlił się w USA. Jako cudzoziemiec był zwolniony ze służby wojskowej i w latach II wojny światowej kolekcjonował tytuły w rozgrywkach amerykańskich, m.in. trzykrotnie wygrywając grę pojedynczą w rozgrywkach międzyuczelnianych ("Intercollegiate", 1942, 1943, 1944), także raz w deblu. Nie zrealizował jednak swojego wielkiego celu – w debiucie na mistrzostwach USA (obecne US Open) w 1941 uległ w pięciu setach Bitsy’emu Grantowi, a najdalej doszedł do półfinału (1942, 1943, 1944, 1945), w pierwszych latach powojennych kończąc występy na ćwierćfinale.
W 1942 uznany za czwartą rakietę w USA, w kolejnych trzech latach figurował na 3. miejscu rankingu federacji amerykańskiej. Wygrywał m.in. mistrzostwa USA na kortach ziemnych (w singlu 1944, w deblu 1944, 1945 z Billem Talbertem) i mistrzostwa USA w hali (1946, w singlu). W turniejach wielkoszlemowych pozostał bez wygranej – w 1944 był w finale debla mistrzostw USA (z Talbertem), w 1947 w finale tego turnieju w mikście (z Gertrude Moran), w 1946 w finale debla na mistrzostwach Francji (z Enrique Moreą). Na Wimbledonie w 1946 był w półfinale debla w parze z Budge’em Pattym.
W 1947 Segura zdecydował się na podpisanie kontraktu zawodowego z promotorem Jackiem Harrisem. Jak wynika ze wspomnień Bobby’ego Riggsa, Ekwadorczyk zastąpił w rozgrywkach zawodowych Teda Schroedera, który opóźnił swoje przejście na status profesjonalny. Segura rozpoczął karierę zawodową od serii pojedynków (tzw. touru) z Australijczykiem Dinnym Pailsem, rozgrywanych w tle głównych meczów, które toczyli najwięksi gwiazdorzy – Jack Kramer i Bobby Riggs. Rychło zdobył wielką popularność, głównie ze względu na nietypowy styl gry i szeroki uśmiech, który towarzyszył mu na korcie (często rzucał żarty w stronę publiczności). Waleczny, dysponujący dobrą pracą nóg, słynął ze skutecznych lobów, a jego oburęczny forhend był uważany za jedno z najlepszych uderzeń w historii tenisa (m.in. w opinii Jacka Kramera). Jako amator był raczej lekceważony na kortach trawiastych (swoje oba występy na Wimbledonie w pierwszych latach powojennych kończył dość wcześnie – w 1946, rozstawiony z „czwórką”, uległ w III rundzie Amerykaninowi Tomowi Brownowi, a rok później już w I rundzie przegrał z Drobným), jako tenisista profesjonalny liczył się także na szybkich nawierzchniach, głównie dzięki poprawieniu gry wolejowej.
Pozostając w cieniu bardziej znanych graczy w tourach, Segura wyspecjalizował się w rozgrywkach zawodowców o charakterze turniejowym. W latach 1950–1952 trzy raz z rzędu wygrał mistrzostwa USA zawodowców, pokonując w finałach kolejno Franka Kovacsa i dwukrotnie Pancho Gonzáleza. Był jeszcze cztery razy w finałach tej imprezy, w 1955, 1956 i 1957 ulegając Gonzálezowi, a w 1962 Butchowi Buchholzowi. Cztery razy został mistrzem USA zawodowców w deblu, w 1948 i 1955 partnerując Kramerowi, a w 1954 i 1958 Gonzálezowi. Był ponadto w finałach mistrzostw profesjonalistów na Wembley w 1951 (przegrał z Gonzálezem), 1957 (porażka z Kenem Rosewallem), 1959 (porażka z Malem Andersonem) i 1960 (ponownie porażka z Rosewallem). W sezonie 1949–1950 zdecydowanie wygrał serię pojedynków z Frankiem Parkerem, rozgrywaną obok pojedynków Kramera i Gonzáleza. Do głównego touru Segura został dopuszczony w sezonie 1950/1951, ale uległ Kramerowi w serii pojedynków 28:64, chociaż na inaugurację w nowojorskiej Madison Square Garden wygrał nadspodziewanie wysoko 6:1, 6:2, 6:1. W 1953 rywalizował z powodzeniem z Kenem McGregorem (wygrał serię 74:25), ale ponownie w cieniu pojedynków Kramera, tym razem z Frankiem Sedgmanem. Rok później uczestniczył w rywalizacji z Gonzálezem, Sedgmanem i weteranem Budge’em, którą na swoją korzyść rozstrzygnął González (Segura był drugi, przegrał 21:30 z Gonzálezem, z Sedgmanem osiągnął wynik 23:22). W 1956 pokonał w tourze Hartwiga 56:22, w 1957 pokonał Pailsa 51:8, w 1958 uległ Trabertowi 31:34.
W chwili rozpoczęcia ery „open” tenisa w 1968 miał 47 lat i nie odgrywał wiodącej roli w rywalizacji, ale zapisał się w historii jeszcze jednym rekordem. W II rundzie debla na Wimbledonie w parze z Alexem Olmedo odniósł zwycięstwo nad Abe Segalem i Gordonem Forbesem 32:30, 5:7, 6:4, 6:4. Pierwszy set tego meczu (62 gemy) stanowił rekord Wimbledonu do czasu Isnera i Mahuta w 2010.
Po zakończeniu kariery sportowej został trenerem tenisa w Kalifornii. Wśród jego uczniów były m.in. gwiazdy hollywoodzkie, ale przede wszystkim przyczynił się do rozwoju talentu Jimmy’ego Connorsa. Opiekował się także swoim rodakiem Ricardo Ycazą, w latach 70. czołowym juniorem świata. Uczestniczył w rozgrywkach weteranów. W 1973 wspierał Bobby’ego Riggsa w jego głośnych meczach w ramach „wojny płci”, a po porażce Riggsa z Billie Jean King usiłował wyzwać Amerykankę na kolejny pojedynek, wskazując, że pokonany był zaledwie trzecią rakietą weteranów (za samym Segurą i Gardnarem Mulloyem). King nie wyraziła zainteresowania ewentualnym meczem z Segurą.
Jack Kramer w swojej książce "The Game, My 40 Years in Tennis" (1979) umieścił Segurę w gronie 21 najlepszych tenisistów w historii, wprawdzie nie w pierwszym szeregu, ale na równi m.in. z Rodem Laverem, Johnem Newcombe’em, Kenem Rosewallem, Jackiem Crawfordem czy Björnem Borgiem. Kramer podkreślał, że Segura rozegrał być może najwięcej pojedynków z najlepszymi tenisistami w historii. Z większością z nich – poza Kramerem i Gonzálezem – miał pozytywny bilans spotkań. W 1952 Segura został uznany przez część statystyków za pierwszą rakietę świata wśród zawodowców (sporadycznie grali w tym sezonie González i Don Budge, z rywalizacji wycofał się Kramer). W innych statystykach Segura dzieli pierwsze miejsce z Gonzálezem, któremu uległ w tymże roku pięć razy.
W 1984 Segura został wpisany do Międzynarodowej Tenisowej Galerii Sławy.

</doc>
<doc id="537649" url="https://pl.wikipedia.org/wiki?curid=537649" title="Uzwarcenie przestrzeni topologicznej">
Uzwarcenie przestrzeni topologicznej



</doc>
<doc id="537651" url="https://pl.wikipedia.org/wiki?curid=537651" title="Przedłużenie zwarte">
Przedłużenie zwarte



</doc>
<doc id="537656" url="https://pl.wikipedia.org/wiki?curid=537656" title="Pneumoorbitografia">
Pneumoorbitografia

Pneumoorbitografia - badanie radiologiczne służące do oceny oczodołu.
Badanie polega na podaniu 10 - 15ml jałowego powietrza drogą zastrzyku pozagałkowego i następowym wykonaniu zdjęcia radiologicznego, które umożliwia ocenę oczodołu, ale także lokalizację ciała obcego a także stan zapalny.
Obecnie w dobie tomografii komputerowej i rezonansu magnetycznego badanie praktycznie nie stosowane w praktyce.

</doc>
<doc id="537659" url="https://pl.wikipedia.org/wiki?curid=537659" title="Bitwa pod Hiltersried">
Bitwa pod Hiltersried

Bitwa pod Hiltersried – starcie zbrojne, które miało miejsce dnia 21 września 1433 r. w trakcie wojny husyckiej na terenie dzisiejszej Bawarii. 
W roku 1433 książę Jan z Palatynatu-Neumarkt przeprowadził kampanię militarną w Górnym Palatynacie przeciwko plądrującym te ziemie czeskim husytom pod wodzą Jana Pardusa. Dnia 21 września w pobliżu miejscowości Hiltersried udało mu się na czele 1 200 ludzi pobić liczące 2 000 ludzi oddziały taborytów. Była to jedyna większa bitwa, w której husyci ponieśli klęskę. 
Jan Wittelsbach zaatakował przeciwnika w czasie poobiednim, a więc dość późno za dnia. Husyci, którzy tego dnia nie spodziewali się jakiegokolwiek ataku, zostali całkowicie zaskoczeni i nie zdążyli przygotować swojego taboru do obrony. Po gwałtownym ostrzale z kusz, konni rycerze uderzyli w formacji klinowej w kierunku wejścia do obozu. Równocześnie piechota zaatakowała ze skrzydeł, wiążąc walką część obrońców. Po tym jak rycerstwo przełamało obronę husytów i wtargnęło do środka obozu, obrońcy rozpoczęli paniczną ucieczkę. Rycerze z Palatynatu podjęli pościg. 
W trakcie walk i pościgu poległo około 1 500 husytów, 300 dostało się do niewoli. Ich dowódcy umknęli jednak i na czele 130 zbiegłych z pola walki taborytów skierowali się do Pilzna. Straty rycerstwa palatynackiego to zaledwie 14 zabitych i około 120 rannych. 
Porażka pod Hiltersried doprowadziła do wewnętrznych starć w szeregach husytów. Ruch husycki rozpadał się od środka, przyczyniając się do końca wojen husyckich.

</doc>
<doc id="537660" url="https://pl.wikipedia.org/wiki?curid=537660" title="Zastrzyk pozagałkowy">
Zastrzyk pozagałkowy

Zastrzyk pozagałkowy - to zabieg stosowany w okulistyce umożliwiający podanie różnych substancji (najczęściej leku) do oczodołu, do przestrzeni znajdującej się poza gałką oczną.
Technika zabiegu.
Zabieg wykonuje się w pozycji stojącej lub leżącej pacjenta. Po odkażeniu skóry powieki dolnej nakazuje się spojrzeć ku górze i kierunku przyśrodkowym. Następnie wkłuwa się igłę w okolicę kąta dolno-bocznego oczodołu i wprowadza się ją w kierunku szczytu oczodołu. Po aspiracji (wykluczającej, że koniec igły znajduje się w naczyniu krwionośnym) podaje się lek, najczęściej w objętości 2-3 ml.

</doc>
<doc id="537661" url="https://pl.wikipedia.org/wiki?curid=537661" title="Pełka">
Pełka



</doc>
<doc id="537666" url="https://pl.wikipedia.org/wiki?curid=537666" title="Snus">
Snus

Snus [ˈsnʉːs] – popularna w Szwecji, Finlandii i w Norwegii używka, sporządzana na bazie tytoniu. Postacią przypomina sprzedawaną w Polsce tabakę, jednak w odróżnieniu od niej zażywana jest doustnie przez umieszczenie jej za dolną lub górną wargą, skąd następuje wchłanianie nikotyny. Snus zawiera większe ilości nikotyny niż papierosy i może służyć jako bezdymna alternatywa.
W Polsce, jak i w pozostałych krajach UE (z wyjątkiem Szwecji), zabroniona jest produkcja i wprowadzania do obrotu tytoniu do stosowania doustnego, a takim właśnie jest oryginalny snus. Na gruncie krajowym taki zakaz wynika z art 7 Ustawy o ochronie zdrowia przed następstwami używania tytoniu i wyrobów tytoniowych (Dz.U. z 2021 r. poz. 276).
Snus sporządza się z mieszaniny wysuszonych liści tytoniu i soli, która nawilżana jest gorącą parą wodną. Gotowy produkt zawiera około 50% wody i powinien być przechowywany w lodówce. Na rynku są w sprzedaży dwie podstawowe formy snusu:

</doc>
<doc id="537668" url="https://pl.wikipedia.org/wiki?curid=537668" title="Kurcz">
Kurcz

Kurcz, spazm – nagły, mimowolny skurcz mięśni poprzecznie prążkowanych lub gładkich, występujący pod wpływem działania różnych bodźców i często powodujący uczucie bólu. Kurcze dzielą się na toniczne (stałe napięcie mięśnia lub grupy mięśni) oraz kloniczne (drgawki). W kurczach tonicznych występuje przez pewien czas wzmożone napięcie mięśni; w kurczach klonicznych występuje szereg szybko następujących po sobie skurczów mięśniowych oddzielonych krótkimi okresami zwiotczenia.
Kurcz mięśni poprzecznie prążkowanych.
Kurcze toniczne występują w tężcu i w zatruciu strychniną, a ponadto w: zapaleniu opon mózgowych, wściekliźnie, tężyczce, udarze cieplnym, zespołach ruchów mimowolnych (hiperkinezy), zaburzeniach elektrolitowych. Niektóre kurcze bywają charakterystyczne dla niektórych zawodów, ponieważ związane są z używaniem kończyny do szczególnej czynności (np. „kurcz pisarski”, „kurcz hutnika”). Kurcze toniczno-kloniczne występują w padaczce i rzucawce porodowej. Kurcze kloniczne mogą występować w udarze mózgu, w śpiączce hipoglikemicznej i w wielu zatruciach.
Kurcz mięśni gładkich.
Kurcz mięśni gładkich może dotyczyć naczyń krwionośnych (np. choroba Raynauda), każdego odcinka przewodu pokarmowego (przełyku, żołądka, jelit, dróg żółciowych), oskrzeli i oskrzelików (np. dychawica oskrzelowa). Najczęstsze są zaburzenia motoryki przewodu pokarmowego, polegające na odcinkowym kurczu jelita cienkiego, okrężnicy, żołądka i przełyku.

</doc>
<doc id="537670" url="https://pl.wikipedia.org/wiki?curid=537670" title="Uszanka kalifornijska">
Uszanka kalifornijska

Uszanka kalifornijska, uchatka kalifornijska, lew morski ("Zalophus californianus") – gatunek drapieżnego ssaka z rodziny uchatkowatych (Otariidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1828 roku francuski chirurg i zoolog René Lesson nadając mu nazwę "Otaria californiana". Holotyp pochodził z Zatoki San Francisco, w Kalifornii, w Stanach Zjednoczonych. 
Dawniej określany jako "Z. c. californianus", jeden z trzech podgatunków "Z. californianus"; trzy blisko spokrewnione taksony, "Z. californianus", "Z. wollebaeki" i wymarły "Z. japonicus", są obecnie odrębnymi gatunkami. Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Uszanka kalifornijska występuje we wschodniej części północnego Oceanu Spokojnego od południowo-środkowej Alaski do archipelagu Islas Marías w pobliżu Nayarit w Meksyku, w tym Zatoce Kalifornijskiej.
Morfologia.
Długość ciała samic 200 cm, samców 240 cm; masa ciała samic 110 kg, samców 390 kg i więcej. Noworodki osiągają długość 80 cm i ciężar 6–9 kg. Występuje dymorfizm płciowy – dorosłe samce są 3–4 razy cięższe i 1,2 razy dłuższe od dorosłych samic. Ciemnobrunatna sierść. Wzór zębowy zmienny: 79% I formula_1 C formula_2 PC formula_3 = 34, 21% I formula_1 C formula_2 PC formula_6 = 36. 
Ekologia.
Tryb życia.
Uszanka kalifornijska jest bardzo towarzyska. Żyje w koloniach liczących setki, czasem nawet tysiące osobników. Najliczniejsze grupy tworzy w okresie rozmnażania, kiedy na miejscach porodów gromadzi się ogromna liczba zwierząt. Uchatki dzielą swój czas między polowanie w wodzie i odpoczynek na lądzie. Mimo walcowatego ciała również na ziemi są bardzo ruchliwe i potrafią się szybko przemieszczać. Odbijają się przednimi i zadnimi płetwami, zachowując wyprostowane ciało. Gromadzą się na brzegu lub na skałach w grupach liczących kilkadziesiąt sztuk. Pod wodą pozostają kilka minut, po czym wynurzają się, by nabrać powietrza.
Zachowanie.
Często wychodzi na ląd, by tam odpocząć. Gdy czuje się zagrożony, potrafi być groźny i szybko przemieszcza się specyficznym ruchem: czołgania się i kuśtykania. Jest bardzo łatwy w tresurze. Potrafi nurkować na głębokość 300 metrów i wstrzymać oddech na 15 minut.
Pożywienie i polowanie.
Uszanka kalifornijska ma duży apetyt. Przeciętny dorosły osobnik, ważący ok. 250 kg w ciągu dnia zjada ponad 30 kg pożywienia, co stanowi 14% jego masy. Uzupełnia w ten sposób energię, jaką musi wydatkować w formie ciepła podczas pływania w zimnej wodzie. Poluje w ten sposób, że swą zdobycz zagania na głębinę lub zanurza się aż do dna i uważnie przeszukuje szczeliny między kamieniami. Oprócz ryb łowi też ośmiornice i inne głowonogi, czasem skorupiaki. Uchatka kalifornijska pod wodą świetnie widzi i zdobyczy poszukuje głównie wzrokiem. Dużą rolę odgrywają zapewne podczas połowów długie, rosnące wokół paszczy wąsy czuciowe.
Rozmnażanie.
W Kalifornii okres rozmnażania uchatek trwa od maja do sierpnia. Miejsca parzenia się i narodzin młodych znajdują się na plażach. Wkrótce po narodzeniu się młodych dorosłe samce rozpoczynają walki o terytorium. Najpierw każdy stara się wystraszyć rywala groźną postawą i zachowaniem. Najczęściej się to udaje, do prawdziwych walk dochodzi rzadko. Każdy dorosły samiec ma wokół siebie harem założony z kilku samic i ich młodych. Samiec w tym okresie nie ma prawie czasu na zdobywanie pożywienia i żyje z wytworzonych wcześniej zapasów tłuszczu. Ciąża foki trwa 11-13 miesięcy, po których na świat przychodzi jedno młode ważące 6-8 kg. Uchatki osiągają dojrzałość płciową w wieku 4 lat.
Uszanka kalifornijska i człowiek.
Na początku XIX wieku na wybrzeżu kalifornijskim polowano na uszanki ze względu na ich tłuszcz. Rozkrawano tłuszcz martwych zwierząt na kawałki i gotowano, by uzyskać olej. Z trzech zabitych zwierząt osiągano jedną beczkę oleju. Skórę wykorzystywano do produkcji kleju. Dziś uszanki kalifornijskie często pojawiają się w ogrodach zoologicznych, cyrkach i akwariach. Znane są ze swej inteligencji i skłonności do zabawy, cieszą się dużą sympatią u dorosłych i dzieci. 16 kwietnia 2008 r. w opolskim zoo na wybiegu znaleziono martwego samca – George'a; dzień później padła samica. Sekcja zwłok wykazała, że obydwie uszanki miały żołądek pełen kamieni i monet. Obecnie w opolskim ogrodzie mieszkają 4 uszanki (w tym najstarsza samiczka Moli).
Status zagrożenia i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC ( „najmniejszej troski”). Kiedyś polowano często na uszanki, dziś są pod ochroną, dzięki czemu ich liczba ustabilizowała się. W Kalifornii żyje około 50 tysięcy zwierząt, na Galapagos 40 tysięcy.

</doc>
<doc id="537671" url="https://pl.wikipedia.org/wiki?curid=537671" title="Orientacja przestrzenna">
Orientacja przestrzenna

Orientacja przestrzenna – czynność psychiczna, ściśle powiązana z spostrzeganiem, która przejawia się jako proces uświadomienia położenia ciała. Dużą rolę w kształtowaniu orientacji przestrzennej mają receptory grawitacyjne oraz narząd wzroku. Podczas lotu samolotem bez widoczności ziemi (w nocy, w chmurze) receptory grawitacyjne mogą dawać mylne informacje o położeniu ciała, prowadząc do utraty orientacji w przestrzeni. Pilot może wówczas wykonywać lot nawet w odwrotnej pozycji, głową w dół, będąc przekonanym o prawidłowym położeniu swego ciała.

</doc>
<doc id="537673" url="https://pl.wikipedia.org/wiki?curid=537673" title="Wstrzyknięcie podspojówkowe">
Wstrzyknięcie podspojówkowe

Wstrzyknięcie podspojówkowe () – sposób miejscowego podania leku okulistycznego w formie wstrzyknięcia.
Podawane w ten sposób leki docierają do tego samego poziomu co leki podawane miejscowo w kroplach, żelu lub maści (tj. do poziomu ciała rzęskowego), ale pozwalają na osiągnięcie wyższego stężenia leku w płynie komorowym. Lek dociera też do tęczówki i rogówki.
Wstrzyknięcie podspojówkowe stosuje się w przypadku konieczności uzyskania szybkiego i znacznego stężenia leku w przednim odcinku gałki ocznej. 
Wykonuje się je w pobliżu rąbka rogówki lub na obszarze dolnego sklepienia worka spojówkowego.
Można podawać w ten sposób m.in.: atropinę, adrenalinę, gentamycynę, kortykosteroidy.

</doc>
<doc id="537674" url="https://pl.wikipedia.org/wiki?curid=537674" title="Komórki VETO">
Komórki VETO

Komórki VETO – komórki, które potrafią wprowadzić limfocyty T (nabywające ekspresję Fas), rozpoznające je, w stan anergii, a nawet zabić.
Najprawdopodobniej komórki z cząsteczką FasL, a więc:
Nie można im przypisać charakterystycznych markerów, gdyż nie wydzielono dotychczas jednolitej populacji komórek VETO.

</doc>
<doc id="537676" url="https://pl.wikipedia.org/wiki?curid=537676" title="Jezioro Dziećkowice">
Jezioro Dziećkowice



</doc>
<doc id="537678" url="https://pl.wikipedia.org/wiki?curid=537678" title="Dziećkowice (zbiornik wodny)">
Dziećkowice (zbiornik wodny)

Zbiornik Dziećkowice, Zbiornik Imieliński – zbiornik poeksploatacyjny położony pomiędzy Imielinem i Chełmem Śląskim.
Obecnie zbiornik znajduje się administracyjnie w granicach Imielina (większość) i Chełmu Śląskiego (tu znajduje się oczyszczalnia), w pobliżu znajduje się granica Mysłowic, za wschodnim brzegiem rzeka Przemsza i należący do Jaworzna Dąb.
Pod względem fizycznogeograficznym zbiornik Dziećkowice zlokalizowany jest w makroregionie Wyżyna Śląska, a konkretnie w granicach należącego do niej mezoregionu o nazwie Pagóry Jaworznickie.
Jest jednym z najczystszych zbiorników w województwie śląskim, służy jako zbiornik wody pitnej. Nazwa wzięła się od Dziećkowic. Odbywają się tu zawody w żeglarstwie, w tym także eliminacje mistrzostw Polski.
Zbiornik Dziećkowice został utworzony w wyrobisku będącym pozostałością obszaru dawnej eksploatacji piasków wykorzystywanych w górnictwie do celów podsadzkowych. Jest największym pod względem pojemności obiektem na Wyżynie Śląskiej, a wśród zbiorników antropogenicznych województwa śląskiego, zajmuje pod względem pojemności maksymalnej czwarte miejsce po zbiornikach Goczałkowickim, Żywieckim i Dzierżno Duże.
Całkowita pojemność zbiornika Dziećkowice – przy maksymalnym piętrzeniu do rzędnej 234,5 m n.p.m. i powierzchni 7,3 km² – wynosi 52,8 mln m³. Rozpiętość południkowa 4,5 km, równoleżnikowa 2,2 km.
Zbiornik jest elementem górnośląskiego systemu wodno-gospodarczego stąd do jego infrastruktury zalicza się elementy zabudowy hydrotechnicznej m.in. zaporę czołową o cechach grobli, dwie zapory boczne, ujęcia wody dla Górnośląskiego Przedsiębiorstwa Wodociągów i Huty Katowice, wyloty rurociągów tłocznych z pompowni Broszkowice (omawiany zbiornik zasilany jest przede wszystkim wodą przerzucaną z systemu rzek Skawa – Soła), pompownię Chełmek, wyloty rurociągów ze stacji uzdatniania wody.

</doc>
<doc id="537680" url="https://pl.wikipedia.org/wiki?curid=537680" title="Czarnuszka (góra)">
Czarnuszka (góra)

Czarnuszka (niem. "Schwarzerberg", 562 m n.p.m.) – szczyt w środkowej części grzbietu Gór Wałbrzyskich ciągnącego się od Borowej do Czarnoty.

</doc>
<doc id="537685" url="https://pl.wikipedia.org/wiki?curid=537685" title="Robert Capa">
Robert Capa

Robert Capa, właśc. Endré (André) Ernő Friedmann (ur. 22 października 1913 w Budapeszcie, zm. 25 maja 1954 w Thái Bình) – węgierski fotoreporter. Jeden z najważniejszych fotografów XX wieku, autor zdjęć z pięciu wojen (hiszpańskiej wojny domowej, wojny chińsko-japońskiej, II wojny światowej, I wojny izraelsko-arabskiej i I wojny indochińskiej) oraz innych wydarzeń.
Urodzony na Węgrzech, w młodości musiał opuścić rodzinny kraj. Mieszkał m.in. w Berlinie, Paryżu i Nowym Jorku, wiele czasu spędzając jednak w różnych częściach świata, gdzie toczyły się historyczne wydarzenia. Podczas hiszpańskiej wojny domowej, pierwszej fotografowanej przez siebie wojny, wykonał jedno z najważniejszych zdjęć tego konfliktu i całego swojego dorobku – "Padającego żołnierza". Podczas II wojny światowej wraz z pierwszą grupą alianckich żołnierzy brał udział w lądowaniu w Normandii. Choć większość z wykonanych przez niego wówczas zdjęć została bezpowrotnie zniszczona, dziewięć ocalałych stanowi cenny dokument tej operacji. W 1947 roku wraz z innymi fotografami założył agencję fotograficzną Magnum. Zdjęcia Capy ukazywały się na łamach m.in. „Vu” i „Life”. Jego motto brzmiało: "Jeśli twoje zdjęcia nie są dostatecznie dobre, to znaczy, że nie jesteś dostatecznie blisko" ("...if your pictures aren’t good enough, you’re not close enough"). Znany był z zamiłowania do hazardu, alkoholu i z licznych romansów. Zginął w wieku 41 lat, w wyniku wybuchu miny, fotografując przebieg wojny w Indochinach.
Młodość na Węgrzech.
Wywodził się ze zlaicyzowanej rodziny węgierskich Żydów. Był drugim z trzech synów Dezsö i Julii Friedmannów (jego brat, Cornell Capa, również był fotoreporterem). Polityką zainteresował się w młodym wieku, po części dzięki znajomości z artystą o socjalistycznych poglądach Lajosem Kassákiem. Kassák zaznajomił Capę także z dorobkiem fotografów dokumentalnych, zarówno węgierskich, jak i amerykańskich, takich jak Jacob Riis i Lewis Hine. Zaangażowany politycznie i opowiadający się za reformami, Capa rozważał dołączenie do węgierskiej partii komunistycznej. Choć ostatecznie nie zrobił tego, kontakt z jednym z jej członków spowodował jego aresztowanie i wydalenie z Węgier.
Początek działalności fotoreporterskiej.
W 1931 roku opuścił kraj ojczysty i przeniósł się do Berlina, gdzie w latach 1931–1933 studiował nauki polityczne na Deutsche Hochschule Für Politik. Zła sytuacja gospodarcza po krachu w 1929 roku spowodowała, że wkrótce jego rodzina przestała przesyłać mu pieniądze i Capa zmuszony był szukać pracy. Po latach wspominał: "W trakcie moich studiów środki moich rodziców wyczerpały się, więc zdecydowałem, że zostanę fotografem, co dla kogoś, kto nie posługiwał się językiem, było najbliższe dziennikarstwu" (już wcześniej myślał bowiem o karierze dziennikarza, ale słabo znał niemiecki). Był fotografem samoukiem; w 1931 roku zaczął pracować jako asystent w wydawnictwie Ullstein. W latach 1932 i 1933 pracował jako asystent fotografa w agencji prasowej Dephot, której właścicielem był Simon Guttman. Zauważył on szybko, że Capa ma oko i pożyczył mu mały i poręczny aparat Leica, którym miał realizować swoje pierwsze zlecenia. Jednym z nich było sfotografowanie Lwa Trockiego, który w Kopenhadze miał pojawić się w Sportpalast na zjeździe poświęconym rosyjskiej rewolucji. Wykonał serię zdjęć, na których publikację całą stronę poświęcił berliński „Der Welt Spiegel”. Capa nie miał wtedy ukończonych nawet 19 lat.
W 1933, po dojściu Hitlera do władzy, Capa – Żyd i działacz polityczny – przeprowadził się do Paryża. Początki pobytu nie były łatwe i Capa borykał się z problemami finansowymi. W 1934 poznał węgierskiego fotografa André Kertésza, który pożyczał mu pieniądze i uczył fotografować. Poznał także trzy inne osoby, które stały się dla niego szczególnie ważne: dwóch młodych fotografów – Henriego Cartier-Bressona i Dawida Seymoura (Szymina), znanego jako Chim, i Gerdę Taro (Gertę Pohorylle). Wszyscy pracowali w agencji fotograficznej Alliance Photo. W Paryżu zmienił nazwisko na Robert Capa i rozpoczął pracę jako fotograf niezależny. Podczas wywiadu udzielonego w 1947 roku tak to wspominał: "Kiedyś nazywałem się nieco inaczej niż Bob Capa. To moje prawdziwe nazwisko na niewiele się jednak zdało. [...] Na gwałt potrzebowałem więc nowego nazwiska. [...] Robert brzmiało po amerykańsku, bo tak powinno było wtedy brzmieć. Capa brzmiało po amerykańsku i było łatwe do wymówienia. Tak więc Bob Capa pasował też, jak ulał. Potem wymyśliłem, że Bob Capa będzie tym sławnym amerykańskim fotografem, który przyjechał do Europy, nie chcąc zanudzać francuskich redaktorów, że za mało płacą... Tak więc pojawiałem się ze swoją małą Leiką, robiłem parę zdjęć, na których pisałem Bob Capa, i sprzedawałem je za podwójną cenę". Pod nowym nazwiskiem na zlecenie pisma „Vu” wykonywał zdjęcia z wydarzeń politycznych w Paryżu. W 1936 robił zdjęcia na konferencji Ligi Narodów w Genewie oraz podczas obchodów dwudziestej rocznicy bitwy pod Verdun.
Hiszpańska wojna domowa i inwazja na Chiny.
W latach 1936–1939 kilkakrotnie przebywał w Hiszpanii i fotografował przebieg wojny domowej. Towarzyszyła mu Gerda Taro. Dzięki wykonanym wtedy zdjęciom, które publikowane były na łamach licznych czasopism i gazet we Francji, Wielkiej Brytanii i USA (m.in. w „Life”), Capa stał się sławny. Pierwsza seria zawierała zdjęcie "Padający żołnierz" ("Śmierć hiszpańskiego republikanina"), które do dziś jest jedną z najbardziej znanych i najszerzej omawianych jego prac. Po raz pierwszy fotografia ta pojawiła się w prasie 23 września 1936, na łamach „Vu”. W 1937 ukazała się w „Paris-Soir”. „Regards” i „Life”. W 1974 Philip Knightley jako pierwszy podał w wątpliwość autentyczność przedstawionej na niej sceny. Powołał się na wypowiedź jednego z korespondentów prasowych podczas wojny domowej, że "Padający żołnierz" w istocie przedstawia sytuację zaaranżowaną oraz przytoczył wypowiedź Chima Seymoura, zgodnie z którą zdjęcia tego w ogóle nie wykonał Capa, ale albo sam Seymour, albo Gerda Taro. Także według innych relacji zdjęcie jest upozorowane, gdyż Capa poprosił żołnierzy, aby zbiegli ze wzgórza i wówczas jeden z nich został postrzelony. Z kolei bliska znajoma Capy i Taro stwierdziła, że zdjęcie jest autentyczne, gdyż widziała całą serię fotografii następujących po najsłynniejszym ujęciu, na których żołnierz leży już martwy. Mario Brotonos, hiszpański historyk amator w swojej publikacji (pozbawionej jednak dowodów w postaci źródeł) dowodził, że padający żołnierz to Federico Borrell, który zginął 5 września 1936, a więc w tym samym dniu, w którym rzekomo wykonano fotografię. Jakkolwiek polemika wokół autentyczności zdjęcia trwa do dziś (a jej rozstrzygnięcie utrudnia fakt, że najprawdopodobniej nie zachowały się oryginalne negatywy i odbitki), pewne jest, że "Padający żołnierz" stał się symbolem hiszpańskiej wojny domowej i ugruntował pozycję Capy jako fotografa wojennego.
Po powrocie do Paryża fotografie Capy i Taro opublikowane zostały w albumie "Death in the Making". 26 lipca 1937 Taro zginęła w Hiszpanii, przygnieciona wojskowym samochodem. Według relacji świadków Capa bardzo przeżył jej śmierć (zaledwie kilka miesięcy wcześniej oświadczył jej się, ale ona odrzuciła propozycję małżeństwa).
W 1938 wraz z Jorisem Ivensem pojechał do Chin, by dokumentować przebieg japońskiej inwazji na ten kraj. Ich zadaniem było nakręcenie filmu dokumentalnego "The 400 Million". Po powrocie z Chin po raz kolejny udał się do Hiszpanii, by sfotografować ostateczną klęskę republikanów w wojnie domowej.
„Meksykańska walizka”.
Tzw. „meksykańska walizka” (ang. "Mexican Suitcase") zawierała tysiące negatywów, naświetlonych przez Capę podczas wojny w Hiszpanii. Capa zostawił ją w swoim paryskim studiu, opuszczając Europę w 1939 roku i do śmierci sądził, że bezpowrotnie zaginęła. W rzeczywistości jednak w bliżej nieznanych okolicznościach walizka trafiła do generała Francisca Aguilara Gonzáleza, meksykańskiego ambasadora przy rządzie Vichy, a z nim do miasta Meksyku, po czym słuch po niej zaginął. Informacje o jej odnalezieniu pojawiły się w 1995 roku, jednak dopiero z końcem 2007 walizka trafiła do International Center of Photography w Nowym Jorku – instytucji założonej przez brata Roberta Capy, Cornella. W rzeczywistości „meksykańska walizka” okazała się być trzema pudłami, zawierającymi zdjęcia nie tylko Capy, ale także Taro i Chima oraz dwie rolki filmów autorstwa Freda Steina i dwie z wyjazdu Capy do Belgii w 1939. Walizka nie zawiera wszystkich zdjęć Capy, Taro i Chima z wojny hiszpańskiej; wśród nich nie odnaleziono negatywu "Padającego żołnierza".
Po raz pierwszy zdjęcia z „meksykańskiej walizki” prezentowane były na wystawie w International Center of Photography od 24 września 2010 do 8 maja 2011 roku.
II wojna światowa.
Po wybuchu II wojny światowej Capa wyjechał do USA. Wygaśnięcie wizy na początku 1940 roku zmusiło go do zawarcia fikcyjnego małżeństwa. Aby zyskało ono pełną ważność, Capa musiał na pół roku opuścić USA, po czym ponownie przekroczyć granicę. Wyjechał do Meksyku, gdzie fotografował burzliwe wydarzenia polityczne, a 10 października wrócił do USA i uzyskał kartę stałego pobytu. Po zrealizowaniu kilku zleceń – w tym serii fotografii Ernesta Hemingwaya z Martą Gellhorn – w 1941 powrócił do Europy, by robić zdjęcia na toczącej się tu wojnie. Miał fotografować naloty na Londyn, ale przybył za późno. Podczas kolejnego pobytu w Nowym Jorku, w 1942, pismo „Collier’s” zaproponowało mu, by wyjechał do Europy w celu udokumentowania desantu sił alianckich we Francji lub Afryce. W 1943, początkowo jako reporter „Collier’s”, a potem „Life”, fotografował przebieg kampanii kierowanej przez generała George’a Pattona w północnej Afryce i na Sycylii oraz walki we Włoszech, w tym wyzwolenie Neapolu.
Na początku 1944 otrzymał polecenie powrotu do Londynu – miał przygotowywać się do wzięcia udziału w operacji Overlord. Dołączył do 116 Pułku Piechoty z 2 Batalionu, który należał do pierwszej grupy żołnierzy lądujących w Normandii. 4 czerwca 1944 wszedł na pokład transportowca USS Samuel Chase, a nad ranem 6 czerwca, w dzień zwany D-Day, wraz z grupą żołnierzy barką przypłynął na plażę Omaha. Przy pomocy dwóch aparatów (Contax i Rolleiflex) z narażeniem życia naświetlił kilka filmów i na barce desantowej wrócił na statek Samuel Chase, który 7 czerwca zawinął do portu w Weymouth. Filmy przekazał do Londynu, gdzie musiały być one wywołane w pośpiechu – aby bowiem mogły ukazać się 19 czerwca w najbliższym numerze „Life”. musiały być przekazane kurierowi najpóźniej 8 czerwca rano, a przez niego wysłane samolotem do Waszyngtonu. Laborant suszący wywołane negatywy tak się spieszył z ich wysuszeniem, że przegrzał je w suszarce. Z zupełnie zniszczonych filmów ocalało tylko dziewięć zdjęć, które stały się jego najsłynniejszymi fotografiami tego wydarzenia. 19 czerwca ukazały się na siedmiu stronach „Life”. opatrzone nagłówkiem: "Na morzu i w powietrzu rozpoczęła się rozstrzygająca bitwa o Europę". 8 czerwca Capa ponownie wylądował na plaży Omaha, by dokumentować walki aliantów z Niemcami w Normandii. W lipcu na krótko powrócił do Londynu i dopiero wówczas dowiedział się o zniszczeniu, któremu uległy jego fotografie z pierwszego dnia lądowania w Normandii i według relacji Irwina Shawa informacja ta bardzo go zdenerwowała.
Później wraz z siłami aliantów uczestniczył w wyzwoleniu Paryża i ofensywie w Ardenach. W 1945 wraz z Amerykanami lądował w Niemczech, gdzie fotografował zwycięstwa aliantów w Lipsku, Norymberdze i Berlinie. Za swoją działalność w czasie II wojny światowej, w 1947, wraz z dwudziestoma innym fotografami, został odznaczony amerykańskim Medalem Wolności.
Po 1945.
Tuż po zakończeniu wojny Capa wdał się w kolejny z licznych romansów, tym razem ze słynną aktorką Ingrid Bergman. Ich znajomość rozpoczęła się od liściku, który Capa i Shaw zostawili pod drzwiami jej hotelowego pokoju w Paryżu w czerwcu 1945 roku. Za namową Bergman, pod koniec 1945 Capa wyjechał do Hollywood, gdzie ona właśnie brała udział w filmie "Osławiona". W trakcie kilkumiesięcznego pobytu w Los Angeles w 1946 spisał swoje wspomnienia, wydane pod tytułem "Slightly Out of Focus". Z początkiem 1947 związek Capy i Bergman zakończył się.
W 1947 wraz z Cartier-Bressonem, Davidem Seymour (Szyminem), George’em Rodgerem i Williamem Vandivertem założył agencję fotograficzną Magnum. Inicjatorem pomysłu był Capa, który chciał, by agencja działała przeciwko wyzyskowi fotografów przez korporacje takie jak „Life” oraz na rzecz zwiększenia praw autorów do ich zdjęć (tj. zarówno do wpływania na kontekst, w jakim ich prace są publikowane, np. podpisy, jak i do zachowania przez fotografów praw autorskich do zdjęć).
W 1947 z Johnem Steinbeckiem wyjechał na nieco ponad miesiąc do Związku Radzieckiego. Celem ich wyprawy było stworzenie książki "Russian Journal" ("Dziennik z podróży do Rosji"), poświęconej współczesnej Rosji i życiu Rosjan. Steinbeck i Capa otrzymali wizy i zgodę na realizację materiału, jednak przez cały okres ich pobytu w ZSRR byli obserwowani i pilnowani. Z Moskwy pojechali na Ukrainę, potem do Gruzji. Wkrótce po powrocie do USA obaj zaangażowali się w przedsięwzięcie, które zakończyło się porażką – założyli telewizyjną firmę producencką World Video. Na jej potrzeby Capa pojechał do Europy, gdzie nakręcił film "Kawalkada mody", poświęcony powojennej modzie.
W 1948, podczas pierwszej z trzech podróży do Izraela, fotografował powstanie państwa żydowskiego. Jesienią tego roku wraz z korespondentem Theodorem White’em wyruszył na wyprawę po Polsce (tu sfotografował m.in. Warszawę i Auschwitz), Czechosłowacji i Węgrzech. W 1949, po zakończeniu wojny w Izraelu, Capa ponownie podjął się współpracy z pisarzem, ale tym razem z Shawem. Owocem ich kooperacji byłą książka "Report on Israel".
W 1954 wyjechał do Japonii, by na zlecenie wydawnictwa Mainichi Press wykonać cykl zdjęć poświęconych dzieciom. Pobyt ten musiał przerwać, gdyż „Life” zlecił mu wyjazd do Indochin, gdzie wybuchła wojna, a pracujący tam fotoreporter Howard Sochurek wziął urlop. 30 kwietnia zaakceptował ofertę „Life” i wkrótce wyleciał do Bangkoku. Powody przyjęcia przez Capę tego zlecenia nie są jasne; być może chodziło mu o wysokie wynagrodzenie, jakie oferował „Life”, może o utrzymanie własnej legendy fotografa wojennego, albo o chęć zaprzeczenia podejrzeniom, że sympatyzuje z komunizmem. 9 maja dotarł do Hanoi. 25 maja towarzyszył francuskiemu wojsku, poruszającemu się po trudnym terenie delty Rzeki Czerwonej. Zginął właśnie tam, wskutek wybuchu miny lądowej, z aparatem Contax w ręce. Na ostatniej wykonanej przez niego klatce widać maszerujących żołnierzy.
Ceremonie pogrzebowe, podczas których odczytano list kondolencyjny m.in. od Ingrid Bergman, a przemawiał Edward Steichen, odbyły się w domu pogrzebowym w Purchase w stanie Nowy Jork. Capę pochowano na cmentarzu kwakrów w pobliskim Amawalk. Pośmiertnie odznaczono go francuskim Croix de Guerre.
Capa w kulturze.
W 1955 Overseas Press Club i „Life” ustanowiły nagrodę jego imienia, Złoty Medal im. Roberta Capy ("Robert Capa Gold Medal"), przyznawaną wyróżniającym się fotoreporterom.
Związek Capy z Ingrid Bergman stał się inspiracją dla filmu Alfreda Hitchcocka "Okno na podwórze", a postać głównego bohatera, fotografa granego przez Jamesa Stewarta, Hitchcock częściowo stworzył dzięki swojej znajomości z Capą.
Jego biografia (a przede wszystkim związek z Gerdą Taro) stała się kanwą dla powieści Susany Fortes "Czekając na Roberta Capę" (2009, wyd. pol. 2010). Jej ekranizację zapowiedział w 2009 reżyser Michael Mann.
Zespół Alt-J nagrał piosenkę pod tytułem „Taro”, która opowiada o ostatniej wyprawie Capy. Falco nagrał utwór pt. „Kamikaze Cappa”. do którego słowa napisał Fredi i Rob Bolland oraz Falco. Opisuje on życie Capy oraz jego ryzykowne sposoby pracy.

</doc>
<doc id="537688" url="https://pl.wikipedia.org/wiki?curid=537688" title="Smoczkouste">
Smoczkouste



</doc>
<doc id="537689" url="https://pl.wikipedia.org/wiki?curid=537689" title="Zbiornik Imieliński">
Zbiornik Imieliński



</doc>
<doc id="537690" url="https://pl.wikipedia.org/wiki?curid=537690" title="Wojszyce (Wrocław)">
Wojszyce (Wrocław)

Wojszyce – osiedle w południowej części Wrocławia, na obszarze byłej dzielnicy Krzyki. Znajduje się na południe od Towarowej Obwodnicy Wrocławia, przechodzi tędy także, ponownie uruchomiona w dniu 12 czerwca 2022, linia kolejowa przez Kobierzyce do Świdnicy, uruchomiona w 1884.
Nazwa.
Nazwa należy do grupy nazw patronomicznych i pochodzi prawdopodobnie od staropolskiego imienia założyciela miejscowości Wojsława. Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu wymienia jako najstarszą zanotowaną nazwę miejscowości "Woysici" podając jej znaczenie "Dorf des Woiski", czyli po polsku "Wieś Wojskiego".
Wieś wzmiankowana po raz pierwszy w łacińskim dokumencie z 1249 roku gdzie zanotowana została w zlatynizowanej, staropolskiej formie "Woysici". Słownik geograficzny Królestwa Polskiego wydany w latach 1880–1902 notuje nazwę miasta pod polską nazwą "Wojszyce" oraz zgermanizowaną "Woischwitz". Podaje on również wcześniejsze nazwy zanotowane w łacińskich dokumentach jak: "Woysici" (1249), "Wischowicz" (1283) oraz "Woyschisz" (1338).
Przed II wojną światową wieś nosiła niem. nazwę "Woischwitz", która w 1936 w okresie reżimu nazistowskiego została zamieniona na całkowicie niemiecką nazwę "Hoinstein". Od 1945 nazwa została zmieniona na krótko na "Uścimów", a od ok. 1947 – pod obecną nazwą "Wojszyce".
Historia.
Wieś założona najprawdopodobniej przez księcia Henryka Brodatego na początku XIII wieku, wzmiankowana po raz pierwszy w 1249. Zapisy z 1327 i 1338 wspominają wieś jako własność komandorii joannitów Bożego Ciała we Wrocławiu. Czeski król Jan Luksemburski nadał w 1340 tutejszemu dworowi przywilej dla swego dworzanina, H. von Essina, a od 1347 wieś była własnością wrocławskich mieszczan (M. von Sittina i W. Haunolda), a w latach ok. 1444–1457 należała do rodziny Stolcz: Kathariny Stolcz, wdowie po Niclasie Stolcz oraz Annie Hesse (córce). W 1527 wieś nabył klasztor dominikanek. Po kasacie klasztorów w 1810 wieś przeszła w ręce prywatne, pod koniec XIX wieku była własnością P. von Nähricha wchodząc w skład majątku "Puschkau" (Pastuchów).
Na przełomie XIX i XX wieku Emil Rost wybudował w Wojszycach koło stacji kolejowej kompleks rozrywkowo-wypoczynkowy "Etablissement Zur Erholung" (dosł. „założenie wypoczynkowe”), z salą balową, sceną, restauracją itp. atrakcjami dla zamożniejszych Wrocławian udających się na podmiejskie wycieczki. Wieś przyłączono do miasta Wrocławia z początkiem roku 1951, razem z sąsiadującym Ołtaszynem, Jagodnem i Lamowicami Starymi. Osiedle ponadto graniczy ze znajdującymi się poza Wrocławiem Radomierzycami (na południu) i z osiedlem Gaj (na północy, za torami kolejowymi).
Wojszyce leżą w pasie pomiędzy dwoma południkowo wytyczonymi ulicami wylotowymi z Wrocławia: Grota-Roweckiego i Buforową. Znaczna część powierzchni osiedla nie jest jeszcze zabudowana, znajdują się tu m.in. ogródki działkowe. Przy ulicy Smardzowskiej (boczna Klasztornej, dawniej "Höfer Gasse", czyli „Zaułka Dworskiego”), w okolicy odległej o kilkaset metrów od innych zabudowań, znajdują się popadające w ruinę zabudowania mieszkalne i gospodarcze byłego klasztornego folwarku, potem (w latach 50. XX wieku) przekształconego w państwowe gospodarstwo rolne lub rolniczą spółdzielnię produkcyjną, obecnie nieistniejącą.
Najstarsza część Wojszyc na północy osiedla charakteryzuje się zabudową odzwierciedlającą średniowieczny układ wsi ulicówki wzdłuż niegdyś głównej drogi, dzisiejszej ulicy Pawiej (dawniej "Dorfstraße", tj. „Wiejskiej”). Na północnym skraju osiedla, pomiędzy nasypem kolejowej obwodnicy towarowej a linią kolejową do Świdnicy znajdują się podmiejskie domy jednorodzinne i dwurodzinne typowe dla architektury z początków XX wieku i okresu tuż po I wojnie światowej. W latach 30. rozbudowywano wieś w kierunku zachodnim, w kierunku dzisiejszej ulicy Grota Roweckiego. Po wojnie i po przyłączeniu wsi do Wrocławia rozwój osiedla był przez pierwsze dziesięciolecia niezbyt szybki, dopiero od lat 80. zaczęło tu przybywać coraz więcej domów jednorodzinnych, w tym także i w dalszej jego części, na południe od ulicy Parafialnej. Znaczna część tej zabudowy ma układ szeregowy z jednorodzinnymi segmentami, przy czym ten typ zabudowy realizowany jest także obecnie (2006). Na potrzeby wzrastającej szybko liczby mieszkańców osiedla już w 1985 rozpoczęto budowę na Wojszycach kościoła pod wezwaniem Najświętszego Zbawiciela przy ul. Pawła Jasienicy (proj. arch. Andrzej Poniewierka). Konsekracji kościoła dokonał ks. kard. Henryk Gulbinowicz 29 czerwca 1991.
Komunikacja miejska.
Do osiedla można dojechać autobusami linii:
112 (Krzyki – Dw. Główny PKP przez Wysoką)
113 (Krzyki – Dw. Główny PKP)
612 (Krzyki – Dw. Główny PKP przez Wysoką, Ślęzę, Bielany Wrocławskie)
249 (Krzyki – Jarnołtów przez Port Lotniczy; linia nocna)
Zgodnie z planem MPK Wrocław przewidywane jest przedłużenie linii autobusowej N (Litewska – Petrusewicza (w przyszłości Zwycięska)).

</doc>
<doc id="537691" url="https://pl.wikipedia.org/wiki?curid=537691" title="Heteroatom">
Heteroatom

Heteroatom (z greki "heteros" - różny, + "atomos") - to w nomenklaturze chemii organicznej określenie dowolnego atomu, znajdującego się w cząsteczce związku organicznego, którym nie jest węgiel lub wodór. Zwykle określenie to odnosi się do azotu, tlenu, siarki lub fosforu.

</doc>
<doc id="537692" url="https://pl.wikipedia.org/wiki?curid=537692" title="Magmor">
Magmor

Zakłady Mechaniki Precyzyjnej „Unitra-Magmor” – polskie przedsiębiorstwo zajmujące się produkcją sprzętu audio, powstałe na podwalinach firmy Z.M.P. „Mera-Wag” po tym, jak licencja na produkcję wag została sprzedana Niemcom. W zakładzie występowały następujące działy: narzędziowy WN, produkcja W-1 (półautomaty tokarskie, tokarki uniwersalne, rewolwerówki, frezarki uniwersalne, pionowe i poziome, szlifierki do wałków, szlifierki do pow. płaskich, wiertarki stołowe, gwinciarki, migomaty, prasy, gięciarki, wytłaczarki), montażu W-2, wtryskarek W-3, transportu wewnętrznego (wózki ręczne, pojazdy spalinowe, akumulatorowe – meleksy, wózki widłowe elektryczne i na gaz), transportu zewnętrznego (Nysy, Żuki, autobusy Autosan), galwanizernia, ślusarnia, hartownia. Na terenie zakładu znajdowała się także duża stołówka oraz bary. W firmie zatrudnionych było ponad 1000 osób. Na przełomie lat 80./90. zakład Unitra-Magmor został przejęty przez Zakłady Mechaniki Precyzyjnej „Mera-Błonie”. Ostatecznie firma została zlikwidowana w sierpniu 1991 roku. Przedsiębiorstwo mieściło się w Gdańsku przy ul. Maurycego Beniowskiego 5.
Firma należała do zjednoczenia Unitra.
Zakłady Magmor produkowały głównie magnetofony – począwszy od szpulowych (na licencji firmy Grundig), aż po niewielkie modele kasetowe. Do bardziej znanych modeli magnetofonów produkowanych w przedsiębiorstwie należały MSD1402, MSD1405, MSD5520. Firma produkowała także dyktafony (model M-101), wieże audio (wzmacniacz WS-5220 + magnetofon MDS 5220), oraz sprzęt audio do wyposażenia samochodów.

</doc>
<doc id="537694" url="https://pl.wikipedia.org/wiki?curid=537694" title="Zbiornik Dziećkowicki">
Zbiornik Dziećkowicki



</doc>
<doc id="537695" url="https://pl.wikipedia.org/wiki?curid=537695" title="Akwamaryna (film)">
Akwamaryna (film)

Akwamaryna (ang. "Aquamarine") – film produkcji amerykańsko-australijskiej z 2006 w reżyserii Elizabeth Allen Rosenbaum. Oparty jest na powieści Alice Hoffman. Premiera miała miejsce 3 marca 2006 roku.
O filmie.
Film opowiada o dwóch przyjaciółkach, które mają się rozdzielić z powodu wyjazdu jednej z nich do Australii. Jedyną nadzieją dla dziewczyn jest Akwamaryna-syrena, którą spotkały. W zamian za pomoc syrenie w zdobyciu miłości, ma ona spełnić jedno życzenie dziewczyn.

</doc>
<doc id="537696" url="https://pl.wikipedia.org/wiki?curid=537696" title="Limfocyty trzeciej populacji">
Limfocyty trzeciej populacji

Limfocyty trzeciej populacji - przeważają tu LGL - duże ziarniste limfocyty, 70% z nich to komórki NK. Ponadto zaliczyć tu można prekursory limfocytów B i T. Potrafią one wykazywać spontaniczną cytotoksyczność wobec komórek nowotworowych, bez wcześniejszego uczulenia.

</doc>
<doc id="537697" url="https://pl.wikipedia.org/wiki?curid=537697" title="Elektrociepłownia Tychy">
Elektrociepłownia Tychy

Elektrociepłownia Tychy – elektrociepłownia znajdująca się w Tychach w województwie śląskim.
Dane techniczne.
Podstawowe dane techniczne Elektrociepłowni to:

</doc>
<doc id="537703" url="https://pl.wikipedia.org/wiki?curid=537703" title="Jawhar Mnari">
Jawhar Mnari

Jawhar Mnari (ur. 8 listopada 1976 w Monastyrze) – tunezyjski piłkarz występujący na pozycji pomocnika, reprezentant Tunezji, w sezonie 2006/2007 zawodnik klubu niemieckiej 1. Bundesligi 1. FC Nürnberg.
Kariera klubowa.
Mnari rozpoczynał swoją karierę klubową w Tunezji, gdzie od 2001 występował w czołowej drużynie tamtejszej 1. ligi Espérance Tunis. W 2004 wywalczył z tym klubem mistrzostwo Tunezji, zaś rok później przeniósł się do niemieckiego 1. FC Nürnberg, dla którego rozegrał w sezonie 2005/2006 23 mecze w Bundeslidze i zdobył 1 bramkę.
Kariera reprezentacyjna.
Jawhar Mnari zadebiutował w reprezentacji Tunezji 12 sierpnia 2002 roku w meczu przeciwko Francji. W 2004 zdobył z drużyną Rogera Lemerre'a mistrzostwo Afryki, wygrywając turniej o Puchar Narodów Afryki rozgrywany w Tunezji. W 2006 natomiast został powołany na Mistrzostwa Świata, na których zadebiutował w pierwszym meczu grupowym z Arabią Saudyjską, zaś w drugim meczu z Hiszpanią, przegranym 1:3, zdobył bramkę. Do tej pory rozegrał dla drużyny narodowej 37 meczów i zdobył 4 gole.

</doc>
<doc id="537704" url="https://pl.wikipedia.org/wiki?curid=537704" title="Rezerwat przyrody Diabla Góra">
Rezerwat przyrody Diabla Góra

Rezerwat przyrody Diabla Góra – rezerwat krajobrazowy położony w gminach Aleksandrów (powiat piotrkowski) i Żarnów (powiat opoczyński) w województwie łódzkim, w Nadleśnictwie Przedbórz na terenie obrębu Reczków. Obejmuje on teren wzniesienia o nazwie Diabla Góra. Znajduje się w granicach Piliczańskiego Obszaru Chronionego Krajobrazu.
Powierzchnia rezerwatu wynosi 161,19 hektarów (akt powołujący podawał 159,00 ha).
Utworzony na podstawie zarządzenia Ministerstwa Ochrony Środowiska i Zasobów Naturalnych z 29 grudnia 1987 roku. Celem ochrony rezerwatu jest zachowanie porośniętego lasem izolowanego wzgórza z wychodniami skał piaskowcowych, które było miejscem bitew partyzanckich okresu II wojny światowej.
Gatunkiem dominującym w drzewostanie jest sosna z domieszką dębu. Wyróżniono tu następujące zbiorowiska roślinne: kwaśna dąbrowa, bór mieszany oraz bór sosnowy świeży występujący na zalesionych gruntach porolnych.
Z ciekawszych zwierząt odnotowano tu gniewosza plamistego – gatunek węża wpisany do Polskiej Czerwonej Księgi Zwierząt.
Według obowiązującego planu ochrony ustanowionego w 2011 roku (z późniejszymi zmianami), obszar rezerwatu objęty jest ochroną czynną.
Rezerwat jest punktem początkowym czerwonego szlaku turystycznego prowadzącego do Łącznej. 
Przez Diablą Górę przebiega pieszy Szlak Rekreacyjny Rzeki Pilicy.

</doc>
<doc id="537706" url="https://pl.wikipedia.org/wiki?curid=537706" title="Stróżek">
Stróżek

Stróżek (niem. "Wachberg", "Wacheberg", "Wache-Berg", "Wacht-Berg", "Wachtberg", 517 m n.p.m.) – wzniesienie w Górach Wałbrzyskich, na północno-zachodnim zakończeniu grzbietu oddzielającego Szczawno-Zdrój od Starego Zdroju.

</doc>
<doc id="537710" url="https://pl.wikipedia.org/wiki?curid=537710" title="Fairey Gannet">
Fairey Gannet

Fairey Gannet – brytyjski pokładowy turbośmigłowy samolot patrolowy zwalczania okrętów podwodnych i wczesnego ostrzegania, w służbie od lat 50. do 70., skonstruowany w wytwórni Fairey.
Historia.
Gannet został skonstruowany w odpowiedzi na zapotrzebowanie Admiralicji brytyjskiej GR.17/45 z 1945 roku na wyspecjalizowany samolot do zwalczania okrętów podwodnych, którego przydatność ukazała II wojna światowa. Swoje projekty przedstawiły firmy Fairey (Type Q) i Blackburn Aircraft (YA.5, późniejszy B-54, rozwinięty w YB.1 / B-88). Fairey wyszedł od koncepcji zastosowania dwóch silników rzędowych Rolls-Royce Merlin napędzających śmigła przeciwbieżne, lecz następnie zmodyfikował projekt do dwóch silników turbowałowych Armstrong-Siddeley Mamba, nazwanych Twin Mamba. Prototyp Fairey został oblatany 19 września 1949. Pierwszy raz lądował na lotniskowcu HMS „Illustrious” 19 czerwca 1950 (jako pierwszy samolot turbośmigłowy). Po modyfikacjach, wykazywał on bardzo dobre własności lotne. W związku ze zmianą wymagań Admiralicji, które teraz przewidywały instalację radaru pod ogonową częścią kadłuba i zwiększenie załogi z dwóch do trzech osób, trzeci prototyp ukończono według nowych wymagań. W tym czasie Royal Navy zamówiła od razu 100 egzemplarzy nowego samolotu, który otrzymał nazwę Gannet (pol. głuptak). 
Produkcja pierwszej wersji seryjnej AS.1 ("Anti-Submarine" - przeciw okrętom podwodnym) rozpoczęła się od 1953. Pierwszy samolot seryjny oblatano 9 czerwca 1953; zbudowano 180 samolotów tej wersji. 
Z powodu odmiennych od klasycznych samolotów śmigłowych własności pilotażowych, wymagających specjalnego treningu pilotów, 16 sierpnia 1954 oblatano wariant treningowy T.2, którego zbudowano 38 (inne dane: 35).
Trzecią wersją w kolejności oznaczeń był samolot wczesnego ostrzegania AEW.3 ("Airborne Early Warning"), wyposażony w amerykański radar AN/APS 20F w dużej obłej osłonie pod kadłubem. Na skutek trudności w rozwoju AEW.3, maszyna wzniosła się po raz pierwszy w powietrze dopiero 20 sierpnia 1958. Dla zwiększenia stabilności powiększono w nim ster kierunku i statecznik, dokonano też innych zmian w konstrukcji kadłuba. Zbudowano 44 egzemplarze samolotu. 
Docelowym wariantem samolotu do zwalczania okrętów podwodnych, zbudowanym jeszcze przed AEW.3, był AS.4, odznaczający się m.in. silnikiem o większej mocy. Pierwszy lot tej wersji miał miejsce 12 marca 1956 i zbudowano ich 75 (inne dane: 82) sztuk. 
Ulepszonym wariantem treningowym był T.5 (zbudowano 8). 
Zbudowano ogółem 349 samolotów Gannet, włącznie z 3 prototypami (inne dane: 352). 
Podczas wycofywania Gannetów AS.1 i AS.4 od połowy lat 60., część samolotów AS.4 przebudowano na wersję walki radioelektronicznej ECM.6. Kilka zaś przebudowano na pokładową wersję transportową COD.4 ("Carrier Onboard Delivery"), przez proste usunięcie większości wyposażenia.
Służba.
Pierwsze Gannety w wersji AS.1 zostały dostarczone lotnictwu marynarki wojennej w kwietniu 1954 roku. Pierwszą jednostką była szkolna eskadra 703X FAA, mająca na celu wdrożenie nowego samolotu. Pierwszy operacyjny dywizjon 826 FAA wszedł do służby w 1955 roku na lotniskowcu HMS „Eagle”. Od tego roku też zaczęły się dostawy wariantu treningowego T.2. 
Wkrótce po oblocie tej wersji, już od grudnia 1958 marynarka brytyjska zaczęła otrzymywać samoloty wczesnego ostrzegania AEW.3. W sierpniu 1959 sformowano eskadrę 700G w celu opracowania sposobów eksploatacji tego wariantu. Okazały się one najbardziej przydatnym wariantem Ganneta. 
Samoloty Gannet używane były na wszystkich brytyjskich klasycznych lotniskowcach okresu 1955-1978, zastępując samoloty przeciwpodwodne Avenger AS i wczesnego ostrzegania A-1 Skyraider AEW1. W połowie lat 60. zaczął się proces zastępowania Gannetów AS.1 i AS.4 przez śmigłowce Westland Whirlwind HAS7. Weszła wówczas do służby przebudowana wersja walki radioelektronicznej ECM.6, lecz używana była jedynie z baz lądowych.
Najdłużej używane były Gannety AEW.3 i nieliczne samoloty pokładowej wersji transportowej COD.4, do czasu wycofania klasycznych lotniskowców brytyjskich w latach 70. (ostatniego - HMS „Ark Royal” w 1978). Według licznych opinii, brak samolotów wczesnego ostrzegania był jedną z przyczyn dużych strat brytyjskiej floty podczas wojny z Argentyną o Falklandy w 1982 roku, zadawanych przez argentyńskie lotnictwo. 
Eksport.
Marynarka australijska zakupiła 36 Gannetów AS.1, używanych na lotniskowcu HMAS „Melbourne” i bazie lądowej HMAS Albatross (Nowa Południowa Walia). Używane były do lat 80.
Zachodnioniemiecka marynarka zakupiła w 1958 około 16 samolotów wersji AS.4 i T.5, używanych z baz lądowych. Od 1966 zastępowane były przez Breguet 1150 Atlantic. Jeden samolot uległ wypadkowi.
Indonezja kupiła w 1959 samoloty wersji AS.4 i T.5 (przebudowane z AS.1 i T.2). Używane były z baz lądowych, do lat 80.
Opis konstrukcji.
Całkowicie metalowy średniopłat konstrukcji skorupowej. Skrzydła proste, składane w dwóch miejscach do hangarowania, do góry (w kształcie litery Z). Usterzenie klasyczne pojedyncze, z dwoma małymi dodatkowymi trójkątnymi statecznikami pionowymi na stateczniku poziomym. W wersjach przeciwpodwodnych AS załoga trzyosobowa w oddzielnych oszklonych kabinach. Kabina pilota blisko nosa samolotu, nad zespołem napędowym, za nią druga kabina i trzecia około środka długości samolotu. W wersji AEW3 załoga trzyosobowa – pilot w kabinie blisko nosa samolotu, oraz dwóch operatorów radaru w zamkniętej kabinie wewnątrz kadłuba za krawędzią spływu skrzydeł, z drzwiczkami po bokach, unoszonymi do góry. Podwozie samolotu trójpodporowe, chowane; podwozie główne chowane do skrzydeł. Przednia goleń dwukołowa. Hak do lądowania pod częścią ogonową.
Zespół napędowy w postaci dwóch silników turbowałowych Armstrong-Siddeley Mamba, tworzących zespół Double Mamba (nazywany też Twin Mamba), napędzających dwa czterołopatowe śmigła przeciwbieżne w nosie kadłuba. Możliwy był lot z jednym silnikiem wyłączonym. Pod śmigłem wlot powietrza do turbin, znajdujących się w nosie pod kabiną pilota. Wyloty spalin po obu stronach kadłuba, za skrzydłami (w wersji AEW.3 - przed skrzydłami). 
Stosowane silniki:
Uzbrojenia stałego brak. Uzbrojenie podwieszane w postaci torped przeciw okrętom podwodnym lub bomb głębinowych w komorze bombowej w kadłubie (wersje AS). Pod skrzydłami mogły być podwieszane niekierowane pociski rakietowe. W komorze bombowej lub pod skrzydłami można było przenosić boje hydroakustyczne.

</doc>
<doc id="537712" url="https://pl.wikipedia.org/wiki?curid=537712" title="Emma Roberts">
Emma Roberts

Emma Roberts (ur. 10 lutego 1991 w Rhinebeck w stanie Nowy Jork) – amerykańska aktorka, modelka i piosenkarka.
Grała pierwszoplanową rolą Addie Singer w serialu "Nieidealna" oraz w komedii romantycznej "Wild Child". Później ukazał się jej debiutancki album "Unfabulous and More", który służył jako ścieżka dźwiękowa do serialu. Po zakończeniu pracy nad serialem skupiła się nad pracą w filmach, najpierw wystąpiła w "Akwamarynie", a następnie w 2007 roku jako tytułowa bohaterka, w "Nancy Drew". Poszukując bardziej dojrzałych ról, w 2009 roku pojawiła się w dramacie "Sezon na kleszcza", by następnie wystąpić w wielu innych filmach, często jako główna bohaterka. W 2010 roku wystąpiła u boku swojej ciotki Julii Roberts w filmie "Walentynki". W 2013 roku powróciła do telewizji w roli Madison Montgomery w trzecim sezonie "American Horror Story": "Coven".
Życiorys.
Emma Roberts urodziła się w Rhinebeck. Jest córką aktora Erica Robertsa i Kelly Cunningham, pasierbicą Elizy Roberts i Kelly Nickels, i bratanicą aktorek Julii Roberts i Lisy Roberts Gillan. Ma także przyrodnią siostrę Grace. W dzieciństwie spędzała dużo czasu na planach filmowych z ciotką Julią Roberts. Dzięki tym doświadczeniom w wieku 5 lat postanowiła zostać aktorką, tak jak ojciec i Julia. Matka początkowo chciała, by Emma miała normalne dzieciństwo z dala od przemysłu filmowego.
W kwietniu 2011 Roberts zaczęła spotykać się z gwiazdą "Glee", Chordem Overstreetem – rozstali się w styczniu 2012. We wrześniu 2011 roku zaczęła uczęszczać do Sarah Lawrence College, a w styczniu 2012 opuściła szkołę, by poświęcić się całkowicie pracy.
Życie prywatne.
Roberts zaczęła spotykać się z aktorem Evanem Petersem w połowie 2012 roku. 7 lipca 2013 w Montrealu została aresztowana za przemoc domową wobec Petersa. Po kilku godzinach została zwolniona, ponieważ Peters odmówił złożenia zeznań. We wspólnym oświadczeniu Roberts i Peters nazwali to „niefortunnym wypadkiem i nieporozumieniem” i zapowiedzieli, że „pracują, aby przez to przejść”. 7 stycznia 2014 media podały, że zaręczyli się podczas wakacji, co w marcu tego samego roku potwierdził Peters. Zaręczyny odwołali w marcu 2019.
Kariera muzyczna.
27 września 2005 roku Columbia Records i Nick Records wydały debiutancki album Roberts pt. "Unfabulous and More". Został on użyty jako ścieżka dźwiękowa w serialu "Nieidealna". Album osiągnął 46 miejsce na liście Top Heatseekers magazynu "Billboard". We wrześniu 2005 roku wydano dwa single promujące album – „I Wanna Be” i „Dummy”. Na płycie znajduje się kilka oryginalnych piosenek, m.in. „I Have Arrived” i „This Is Me”, które zostały napisane wspólnie z Roberts, a także kilka z pierwszego sezonu serialu – „Punch Rocker” i „New Shoes” (odcinek "The party"), „94 Weeks (Metal Mouth Freak)” (odcinek "The Bar Mitzvah"), „Mexican Wrestler” (który pojawił się wcześniej na albumie Jill Sobule z 2000 roku a następnie w odcinku "The 66th Day"). Tego samego roku Roberts nagrała piosenkę „If I Had It My Way” na ścieżkę dźwiękową do filmu Disneya "Księżniczka na lodzie". W 2006 roku nagrała cover piosenki „Island in the Sun” wykorzystany w filmie "Akwamaryna", w którym wystąpiła jako jedna z głównych gwiazd.
W 2007 roku podczas wywiadu Roberts oświadczyła: „Teraz skupiam się na filmach. Przygotowuję się do nowego filmu tego lata, więc zabiera mi to dużo czasu. Myślę, że kiedy będę starsza jest to coś, co na pewno chciałabym kontynuować”. W innym wywiadzie powiedziała: „Moja kariera muzyczna jest bezterminowo zawieszona. Nie lubię osób, które stają się "aktorem lub piosenkarzem". Wydaje mi się, że ludzie powinni być jednym lub drugim, gdyż zazwyczaj nie jesteś w stanie być świetnym w obu. Będziesz lepszy w jednym, więc możesz równie dobrze trzymać się tego, w czym jesteś dobry. Ja wybieram aktorstwo”.
Modeling.
W lutym 2009 została mianowana ambasadorką marki Neutrogena i pojawiła się w reklamach drukowanych i telewizyjnych marki. Roberts wielokrotnie była nominowana do sekcji Najlepiej Ubranych magazynu Teen Vogue, m.in. w czerwcu 2007, wrześniu 2008, grudniu 2008 i lutym 2009.

</doc>
<doc id="537715" url="https://pl.wikipedia.org/wiki?curid=537715" title="Pałczak">
Pałczak

Pałczak, otąg ("Cereus" Mill.) – rodzaj obejmujący 48 gatunków sukulentów z rodziny kaktusowatych. Występują w Ameryce Południowej i Ameryce Północnej. Nazwa pochodzi o łacińskiego wyrazu "cereus" (świeca). W Polsce niektóre gatunki są uprawiane jako rośliny doniczkowe. Gatunkiem typowym jest "C. hexagonus" (L.) Mill.
Rozmieszczenie geograficzne.
Pałczak występuje na terenie obu Ameryk. Zasięg "Cereus giganteus" (kaktus Saguaro) obejmuje Arizonę, Kalifornię i południowo-wschodnią część pustyni Sonora w Meksyku. Przyczyną takiego rozmieszczenia rodzaju "Cereus" jest ich przystosowanie do kserofitycznych warunków życia. Dotyczy to przede wszystkim niewielkiej ilości opadów oraz wysokiej temperatury.
Biologia i ekologia.
Naturalnym środowiskiem cereusów są półpustynie regionów Ameryki Północnej. W fazie diploidalnej pałczaki mają 22 chromosomy w każdej komórce somatycznej. Wyjątkami są niektóre formy poliploidalne spotykane wśród tych roślin.
Systematyka.
"Mirabella" F. Ritter, "Piptanthocereus" (A. Berger) Riccob., "Subpilocereus" Backeb.
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Cereae", podrodziny "Cactoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), podrodzina "Cereoideae" Drude in Mart., plemię "Cereeae" Salm-Dyck, rodzaj "Cereus" Mill..

</doc>
<doc id="537716" url="https://pl.wikipedia.org/wiki?curid=537716" title="Mikroaerofil">
Mikroaerofil

Mikroaerofile – mikroorganizmy, które do życia wymagają tlenu występującego w stężeniu mniejszym niż w ziemskiej atmosferze, tj. ok. 20%. W związku z tym, w hodowlach płynnych rozwijają się w postaci pierścienia w nieznacznym oddaleniu od powierzchni pożywki (wzrost podpowierzchniowy).
Przykładami bakterii mikroaerofilnych są: "Borrelia burgdorferi", "Brucella", "Neisseria gonorrhoeae", "Neisseria meningitidis", "Campylobacter" i "Helicobacter pylori".

</doc>
<doc id="537719" url="https://pl.wikipedia.org/wiki?curid=537719" title="Komora Lindnera">
Komora Lindnera

Komora Lindnera - płytka podstawowa używana przy badaniach mikroskopowych ze specjalnym zagłębieniem w centralnej pozycji, używana do badań ruchliwości mikroorganizmów, rozmnażania drożdży itp.

</doc>
<doc id="537720" url="https://pl.wikipedia.org/wiki?curid=537720" title="Wacław Osuchowski">
Wacław Osuchowski

Wacław Osuchowski (ur. 26 stycznia 1906 w Tarnopolu, zm. 23 listopada 1988 w Zamościu) – polski prawnik, adwokat, profesor nauk prawnych, specjalista w zakresie prawa rzymskiego. 
Życiorys.
W latach 1916-1924 uczęszczał do gimnazjów w Wiedniu i Tarnopolu. Studiował prawo (1924-1928) i filologię klasyczną (1929-1931) na Uniwersytecie Jana Kazimierza. Studia kontynuował w Rzymie, Monachium i Paryżu (1931-1934). W 1933 habilitował się w UJK. Po powrocie z 4-letniego stypendium w Paryżu, we wrześniu 1937 został mianowany profesorem nadzwyczajnym prawa rzymskiego i kierownikiem Katedry Prawa Rzymskiego na Wydziale Prawa UJK. Od 1936 był członkiem Towarzystwa Naukowego we Lwowie. W okresie okupacji niemieckiej Lwowa (1941-1944) prowadził kancelarię adwokacką i wykładał na tajnym Wydziale Prawa UJK. W listopadzie 1945 wysiedlony ze Lwowa osiadł w Krakowie, gdzie został profesorem i kierownikiem Katedry Prawa Rzymskiego w UJ. Wykładał na Katolickim Uniwersytecie Lubelskim (1945-47), Uniwersytecie Wrocławskim (1946-49) i Uniwersytecie Jagiellońskim (1945-1976). 
Pod jego kierunkiem w 1948 stopień naukowy doktora otrzymał na Wydziale Prawa UJ Stanisław Płodzień.
Otrzymał Złoty Krzyż Zasługi (1954).
Pochowany na cmentarzu Rakowickim w Krakowie.

</doc>
<doc id="537721" url="https://pl.wikipedia.org/wiki?curid=537721" title="Pawoł Völkel">
Pawoł Völkel

Pawoł Völkel (ur. 13 września 1931 w Chrósćicy (niem. Crostwitz), zm. 16 grudnia 1997 w Budziszynie) – górnołużycki prozaik, językoznawca, wydawca oraz slawista. Od 1956 redaktor naczelny wydawnictwa Domowina; pisał opowiadania, był autorem przekładów z języków słowiańskich, wśród jego prac językoznawczych wyróżniają się "Hornjoserbsko-němski słownik/Prawopisny słownik hornjoserbskeje rěče" (1970).

</doc>
<doc id="537722" url="https://pl.wikipedia.org/wiki?curid=537722" title="Morgawr">
Morgawr

Morgawr (w języku kornijskim "morski gigant"), jest wężopodobnym stworzeniem zamieszkującym rzekomo morze niedaleko zatoki Falmouth w Kornwalii. Kryptyda tam miała być widziana po raz pierwszy w 1876 r. Od tego czasu pojawiło się wiele teorii mających wyjaśnić jej prawdziwą naturę. Najczęściej stwierdzano, iż jest to oszustwo lub zła identyfikacja znanego gatunku zwierzęcia. Pojawiły się jednakże również opinie, iż jest to plezjozaur, który przetrwał do naszych czasów albo nieodkryty dotychczas gatunek foki o długiej szyi. Z powodu braku dowodów na istnienie zwierzęcia w postaci martwego osobnika, wszelkie wyjaśnienia bazują więc na relacjach świadków i niskiej jakości fotografiach.
Relacje.
Z 1876 r. pochodzi pierwsza relacja. Wspomina ona o wężu morskim, rzekomo schwytanym przez rybaków w zatoce Gerrana. W 1906 "morgawr" miał być widziany ze wzniesienia Land’s End, a we wrześniu 1975 w Pendennis Point dwóch świadków rzekomo zobaczyło dziwne zwierzę z „różkami” i długą szczeciniastą szyją. Stworzenie trzymało w pysku upolowanego kongera.
W lutym 1976 do redakcji czasopisma "Falmouth Packet" przyszedł list podpisany „Mary F.”. do którego dołączone były dwie fotografie mające przedstawiać rzekomego "morgawra". W liście napisano: "„wyglądało jak słoń unoszący swoją trąbę, ale trąba była długą szyją z małą głową na końcu, taką jak u węża. Miało garby na grzbiecie, który poruszał się w śmieszny sposób... zwierzę przestraszyło mnie. Nie chciałabym przyjrzeć mu się bliżej. Nie podobał mi się sposób, w jaki pływało.”" Nigdy nie odkryto kim była tajemnicza „Mary F.”. ani nie udało się przebadać negatywów zdjęć rzekomego potwora. Pomimo tego parze badaczy tajemniczych zjawisk, Janet i Colinowi Bord udało się przeanalizować kopie fotografii. Stwierdzili, iż "„wydaje się, iż te fotografie są oryginalne”".
W lipcu 1976 r., 25 mil na południe od Lizard Point, rybacy John Cock i George Vinnicombe rzekomo spotkali stworzenie, którego szyja "„wystawała 4 stopy ponad powierzchnię wody”". Ocenili długość zwierzęcia na ok. 22 stopy. W tym samym roku, w listopadzie Tony Shiels miał sfotografować rzekome zwierzę unoszące się na powierzchni wody. Świadek zauważył niewielkie rogi na głowie stworzenia, którego długość ocenił na 15 stóp. Jego wiarygodność została jednak zakwestionowana w 1991 r, kiedy "Strange Magazine" opublikował zapis rozmów Shielsa z przyjacielem, Michaelem McCormick, z okresu od grudnia 1975 r. do lutego 1976 r. Według magazynu w czasie tych rozmów Shiels zwierzał się z planów sfabrykowania historii o potworze morskim grasującym w zatoce Falmouth. Sam Shiels w wywiadzie dla telewizji Fox z 1998 r. zaprzeczył, jakoby był oszustem.
W 1987 r., na Devil's Point, w Plymouth, doświadczony nurek miał zobaczyć głowę podobną do psiej, umieszczoną na szyi wynurzającej się ok. 1 metra ponad powierzchnię wody. Później stwierdził, iż spotkał stworzenie w miejscu występowania dużej ilości kongerów. W 1999 r. w Zatoce Gerrana, John Holmes sfilmował rzekome zwierzę. Tim Farrow z firmy TJF Video Productions, który badał nagranie razem z ekspertem sądowym, orzekł iż nagranie jest "„w 100% oryginalne”".

</doc>
<doc id="537723" url="https://pl.wikipedia.org/wiki?curid=537723" title="Barwienie metodą Schaeffer-Fultona">
Barwienie metodą Schaeffer-Fultona

Barwienie metodą Schaeffer-Fultona – metoda polegająca na identyfikacji bakterii zaliczanych do grupy "Bacillus" i "Clostridium", a przede wszystkim przetrwalników tych bakterii, ich kształtu i rozmieszczenia.

</doc>
<doc id="537724" url="https://pl.wikipedia.org/wiki?curid=537724" title="Jerzy Wala">
Jerzy Wala

Jerzy Wala (ur. 31 stycznia 1930 w Krakowie) – taternik, alpinista, kartograf gór, z wykształcenia i zawodu inżynier budowy maszyn. Brał udział w trudnych wspinaczkach m.in. w Tatrach (najintensywniej w latach 50. i 60., z nowymi drogami i pierwszymi przejściami zimowymi), Alpach i Kaukazie. Uczestniczył w wyprawach w Pamir, Hindukusz (4 razy, w tym 3 razy jako kierownik) i Karakorum.
Dorobek kartograficzny i wydawniczy.
Jest cenionym w świecie znawcą topografii i eksploracji gór Azji Środkowej, autorem licznych map i opracowań topograficznych dla alpinistów, publikowanych w wydawnictwach polskich (m.in. mapy Hindukuszu od 1973 roku, wiele map cząstkowych zwłaszcza w „Taterniku”), jak i zagranicznych (mapy Karakorum, 1990, 1993, rejonu Aconcagua w Andach), wydawanych m.in. w Japonii, Hiszpanii, Niemczech, USA, Wielkiej Brytanii i Szwajcarii.
Jego mapy masywów i liczne mapki szczytów także ukazywały się w popularnych albumowych wydaniach książek, stanowiących kompendia polskich wypraw alpinistycznych, m.in. w tomach III, IV, i V serii "W skałach i lodach świata" pod redakcją Kazimierza Saysse-Tobiczyka (wyd. Wiedza Powszechna) i w tomie z 1985 r. "W górach wysokich" (razem ze szkicami ścian) oraz w albumowej wersji książki Jerzego Kukuczki "Mój pionowy świat" (Sport i Turystyka, Warszawa 1995, ).
W latach 1957–1960 był członkiem redakcji „Taternika”.

</doc>
<doc id="537725" url="https://pl.wikipedia.org/wiki?curid=537725" title="Pawoł Volkel">
Pawoł Volkel



</doc>
<doc id="537727" url="https://pl.wikipedia.org/wiki?curid=537727" title="Głaszczka (sprzęt laboratoryjny)">
Głaszczka (sprzęt laboratoryjny)

Głaszczka (rzadziej szpatułka Drigalskiego lub niepoprawnie Drygalskiego, niem. "Drigalskispatel", ang. "bacteria spreader", rzadziej "Drigalski (Drigalsky, Drygalski, Drygalsky) spatula") - sprzęt laboratoryjny używany przy posiewaniu cieczy (np. hodowli bakteryjnych) metodą posiewu gładzonego, w celu równomiernego zajęcia całej powierzchni podłoża (czy to w celu uzyskania podłoża równomiernie usianego pojedynczymi koloniami czy równomiernie pokrytego rosnącymi mikroorganizmami, tak zwaną "murawką", "murawą", przy wzroście na masę).
Wynaleziona i zastosowana po raz pierwszy przez Wilhelma von Drigalskiego w jego badaniach mikrobiologicznych nad tyfusem. Pierwotnie stosowana nie tylko do równomiernego posiewania mikroorganizmów, ale także różnego typu materiału w celu jego analizy – jak woda czy fekalia. 
Głaszczki wykonuje się ze szkła, metalu (stal nierdzewna lub inne obojętne chemicznie i mikrobiologicznie) lub plastiku (głaszczki jednorazowe) i mają one postać odlewu lub wygiętego pręta o kształcie litery L lub T, ewentualnie trójkąta z odchodzącą z jednego z wierzchołków rączką. Trzymając za rączkę, równomiernie rozprowadza się ciecz, "wgłaskując" ją w podłoże.
W celu równomiernego rozprowadzenia cieczy na podłożu mikrobiologicznym, zamiast głaszczki można użyć także szklanych kulek kilkumilimetrowej średnicy, które umieszcza się na podłożu po dodaniu cieczy, a następnie potrząsa się nim. Chaotycznie toczące się po podłożu kulki rozprowadzają równomiernie materiał.

</doc>
<doc id="537730" url="https://pl.wikipedia.org/wiki?curid=537730" title="Sea Harrier">
Sea Harrier



</doc>
<doc id="537731" url="https://pl.wikipedia.org/wiki?curid=537731" title="Rurka Durhama">
Rurka Durhama

Rurka Durhama - bardzo mała szklana probówka używana do gromadzenia pęcherzyków gazu wydzielanych przez mikroorganizmy prowadzące procesy fermentacyjne w hodowlach na podłożach płynnych. Zanurzona w probówce do góry dnem.

</doc>
<doc id="537732" url="https://pl.wikipedia.org/wiki?curid=537732" title="Joaquín">
Joaquín

Joaquín, właśc. Joaquín Sánchez Rodriguez (wym. ur. 21 lipca 1981 w Kadyksie) – hiszpański piłkarz grający na pozycji prawoskrzydłowego, zawodnik Realu Betis.
Kariera klubowa.
Karierę zaczynał w Realu Betis. Następnie w latach 2006–2011 był zawodnikiem Valencia CF, do którego przeszedł latem 2006 roku za 25 milionów euro. 23 czerwca 2011 roku podpisał trzyletni kontrakt z klubem Málaga CF. Kosztował 4 mln euro. W czerwcu 2013 podpisał kontrakt z Fiorentiną.
W swojej karierze trzykrotnie zdobył Puchar Króla – pierwszy raz w barwach Betisu, potem reprezentując Valencię CF, a następnie w 2022 ponownie jako gracz Betisu.
15 września w meczu Ligi Europy pomiędzy Realem Betis a Łudogorcem Razgrad w 39. minucie zdobył bramkę, dzięki czemu stał się najstarszym zawodnikiem, który kiedykolwiek trafił do siatki w europejskich pucharach. Joaquin w momencie strzelenia gola miał 41 lat i 56 dni.
Kariera reprezentacyjna.
W reprezentacji występował w latach 2002–2007. Wystąpił z nią na Mistrzostwach Świata 2002, Mistrzostwach Europy 2004 i Mistrzostwach Świata 2006.

</doc>
<doc id="537733" url="https://pl.wikipedia.org/wiki?curid=537733" title="Nasko Sirakow">
Nasko Sirakow

Nasko Petkow Sirakow (ur. 28 kwietnia 1962 w Starej Zagorze) – bułgarski piłkarz grający na pozycji ofensywnego pomocnika lub napastnika, oraz trener piłkarski i działacz.
Kariera klubowa.
Jest wychowankiem Lewskiego Sofia, ale początkowo występował na wypożyczeniu w Spartaku Warna i FK Chaskowo. W 1982 roku powrócił do Lewskiego, gdzie grał przez kolejne sześć lat; w tym czasie zdobył trzy tytuły mistrza kraju, dwa Puchary oraz dwie korony króla strzelców - dwa razy z rzędu był najskuteczniejszym napastnikiem ligi, a w rozgrywkach 1986–1987 dodatkowo popisał się niespotykanym wyczynem, kiedy 36 goli strzelił w trzydziestu meczach.
Do Lewskiego powracał jeszcze dwukrotnie (w sezonie 1991–1992 i kilka miesięcy po jego zakończeniu), wzbogacając kolekcję trofeów o dwa tytuły mistrzowskie, dwa Puchary i dwie kolejne korony króla strzelców. Dla tego klubu strzelił łącznie 206 goli i jest pod tym względem rekordzistą.
Do wyników z ekstraklasy bułgarskiej nie potrafił nawiązać grając za granicą - jego przygody z ligami Hiszpanii i Francji były krótkie i nieowocne. Piłkarską karierę zakończył w barwach innego zespołu z Sofii, Slawii.
Kariera reprezentacyjna.
W reprezentacji Bułgarii zadebiutował w 1983 roku, a trzy lata później brał udział w nieudanym Mundialu 1986. Osiem lat później jako jeden z dwu piłkarzy pamiętających tamte mistrzostwa (obok Borisława Michajłowa) pojechał na Mundial 1994, gdzie w pierwszej jedenastce zastąpił walczącego z nowotworem Ljubo Penewa. Zagrał we wszystkich siedmiu meczach, strzelił jednego gola (w meczu z Argentyną) i przyczynił się do zdobycia przez podopiecznych Dimityra Penewa czwartego miejsca. Dwa lata później na Euro 1996 był już tylko rezerwowym.
Kariera szkoleniowca i działacza.
Po zakończeniu kariery piłkarskiej przez dwa lata był asystentem Christo Bonewa w reprezentacji, samodzielnie krótko prowadził Slawię. Wkrótce potem został dyrektorem sportowym w Lewskim. W tym czasie jeszcze raz powrócił na ławkę trenerską, kiedy po dymisji Ljubomira Petrovicia poprowadził klub w meczu Pucharu UEFA z Chelsea F.C. w sezonie 2001–2002. Jednak po porażce 0:3 zapowiedział ostateczną rezygnację z zawodu trenerskiego.
Przez kolejne lata kontynuował pracę dyrektora w Lewskim. Po dwunastu kolejkach sezonu 2007/2008, kiedy Lewski przegrał z CSKA Sofia 0:1, do dymisji podał się trener Stanimir Stoiłow, a wraz z nim jego sztab; w tym także Sirakow. Ostatecznie, 6 grudnia, po specjalnym spotkaniu prezesa z działaczami Lewskiego postanowiono, że rezygnacje zostaną wycofane, a trener wraz ze współpracownikami otrzymają jeszcze jedną szansę. Jednak klub nie obronił tytułu mistrza kraju i w maju 2008 Stoiłow i Sirakow musieli rozstać się z Lewskim. Na miejsce Sirakowa klub zatrudnił byłego reprezentanta Daniela Borimirowa.
Sirakow wszedł wówczas do zarządu Bułgarskiego Związku Piłki Nożnej, kierowanego przez jego dawnego kolegę z boiska Borisława Michajłowa. Niedługo potem Stoiłow został selekcjonerem reprezentacji.

</doc>
<doc id="537734" url="https://pl.wikipedia.org/wiki?curid=537734" title="Saab J32 Lansen">
Saab J32 Lansen



</doc>
<doc id="537735" url="https://pl.wikipedia.org/wiki?curid=537735" title="Joaquin">
Joaquin

Joaquin – miasto w Stanach Zjednoczonych, w stanie Teksas, w hrabstwie Shelby.

</doc>
<doc id="537736" url="https://pl.wikipedia.org/wiki?curid=537736" title="Mrówka amazonka">
Mrówka amazonka

Mrówka amazonka ("Polyergus rufescens") – europejski gatunek mrówki z podrodziny Formicinae. 
Występowanie.
Polyergus występuje głównie w środkowej i południowej Europie (m.in. w Albanii, Armenii, Austrii, Białorusi, Belgii, Bułgarii, Francji, Niemczech, Polsce, Włoszech) oraz południowych rejonach Skandynawii. Zamieszkuje również Kirgistan, Kazachstan i wschodnie rejony Chin. Preferuje tereny ciepłe, nasłonecznione i suche, a nawet piaszczyste.
Niewolnictwo.
Mrówki amazonki praktykują niewolnictwo (dulozję) na mrówkach z podrodzaju "Serviformica", najczęściej na pierwomrówce łagodnej, od czasu do czasu na pierwomrówce krasnolicej i pierwomrówce podziemnej, rzadziej na pierwomrówce żwirowej. 
Królowa nie potrafi sama wychować swojego potomstwa i wnika do gniazda zabijając zamieszkującą je królową, a następnie przejmując kolonię. Również pozostałe robotnice mrówki amazonki są niezdolne do opiekowania się jajkami i larwami. Z tego względu mrówki amazonki wykorzystują kilka strategii aby utrzymać swoją kolonię przy życiu. Co jakiś czas wyruszają gromadnie atakując gniazda mrówek, które wykorzystują jako niewolnice i porywają ich poczwarki. Robotnice wylęgające się z tych poczwarek pełnią później rolę robotnic wykonujących wszystkie prace w gnieździe. Mrówki amazonki wykorzystują również chemiczną strategię polegającą na dostosowaniu zapachu do niewolnic, co zapobiega "buntowi" wewnątrz gniazda.
Mrówki amazonki poruszając się w terenie posługują się śladami zapachowymi i w orientacji w terenie korzystają ze wzroku (polaryzacji światła słonecznego). 
Niewolnictwo u mrówek zostało po raz pierwszy odkryte przez szwajcarskiego entomologa i myrmekologa Pierre Hubera w 1810. Niewolnictwo jako forma pasożytnictwa społecznego dzielimy na dwie kategorie: fakultatywne i obligatoryjne. Niewolnictwo fakultatywne stosuje zbójnica krwista, która może wykorzystywać inne strategie przetrwania niż niewolnictwo. W przypadku mrówki amazonki mamy do czynienia z niewolnictwem obligatoryjnym co oznacza, że mrówka ta jest zmuszona do wykorzystywania niewolnic, bez których nie jest w stanie samodzielnie przetrwać.
Istnieje kilka hipotez związanych z powstaniem niewolnictwa. Hipoteza ewolucyjna sugeruje, że stało się to poprzez atakowanie innych mrowisk w celu zdobycia pożywienia. Część larw porwanych jako pożywienie nie zostawała zjedzona i pozostając w gnieździe wspomagała agresywniejsze mrówki. Druga hipoteza sugeruje, że to terytorializm jest mechanizmem przyczyniającym się do pojawienia się niewolnictwa u mrówek. Jeszcze inna teoria mówi o tym, że do niewolnictwa przyczyniło się przenoszenie larw z gniazda do gniazda.
Wygląd.
Robotnice mają kolor czerwonobrunatny. Rodzaj Polyergus cechuje wydłużona głowa i rudy przechodzący w czerwień kolor ciała. Cechą charakterystyczną tych mrówek są żuwaczki o gładkim sierpowatym kształcie bardzo skuteczne w walce z innymi mrówkami. Amazonki potrafią nimi przebijać chitynowe pancerze atakowanych mrówek jednak ich kształt uniemożliwia im wykonywanie typowych prac w gnieździe, a nawet samodzielne pobieranie pokarmu, czy współdzielenie się pokarmem z innymi mrówkami amazonkami.
Ekologia.
Amazonki większość czasu spędzają pod ziemią w mrowiskach, gdzie pielęgnują swoje ciało i odżywiają się pokarmem dostarczanym przez niewolnice. Nie tworzą typowych mrowisk i nie występują u nich robotnice (tę funkcję wypełniają wyklute z poczwarek inne gatunki). Prócz królowej w kolonii występują zwiadowcy wyruszający praktycznie codziennie w poszukiwaniu innych gniazd i pełniące rolę wojowników mrówki, które atakują masowo mrowiska wykryte przez zwiadowców. W gnieździe może się znajdować nawet 2 tysiące robotnic innego gatunku.
Znaczenie w ochronie środowiska.
Samice mrówki amazonki nie są w stanie same wychowywać swojego potomstwa. Wnikają więc do gniazd mrówek z podrodzaju Serviformica, zazwyczaj do gatunku pierwomrówki łagodnej, zabijają królową i przejmują gniazdo. Polyergus rufescens wpływa 
na zmniejszanie populacji m.in. Formica fusca, lecz ten wpływ jest bardzo znikomy ze względu na rzadkość występowania amazonki (pierwomrówki zaś są gatunkiem pospolitym).
Mrówka amazonka została wpisana do "Czerwonej listy zwierząt ginących i zagrożonych w Polsce" (pod red. Z. Głowacińskiego).

</doc>
<doc id="537737" url="https://pl.wikipedia.org/wiki?curid=537737" title="Zgromadzenie Narodowe we Francji">
Zgromadzenie Narodowe we Francji



</doc>
<doc id="537739" url="https://pl.wikipedia.org/wiki?curid=537739" title="Pawoł Voelkel">
Pawoł Voelkel



</doc>
<doc id="537740" url="https://pl.wikipedia.org/wiki?curid=537740" title="Marijan Buljat">
Marijan Buljat

Marijan Buljat (ur. 12 września 1981 w Zadarze) – chorwacki piłkarz grający na pozycji prawego obrońcy lub pomocnika.
Buljat urodził się w Zadarze, ale karierę zaczynał w klubie z drugiej ligi, Mosor Žrnovnica. Zadebiutował w lidze jako 16-latek, jednak przez 2 lata grał tylko pojedyncze epizody. W 1999 roku zawodnik przeszedł do pierwszoligowej Rijeki. W ekstraklasie zadebiutował podczas sezonu 2000/2001 – 14 sierpnia 2001 w zremisowanym 0:0 wyjazdowym meczu z zespołem NK Hrvatski Dragovoljac. Na boisku pojawił się 13 razy i pomógł Rijece zająć 5. miejsce w lidze.
Po sezonie odszedł do drugoligowego niemieckiego zespołu SpVgg Greuther Fürth. Tam przez półtora sezonu nie rozegrał ani jednego ligowego spotkania i powrócił do ojczyzny. Trafił do drużyny NK Osijek. Stał się podstawowym zawodnikiem drużyny, z którą zajął 8. miejsce w sezonie 2002/2003 i 4. miejsce w 2003/2004. Latem 2004 podpisał kontrakt ze stołecznym Dinamem Zagrzeb, w barwach którego zdobył m.in. swoją pierwszą bramkę ligową (18 września 2005 w wygranych 4:0 derbach z NK Zagreb). W latach 2006–2008 wywalczył z Dinamem mistrzostwo Chorwacji. W 2007 i 2008 roku zdobył też Puchar Chorwacji.
W 2008 roku Buljat przeszedł do Hajduka Split. W 2010 roku sięgnął z nim po krajowy puchar.
W reprezentacji Chorwacji Buljat zadebiutował 1 marca 2006 roku w wygranym 3:2 meczu z reprezentacją Argentyny, kiedy to w 90 minucie zmienił Niko Kranjčara. Był bardzo bliski wyjazdu na finały Mistrzostwa Świata w Niemczech – był nawet w szerokiej 27-osobowej kadrze, ale selekcjoner Zlatko Kranjčar zdecydował się zostawić go w kraju.

</doc>
<doc id="537743" url="https://pl.wikipedia.org/wiki?curid=537743" title="Danieł Borimirow">
Danieł Borimirow

Danieł Borisow Borimirow (ur. 15 stycznia 1970 roku w Widinie), bułgarski piłkarz grający na pozycji środkowego obrońcy lub - na ostatnim etapie kariery - defensywnego pomocnika, a także działacz piłkarski.
Kariera klubowa.
Jest wychowankiem Bdinu Widin. W wieku dwudziestu lat trafił do Lewskiego Sofia, z którym przez kolejne pięć lat zdobył trzy tytuły mistrza oraz trzy Puchary kraju. Był aktywnym stoperem, nierzadko włączającym się w akcje ofensywne: w sezonie 1993–1994 strzelił 15 goli, rok później - 17. Łącznie w tym czasie wystąpił w 123 meczach.
Od 1995 do 2003 roku był zawodnikiem TSV 1860 Monachium, gdzie pod trenerskim okiem głównie Wernera Loranta wyrósł na czołową postać drużyny: w ciągu ośmiu lat spędzonych w TSV opuścił tylko 75 spotkań ligowych, w ostatnim okresie pełnił funkcję kapitana. Największym osiągnięciem z okresu gry w Monachium jest czwarte miejsce w Bundeslidze w sezonie 1999-2000 i udział w Lidze Mistrzów.
Po zakończeniu rundy jesiennej rozgrywek 2003-2004 powrócił do Lewskiego. W zespole prowadzonym od 2004 roku przez Stanomira Stoiłowa piłkarz występował w drugiej linii i wraz z Richardem Eromoigbe tworzył parę defensywnych pomocników. Od rundy wiosennej sezonu 2007–2008, po odejściu Elina Topuzakowa, był kapitanem zespołu. Ostatni mecz w barwach Lewskiego rozegrał w maju 2008 roku.
Następnie, w wieku 38 lat ogłosił zakończenie piłkarskiej kariery.
Kariera reprezentacyjna.
W reprezentacji Bułgarii zadebiutował w 18 lutego 1993 w towarzyskim meczu ze Zjednoczonymi Emiratami Arabskimi (0:1). Jest młodszy o kilka lat od najlepszego pokolenia bułgarskich piłkarzy (urodzonego na początku lat 60. m.in. Christo Stoiczkowa, Emiła Kostadinowa, Krasimira Bałykowa i Jordana Leczkowa), jednak znalazł się w kadrze na Mundial 1994, na którym podopieczni Dimityra Penewa zajęli czwarte miejsce. Obok Canko Cwetanowa 24-letni Borimirow był najmłodszym członkiem ekipy. Zagrał w czterech meczach. Wystąpił również na Euro 1996 (trzy mecze, jako rezerwowy), Mundialu 1998 (trzy mecze, jako rezerwowy) oraz - jako jedyny uczestnik Mundialu 1994 - na Euro 2004 (jeden mecz). Rok później postanowił pożegnać się z kadrą.
Kariera działacza piłkarskiego.
Po zakończeniu kariery piłkarskiej został dyrektorem sportowym Lewskiego. Zastąpił na tym stanowisku Nasko Sirakowa. Pracował tylko przez jeden sezon - po zakończeniu udanych rozgrywek 2008-2009 (mistrzostwo Bułgarii) zmienił go Georgi Iwanow.

</doc>
<doc id="537745" url="https://pl.wikipedia.org/wiki?curid=537745" title="Ercole Del Rio">
Ercole Del Rio

Ercole Del Rio (ur. 1723 lub 1726 w Guiglii, zm. 23 maja 1802 w Modenie) – włoski szachista i teoretyk szachowy, z zawodu prawnik i urzędnik miejski w Modenie. 
W wieku 30 lat zyskał sławę niezwyciężonego mistrza, a dzięki znacznemu majątkowi mógł swe doświadczenia zawrzeć w wydanej w roku 1750 na własny koszt książce "O grze w szachy. Spostrzeżenia praktyczne...", w której pośrednio krytykuje tezy Philidora. Dzięki opracowaniu temu stał się prekursorem tzw. modeńskiej szkoły szachowej. Poza negatywnym ustosunkowaniem się do twierdzeń Philidora zamieścił w niej także analizy debiutów i, co ważniejsze, końcówek – niektóre z nich zachowały aktualność do dziś. Dzieło Del Rio kontynuowali i znacznie rozwinęli Giambattista Lolli (częściowo wspólnie z Del Rio) a następnie Domenico Lorenzo Ponziani. Z nazwiskiem Del Rio wiąże się wariant kontrgambitu Philidora: 1.e4 e5 2.Sf3 d6 3.d4 f5 4.de5 fe4 5.Sg5 d5 6.e6.

</doc>
<doc id="537747" url="https://pl.wikipedia.org/wiki?curid=537747" title="Jacek Waltoś">
Jacek Waltoś

Jacek Waltoś, (ur. 5 grudnia 1938 w Chorzowie) – polski malarz, rzeźbiarz i grafik. 
Życiorys.
W latach 1957–1963 studiował w ASP w Krakowie; od 1979 pracownik Państwowej Wyższej Szkoły Sztuk Plastycznych w Poznaniu (od 1991 profesor); jeden z założycieli grupy „Wprost”. W swojej twórczości podejmuje wątki egzystencjalne, takie jak narodziny, miłość, samotność, śmierć (cykle "Fedra według Racine’a" 1971–1974, "Płaszcz miłosiernego Samarytanina" 1982–1983, "Ofiarowanie" 1992–1994); zajmuje się także krytyką artystyczną. W roku 1975 zorganizował głośną wystawę "Romantyzm i romantyczność". 
W 2002 otrzymał Nagrodę im. Jana Cybisa.
Brat Stanisława.

</doc>
<doc id="537750" url="https://pl.wikipedia.org/wiki?curid=537750" title="Lisia Przełęcz">
Lisia Przełęcz

Lisia Przełęcz (790 m n.p.m.) – przełęcz w Sudetach Środkowych, w Górach Stołowych.
Położenie.
Przełęcz położona jest w środkowo-południowym fragmencie stoliwa Gór Stołowych na terenie Parku Narodowego Gór Stołowych około 1,2 km na południowy wschód od Karłowa.
Fizjografia.
Przełęcz stanowi niewielkie obniżenie, o łagodnych zboczach i podejściach, wcinające się w piaskowcowe podłoże, oddzielające wzniesienie Ptak (841 m n.p.m.) od Narożnika (830 m n.p.m.). Przez przełęcz prowadzi widokowa droga wojewódzka nr 387 z Karłowa do Kudowy-Zdroju zwana Szosą Stu Zakrętów. Na przełęczy znajduje się niewielki parking oraz miejsce odpoczynku z wiatą turystyczną. Otoczenie przełęczy porośnięte jest lasem regla dolnego.
Turystyka.
Przez przełęcz przechodzą szlaki turystyczne:

</doc>
<doc id="537751" url="https://pl.wikipedia.org/wiki?curid=537751" title="Metoda sympleksów">
Metoda sympleksów



</doc>
<doc id="537752" url="https://pl.wikipedia.org/wiki?curid=537752" title="Metoda Simplex">
Metoda Simplex



</doc>
<doc id="537754" url="https://pl.wikipedia.org/wiki?curid=537754" title="Metoda sympleks">
Metoda sympleks



</doc>
<doc id="537755" url="https://pl.wikipedia.org/wiki?curid=537755" title="Atrybucja (sztuka)">
Atrybucja (sztuka)

Atrybucja ( „przydzielenie”) – przypisanie (stwierdzenie) autorstwa dzieła sztuki, dokonywane w sytuacji, kiedy dzieło nie jest podpisane lub istnieją wątpliwości co do autentyczności podpisu autora.
Problem atrybucji dotyczy przede wszystkim dzieł średniowiecznych, kiedy to artyści tworzyli anonimowo – głoszono wówczas, że podziwiać należy dzieła, a nie artystów. Dopiero w czasach renesansu status artysty polepszył się na tyle, by – wzorem starożytnych – zaczęli oni sygnować swoje prace. Zwyczaj podpisywania prac upowszechniał się z trudem i jeszcze w następnych wiekach wielu artystów z różnych powodów tego nie robiło.
Obecnie znaczenia nabiera atrybucja dzieł współczesnych, co ma związek z procederem tworzenia falsyfikatów. Po śmierci artysty „odnajdują się” nieznane dzieła sygnowane jego nazwiskiem, a tworzone przez naśladowców. Próbuje się przeciwdziałać takim praktykom poprzez rejestrację dzieł wystawianych w galeriach oraz tworzenie dokumentów, gdzie określona jest historia obrazu (lub innego dzieła sztuki). Dokument taki, zaopatrzony w podpisy poprzednich właścicieli (czasem samego artysty, marszandów) i pieczęcie muzealne ułatwia ocenę autentyczności dzieła.
Ustalenie autorstwa dzieła sztuki dokonywane jest w oparciu o:
Atrybucja dzieł sztuki często budzi kontrowersje. Zdarzają się przypadki, że jedno dzieło sztuki przypisywane jest kilku osobom. Badacze spierają się wskazując na różne argumenty przemawiające za autorstwem poszczególnych artystów. Bierze się to stąd, że w wielu wypadkach brak jest jakichkolwiek wzmianek o pochodzeniu dzieła i nie jest jednocześnie możliwe odnalezienie charakterystycznych cech warsztatu i stylu. Oprócz tego identyfikację autora utrudniać mogą liczne i niefachowo wykonane renowacje. W takich przypadkach autora określa się jako „nieznanego” lub przy podaniu nazwiska zaznacza się, że autorstwo nie jest pewne. Spotyka się również określenia „nieznany” z oznaczeniem grupy artystów, z której prawdopodobnie się wywodzi (np. „autor nieznany ze szkoły sieneńskiej”).

</doc>
<doc id="537757" url="https://pl.wikipedia.org/wiki?curid=537757" title="Emił Kostadinow">
Emił Kostadinow

Emił Łubczow Kostadinow (ur. 12 sierpnia 1967 roku w Sofii), bułgarski piłkarz grający na pozycji napastnika, a obecnie działacz piłkarski.
Kariera piłkarska.
Jest wychowankiem CSKA Sofia. Kiedy w wieku dwudziestu trzech lat odchodził z klubu ze stolicy kraju miał na swoim koncie trzy tytuły mistrza, cztery Puchary oraz trzydzieści sześć goli strzelonych w ekstraklasie.
Dobrą passę kontynuował za granicą, w FC Porto, gdzie występował przez pięć lat. Do wcześniejszych wyników dołączył dwa mistrzostwa Portugalii. Apogeum swoim piłkarskich możliwości osiągnął w ciągu półtorarocznej przygody z Bayernem Monachium, podczas której jako drugi (po Christo Stoiczkowie) Bułgar w historii sięgnął po europejskie trofeum (Puchar UEFA). Od czasu rozstania w 1996 roku z Bayernem występował z mniejszymi sukcesami w Turcji, Meksyku, a na koniec swojej piłkarskiej kariery powrócił do CSKA.
W reprezentacji Bułgarii zadebiutował w 1988 roku. Należy do najlepszego pokolenia bułgarskich piłkarzy, obok Christo Stoiczkowa, Krasimira Bałykowa i Jordana Leczkowa jest jego najbardziej rozpoznawalnym przedstawicielem. Drużyna prowadzona przez Dimityra Penewa w pierwszej połowie lat 90. - po raz pierwszy w historii - dotarła do półfinału mistrzostw świata (Mundial 1994) oraz zaliczyła debiutancki start w mistrzostwach Europy (Euro 1996).
Kostadinow w czasie swojej reprezentacyjnej przygody strzelił dwadzieścia sześć goli, ale jednymi z najważniejszych były te zdobyte 17 listopada 1993 roku w spotkaniu eliminacyjnym do mundialu 1994 z Francją; jego dwie bramki zapewniły zwycięstwo 2:1 i bezpośredni awans do turnieju. Po tym meczu francuska prasa nazwała go "Świętym Emiłem", a on sam niedługo potem został wybrany na najlepszego piłkarza Bułgarii w roku 1993. Występował w kadrze aż do 1998 roku. Po nieudanym Mundialu 1998, podobnie jak kilku innych kolegów pamiętających poprzedni turniej, postanowił pożegnać się z drużyną narodową.
Kariera działacza.
Po zakończeniu kariery piłkarskiej został członkiem zarządu CSKA Sofia. Przed rozpoczęciem sezonu 2008-2009 pojawiły się informacje, że zastąpi Aleksandyra Tomowa na stanowisku prezesa klubu, jednak ostatecznie Tomow zachował stanowisko.
Kostadinow zaś wszedł do komitetu wykonawczego Bułgarskiego Związku Piłki Nożnej, kierowanego przez dawnego kolegę z boiska Borisława Michajłowa.

</doc>
<doc id="537759" url="https://pl.wikipedia.org/wiki?curid=537759" title="Strunobeton">
Strunobeton



</doc>
<doc id="537761" url="https://pl.wikipedia.org/wiki?curid=537761" title="Lumpex">
Lumpex



</doc>
<doc id="537763" url="https://pl.wikipedia.org/wiki?curid=537763" title="Reading FC">
Reading FC



</doc>
<doc id="537764" url="https://pl.wikipedia.org/wiki?curid=537764" title="Wojszyce">
Wojszyce



</doc>
<doc id="537770" url="https://pl.wikipedia.org/wiki?curid=537770" title="Batorów">
Batorów

Batorów () – osiedle w Szczytnej, położone w województwie dolnośląskim, w powiecie kłodzkim, w gminie Szczytna.
Położenie i opis.
Wieś założona w około 1770 r. wraz z hutą szkła na skraju Gór Stołowych. Liczne domy z XIX wieku, przydrożne figury świętych i krzyże. Powyżej wsi na zboczu wzniesienia Hanula (650 m n.p.m.) znajduje się zespół kalwarii z barokową kaplicą pod wezwaniem św. Anny z 1770 r. W kościółku znajdują się zabytkowe, kryształowe żyrandole (wyrób miejscowej huty szkła). Przez wieś przepływa Czerwona Woda. Woda w potoku ma kolor rdzawy, ponieważ w środkowym biegu odwadnia torfowiska. Batorów był niegdyś własnością majora Leopolda von Hochberga, właściciela neogotyckiego zamku na Szczytniku w Szczytnej. W Batorówku – przysiółku Batorowa – znajdowała się dawna osada drwali i kurzaków (osób zajmujących się wypalaniem węgla drzewnego) założona u schyłku XVIII wieku. Obecnie znajduje się tu parking, gospodarstwo i pole namiotowe oraz leśniczówka. W górnej części wsi, przy drodze w Cygańskim Wąwozie, wyrobisko górnicze – pozostałość po kamieniołomie piaskowca.

</doc>
<doc id="537772" url="https://pl.wikipedia.org/wiki?curid=537772" title="Złatko Jankow">
Złatko Jankow

Złatko Georgiew Jankow (cyryl. Златко Янков; ur. 7 czerwca 1966 roku w Burgasie) – bułgarski piłkarz grający na pozycji defensywnego pomocnika, reprezentant kraju, trener, działacz piłkarski.
Kariera piłkarska.
Złatko Jankow karierę piłkarską rozpoczął w Nefrochimiku Burgas, w którym grał 1987 roku. Następnie w latach 1987–1990 reprezentował barwy Czernomorca Burgas, z którym sezonie 1987/1988 zajmując ostatnie – 18. miejsce w ekstraklasie bułgarskiej spadł z niej, po czym w sezonie 1988/1989 awansował do niej.
Następnie w latach 1990–1995 (z krótką grą w hiszpańskim Realu Valladolid w rundzie jesiennej sezonu 1992/1993) reprezentował barwy Lewskiego Sofia, z którym odnosił największe sukcesy w karierze piłkarskiej: trzykrotne mistrzostwo Bułgarii (1993, 1994, 1995), wicemistrzostwo Bułgarii w sezonie 1991/1992 oraz trzykrotnie zdobył Puchar Bułgarii (1991, 1992, 1994). W II rundzie Ligi Mistrzów 1993/1994 jego klub niespodziewanie wyeliminował szkocki Glasgow Rangers (2:3, 2:1), dzięki czemu awansował do III rundy, w której odpadli po przegranej rywalizacji z niemieckim Werderem Brema (2:2, 0:1).
Następnie w sezonie 1995/1996 reprezentował barwy KFC Uerdingen, w którym rozegrał zaledwie 15 meczów, w których zdobył 1 gola, a jego klub spadł z Bundesligi po zajęciu ostatniego – 18. miejsca w tabeli ligowej.
Następnie w latach 1996–1998 reprezentował barwy tureckiego Beşiktaşu Stambuł, z którym w sezonie 1996/1997 zdobył wicemistrzostwo Turcji oraz Puchar Turcji 1998.
Potem zmieniał kluby średnio raz na pół roku: turecki Adanaspor (1998) oraz ponownie Neftochimik Burgas (1999), Łokomotiw Sofia (1999), tureckie Belediye Vanspor (2000) oraz Gençlerbirliği Ankara (2000), a także Czernomorec Burgas (2000–2001) oraz ponownie Neftochimik Burgas, w którym w 2002 roku zakończył piłkarską karierę.
W trakcie kariery piłkarskiej zyskał przydomek Fara (cyryl. Фара, pol. Latarnia morska).
Kariera klubowa.
Jest wychowankiem Czernomorca Burgas, w którego seniorskim zespole występował przez cztery sezony, jeden – 1987–1988 – spędził w drugiej lidze. Od 1990 do 1995 roku grał w Lewskim Sofia, i to właśnie w ciągu tego pięciolecia odniósł najważniejsze sukcesy w całej swojej piłkarskiej karierze, tak na arenie klubowej (dwa tytuły mistrza kraju oraz trzy Puchary Bułgarii), jak i reprezentacyjnej.
W tym okresie również – w rundzie jesiennej rozgrywek 1992–1993 – po raz pierwszy wyjechał za granicę, ale przygoda z Realem Valladolid okazała się krótka i nieowocna. Podobnie jak kolejna (1995–1996); z niemieckim KFC Uerdingen 05 zajął ostatnie miejsce w Bundeslidze. Więcej satysfakcji przyniosła mu gra w barwach Beşiktaşu JK, okraszona Pucharem Turcji oraz sześćdziesięcioma jeden meczami w tamtejszej lidze (w ciągu dwu sezonów).
Od czasu zakończenia Mundialu 1998 zmieniał kluby średnio raz na pół roku. Piłkarską karierę zakończył w 2002 roku w barwach Neftochimika Burgas.
Kariera reprezentacyjna.
W reprezentacji Bułgarii w latach 1990–2003 rozegrał 80 meczów, w których zdobył 4 gole. Debiut zaliczył 26 września 1990 roku na Rasundzie w Solnie w przegranym 0:2 meczu towarzyskim z reprezentacją Szwecji. Należy do najlepszego pokolenia bułgarskich piłkarzy, chociaż zawsze pozostawał w cieniu takich piłkarzy jak m.in.: Krasimir Bałykow, Christo Stoiczkow, Emił Kostadinow, Jordan Leczkow.
Mistrzostwa świata 1994.
Był członkiem "Lwów" na mistrzostwach świata 1994 w Stanach Zjednoczonych (grał z numerem 6). Wystąpił w 6 meczach (z udziału w meczu 1/8 finału z reprezentacją Meksyku (1:1, k. 3:1) 5 lipca 1994 roku na Giants Stadium w East Rutherford wyeliminował go nadmiar kartek). 10 lipca 1994 roku na tym samym stadionie w wygranym 2:1 meczu z faworyzowaną reprezentacją Niemiec w 78. minucie asystował przy decydującym golu Jordana Leczkowa. 13 lipca 1994 roku na tym samym stadionie "Lwy" przegrały 2:1 z reprezentacją Włoch, w związku z czym 16 lipca 1994 roku na Rose Bowl w Pasadenie grały z reprezentacją Szwecji w meczu o 3. miejsce, który zakończył się zwycięstwem "Trzech Koron" 4:0 i tym samym "Lwy" zakończyły turniej na 4. miejscu.
Dalsze lata.
Brał także udział w pierwszych dla reprezentacji Bułgarii mistrzostwach Europy – turnieju 1996 w Anglii, na którym "Lwy" zakończyły udział w fazie grupowej (Jankow rozegrał wszystkie 3 mecze), podobnie jak na mistrzostwach świata 1998 we Francji (nie wystąpił tylko w ostatnim meczu fazy grupowej z reprezentacją Hiszpanii (6:1) na Stade Félix-Bollaert w Lens.
Ostatnie lata.
W 1999 roku ze względu na nieustabilizowaną sytuację klubową i napór młodszych piłkarzy (głównie Marijana Christowa, który ostatecznie zajął jego miejsce w reprezentacji Bułgarii) ogłosił zakończenie kariery reprezentacyjnej. Ostatni mecz rozegrał 18 listopada 2003 roku na Seul World Cup Stadium w Seulu w wygranym 1:0 meczu towarzyskim z reprezentacją Korei Południowej będąc zawodnikiem niestowarzyszonym.
Po zakończeniu kariery.
Złatko Jankow po zakończeniu kariery piłkarskiej był trenerem i działaczem piłkarskim. W latach 2005–2006 był dyrektorem zarządzającym Czernomorca Burgas. W 2008 roku wraz z Jonczo Arsowem w roli asystenta trenera i Fredim Bobiciem w roli menedżera wrócił do klubu, kiedy jego trenerem został były kolega Jankowa z reprezentacji Bułgarii – Krasimir Bałykow, w którym pracował do 2010 roku oraz ponownie w latach 2011–2012. W 2014 roku przez krótki okres prowadził Neftochimika Burgas oraz Spartaka Warna, a także był asystentem trenera w Wereji Stara Zagora, a w 2017 roku był asystentem trenera w tureckim Sivassporze.
Linki zewnętrzne.
 

</doc>
<doc id="537779" url="https://pl.wikipedia.org/wiki?curid=537779" title="Szlak (kolejnictwo)">
Szlak (kolejnictwo)

Szlak – część linii kolejowej, zawarta pomiędzy dwoma sąsiadującymi posterunkami zapowiadawczymi (stacją, mijanką, bądź posterunkiem odgałęźnym) lub między ostatnim posterunkiem zapowiadawczym, a końcowym punktem linii bez posterunku zapowiadawczego.
Granicę pomiędzy szlakiem a posterunkiem zapowiadawczym stanowi:
Na szlaku mogą się znajdować takie obiekty jak przystanki osobowe lub zamknięte stacje.
Dwa lub więcej następujących po sobie szlaków stanowi odcinek linii kolejowej.

</doc>
<doc id="537780" url="https://pl.wikipedia.org/wiki?curid=537780" title="Szlak">
Szlak



</doc>
<doc id="537781" url="https://pl.wikipedia.org/wiki?curid=537781" title="Wiązka (telekomunikacja)">
Wiązka (telekomunikacja)

Wiązka – zespół łączy, z których każde rozpięte jest pomiędzy tymi samymi dwoma punktami (centralami). Mogą to być zarówno wiązki światłowodowe jak i wiązki miedziane.
Wiązka () to również zespół przewodów zakończony złączami (konektorami).

</doc>
<doc id="537782" url="https://pl.wikipedia.org/wiki?curid=537782" title="Frankonia Górna">
Frankonia Górna



</doc>
<doc id="537783" url="https://pl.wikipedia.org/wiki?curid=537783" title="Frankonia Dolna">
Frankonia Dolna



</doc>
<doc id="537785" url="https://pl.wikipedia.org/wiki?curid=537785" title="Frankonia Środkowa">
Frankonia Środkowa



</doc>
<doc id="537786" url="https://pl.wikipedia.org/wiki?curid=537786" title="Stacja węzłowa">
Stacja węzłowa

Stacja węzłowa – rodzaj stacji kolejowej, z której wybiegają co najmniej trzy szlaki kolejowe, czyli możliwy jest wyjazd w co najmniej trzech kierunkach.
Na stacji węzłowej łączą się przynajmniej dwie linie kolejowe, a więc zbiegają się szlaki z co najmniej trzech kierunków.
Istnieje wiele stacji węzłowych, o zróżnicowanych układach torowych.
Niejednokrotnie linie kolejowe zbiegające się z tego samego kierunku ku stacji węzłowej są dodatkowo łączone przy pomocy torów umożliwiających przejazd z pominięciem stacji węzłowej, czyli tzw. łącznic.

</doc>
<doc id="537787" url="https://pl.wikipedia.org/wiki?curid=537787" title="Jordan Leczkow">
Jordan Leczkow

Jordan Jankow Leczkow (ur. 9 lipca 1967 w Strałdży) − bułgarski piłkarz, grający na pozycji ofensywnego pomocnika, a obecnie działacz piłkarski i polityk. W latach 2003-2010 był burmistrzem Sliwenu.
Kariera piłkarska.
Jest wychowankiem FK Sliwen, w którego seniorskim zespole występował przez cztery sezony. Był liderem drużyny, która w 1990 roku osiągnęła największy sukces w historii tego klubu - po zwycięstwie 2:0 nad mistrzem kraju CSKA Sofia wywalczyła Puchar Bułgarii (Leczkow strzelił drugiego gola). Zdobyciem tego samego trofeum zakończyła się krótka przygoda piłkarza w CSKA, gdzie grał w sezonie 1991–1992.
W 1992 roku wyjechał za granicę, do Hamburger SV. Przez trzy sezony był podstawowym zawodnikiem (92 mecze w Bundeslidze), ale w tym czasie klub wyłącznie bronił się przed spadkiem. Kiedy przed rozgrywkami 1995-1996 władzie postanowiły wzmocnić zespół (który ostatecznie zajął piąte miejsce na koniec sezonu), Bułgar trafił na ławkę rezerwowych.
Odszedł do Olympique Marsylia. Po 1997 roku jego pozycja zaczęła słabnąć. Za zerwanie kontraktu z Beşiktaşem JK FIFA nałożyła na niego dyskwalifikację, która uniemożliwiła mu udział w Mundialu 1998. Karierę kończył w barwach drugoligowego wówczas FK Sliwen, gdzie grał aż do 2000 roku, czyli momentu, w którym klub ogłosił bankructwo. Na jeden sezon trafił jeszcze do CSKA Sofia.
W reprezentacji Bułgarii zadebiutował w 1989 roku. Należy do najlepszego pokolenia bułgarskich piłkarzy, obok Christo Stoiczkowa, Krasimira Bałykowa i Emiła Kostadinowa jest jego najbardziej rozpoznawalnym przedstawicielem. Drużyna prowadzona przez Dimityra Penewa w pierwszej połowie lat 90. - po raz pierwszy w historii - dotarła do półfinału mistrzostw świata (Mundial 1994) oraz zaliczyła debiutancki start w mistrzostwach Europy (Euro 1996).
Leczkow w czasie swojej reprezentacyjnej przygody strzelił zaledwie pięć goli, ale jednym z najważniejszych był ten zdobyty głową 10 lipca 1994 roku w spotkaniu ćwierćfinałowym Mundialu 1994 z Niemcami; jego bramka zapewniła zwycięstwo 2:1 i niespodziewany awans do półfinału. Występował w kadrze także na Euro 1996 (wszystkie trzy mecze). Kiedy decyzją FIFA został wykluczony z udziału w Mundialu 1998, ogłosił zakończenie reprezentacyjnej kariery.
Kariera działacza i polityka.
Od 2000 roku jest prezesem swojego dawnego klubu OFK Sliwen 2000, a od 2005 – pierwszym wiceprezesem Bułgarskiego Związku Piłki Nożnej, zastępcą kolegi z reprezentacji Borisława Michajłowa.
Dwa lata wcześniej z ramienia partii prawicowych został wybrany na burmistrza rodzinnego miasta Sliwen, gdzie posiada także hotel i kilka dyskotek. W kwietniu 2010 roku odwołano go z tego stanowiska, po tym miejscowa prokuratura wszczeła przeciwko niemu postępowanie o nadużywanie władzy. W tym okresie nie wiodło mu się także sportowo: na koniec sezonu 2010–2011 jego klub zajął ostatnie miejsce w ekstraklasie i spadł do I ligi.

</doc>
<doc id="537788" url="https://pl.wikipedia.org/wiki?curid=537788" title="Bobroszczur złotobrzuchy">
Bobroszczur złotobrzuchy

Bobroszczur złotobrzuchy, bobroszczur ("Hydromys chrysogaster") – gatunek ssaka z podrodziny myszy (Murinae) w obrębie rodziny myszowatych (Muridae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1804 roku francuski przyrodnik Étienne Geoffroy Saint-Hilaire nadając mu nazwę "Hydromys chrysogaster". Holotyp pochodził z jednej z wysp w kanale d’Entrecasteaux. 
Bobroszczury o dużych ciałach z Australii i Melanezji zostały podzielone na wiele gatunków (do dziesięciu) lub zebrane razem jako jeden. Badania genetyczne w niewielkim stopniu przyczyniły się do zrozumienia tej grupy gryzoni. "Hydromys chrysogaster" prawdopodobnie reprezentuje więcej niż jeden gatunek, ale znacznie mniej niż liczba dostępnych synonimów; potrzebna jest pełna rewizja, aby rozwikłać jego strukturę taksonomiczną. Autorzy "Illustrated Checklist of the Mammals of the World" uznają ten gatunek za tymczasowo monotypowy.
Polska nazwa zwyczajowa.
We wcześniejszej polskiej literaturze zoologicznej "Hydromys chrysogaster" był oznaczany nazwą „bobroszczur”. W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi nadano nazwę bobroszczur złotobrzuchy, rezerwując nazwę bobroszczur dla rodzaju tych gryzoni.
Zasięg występowania.
Bobroszczur złotobrzuchy występuje w Nowej Gwinei, kontynentalnej Australii (głównie peryferyjnie, ale zasięg rozciąga się najdalej w głąb lądu na terenach mezotroficznych na wschodzie i południowym wschodzie oraz wzdłuż rzeki Cooper Creek do efemeryczny jezior w dorzeczu jeziora Eyre) oraz Tasmanii; występuje również na wielu wyspach i archipelagach m.in. Wyspy Obi, Waigeo, Biak, Yapen, Wyspy Kai, Wyspy Aru, Wyspy Trobrianda, Wyspa Goodenougha, Fergusson, Normanby, Bernier Island, Dorre Island, Wyspa Barrowa, Bathurst, Wyspa Melville’a, Wessel Islands, Inglis Island, Groote Eylandt, Pellew, Mornington, Dunk, Palm, Whitsunday, Dent, Wyspa Frasera, North Stradbroke Island, South Stradbroke Island, Wyspa Flindersa i Wyspa Bruny.
Morfologia.
Długość ciała (bez ogona) 195–390 mm, długość ogona 200–325 mm, długość ucha 13–20 mm, długość tylnej stopy 46–80 mm; masa ciała 210–1280 g. Dane dla jednej populacji z Nowej Południowej Walii wykazały, że samce są średnio nieco dłuższe (310 mm przeciw 290 mm) i nieco cięższe (755 g przeciw 606 g) niż samice, ale bez różnicy w średniej długości ogona. Populacje w południowej i wschodniej Australii są jednakowo duże, a te z górskich miejscowości w Nowej Gwinei jednakowo znacznie mniejsze. Bobroszczury są dobrze przystosowane do żerowania w środowisku wodnym. Ich palce, zarówno u kończyn górnych, jak i dolnych, połączone są błoną pławną, a gęste futro nie przepuszcza wody. Bobroszczur złotobrzuchy ma spłaszczoną głowę, wydłużony, tępo zakończony pysk, małe uszy i oczy. Charakterystyczną cechą zwierzęcia jest gruby ogon o długości 242–345 mm. Poszczególne osobniki bobroszczurów złotobrzuchych różnią się nieco umaszczeniem. Gama barwna obejmuje szary, ciemnobrązowy, czasem niemal czarny. Cechą łączącą umaszczenie wszystkich osobników jest białe zakończenie ogona.
Ekologia.
Habitat.
Bobroszczury złotobrzuche gnieżdżą się na brzegach zbiorników wodnych w wydrążonych przez siebie tunelach lub pustych kłodach. Są zwierzętami lądowymi jednak są zależne od zbiorników wodnych jako źródła pożywienia. Zamieszkują tereny otaczające zarówno naturalne, jak i sztuczne zbiorniki. Mogą również przeżyć w rejonach, gdzie zbiorniki wodne są zanieczyszczone lub w zbiornikach półsłonych.
Rozmnażanie.
Rozmnażanie bobroszczurów złotobrzuchych rozciąga się na okres wiosny i lata. Ciąża trwa około 35 dni. Samice są gotowe do ponownego zapłodnienia od razu po porodzie, tak więc kolejne mioty mogą pojawiać się w 35-dniowych odstępach. Samice mogą wydać na świat do pięciu miotów rocznie, jednak zazwyczaj liczba ta waha się od jednego do trzech. Każdy miot składa się z trzech lub czterech młodych.
Potomstwo bobroszczura złotobrzuchego rodzi się nagie i ślepe, jednak szybko się rozwija. Młode zazwyczaj osiągają niezależność po około 35 dniach, a po upływie roku są już zdolne do rozrodu.
Pokarm.
Bobroszczury złotobrzuche żywią się wodnymi ptakami i owadami, rybami, małżami, ślimakami, żabami oraz jajami. Mogą również żerować na nadbrzeżnej roślinności.

</doc>
<doc id="537790" url="https://pl.wikipedia.org/wiki?curid=537790" title="Roderick Chisholm (filozof)">
Roderick Chisholm (filozof)

Roderick M. Chisholm (ur. 1916 w Seekonk stan Massachusetts, zm. 1999 w Providence w stanie Rhode Island) – amerykański filozof, który stosował metody fenomenologiczne Brentany i Meinonga do głównych zagadnień epistemologii w tradycji analitycznej w dziełach takich jak "A philosophical Study" (1957), "Realism and the Background of Phenomenology" (1960), "Person and Object: A metaphisical study" (1976) i "Brentano and Intrinsic Value" (1986).

</doc>
<doc id="537792" url="https://pl.wikipedia.org/wiki?curid=537792" title="John Rawls">
John Rawls

John Rawls (ur. 21 lutego 1921 w Baltimore w stanie Maryland, zm. 24 listopada 2002 w Lexington w stanie Massachusetts) – amerykański filozof polityczny, jeden z najbardziej wpływowych myślicieli XX wieku.
Jego imię nosi planetoida 16561 Rawls.
Teoria sprawiedliwości.
W pracy "Teoria sprawiedliwości" (1971) Rawls zaproponował koncepcję "sprawiedliwości jako bezstronności" ("justice as fairness"). Uważał, że dominujący wówczas utylitaryzm nie odpowiada intuicjom demokratycznego społeczeństwa. Jego koncepcja jest odmianą teorii umowy społecznej. W swojej teorii Rawls korzysta głównie z filozofii Kanta. W koncepcji sprawiedliwości Rawls za pierwotny przedmiot ugody (umowy) uznaje zasady sprawiedliwości. Mają one regulować dalsze porozumienia międzyludzkie, dotyczące na przykład formy rządów. Jedną z cech koncepcji sprawiedliwości zaproponowanej przez Rawlsa jest założenie, że ludzie w sytuacji wyjściowej są "racjonalni i wzajemnie sobą nie zainteresowani" – nie jest to egoizm, lecz niezajmowanie się interesami innych. Racjonalność ma przejawiać się szukaniem środków najbardziej efektywnych. 
Zasady sprawiedliwości.
Rawls sformułował dwie zasady sprawiedliwości. Według niego zostałyby one wybrane przez wolne i równe jednostki "za zasłoną niewiedzy" ("veil of ignorance"), tzn. w sytuacji, gdyby nie wiedziały, jaką pozycję zajmą w społeczeństwie, jaką będą mieć płeć, wiek itd. Zasady są ułożone hierarchicznie, nie można np. ograniczenia wolności zrekompensować zwiększeniem przywilejów socjalnych. Zdaniem Rawlsa zasady te posłużyłyby do zbudowania dobrze urządzonego społeczeństwa.
Pierwsza zasada sprawiedliwości.
"Każda osoba winna mieć równe prawo do jak najszerszego całościowego systemu równych podstawowych wolności, dającego się pogodzić z podobnym systemem dla wszystkich."
Podstawowymi wolnościami obywatelskimi są, mówiąc oględnie, bierne i czynne prawo wyborcze, wolność słowa, myśli, prawo do zgromadzeń, prawo do własności prywatnej, nietykalność osobista itd. Zasada wolności ma charakter absolutny i nie może być złamana, nawet ze względu na Drugą Zasadę. (Pierwsza Zasada ma zwykle prawo pierwszeństwa nad Drugą Zasadą). Jednakże wolności na różnych płaszczyznach mogą być ze sobą w konflikcie, dlatego może być konieczne rezygnowanie z ich części, w celu uzyskania jak najobszerniejszego systemu praw jednostki.
Druga zasada sprawiedliwości.
"Nierówności społeczne i ekonomiczne mają być tak ułożone,"
"(a) aby były z największą korzyścią dla najbardziej upośledzonych, pozostając w zgodzie z zasadą sprawiedliwego oszczędzania [zasada dyferencji];"
"i jednocześnie (b) aby były związane z dostępnością urzędów i stanowisk dla wszystkich, w warunkach autentycznej równości szans."
Rawls rozwinął i zmodyfikował tę teorię w późniejszej pracy "Liberalizm polityczny", gdzie przeprowadził również analizę pluralizmu politycznego. "Dwie koncepcje zasad" (1955) są wczesnym wykładem podstawowych zasad teorii Rawlsa.

</doc>
<doc id="537795" url="https://pl.wikipedia.org/wiki?curid=537795" title="Gregory Nava">
Gregory Nava

Gregory Nava (ur. 10 kwietnia 1949 w San Diego) – amerykański reżyser, scenarzysta i producent meksykańskiego pochodzenia. W 1985 r. nominowany (wspólnie z żoną Anną Thomas do Oscara za scenariusz do filmu "El Norte".
W 1997 r. na podstawie własnego scenariusza nakręcił film "Selena" – biografię tragicznie zmarłej piosenkarki Seleny Quintanilli Pérez. Grająca w filmie tytułową rolę popularna piosenkarka i aktorka Jennifer Lopez została nominowana do Złotego Globu. W 2002 r. na podstawie jego scenariusza powstał film "Frida" – biografia malarki Fridy Kalho, granej przez nominowaną za tę rolę do Oscara Salmę Hayek.
Od 2003 r. Gregory Nava na stałe współpracuje z telewizją PBS przy tworzeniu serialu "Rodzina, ach rodzina".

</doc>
<doc id="537796" url="https://pl.wikipedia.org/wiki?curid=537796" title="Michael Dummett">
Michael Dummett

Sir Michael Anthony Eardley Dummett (ur. 27 czerwca 1925 w Londynie, zm. 27 grudnia 2011 w Oksfordzie) – angielski filozof i logik, profesor Uniwersytetu Oksfordzkiego, laureat Nagrody Schocka (1995). Zajmował się epistemologią, filozofią języka i matematyki.
Twórczość.
Jego eseje zebrane w "Truth and other Enigmas" (1978) i "The Seas of Language" (1993) bronią intuicjonistycznej filozofii matematyki i podkreślają językowe fundamenty epistemologii. Dummett jest także głównym angielskim interpretatorem Fregego w takich pracach jak: "Philosophy of language" (1973), "The Interpretation of Frege’s Philosophy". Analizował też późne prace Wittgensteina.
W "The Logical Basis of Metaphisics" (1978) (wyd. polskie "Logiczna podstawa metafizyki") Dummett przybliża pojęcie antyrealizmu i dowodzi słuszności jego umiarkowanej wersji przy pomocy rozbudowanej teorii lingwistyczno-filozoficznej.

</doc>
<doc id="537797" url="https://pl.wikipedia.org/wiki?curid=537797" title="Anna Thomas">
Anna Thomas

Anna Thomas (ur. 12 czerwca 1948 w Stuttgarcie) – amerykańska scenarzystka, reżyser, producent, w 1985 roku nominowana (wspólnie z mężem, Gregorym Nava do Oscara za scenariusz do filmu "El Norte".
Propagatorka wegetarianizmu. Autorka "The Vegetarian Epicure" (1972) – książki kucharskiej, która przyczyniła się popularności kuchni wegetariańskiej w latach 70. XX wieku.

</doc>
<doc id="537799" url="https://pl.wikipedia.org/wiki?curid=537799" title="Ignacij Klemenčič">
Ignacij Klemenčič

Ignacij Klemenčič (ur. 6 lutego 1853 w Kamnim Potoku, zm. 5 września 1901 w Trebnju) – słoweński fizyk.
Życiorys.
Po ukończeniu gimnazjum w Novo Mesto studiował fizykę na uniwersytecie w Grazu. W 1876 r. otrzymał dyplom ukończenia studiów, a w 1879 r. napisał pracę doktorską o zjawiskach mechanicznych w szkle i żelazie. Ludwig Boltzmann zorientowawszy się w uzdolnieniach swojego studenta zatrudnił go jako asystenta. W 1881 r. Klemenčič otrzymał docenturę i wraz z nią prawo prowadzenia wykładów, a w 1888 r. został profesorem nadzwyczajnym fizyki eksperymentalnej w Grazu.
Zainteresowania jego dotyczyły początkowo mechaniki molekularnej, później elektryczności i magnetyzmu. Zajmował się przede wszystkim elektrodynamiką. W latach 80. XIX w. studiował intensywnie kondensatory elektryczne i kwestię oporu. W 1884 r. zmierzył ze znaczną dokładnością prędkość fal elektromagnetycznych i tym samym potwierdził teorię Maxwella. Prace doświadczalne w zakresie fal elektromagnetycznych doprowadziły go do odkryć, za które otrzymał w 1892 r. – razem z Ernstem Lechnerem – nagrodę Baumgartnera. To Lerchner właśnie wygrał konkurs na profesora zwyczajnego fizyki na uniwersytecie w Grazu, mimo że Klemenčič miał poparcie Boltzmanna. W 1895 r. otrzymał jednak zaproszenie na stanowisko profesora zwyczajnego do Innsbrucku.
Klemenčič zmarł niespodziewanie na atak serca 5 września 1901 r., tuż przed już zaplanowanym przeniesieniem się do Wiednia i przed otrzymaniem członkostwa w Austriackiej Akademii Nauk.

</doc>
<doc id="537805" url="https://pl.wikipedia.org/wiki?curid=537805" title="Maara">
Maara



</doc>
<doc id="537806" url="https://pl.wikipedia.org/wiki?curid=537806" title="Mara (religie wschodu)">
Mara (religie wschodu)



</doc>
<doc id="537807" url="https://pl.wikipedia.org/wiki?curid=537807" title="Grzegorz Palamas">
Grzegorz Palamas

Grzegorz Palamas, również Grzegorz z Palamas, cs. "Swiatitiel Grigorij Pałama, archijepiskop Fiessałonitskij" (ur. ok. 1296 w Azji Mniejszej, zm. 14/27 listopada 1359 w Tesalonice) – arcybiskup Tesaloniki, bizantyński teolog i filozof, święty prawosławny, autor dzieła "Triady", ważna postać doktryny hezychazmu. Twierdził, że Bóg jest całkowicie transcendentny wobec świata i niepoznawalny dla człowieka, któremu jednak dostępne są jego energie, o ile dostąpi przebóstwienia.
Żywot świętego.
Wczesne lata.
Grzegorz Palamas pochodził z arystokratycznej rodziny, która przybyła do Konstantynopola z Azji Mniejszej. Urodził się około 1296 r. Kształcił się na dworze cesarza Andronika II. Około 1316 r. został mnichem. Przebywał na Górze Atos i przejściowo w Werii. W połowie lat 30. XIV wieku napisał pierwsze poważniejsze rozprawy teologiczne o pochodzeniu Ducha Świętego i "Filioque".
Na Atosie zetknął się z ruchem hezychastycznym rozwijającym się w klasztorach greckich pod wpływem, ascety i mistyka wędrującego w latach 30. XIV wieku po ziemiach Cesarstwa Grzegorza Synaity. Celem tej doktryny ascetycznej było ujrzenie światłości boskiej, do czego miała doprowadzić specjalna praktyka. Przebywający w odosobnieniu mnisi mieli powtarzać tzw. Modlitwę Jezusową ("Panie Jezu Chryste, Synu Boży, zmiłuj się nade mną grzesznikiem"), wstrzymując za każdym razem, podczas odmawiania formuły, oddech. W pewnym momencie, jak twierdzili, modlącego się ogarniało uczucie niewypowiedzianej błogości i opromieniała niewysłowiona światłość, którą apostołowie ujrzeli na Górze Tabor.
Spór z Barlaamem z Kalabrii.
Około 1334 r. doktrynę hezychastyczną zaatakował przybyły z południowych Włoch do Konstantynopola, grecki mnich, Barlaam z Kalabrii. Barlaam początkowo zaatakował metodę ascetyczną mnichów atoskich, powodu skupienia uwagi podczas medytacji na pępku, nazywał ich "omfalopsychoi" („ludzie o duszach w pępku”). Kiedy jednak w obronie metody ascetycznej praktykowanej przez hezychastów wystąpił Grzegorz Palamas, spór skupił się wokół filozoficzno-teologicznych założeń doktryny. Barlaam zaprzeczał możliwości widzenia światła Taboru. Twierdził, że światłość ta ponieważ nie była Bogiem nie mogła być wieczna, lecz jak każde stworzenie Boga doczesna. Gdyby przyjąć, że była wieczysta, wtedy sama musiałaby być bóstwem wiecznym i niezmiennym, ale, ponieważ Bóg jest niewidzialny, nie można by jej wtedy zobaczyć.
W obronie hezychazmu w latach 1338, 1339 i 1341 Palamas napisał trzy tzw. "Triady" ("Hyper ton hieros hesyhadzonton"). Palamas przeciwstawił Barlaamowi rozróżnienie pomiędzy istotą Boga (ousia – οὐσία), a energiami boskimi (energeiai – ἐνέργειαι lub dynameis – δυνάμεις), które nie zostały stworzone przez Boga, a które wyrażają Jego nieskończone działanie, oddziałują na świat i objawiają się ludziom. Gdyby Bóg nie działał, nie istniałoby powiązanie pomiędzy transcendentnym bóstwem a immanentnym światem. Rodzaj ludzki dzięki energiom boskim może poznawać Boga i obcować z Nim. Teologia Palamasa wywodzi się z apofatycznej teologii bizantyńskiej, która głosi, że żaden system logiczny nie pozwala pojąć Boga, mimo że może On być oglądany w osobistym doświadczeniu.
Dalsze losy sporu.
Zwołany przez cesarza w Konstantynopolu sobór na sesji w dniu 10 czerwca 1341 potępił Barlaama za wystąpienia przeciw hezychastom, zobowiązał do ich publicznego odwołania i zaprzestania polemik. Sześć dni później cesarz umarł i sytuacja ponownie uległa zmianie. Wprawdzie jeszcze zwołany w sierpniu synod ponownie powtórzył aprobatę dla hezychazmu i potępienie Barlaama, jednak już wkrótce do władzy w stolicy doszło stronnictwo cesarzowej Anny, a jednocześnie patriarcha Konstantynopola Jan XIV Kalekas, zdeklarowany przeciwnik Palamasa, zdecydowanie wystąpił przeciw niemu, a jego obrońca megadomestyk Jan Kantakuzen został wypędzony z Konstantynopola.
W 1342 r. starający się zachować lojalność wobec rządu cesarzowej Anny, Palamas, znalazł się w więzieniu. Przeciwko hezychazmowi wystąpił w następnych latach Grzegorz Akyndyn. W 1344 r. Palamas został ekskomunikowany przez patriarchę Kalekasa. Kolejna zmiana w sytuacji politycznej cesarstwa doprowadziła antyhezychastów do utraty poparcia cesarzowej w 1346 r. Na początku 1347 r. Jan Kalekas został złożony ze stolicy patriarszej, a Grzegorz Palamas wypuszczony z więzienia. W maju 1347 r. Jan Kantakuzen koronował się w Konstantynopolu na cesarza.
Biskup Tesaloniki.
Jeszcze w 1347 Jan Kantakuzen wyświęcił Palamasa na arcybiskupa Tesaloniki. Aż do 1350 r. z powodu trwającego w mieście powstania tzw. zelotów nie był on jednak w stanie objąć rządów nad powierzoną sobie diecezją. Podjęcie polemiki antypalamistycznej przez Nicefora Gregorasa doprowadziło do zwołania dwóch kolejnych synodów w Konstantynopolu, w maju/czerwcu i lipcu 1351, które uznały palamityzm za doktrynę prawowierną, a wprowadzone przez Grzegorza rozróżnienie w Bogu Jego istoty i energii za rozwinięcie patrystycznej intuicji wyrażonej zwłaszcza na III Soborze Konstantynopolitańskim w 681 r. w postaci orzeczenia o dwóch wolach w Chrystusie (dioteletyzm). Synod ponownie obłożył ekskomuniką Barlaama i Akyndyna.
W Tesalonice Grzegorz oddał się głównie działalności duszpasterskiej. W 1354 r. podczas podróży przez Anatolię dostał się na rok do niewoli tureckiej. W 1355 r. przeprowadził w obecności cesarza Jana V i legata papieskiego Pawła ze Smyrny oficjalną dyskusję z Gregorasem. Ostatnie lata życia spędził na przepowiadaniu Ewangelii w świątyniach Tesaloniki. Zmarł 14 listopada 1359 r.
Kult.
W 1368 r. został kanonizowany przez swego ucznia, patriarchę Filoteusza Kokkina (1354–1355, 1362–1376). Filoteusz napisał też hagiografię Palamasa i wprowadził do kalendarza liturgicznego.
Wspomnienie liturgiczne św. Grzegorza obchodzone jest w dies natalis (14/27 listopada) i w drugą niedzielę wielkiego postu (następującą po Niedzieli Prawosławia, co podkreślać miało rolę Grzegorza jako obrońcy prawosławia).
Na ikonach święty przedstawiany jest w biskupim stroju typu bizantyjskiego (z dużymi krzyżami). Ma dosyć długą, siwą brodę i charakterystyczne kędzierzawe włosy. Zazwyczaj ukazywany jest z Ewangelią w obu rękach, niekiedy prawą ręką błogosławi, a w lewej trzyma Ewangelię.

</doc>
<doc id="537808" url="https://pl.wikipedia.org/wiki?curid=537808" title="Zadnia Kopka">
Zadnia Kopka

Zadnia Kopka lub Zadnia Kopka Kościeliska (1334 m, według wcześniejszych pomiarów 1333 m) – jeden z trzech szczytów Kościeliskich Kopek (pozostałe to: Przednia i Pośrednia Kopka), wznoszących się w paśmie reglowym Tatr Zachodnich, pomiędzy Doliną Kościeliską a Doliną Lejową. Zadnia Kopka jest najwyższym z nich. Od strony zachodniej podcięta jest urwiskiem Świńskiej Turni. Od Przedniej Kopki oddziela ją głęboki Wściekły Żleb, stoki południowe opadają do Zastolańskiego Żlebu. Zbudowana jest z wapieni numulitowych, w których znajdują się duże ilości wód krasowych.
W XIX wieku wydobywano tutaj ubogie rudy żelaza w kopalni zwanej "Kopka", przetapiane następnie w Starych Kościeliskach. Zadnia Kopka jest w większości zalesiona. Las na południowym zboczu został zniszczony przez huragan, częściowo został zalesiony modrzewiem. Przez szczyt nie prowadzi żaden szlak turystyczny, ale jest on doskonale widoczny np. z Przysłopu Kominiarskiego, Niżniej Polany Kominiarskiej, Przysłopu Miętusiego, Hali Upłaz.

</doc>
<doc id="537809" url="https://pl.wikipedia.org/wiki?curid=537809" title="Szczęśliwice">
Szczęśliwice

Szczęśliwice (hist. "Stenclewice") – dawna wieś, obecnie osiedle i obszar MSI w dzielnicy Ochota w Warszawie.
Nazwa.
Nazwa pochodzi od wsi Stenclewice, która w XVI wieku należała do rodziny Wierzbowów-Stanclewskich lub Stenclewskich, potomków Gotarda z Rakowa.
Położenie.
W Miejskim Systemie Informacji (MSI) granicami Szczęśliwic są:
Obszar ten niezupełnie odpowiada historycznemu zasięgowi wsi Szczęśliwice, a znaczna jego część – na wschód od obecnego Parku Szczęśliwickiego i północ od zachodniej części ulicy Opaczewskiej należała do innych wsi, głównie Rakowca, w mniejszym stopniu Czystego. Jednocześnie związane w przeszłości ze Szczęśliwicami Budki Szczęśliwickie i obszar pomiędzy linią kolejową a ulicą Bakalarską (okolice dawnego fragmentu ulicy Włodarzewskiej) leżą na terenie Włoch. Ten ostatni rejon w systemie MSI również miał nosić nazwę Szczęśliwice, ale w celu uniknięcia dublowania nazw przyjęto nazwę Raków, choć w dokładniejszym podziale Włoch na obszary funkcjonuje nazwa Raków-Szczęśliwice.
W różnego typu rejonizacji, obszar Szczęśliwic bywa niejednorodny. Przykładowo, w wyborach samorządowych okręgi wyborcze nie pokrywają się z granicami historycznymi ani z granicami obszarów MSI. Obszar Szczęśliwic leży na obszarze planów zagospodarowania przestrzennego: Szczęśliwice Północne, Szczęśliwice Południowe, rejon ulicy Opaczewskiej (obejmujący również część Rakowca) i rejon alei Bohaterów Września. Okolice Ronda Zesłańców Syberyjskich obejmuje plan dla obszaru Czyste – rejon Dworca Zachodniego, a część dawnych Szczęśliwic – rejon Wiktoryn.
Środowisko naturalne.
Szczęśliwice leżą na Równinie Warszawskiej. Rzeźba terenu jest w znacznym stopniu przekształcona przez różnego typu wykopy i nasypy komunikacyjne, a także wyrobiska gliny. Na obszarze Szczęśliwic znajduje się sztuczne wzniesienie – Górka Szczęśliwicka, najwyższy punkt usypiska materiałów pochodzących z odgruzowania Warszawy po zniszczeniach wojennych. Przekształcenie terenu sprawia, że obecnie brak jest naturalnych wód powierzchniowych. Większe zbiorniki wodne to Glinianki Szczęśliwickie (5,9467 ha) i Fosa Szczęśliwicka (1,0534 ha). Obszar znajduje się w zlewni Potoku Służewieckiego, którego górny odcinek niegdyś płynął przez Szczęśliwice, ale później zanikł, a częściowo został skanalizowany. Z kolei w drugą stronę płynął źródłowy odcinek Drny. Doliny obu rzek leżały w zagłębieniu będącym pozostałością po eemskim Jeziorze Żoliborskim. Jeziorzysko (rynna) wypełnione jest osadami i biegnie południkowo przez Szczęśliwice. Pierwsza warstwa wodonośna znajduje się ok. 10 m pod ziemią i ma napięte zwierciadło.
Historia.
Wieś Stenclewice powstała w XV lub XVI w. W 1580 roku, znana także jako Stanclewicze, była wsią szlachecką położoną w powiecie warszawskim ziemi warszawskiej województwa mazowieckiego. Do folwarku Stenclewskich pod koniec XVI w. należały 4 zagrody i 3 łany ziemi. W tym czasie wieś leżała nad Sadurką, której pozostałością po zmianach hydrologicznych jest Potok Służewiecki i staw Sadurka, jak również Glinianki Szczęśliwickie. W XVII w. wieś przeszła na własność kanclerza wielkiego koronnego i prymasa Andrzeja Leszczyńskiego i wojewody mazowieckiego Stanisława Warszyckiego. W 1827 roku wieś liczyła 7 domów i 54 mieszkańców. Wieś, leżąc pod granicami Warszawy (w ówczesnych miarach – 5 wiorst), była niszczona podczas walk o nią, m.in. w trakcie insurekcji kościuszkowskiej. Następnie na północnym krańcu Szczęśliwic znajdowała się Reduta nr 54, zwana Redutą Ordona, ze względu na opisujący ją poemat Mickiewicza, zniszczona podczas szturmu Warszawy w 1831 r. Potem, w latach 80. XIX w. w pobliżu wybudowano Fort Szczęśliwice, będący elementem rosyjskiego założenia Twierdzy Warszawa. W tym czasie na Szczęśliwicach istniały wyrobiska gliny i cegielnie braci Oppenheimów oraz zakłady ogrodnicze Wilmana. Choć fort pełnił krótko swoją zasadniczą funkcję, jego istnienie, a zwłaszcza konieczność łatwego kontaktu z kolejnym umocnieniem na Rakowcu, jak również potrzeby pozyskiwania gliny do cegielni, wykluczały regularną i trwałą zabudowę wsi. Więcej domów powstało wzdłuż drogi na południowy zachód od pierścienia umocnień, której śladem następnie została ulica Włodarzewska, a na jej krańcach powstały zaniedbane Budki Szczęśliwickie. W 1900 r. na Szczęśliwicach odkryto ślady prehistorycznego osadnictwa. Był to wyposażony w narzędzia grób z około 3500–3000 r. p.n.e. (kultura pucharów lejkowatych). Pod koniec XIX w. wieś i osada przycegielniana miały zmienną liczbę ludności, zależną od możliwości zatrudnienia w miejscowych zakładach. Funkcjonowała w niej szkoła początkowa ogólna. Szczęśliwice i Rakowiec należały wówczas do gminy Pruszków, a jej wierni katoliccy do parafii służewskiej. Rakowiec już w 1916 roku został włączony do Warszawy, od 1917 roku do jej XXIII Komisariatu, przy czym do tej wsi należały wówczas znaczne tereny dzisiejszego obszaru MSI Szczęśliwice.
W dwudziestoleciu międzywojennym Szczęśliwice wchodziły w skład gminy Skorosze. Liczyły wówczas kilkuset mieszkańców, w dużej mierze zajmujących się ogrodnictwem lub cegielnictwem. W tym czasie pełniły już rolę przedmieść Warszawy – mieszkańcy Szczęśliwic pracowali w metropolii, a mieszkańcy Warszawy korzystali rekreacyjnie z glinianek szczęśliwickich. Na otwartych przestrzeniach Szczęśliwic od czasu do czasu stacjonowały również tabory cygańskie. Na krańcu Szczęśliwic, przy linii kolejowej nr 1 w 1929 r. wybudowano stację postojową Szczęśliwice. Już wcześniej, w 1927 r. otwarto stację EKD Szczęśliwice (później Warszawa Szczęśliwice) oraz Stadion. Nazwa drugiej stacji nawiązywała do budowy stadionu o standardzie olimpijskim na terenie fortu, którą zaniechano na rzecz budowy Stadionu Wojska Polskiego na Ujazdowie, budując strzelnicę bractwa kurkowego. Równocześnie we włączonej już do Warszawy części późniejszych Szczęśliwic rozwijał się region ulicy Opaczewskiej. Na skrzyżowaniu z ul. Szczęśliwicką powstała stacja EKD Granica Miasta, a w latach 1928–1930 naprzeciwko wlotu ulicy Piotrkowskiej wybudowano zajezdnię tramwajową „Rakowiec”. W 1935 roku podczas wydobywania gliny na terenie Szczęśliwic znaleziono zęby kopalnego nosorożca Mercka. Niedługo przed wybuchem II wojny światowej sołectwo Szczęśliwice włączono do nowo tworzonej gminy Okęcie. Wojna przyniosła kolejne zniszczenia wsi, a szczególnie duże straty doznały okolice ulicy Opaczewskiej, która była punktem oporu podczas obrony Warszawy. Następnie zaś fragment włączony już do miasta doświadczył Rzezi Ochoty.
Po wojnie rozebrano szczątki zajezdni tramwajowej, a ówczesny Rakowiec włączono do dzielnicy Warszawa-Zachód. Na tereny przy granicy Warszawy i Szczęśliwic zwożono odpady, formując z nich usypiskową górkę. Glinianki przekształcono w staw rekreacyjny, a na obszarze tym utworzono w 1961 roku Park Szczęśliwicki. W roku 1951 gmina Okęcie została włączona do Warszawy jako część nowo powoływanej dzielnicy Ochota. W 1954 r. zmieniono nazwę głównej ulicy tradycyjnie ujmowanych Szczęśliwic z Solipsowskiej na Włodarzewską. W latach 50. XX w. pomiędzy ulicami Pawińskiego i Bohaterów Września zgodnie z projektem Bohdana Pniewskiego przewidywano budowę socrealistycznego osiedla Ochota II (osiedle Ochota I znajduje się po północnej stronie ulicy Bitwy Warszawskiej 1920 r.) dla 43 000 mieszkańców. Na rogu ul. Grójeckiej i Dickensa miał stanąć wieżowiec stanowiący najwyższy punkt osiedla, a naprzeciwko niego (na terenie obecnego obszaru MSI Rakowiec) zaprojektowano centralny plac osiedla, podczas gdy jeszcze dalej na wschód miało powstać monumentalne centrum społeczno-kulturalne (teatr i dom społeczny). Osiedle to miało być zachodnią bramą Warszawy, a głównymi osiami miały być ulice Grójecka i Dickensa. Prace budowlane rozpoczęte w połowie lat 50. szybko przerwano, wznosząc tylko nieliczne budynki, a w zamian w latach 60. wybudowano prefabrykowane bloki osiedla Szosa Krakowska dla 25 000 mieszkańców (projekt: Bohdan Pniewski, Leszek Kołacz i Witold Parczewski). Następnie w rejonie Szczęśliwic powstało wiele mniejszych osiedli mieszkaniowych. W tym czasie przemianowano Elektryczne Koleje Dojazdowe na Warszawską Kolej Dojazdową, zmieniając również ochocki przebieg jej trasy na zbliżony do głównej linii kolejowej. Tory starego odcinka prowadzące ul. Drawską rozebrano w latach 1975–1976. W 1999 roku przy ul. Włodarzewskiej 54 rozpoczęto budowę kościoła św. Grzegorza Wielkiego, w którym rok później erygowano parafię obejmującą historyczny obszar Szczęśliwic. Na początku lat 90. XX w. w planach zagospodarowania terenu przewidziano, że rejon Alej Jerozolimskich będzie jednocześnie pasem napowietrzającym i obszarem inwestycyjnym. Rozwój inwestycji sprawił, że ta pierwsza funkcja znacząco osłabła. Część osiedli powstałych na początku XXI w. bywa określana jako elitarne.
Urbanistyka.
Wzdłuż ulicy Grójeckiej dominuje budowa wielkomiejska, podczas gdy wzdłuż ul. Włodarzewskiej zabudowa jest mniej intensywna – jednorodzinna i mała wielorodzinna. W rejonie ulicy Białobrzeskiej, Opaczewskiej, Szczęśliwickiej i Dickensa znajduje się wielorodzinna zabudowa niezrealizowanego do końca osiedla Ochota II, a bliżej Grójeckiej osiedla Szosa Krakowska, pochodząca z lat 50–60 XX w. Oba te osiedla są fragmentem założenia planistycznego ówczesnego ujęcia Rakowca jako bramy wjazdowej do Warszawy.
Zabudowa międzywojenna (kamienice i domy wielorodzinne) zachowała się lub została odbudowana wzdłuż ulicy Opaczewskiej.
Na Szczęśliwicach znajduje się tzw. Chińskie Osiedle, będące jednym ze skupisk warszawskiej ludności pochodzenia chińskiego.
Wśród zabudowy wyróżnia się obszar zieleni miejskiej – Park Szczęśliwicki i Fort Szczęśliwice. W niektórych miejscach (nasypy kolejowe, zdziczałe ogrody i in.) występują obszary roślinności ruderalnej Na południe od Al. Jerozolimskich znajduje się klin nawietrzający, przy czym jego rola maleje wraz z postępującą zabudową.
Transport.
Szczęśliwice były od dawna określane jako związane z traktem prowadzącym z Warszawy do Radomia, a dalej Krakowa, leżąc z jego zachodniej strony. Ważnym szlakiem była również droga później nazwana ulicą Opaczewską, pełniąca również funkcję graniczną dla posiadłości rakowieckich. Sama wieś Szczęśliwice z kolei wiązała się z drogą obecnie będącą ulicą Włodarzewską.
Współczesne granice Szczęśliwic są częściowo wyznaczane przez linie kolejowe: nr 47 (linia WKD) i nr 8 (linia radomska). W granicach obszaru znajdują się przystanki Warszawa Aleje Jerozolimskie, Warszawa Aleje Jerozolimskie i Warszawa Reduta Ordona, a tuż za granicami Warszawa Rakowiec oraz dworzec Warszawa Zachodnia wraz z przystankiem Warszawa Zachodnia WKD oraz dworcem autobusowym. Kolejna granica obszaru pokrywa się z linią tramwajową biegnącą ulicą Grójecką z przystankami Bitwy Warszawskiej 1920 roku (w granicach Starej Ochoty i Rakowca), Hale Banacha, Dickensa, Korotyńskiego i PKP Rakowiec. Na terenie Szczęśliwic przebiegają również linie autobusowe, m.in. ulicami Grójecką, Dickensa, Szczęśliwicką, Bitwy Warszawskiej 1920 r., Białobrzeską, Opaczewską, Włodarzewską (jednokierunkowo) i Alejami Jerozolimskimi. U zbiegu ul. Dickensa i Szczęśliwickiej znajduje się pętla autobusowa Szczęśliwice. Numery linii i ich dokładny przebieg jest zmienny. Na terenie osiedla znajduje się też kilka stacji Veturilo.
Zarządowi Dróg Miejskich podlegają następujące ulice na terenie Szczęśliwic:
(ulica Korotyńskiego podlega ZDM dopiero na obszarze Rakowca, a ulica Mszczonowska na Woli).
Aleje Jerozolimskie i al. Prymasa Tysiąclecia biegnące przez Szczęśliwice są odcinkiem drogi krajowej nr 8 (jednocześnie europejskiej trasy E67). Mają one status dróg głównych ruchu przyspieszonego. Ulica Grójecka jest odcinkiem drogi wojewódzkiej nr 631 o klasie drogi głównej. Wzdłuż torów linii radomskiej planowany jest odcinek warszawskiej trasy N-S.
Parafie rzymskokatolickie.
W strukturach Kościoła katolickiego obszar Szczęśliwic leży na terenie parafii Najświętszej Maryi Panny Królowej Świata na Ochocie z siedzibą na ul. Opaczewskiej 20 oraz parafii św. Grzegorza Wielkiego na Szczęśliwicach z siedzibą na ul. Włodarzewskiej 54. Granica między nimi przebiega Alejami Jerozolimskimi i ulicami Mierzejewskiego, Drawską, Dickensa, Urbanistów i Korotyńskiego. Niewielki fragment, między ul. Geodetów a Grójecką, leży na obszarze parafii Opatrzności Bożej na Rakowcu. Wszystkie one należą do dekanatu ochockiego.
Ważniejsze obiekty.
Na terenie obszaru MSI Szczęśliwice znajdują się m.in.:
Wzdłuż północnej pierzei ul. Opaczewskiej zachowały się lub zostały odbudowane niektóre domy pochodzące z dwudziestolecia międzywojennego. Większość z nich wybudowano w latach 30. (np. Dom Wojskowy z numerem ul. Grójecka 104 leżący pomiędzy dwiema nitkami ul. Opaczewskiej), natomiast z lat 20. pochodzą kamienica F. Szeflera (Opaczewska 26), dom spółdzielni „Ognisko Domowe” (Opaczewska 28) i kamienica Dłuskich (Opaczewska 34).

</doc>
<doc id="537811" url="https://pl.wikipedia.org/wiki?curid=537811" title="John Hughes (filmowiec)">
John Hughes (filmowiec)

John Hughes (ur. 18 lutego 1950 w Lansing, zm. 6 sierpnia 2009 w Nowym Jorku) – amerykański scenarzysta, reżyser i producent filmowy. Napisał scenariusze m.in. do filmów "Kevin sam w domu" i "Kevin sam w Nowym Jorku", a także wyreżyserował 8 filmów.
Zmarł nagle na zawał serca.

</doc>
<doc id="537812" url="https://pl.wikipedia.org/wiki?curid=537812" title="Thesaloniki">
Thesaloniki



</doc>
<doc id="537813" url="https://pl.wikipedia.org/wiki?curid=537813" title="Thesalonika">
Thesalonika



</doc>
<doc id="537814" url="https://pl.wikipedia.org/wiki?curid=537814" title="Thessaloniki">
Thessaloniki



</doc>
<doc id="537815" url="https://pl.wikipedia.org/wiki?curid=537815" title="Thessalonika">
Thessalonika



</doc>
<doc id="537816" url="https://pl.wikipedia.org/wiki?curid=537816" title="Sołuń">
Sołuń



</doc>
<doc id="537820" url="https://pl.wikipedia.org/wiki?curid=537820" title="Wilhelm I Długi Miecz">
Wilhelm I Długi Miecz

Wilhelm I Długi Miecz, fr. "Guillaume Longue Épée" (ur. ok. 905, zm. 17 grudnia 942) – książę Normandii w latach 927-942, syn Rolfa, pierwszego normańskiego władcy tej ziemi, i jego żony, chrześcijanki Poppy, córki hrabiego Berengara II z Neustrii.
Niewiele wiadomo o jego dzieciństwie i latach przed objęciem władzy w Normandii. Jego ojciec był poganinem, ale syna chciał wychować na chrześcijanina. W tym celu oddał go na wychowanie do rycerza Bothy, żarliwego chrześcijanina. Władzę w Normandii objął po abdykacji swojego ojca w 927 lub 928 roku.
O jego rządach niewiele wiadomo. Prawdopodobnie musiał zaraz po objęciu tronu stawić czoła buntowi swoich normańskich poddanych, uważających, że ich władca zbytnio upodobnił się do Franków. Następne lata są niejasne (wiadomo, że wmieszał się ok. 930 r. w wewnętrzne rozgrywki w Bretanii i przyłączył do swojego władztwa półwysep Cotentin, co zostało potwierdzone przez króla Rudolfa Burgundzkiego w 933 r.) i dopiero w 939 r. wiemy, że Wilhelm popadł w konflikt z hrabią Flandrii Arnulfem, który został następnie powiązany z innymi, licznymi konfliktami targającymi królestwem zachodniofrankijskim za czasów Ludwika Zamorskiego. Kontynuując politykę swego ojca, Wilhelm był sojusznikiem króla Ludwika i dynastii Karolingów.
Wilhelm został zabity w 942 r. przez zdrajcę ze swojego otoczenia, kiedy przybył na spotkanie z hrabią Arnulfem, by zaprowadzić między nimi pokój. Spotkanie miało się odbyć w okolicach Picquigny. Mordercą był Baldwin, członek świty Wilhelma, młodszy syn hrabiego Cambrai. Wilhelm został pochowany w katedrze w Rouen.
W polityce wewnętrznej kontynuował twarde rządy ojca, utrzymując porządek w swoich włościach. Jego panowanie to również okres silnej asymilacji językowej i kulturowej normańskich osadników z miejscową ludnością.
Ok. 930 r. pojął za żonę według "prawa duńskiego" Sprotę z Bretanii i miał z nią syna Ryszarda, swojego następcę. Jego drugą żoną była Luitgarda z Vermandois (ok. 925 - 14 listopada po 977), córka hrabiego Herberta II i Adeli, córki Roberta I, króla zachodniofrankijskiego. Miał z nią córkę, Hildegardę. Wilhelm miał również kochankę, niejaką Eperlenc, córkę hrabiego Raoula d'Ivry.

</doc>
<doc id="537821" url="https://pl.wikipedia.org/wiki?curid=537821" title="Baby (stacja kolejowa)">
Baby (stacja kolejowa)

Baby – stacja kolejowa w Babach, w województwie łódzkim, w Polsce. Stacja wyposażona jest w monitoring, system zapowiedzi głosowych i stojaki rowerowe.
W roku 2017 stacja obsługiwała 20–49 pasażerów na dobę.

</doc>
<doc id="537823" url="https://pl.wikipedia.org/wiki?curid=537823" title="Giovanni Gentile">
Giovanni Gentile

Giovanni Gentile (ur. 30 maja 1875 w Castelvetrano, zm. 15 kwietnia 1944 we Florencji) – obok Benedetta Crocego najwybitniejszy filozof neoidealizmu włoskiego, twórca idealizmu aktualnego. Prowadził rozległą działalność społeczną i naukową, był pedagogiem, historykiem, propagatorem kultury włoskiej, wydawcą, ministrem edukacji w rządzie Mussoliniego. Idealizm aktualny stanowił filozoficzną podbudowę faszyzmu. Głosił, że podział na podmiot i przedmiot jest jedynie konstruktem umysłu i że „duch jest czystym aktem” objawiającym się w procesie edukacji.
Inaczej niż wielu intelektualistów włoskich do końca zachował wierność Mussoliniemu. Zamordowany przez partyzantów komunistycznych.
Życie.
Urodził się 30 maja 1875 w sycylijskim miasteczku Castelvetrano jako syn farmaceuty Giovanniego Gentile i Teresy Curti, córki notariusza. Dzieciństwo spędził w Campobello di Mazara, następnie uczęszczał do liceum Ximenes w Trapani.
W latach 1903–1913 wykładał na uniwersytecie w Palermo, następnie do 1916 w Pizie, wreszcie od 1917 w Rzymie. Z B. Croce wydawał pismo „La critica”, samodzielnie zaś „Giornale critico della filosofia italiana” (1920-1944). Jako minister przeprowadził reformę edukacji. Był twórcą Instituto Nazionale Fascista di Cultura.
Myśl.
Myśl Gentilego ma typowy dla filozofii włoskiej charakter historystyczny i eklektystyczny – stanowi syntezę poglądów poprzedników. Spośród ważniejszych trzeba wymienić filozofię aktu i możności św. Tomasza i inspirowaną przez niego wczesną fazę nauczania społecznego Kościoła (zob. korporacjonizm), myślicieli włoskich XIX w. (Giuseppe Mazzini, Rosmini, Gioberti i Spaventa), od których zapożyczył koncepcję "autoctisi" (samotworzenia), Nietzschego i humanistów włoskich, których zbieżne koncepcje "nadczłowieka" i "l'uomo universale" przekształcił w koncepcję "l'uomo fascista", a przede wszystkim filozofów niemieckich, Marksa, Hegla i Fichtego i jego koncepcji teorii wiedzy ("Wissenschaftslehre"). Giovanni Gentile jest uważany za twórcę pojęcia „państwa totalnego”. Twierdził również, że w rzeczywistości istnieją dwa całkowicie odmienne typy demokracji. „Liberalna” skupiająca się na indywidualizmie i potrzebach jednostki, a przez to zbyt egoistyczna. Druga to według Gentile „prawdziwa demokracja”, w której wszyscy ludzie oddają się dobrowolnie pod opiekę państwa. Natomiast wola ludu przejawia się jako wola jednej lub kilku osób, które są jego reprezentantami.
Dzieła wszystkie Gentilego według edycji Le Lettere.
Dzieła systematyczne.
I-II. Sommario di pedagogia come scienza filosofica.
(Vol. I: Pedagogia generale; vol. II: Didattica).
III. Teoria generale dello spirito come atto puro.
IV. I fondamenti della filosofia del diritto.
V-VI. Sistema di logica come teoria del conoscere (voll. 2).
VII. La riforma dell’educazione.
VIII. La filosofia dell’arte.
IX. Genesi e struttura della società.
Dzieła historyczne.
X. Storia della filosofia. Dalle origini a Platone.
XI. Storia della filosofia italiana (fino a Lorenzo Valla).
XII. I problemi della Scolastica e il pensiero italiano.
XIII. Studi su Dante.
XIV Il pensiero italiano del Rinascimento.
XV. Studi sul Rinascimento.
XVI. Studi vichiani.
XVII. L’eredità di Vittorio Alfieri.
XVIII-XIX. Storia della filosofia italiana dal Genovesi al Galluppi (voll. 2).
XX-XXI. Albori della nuova Italia (voll. 2).
XXII. Vincenzo Cuoco. Studi e appunti.
XXIII. Gino Capponi e la cultura toscana nel secolo decimonono.
XXIV. Manzoni e Leopardi.
XXV. Rosmini e Gioberti.
XXVI. I profeti del Risorgimento italiano.
XXVII. La riforma della dialettica hegeliana.
XXVIII. La filosofia di Marx.
XXIX. Bertrando Spaventa.
XXX. Il tramonto della cultura siciliana.
XXXI-XXXIV. Le origini della filosofia contemporanea in Italia. (Vol. I: I platonici; vol. II: I positivisti; voll. III e IV: I neokantiani e gli hegeliani).
XXXV. Il modernismo e i rapporti fra religione e filosofia.
Opere varie.
XXXVI. Introduzione alla filosofia.
XXXVII. Discorsi di religione.
XXXVIII. Difesa della filosofia.
XXXIX. Educazione e scuola laica.
XL. La nuova scuola media.
XLI. La riforma della scuola in Italia.
XLII. Preliminari allo studio del fanciullo.
XLIII. Guerra e fede.
XLIV. Dopo la vittoria.
XLV-XLVI. Politica e cultura (voll. 2).
Fragmenty.
XLVII-XLVIII. Frammenti di estetica e di teoria della storia (voll. 2).
XLIX-L. Frammenti di critica e storia letteraria.
LI-LII. Frammenti di filosofia.
LIII-LV. Frammenti di storia della filosofia.
Listy.
I-II. Carteggio Gentile-Jaja (voll. 2)
III-VII. Lettere a Benedetto Croce (voll. 5)
VIII. Carteggio Gentile-D’Ancona
IX. Carteggio Gentile-Omodeo
X. Carteggio Gentile-Maturi
XI. Carteggio Gentile-Pintor
XII. Carteggio Gentile-Chiavacci
XIII. Carteggio Gentile-Calogero
XIV. Carteggio Gentile-Donati

</doc>
<doc id="537824" url="https://pl.wikipedia.org/wiki?curid=537824" title="Łapy (stacja kolejowa)">
Łapy (stacja kolejowa)

Łapy – węzłowa stacja kolejowa w Łapach, w powiecie białostockim, w województwie podlaskim, w Polsce.
Stacja znajduje się w centrum miasta Łapy. Otwarto ją w grudniu 1862 roku wraz z uruchomieniem kolei warszawsko-petersburskiej. W 1893 otwarto kolej nadnarwiańską prowadzącą z Łap do Ostrołęki.
W roku 2020 stacja obsługiwała 700–1000 pasażerów na dobę.
Opis.
Oryginalny budynek dworca z 1862 roku został zniszczony podczas II wojny światowej. Pochodzący z lat powojennych obecny budynek dworca jest od 2013 roku własnością gminy Łapy i ze względu na swój stan jest przeznaczony do rozbiórki. Kasa biletowa jest nieczynna od marca 2018 roku. Trwają (2021) rozmowy między PKP S.A., właścicielem nieruchomości na którym on się znajduje, a spółką PKP PLK, która odpowiada za rozpoczętą w 2020 roku modernizację odcinka linii kolejowej nr 6 przebiegającego przez Łapy, w kwestii synchronizacji modernizacji z budową nowego dworca. W sąsiedztwie dworca kolejowego, po tej samej stronie torów, przy drodze wojewódzkiej nr 682, znajduje się dworzec autobusowy tworząc razem centrum przesiadkowe.
Elektryfikacja stacji nastąpiła w 1983 roku. Pierwszy pociąg elektryczny wjechał na stację 3 października 1983 r. Linia kolejowa nr 36 pozostaje nadal niezelektryfikowana. Istnieją plany jej elektryfikacji na odcinku Śniadowo – Łapy w ramach rządowego programu Kolej Plus celem stworzenia ciągu komunikacyjnego Łomża – Łapy – Białystok.
Bezpośrednio przy stacji znajdowały się Zakłady Naprawcze Taboru Kolejowego, które w 2009 roku ogłosiły upadłość i ostatecznie zostały zlikwidowane w 2016 roku. Na stacji ponadto znajdują się punkt ładunkowy i rampa.
Połączenia.
Na stacji kolejowej zatrzymują się wszystkie pociągi pospieszne spółki PKP Intercity, kategorii IC i TLK, kursujące po linii nr 6 między Warszawą a Białymstokiem i w relacjach dalszych (Suwałki, Świnoujście, Kraków, Wrocław).
Stacja jest obsługiwana także przez pociągi regio spółki Polregio relacji Białystok – Szepietowo – Białystok. Tabor wykorzystywany w tych połączeniach to elektryczne zespoły trakcyjne serii EN57/EN57AL. Według rozkładu jazdy 2019/20, przed modernizacją, w dzień roboczy uruchamianych było 11 par takich połączeń.
Przed modernizacją czas przejazdu do Białegostoku kształtował się w granicach 26–27 minut dla pociągów regionalnych oraz 15–18 minut dla pospiesznych.
W przeszłości kursowały także pociągi pasażerskie do Ostrołęki, jednakże połączenia takie zlikwidowano 3 kwietnia 2000 roku.
26 czerwca 2020 roku PKP Polskie Linie Kolejowe podpisały umowę na modernizację odcinka linii kolejowej nr 6 Czyżew – Białystok prowadzoną w ramach projektu Rail Baltica. Prace mają potrwać do 2023 roku. W związku z ograniczoną przepustowością linii kolejowej spowodowaną modernizacją, od 30 sierpnia 2020 r. niektóre pociągi osobowe Polregio zostały zastąpione autobusową komunikacją zastępczą.

</doc>
<doc id="537825" url="https://pl.wikipedia.org/wiki?curid=537825" title="Strona Główna">
Strona Główna



</doc>
<doc id="537826" url="https://pl.wikipedia.org/wiki?curid=537826" title="Schizm">
Schizm



</doc>
<doc id="537827" url="https://pl.wikipedia.org/wiki?curid=537827" title="Greatest Hits (Monster Magnet)">
Greatest Hits (Monster Magnet)

Greatest Hits – przekrojowe wydawnictwo zespołu Monster Magnet. Album składa się z dwóch płyt. Pierwsza z nich zawiera kompilację piosenek pochodzących z poprzednich albumów. Druga płyta zawiera teledyski i rzadkie nagrania.

</doc>
<doc id="537828" url="https://pl.wikipedia.org/wiki?curid=537828" title="Kotlina Jasielsko-Krośnieńska">
Kotlina Jasielsko-Krośnieńska

Kotlina Jasielsko-Krośnieńska (513.67) – mezoregion geograficzny w południowo-wschodniej Polsce.
Kotlina Jasielsko-Krośnieńska stanowi część południowo-wschodnią Pogórza Środkowobeskidzkiego. Zajmuje szerokie, równoleżnikowe obniżenie terenu pomiędzy Strzyżowskim i Dynowskim na północy a Pogórzem Jasielskim i Pogórzem Bukowskim na południu.
Kotlina na zachodzie przechodzi w Obniżenie Gorlickie, tworząc wraz z nim Doły Jasielsko-Sanockie.
Kotlina obejmuje pas wzgórz i kotlin o wysokościach ok. 280–350 m n.p.m.: Obniżenie Łużańsko–Bieckie (300–320 m), Kotlina Jasielska (240–270 m), Kotlina Krośnieńska (ok. 260 m), Kotlina Sieniawsko–Rymanowska (320–350 m), Kotlina Haczowska (280–300 m), Kotlina Jasionowa (ok. 290 m), Kotlina Sanocka (290–300 m) i wysunięta na południe Kotlina Osiecka (ok. 300 m). Przez obszar Kotliny przepływają Wisłoka, Ropa, Jasiołka, San oraz Wisłok z licznymi dopływami.
Gleby są tu urodzajne, teren płaski lub lekko pofałdowany, dlatego cały obszar Kotliny to tereny rolnicze, zajęte pod osadnictwo już od wczesnego średniowiecza. Początki osadnictwa polskiego na prawie niemieckim dał powrót do Ziemi sanockiej Korony w roku 1340. Jest to równina z płaskimi garbami; ropa naftowa, gaz ziemny, wody mineralne. Głównymi miastami tej kotliny są; Krosno, Jasło, Biecz, i Gorlice oraz uzdrowiska; Iwonicz-Zdrój i Rymanów-Zdrój.
Z drugiej strony Kotlina Jasielsko-Krośnieńska jest dobrze zurbanizowana. Przebiegają przez nią ważne szlaki komunikacyjne. Miejski Obszar Funkcjonalny Krosno liczy ponad 115 tys. mieszkańców i jest jednym z najlepiej zaludnionych terenów województwa podkarpackiego. Miasto Krosno jest głównym ośrodkiem handlowym i przemysłowym regionu.
Kotlina jest również kolebką światowego przemysłu naftowego. W Bóbrce koło Krosna założona została w 1854 r. przez Ignacego Łukasiewicza pierwsza na świecie kopalnia ropy naftowej, zwanej wtedy "olejem skalnym".

</doc>
<doc id="537836" url="https://pl.wikipedia.org/wiki?curid=537836" title="Racibórz Studzienna">
Racibórz Studzienna

Racibórz Studzienna (dawniej "Ratibor Süd") – nieczynna stacja kolejowa położona w jednej z dzielnic Raciborza – Studziennej.
Historia.
Stacja powstała w 1885 roku i nosiła wtedy nazwę "Ratibor Süd". Znajdowała się we wsi Studzienna w pobliżu Raciborza, która później została włączona do miasta. Obecnie stacja jest zamknięta dla ruchu pasażerskiego, odbywa się tylko transport towarowy. Przewozy pasażerskie zawieszono w kwietniu 2000 r. Na piętrze budynku znajduje się prywatne mieszkanie. Przy stacji znajduje się mijanka z torem głównym i bocznym a za nią tor postojowy i rozjazd kolejowy na linie kolejowe nr 177 łączącą Racibórz i Głubczyce i nieczynną linię nr 193 łączącą Studzienną z Krzanowicami Południowymi

</doc>
<doc id="537837" url="https://pl.wikipedia.org/wiki?curid=537837" title="Elektrociepłownia Szopienice">
Elektrociepłownia Szopienice

Dalkia Polska Energia – Zakład Produkcyjny Szopienice (dawniej Elektrociepłownia Szopienice) – elektrociepłownia znajdująca się w Katowicach przy ul. 11 Listopada 19, na terenie jednostki pomocniczej Szopienice-Burowiec. Elektrociepłownia zasila w energię cieplną odbiorców na terenie Roździenia i Szopienic, w tym obiekty mieszkalne, przemysłowe i usługowe. W 2005 roku odbiorcą energii cieplnej oraz w całości energii elektrycznej była Huta Metali Nieżelaznych Szopienice. Dawna Elektrociepłownia Szopienice w 2009 roku posiadała moc cieplną na poziomie 76,5 MWt oraz moc elektryczną o wartości 3,0 MW. 
Historia.
Elektrociepłownia została uruchomiona przez Hutę Metali Nieżelaznych Szopienice w 1962 roku jako klasyczne źródło ciepła przeznaczone głównie dla procesów technologicznych. Do 1964 roku uruchomiono w elektrociepłowni cztery kotły, a do 1980 następne dwa, a także zabudowano urządzenia odpylające. Zainstalowana moc cieplna wzrosła wówczas do 157 MWt. W 1962 roku wybudowano komin o wysokości 85 m, który wówczas odprowadzał gazy odlotowe z kotłów 1-4, natomiast drugi, o wysokości 70 m, powstał w 1977 roku i on odprowadzał gazy z kotłów nr 5 i 6. W czerwcu 2003 roku zadecydowano o likwidacji dwóch kotłów. W 2005 roku moc cieplna elektrociepłowni wynosiła 78 MWt. 
31 marca 2002 roku wydzielono elektrociepłownię z Huty Metali Nieżelaznych Szopienice jako oddzielny wydział, a 1 kwietnia 2002 roku powstała spółka Elektrociepłownia Szopienice. Do 17 czerwca 2003 roku Huta Metali Nieżelaznych Szopienice pozostała jej jedynym właścicielem, po czym większościowym udziałowcem Elektrowni Szopienice Sp. z o.o. zostały Zakłady Energetyki Cieplnej S.A. w Katowicach. Dostarczała ona wówczas energię elektryczną dla Huty Metali Nieżelaznych Szopienice oraz ciepło dla lokalnych odbiorców. 1 września 2015 roku Katowicki Holding Węglowy oraz spółka DK Energy Polska, będąca spółka z grupy Dalkia, podpisały umowę sprzedaży i nabycia wszystkich akcji Zakładów Energetyki Cieplnej. 8 marca 2016 roku spółka Elektrociepłownia Szopienice została wykreślona z Rejestru Przedsiębiorców, a uprawomocnienie wykreślenia z Krajowego Rejestru Sądowego nastąpiło 23 marca 2016 roku.
Infrastruktura.
Energia cieplna w elektrociepłowni w 2005 roku wytwarzana była z węgla kamiennego w kotłowni wyposażonej w trzy kotły parowe OR-32. Przesył energii cieplnej odbywał się wówczas magistralami ciepłowniczymi należącymi do Elektrociepłowni Szopienice oraz miasta Katowice. Elektrociepłownia była wyposażona w następujące urządzenia:

</doc>
<doc id="537839" url="https://pl.wikipedia.org/wiki?curid=537839" title="Ratibor Plania">
Ratibor Plania

Ratibor Plania – zlikwidowana wąskotorowa stacja kolejowa w Raciborzu, w dzielnicy Płonia. Była końcową stacją linii kolei wąskotorowej do stacji Gliwice Trynek.
Historia.
Stacja powstała w 1903 roku. Obsługiwała kolej wąskotorową do Gliwic. Została zamknięta 25 maja 1939 roku z powodu powodzi, która przerwała pobliskie wały. Nie została już ponownie uruchomiona, gdyż w 1940 roku do toru łączącego Płonię z Lukasyną dotarła budowa kanału Ulga i nie zdecydowano się na budowę mostu kolejowego dla wąskotorówki, kładąc jednocześnie kres tej linii. Stacja została ostatecznie zlikwidowana w roku 1945. Obecnie nie ma śladu po stacji i torach, a na jej miejscu znajduje się Zespół Szkolno-Przedszkolny nr 3. Ponadto ze stacji prowadziła bocznica do zakładów ZEW (dawniej "Siemens-Planiawerke").

</doc>
<doc id="537840" url="https://pl.wikipedia.org/wiki?curid=537840" title="Wzgórze Lecha (Gniezno)">
Wzgórze Lecha (Gniezno)

Wzgórze Lecha, Góra Królewska, Gnieźnieńska Góra, Góra na Gnieźnie, Góra Lecha – wzniesienie (wysokość ok. 120–123 m n.p.m.) będące najstarszą częścią Gniezna.
Prowadzone na Wzgórzu Lecha w okresie międzywojennym oraz od 1948 prace wykopaliskowe odkryły pozostałości zespołu grodowego, którego budowę rozpoczęto w latach 940–941, obok pochodzącej z VIII wieku osady na Wzgórzu Panieńskim. Od końca VIII do połowy X wieku na Górze Lecha wznosił się otoczony fosą o szerokości 12 metrów kamienny kurhan o średnicy 10–12 metrów.
Według źródeł na Wzgórzu Lecha znajdowała się w okresie przedchrześcijańskim świątynia (według Długosza będąca miejscem kultu boga Nyja), której zniszczenie datuje się (na podstawie badań dendrologicznych przeprowadzonych m.in. przez prof. Kurnatowską) również na lata czterdzieste X wieku. Na terenie tzw. pierwszego podgrodzia wzniesiono w końcu X w. kościół, podniesiony w 1000 do rangi archikatedry.

</doc>
<doc id="537841" url="https://pl.wikipedia.org/wiki?curid=537841" title="Mariano Pernía">
Mariano Pernía

Mariano Andrés Pernía Molina (ur. 4 maja 1977 w Buenos Aires) – argentyński piłkarz posiadający również obywatelstwo hiszpańskie, występujący na pozycji obrońcy, reprezentant Hiszpanii.
Kariera klubowa.
Pernía rozpoczynał karierę w klubie argentyńskiej Primera División San Lorenzo, jednak nie zagrał tam ani jednego meczu w pierwszej lidze i przeniósł się do Independiente. Tam występował regularnie, zdobył dla klubu 2 gole w 46 ligowych meczach i w 2003 wyjechał do Hiszpanii, do klubu Segunda División Recreativo Huelva. W zespole tym występował rok (59 meczów i 3 gole) i przeniósł się do beniaminka Primera División Getafe CF. Tam stał się czołowym zawodnikiem zespołu, dla którego, w przeciągu dwóch sezonów w Primera División zdobył 13 bramek w 72 meczach. Latem 2006 podpisał kontrakt z Atlético Madryt, do którego przeniósł się po Mistrzostwach Świata. 8 lipca 2009 Mariano Pernia uległ poważnemu wypadkowi samochodowemu w Argentynie, doznając wstrząśnienia mózgu i licznych obrażeń, m.in. pęknięcia kręgów szyjnych, złamania obojczyka i przebicia płuca. W 2010 roku po zakończeniu kontraktu z Atlético odszedł z klubu.
Kariera reprezentacyjna.
Pernía nie występował nigdy w reprezentacji Argentyny, co otworzyło mu drzwi do kadry prowadzonej przez Luisa Aragonésa. W 2006 roku został powołany do reprezentacji na Mistrzostwa Świata. Zadebiutował w kadrze w ostatnim meczu sparingowym przed turniejem, przeciwko Chorwacji, w którym zdobył bramkę z rzutu wolnego. Na Mistrzostwach Świata grał w meczach grupowych przeciwko Ukrainie (4:0) i Tunezji (3:1), zastępując kontuzjowanego Asiera del Horno. Do 2007 roku zagrał dla drużyny narodowej 11 razy i zdobył 1 gola.

</doc>
<doc id="537842" url="https://pl.wikipedia.org/wiki?curid=537842" title="Mariano Pernia">
Mariano Pernia



</doc>
<doc id="537843" url="https://pl.wikipedia.org/wiki?curid=537843" title="VIVE Kielce">
VIVE Kielce



</doc>
<doc id="537847" url="https://pl.wikipedia.org/wiki?curid=537847" title="Ontologia Leśniewskiego">
Ontologia Leśniewskiego

Ontologia Leśniewskiego jest współczesnym rachunkiem nazw stworzonym przez polskiego logika Stanisława Leśniewskiego.
Stanowi z jednej strony uogólnienie klasycznego rachunku predykatów, a z drugiej strony jest to system zawierający najszerzej ujęty współczesny rachunek nazw. W wyrażeniach tego systemu występują stałe i zmienne należące do kategorii składniowych zdań i nazw oraz funktorów dowolnego rzędu, które można uzyskać wychodząc od tych dwóch kategorii składniowych, a także kwantyfikatory wiążące dowolne zmienne systemu. System ten jest nadbudowany na protetyce, a jego swoisty aksjomat zawiera nową stałą pierwotną będącą funktorem zdaniotwórczym od dwóch argumentów zdaniowych.
W ontologii formalnej Leśniewskiego spotykamy następujące twierdzenia: "A jest przedmiotem" znaczy tyle, co "dla pewnego x, A jest x". W rezultacie: jeżeli A jest przedmiotem, to A istnieje; a dokładniej: A jest przedmiotem zawsze i tylko wtedy, gdy A istnieje i istnieje co najwyżej jedno A. Ontologia formalna nie implikuje jednak żadnych tez egzystencjalnych. Jak pokazał Kazimierz Ajdukiewicz, sens słowa "istnieje" musi być każdorazowo ustalany przez kontekst semantyczny, w którym pojawiają się wyrażenia typu "A istnieje".
Odmienne stanowisko zajmowali m.in. Bertrand Russell i Willard Van Orman Quine. Uważali oni, że w odróżnieniu od języka potocznego i filozoficznego, w którym słowo "istnieje" ma wiele znaczeń, logika formułuje jedno uniwersalne pojęcie istnienia, wyrażone przy pomocy kwantyfikatora egzystencjalnego.
Podstawowym aksjomatem ontologii Leśniewskiego jest aksjomat Leśniewskiego z 1921 roku:
aεb ↔ ∃ c: cεa ∧ ∀ c,d: cεa∧dεa→cεd ∧ ∀ c: cεa→cεb, przy czym "ε" znaczy tyle, co "jest" w roli łącznika między podmiotem a orzecznikiem.

</doc>
<doc id="537848" url="https://pl.wikipedia.org/wiki?curid=537848" title="Port lotniczy Bangkok-Don Muang">
Port lotniczy Bangkok-Don Muang

Port lotniczy Bangkok-Don Muang ( lub lub , kod IATA: DMK, kod ICAO: VTBD) – do niedawna największy port lotniczy Tajlandii, położony około 24 km na północ od Bangkoku. Obecnie obsługuje ruch krajowy i czartery. Port lotniczy został oficjalnie otwarty 27 marca 1914. W 2004 obsłużył 30 mln pasażerów i był 14. najbardziej obleganym portem lotniczym świata.
28 września 2006 rolę międzynarodowego portu lotniczego Bangkoku oraz desygnację BKK przejął od portu Don Muang nowo wybudowany port lotniczy Bangkok-Suvarnabhumi. Jednak usterki nawierzchni pola wzlotów, wady konstrukcyjne i ich naprawy oraz przeciążenie ruchem pasażerskim nowego portu lotniczego Suvarnabhumi spowodowały ponowne otwarcie portu Don Muang dla ruchu krajowego i czarterowego (pod desygnacją DMK).

</doc>
<doc id="537849" url="https://pl.wikipedia.org/wiki?curid=537849" title="Racibórz Lokomotywownia">
Racibórz Lokomotywownia

Racibórz Lokomotywownia – nieczynny przystanek kolejowy położony na trasie kolejowej między stacją Raciborzem a Raciborzem Studzienną posiadający jeden peron na poszerzonym nasypie kolejowym.
Informacje.
Przystanek położony między Raciborzem, a Raciborzem Studzienną nie posiadał bezpośredniego powiązania torowego z lokomotywownią, a służył tylko do dojazdu pracowników pobliskich zakładów. Obecnie, jako że na linii kolejowej biegnącej przez stację nie odbywa się ruch pasażerski, stacja jest zamknięta.

</doc>
<doc id="537852" url="https://pl.wikipedia.org/wiki?curid=537852" title="Archieparchia przemysko-warszawska">
Archieparchia przemysko-warszawska

Archieparchia przemysko-warszawska (łac. "Archidioecesis Premisliensis-Varsaviensis ritus byzantini ucraini") – jedyna archieparchia obrządku bizantyjsko-ukraińskiego w polskim Kościele katolickim ze stolicą w Przemyślu oraz drugą co do ważności w Warszawie, ustanowiona 31 maja 1996 przez Jana Pawła II, w efekcie reorganizacji struktur Kościoła greckokatolickiego, zastąpiła dotychczasową eparchię przemyską. Graniczy z eparchią wrocławsko-koszalińską oraz eparchią olsztyńsko-gdańską.
W dniu 6 lutego 2023 r. archieparchia przemysko-warszawska, a także cała Metropolia przemysko-warszawska, biorąc pod uwagę wcześniejszą decyzję UCGK na Ukrainie oraz opinię wyrażoną przez Delegatów Wspólnej Rady Diecezjalnej w Porszewicy w czerwcu 2022 r., zdecydował się na przejście na kalendarz nowojuliański od 1 września 2023 r.
Główne świątynie
Obszar.
Od 15 lipca 1996 do 25 listopada 2020 archieparchia obejmowała terytorium Rzeczypospolitej Polskiej po prawej (wschodniej) stronie Wisły oraz w całości miasta leżące po obu brzegach rzeki.
Od 25 listopada 2020 obejmuje terytorium pokrywające się z granicami rzymskokatolickich metropolii: przemyskiej, krakowskiej, lubelskiej, łódzkiej, warszawskiej (oprócz diecezji płockiej) oraz diecezji radomskiej z metropolii częstochowskiej.

</doc>
<doc id="537853" url="https://pl.wikipedia.org/wiki?curid=537853" title="Alta Ribagorça">
Alta Ribagorça

Alta Ribagorça () – comarca (powiat) w prowincji Lleida, w Katalonii, w Hiszpanii. Stolicą i głównym miastem jest Pont de Suert. Comarca liczy 3477 mieszkańców i ma powierzchnię 426,8 km².
Alta Ribagorça położona jest na terenach górzystych w południowej części Pirenejów – najwyższy szczyt to Comaloforno (Besiberri) – 3030 m n.p.m. Na terenie comarki zlokalizowanych jest ponad 40 górskich jezior.
Terytorium, wraz z sąsiadującą comarką Ribagorza (w Aragonii) wchodziło w skład średniowiecznego Hrabstwa Ribagorça w Pirenejach.
Gminy.
W skład comarki Alta Ribagorça wchodzą trzy gminy. Są to:

</doc>
<doc id="537854" url="https://pl.wikipedia.org/wiki?curid=537854" title="Uberlândia">
Uberlândia

Uberlândia – miasto we wschodniej Brazylii, w zachodniej części stanu Minas Gerais, przy linii kolejowej Brasília-São Paulo. Około 571 tys. mieszkańców.

</doc>
<doc id="537855" url="https://pl.wikipedia.org/wiki?curid=537855" title="Alta Ribagorca">
Alta Ribagorca



</doc>
<doc id="537856" url="https://pl.wikipedia.org/wiki?curid=537856" title="Alta Ribagorza">
Alta Ribagorza



</doc>
<doc id="537857" url="https://pl.wikipedia.org/wiki?curid=537857" title="Kogut (ujednoznacznienie)">
Kogut (ujednoznacznienie)



</doc>
<doc id="537861" url="https://pl.wikipedia.org/wiki?curid=537861" title="Prawo Bosmana">
Prawo Bosmana

Prawo Bosmana – w piłce nożnej prawo profesjonalnego zawodnika na obszarze Unii Europejskiej (UE) do wolnego transferu po zakończeniu dotychczasowego kontraktu, a także zniesienie limitu obcokrajowców w klubach z UE posiadających obywatelstwo państwa członkowskiego Unii Europejskiej.
Przed wejściem tego prawa w życie, nawet w przypadku wygaśnięcia kontraktu danego gracza, klub chętny na jego przejęcie musiał zapłacić ówczesnemu klubowi sumę odstępnego, stanowiącą rodzaj ekwiwalentu za transfer, wychowanie lub promocję.
Jean-Marc Bosman był piłkarzem belgijskiego pierwszoligowca RFC Liège. W 1990 r. wygasła jego umowa, więc zawodnik znalazł sobie nowego pracodawcę, porozumiewając się w kwestii nowego kontraktu z francuską USL Dunkerque. RFC Liège zażądał jednak za niego odstępnego, w dodatku relatywnie wysokiego, jak na ówczesne realia i klasę sportową prezentowaną przez tego gracza – 300 tys. franków, jednak USL Dunkerque nie była w stanie sprostać tym wymaganiom finansowym. Skutkiem całej sytuacji zarząd RFC Liège postanowił przesunąć piłkarza do zespołu rezerw, obniżając mu w związku z tym pobory o 70%. Bosman uznał to za złamanie unijnej zasady wolnego przepływu osób i powołując się na artykuł 48 Traktatu EWG (cyt. „Zapewnia się swobodny przepływ pracowników wewnątrz Wspólnoty”) złożył do sądu powszechnego pozew o odszkodowanie przeciwko RFC Liège, Królewskiemu Belgijskiemu Związkowi Piłki Nożnej (RBFA) i UEFA. W listopadzie 1990 r. sąd przyznał mu rację, lecz władze RBFA odwołały się od tego wyroku do sądu apelacyjnego w Liège. 15 grudnia 1990 sąd apelacyjny w Liège podtrzymał wyrok, a jednocześnie zwrócił się do Trybunału Sprawiedliwości Unii Europejskiej z wnioskiem o wydanie orzeczenia w trybie prejudycjalnym w przedmiocie wykładni przepisów EWG (sprawa C-415/93). 15 grudnia 1995 Trybunał Sprawiedliwości Unii Europejskiej, na wniosek sądu apelacyjnego w Liège, wydał orzeczenie prejudycjalne, uznając argumenty zawodnika za zasadne (). Zgodnie bowiem z zasadą wolnego przepływu osób, każdy obywatel Unii Europejskiej ma prawo żyć i pracować w innym państwie członkowskim (z pewnymi zastrzeżeniami). Przepisy piłkarskie uniemożliwiały w praktyce zmianę klubu, a więc pracodawcy. Trybunał orzekł, że każdy piłkarz-obywatel państwa członkowskiego, w przypadku wygaśnięcia kontraktu ma prawo wolnej zmiany klubu, nieobwarowanej zapłatą odstępnego przez nowy klub. Ponadto uznano, że skoro pracownicy państw członkowskich mają być zgodnie z traktatami traktowani bez różnicy obywatelstwa to kluby, czy federacje piłkarskie nie mogą wprowadzać klauzul ograniczających liczbę obcokrajowców w klubach. Dotyczy to jednak wyłącznie obywateli Unii.
Wydane 15 grudnia 1995 przez Trybunał Sprawiedliwości Unii Europejskiej orzeczenie prejudycjalne ws. Jean-Marca Bosmana wprowadziło dwie istotne modyfikacje w sporcie:

</doc>
<doc id="537862" url="https://pl.wikipedia.org/wiki?curid=537862" title="Talcahuano">
Talcahuano

Talcahuano – miasto w środkowym Chile, w regionie Biobío, w obszarze metropolitalnym Gran Concepción, na północ od miasta Concepción, nad Oceanem Spokojnym (zatoka Concepción). Ludność: 250,3 tys. mieszkańców.

</doc>
<doc id="537863" url="https://pl.wikipedia.org/wiki?curid=537863" title="Wolny transfer">
Wolny transfer

Wolny transfer – w piłce nożnej zmiany klubu przez zawodnika w sytuacji zakończenia kontraktu z nim, bez konieczności płacenia przez nowy klub odszkodowania dla starego klubu.
Pewnym kolokwializmem związanym z tym pojęciem, spotykanym w relacjach sportowych, jest zwrot "mieć swoją kartę zawodniczą w ręce". Jedynym wyjątkiem od zasady, że piłkarz po zakończeniu kontraktu może być bezpłatnie przejęty przez inny klub, jest transfer wychowanków, do określonego wieku, kiedy to nowy klub musi pokryć ryczałt kosztów za edukację piłkarską zawodnika.
Przeciwieństwem wolnego transferu jest transfer zawodnika, za który nowy klub musi zapłacić aktualnemu klubowi cenę odstępnego zapisaną w kontrakcie zawodnika. Kwoty te mogą sięgać, w zależności od atrakcyjności sportowej i medialnej zawodnika, nawet do poziomu kilkuset milionów euro. 

</doc>
<doc id="537864" url="https://pl.wikipedia.org/wiki?curid=537864" title="New Amsterdam">
New Amsterdam

New Amsterdam – miasto w północno-wschodniej Gujanie, port przy ujściu rzeki Canje od estuarium rzeki Berbice (Ocean Atlantycki). Około 17 tys. mieszkańców (2002). Trzecie co do wielkości miasto kraju.

</doc>
<doc id="537866" url="https://pl.wikipedia.org/wiki?curid=537866" title="Mechanizm korbowy">
Mechanizm korbowy

Mechanizm korbowy – mechanizm, w którym współpracują ze sobą trzy elementy: korba, korbowód i wodzik (najczęściej jest nim tłok). Korba wykonuje ruch obrotowy, wodzik ruch posuwisto-zwrotny.
Mechanizm korbowy może przekazywać ruch w obu kierunkach, napędzany może być wodzik lub korba.
Mechanizm korbowy stosuje się we wszystkich maszynach, w których zamieniany jest ruch obrotowy na posuwisto-zwrotny lub odwrotnie – czyli we wszystkich maszynach tłokowych o posuwisto-zwrotnym ruchu tłoka.
Przykłady mechanizmów korbowych:

</doc>
<doc id="537868" url="https://pl.wikipedia.org/wiki?curid=537868" title="Cartago (miasto w Kolumbii)">
Cartago (miasto w Kolumbii)

Cartago – miasto w zachodniej Kolumbii, w departamencie Valle del Cauca, a Andach, w dolinie rzeki Cauca, przy linii kolejowej Cali-Medellín i Drodze Panamerykańskiej. Około 124,5 tys. mieszkańców.
W mieście rozwinął się przemysł chemiczny oraz spożywczy.

</doc>
<doc id="537870" url="https://pl.wikipedia.org/wiki?curid=537870" title="Elektrociepłownia Białystok">
Elektrociepłownia Białystok

Elektrociepłownia Białystok – elektrociepłownia w Białymstoku w województwie podlaskim.
Dane techniczne.
W skład elektrociepłowni wchodzą urządzenia wytwórcze:
Zdolności produkcyjne Elektrociepłowni Białystok:

</doc>
<doc id="537873" url="https://pl.wikipedia.org/wiki?curid=537873" title="Wzgórze Panieńskie (Gniezno)">
Wzgórze Panieńskie (Gniezno)

Wzgórze Panieńskie – drugie (obok Wzgórza Lecha) najwcześniej objęte osadnictwem wzgórze (wysokość ok. 120–123 m n.p.m.) gnieźnieńskie, jedno z siedmiu wzgórz, na których według podania założono miasto; obecnie Rynek. Na terenie wzgórza odkryto pozostałości pochodzącej z VIII wieku osady, której mieszkańcy zajmowali się głównie rzemiosłem i handlem. Na tych terenach ślady osadnictwa sięgają jednak znacznie dalej, bo nawet okresu wpływów rzymskich i wędrówek ludów (od pocz. n.e. do ok. 570 r.). Nazwa wzniesienia najprawdopodobniej związana jest z położonym dawniej na wzgórzu klasztorem klarysek.

</doc>
<doc id="537876" url="https://pl.wikipedia.org/wiki?curid=537876" title="Eparchia wrocławsko-koszalińska">
Eparchia wrocławsko-koszalińska

Eparchia wrocławsko-koszalińska (; ) – jedna z trzech eparchii obrządku bizantyjsko-ukraińskiego Kościoła greckokatolickiego w Polsce ze stolicą we Wrocławiu. Ustanowiona eparchią "wrocławsko-gdańską" w 1996 przez papieża Jana Pawła II. 25 listopada 2020 na skutek reorganizacji Kościoła greckokatolickiego w Polsce przez papieża Franciszka zmieniono nazwę eparchii na "wrocławsko-koszalińską" z dotychczasową stolicą oraz konkatedrą w Koszalinie. Biskupstwo jest sufraganią archieparchii przemysko-warszawskiej.
W dniu 6 lutego 2023 r. Eparchia wrocławsko-koszalska, a także cała metropolia przemysko-warszawska, uwzględniając wcześniejszą decyzję UCGK na Ukrainie oraz opinię Delegatów Zjednoczonej Rady Diecezjalnej w Porzewice z czerwca 2022 r., postanowił przejść na kalendarz nowojuliański od 1 września 2023 roku.
Terytorium.
Od 15 lipca 1996 do 25 listopada 2020 archieparchia obejmowała terytorium Rzeczypospolitej Polskiej po lewej (zachodniej) stronie Wisły, z wyłączeniem miast leżących po obu brzegach rzeki, które w całości należały do archieparchii warszawsko-przemyskiej.
Od 25 listopada 2020 obejmuje terytorium pokrywające się z granicami rzymskokatolickich metropolii: wrocławskiej, poznańskiej, szczecińsko-kamieńskiej, gnieźnieńskiej, katowickiej oraz metropolii częstochowskiej (bez diecezji radomskiej).
Dekanaty.
Dekanaty (protoprezbiteraty) (od grudnia 2017)
1 grudnia 2017 został dokonany nowy podział terenu eparchii i zostały utworzone 2 nowe dekanaty: katowicki i poznański.
25 listopada 2020 papież Franciszek utworzył eparchię olsztyńsko-gdańską, zmieniając nazwę dotychczasowej eparchii wrocławsko-gdańskiej na wrocławsko-koszalińską.

</doc>
<doc id="537877" url="https://pl.wikipedia.org/wiki?curid=537877" title="Jean-Marc Bosman">
Jean-Marc Bosman

Jean-Marc Bosman (ur. 30 października 1964) – belgijski piłkarz.
Wygrał spór prawny z byłym pracodawcą Royal Football Club de Liège, a kazus przełomowego orzeczenia Trybunału Sprawiedliwości UE nazwano (prawem Bosmana).
W trakcie kariery zawodnik grał w takich klubach jak: Standard Liège, RFC Liège, Olympique Saint-Quentin, CS Saint-Denis, USL Dunkerque, ROC Charleroi-Marchienne i CS Visé.

</doc>
<doc id="537880" url="https://pl.wikipedia.org/wiki?curid=537880" title="Teatr STU">
Teatr STU



</doc>
<doc id="537885" url="https://pl.wikipedia.org/wiki?curid=537885" title="Mechanizm korbowo-wahaczowy">
Mechanizm korbowo-wahaczowy

Mechanizm korbowo-wahaczowy – mechanizm, w którym ruch obrotowy korby powoduje ruch wahadłowy ramienia (wahacza). Dla tego mechanizmu musi być spełniony warunek: suma długości członu najdłuższego i najkrótszego musi być mniejsza od sumy długości pozostałych członów. Mechanizmy korbowo-wahaczowe są stosowane w stawidłach maszyn tłokowych, mechanizmach obrabiarek, mieszalnikach itp.

</doc>
<doc id="537887" url="https://pl.wikipedia.org/wiki?curid=537887" title="Senoy">
Senoy



</doc>
<doc id="537890" url="https://pl.wikipedia.org/wiki?curid=537890" title="Elektrownia Żydowo">
Elektrownia Żydowo

Elektrownia Żydowo – elektrownia szczytowo-pompowa znajdująca się w Żydowie w powiecie koszalińskim, której właścicielem jest spółka Energa Wytwarzanie SA należąca do grupy kapitałowej Energa.
Historia.
Pierwsze wzmianki o możliwości energetycznego wykorzystania dwóch naturalnych zbiorników wodnych, jakimi są jeziora Kamienne i Kwiecko, pochodzą z lat 30. XX wieku.
Dane techniczne.
Dwa naturalne jeziora: Kamienne i Kwiecko, położone blisko siebie i mające znaczną (około osiemdziesiąt metrów) różnicę poziomów lustra wody, połączono trzema stalowymi, pięciometrowej średnicy rurociągami. W ciągu sekundy na łopatki turbin kierowanych jest 240 metrów sześciennych wody, dzięki czemu elektrownia może osiągać moc 156 MW.
W ciągu nocnej nadwyżki energii w sieci dwa turbozespoły odwracalne ponownie wpompowują trzy miliony metrów sześciennych wody do górnego zbiornika.
Parametry systemu hydrotechnicznego elektrowni szczytowo–pompowej w Żydowie:
Elektrownia jest dostępna do zwiedzania.

</doc>
<doc id="537897" url="https://pl.wikipedia.org/wiki?curid=537897" title="Organizacja Układu o Bezpieczeństwie Zbiorowym">
Organizacja Układu o Bezpieczeństwie Zbiorowym

Organizacja Układu o Bezpieczeństwie Zbiorowym (ros. "Организация Договора о коллективной безопасности" – ОДКБ, ODKB) – organizacja zbiorowego bezpieczeństwa niektórych państw członkowskich Wspólnoty Niepodległych Państw. Organizacja jest systemem bezpieczeństwa zbiorowego i sojuszem wojskowym.
Historia powstania.
U źródeł powstania Organizacji leży podpisanie w dniu 15 maja 1992 roku tzw. traktatu taszkenckiego o bezpieczeństwie kolektywnym. Traktat podpisały: Armenia, Kazachstan, Kirgistan, Rosja, Tadżykistan i Uzbekistan. Azerbejdżan przystąpił 24 września 1993, Gruzja 9 grudnia 1993 roku, Białoruś 31 grudnia 1993 roku. Traktat uprawomocnił się 20 kwietnia 1994 roku.
Sygnatariusze Traktatu wyrzekli się groźby użycia siły wobec państw trzecich, zadeklarowali nieprzystępowanie do sojuszy wojskowych, zapewnili o tym, że agresja na którekolwiek z państw układu zostanie potraktowana jako atak na całą organizację. Po pięciu latach obowiązywania Traktatu – 2 kwietnia 1999 roku nastąpiło jego odnowienie, jednak w innym składzie. Wcześniej organizację opuściły Azerbejdżan, Gruzja i Uzbekistan, tworząc Organizację na rzecz Demokracji i Rozwoju (GUAM).
7 października 2002 roku w Kiszyniowie pozostałe sześć państw-sygnatariuszy tzw. traktatu taszkenckiego powołało Organizację Układu o Bezpieczeństwie Zbiorowym. 17 sierpnia 2006 roku do Organizacji powrócił Uzbekistan, który po raz drugi opuścił organizację w 2012 roku.
Sojusz zaczepno-odporny rozpoczął funkcjonowanie 18 września 2003 roku.
Działalność.
Członkowie Układu przeprowadzają liczne ćwiczenia wojskowe z udziałem wielu żołnierzy. Zazwyczaj są to ćwiczenia wojska Rosji i wojska jednego z pozostałych sygnatariuszy. m.in. 17 czerwca 2006 roku na Białorusi, niedaleko od granicy z Polską, rozpoczęły się rosyjsko-białoruskie manewry "Tarcza Związku 2006" z udziałem 8800 żołnierzy.
4 lutego 2008 roku podczas szczytu w Moskwie zapadła decyzja o utworzeniu Sił Szybkiego Reagowania Układu.
2 listopada 2018 roku ze stanowiska Sekretarza Generalnego Organizacji odwołano gen. Jurija Chaczaturowa, co miało związek z postawieniem mu zarzutów dotyczących zamachu na porządek konstytucyjny państwa (art. 300 cz. 1 Kodeksu Karnego Republiki Armenii) przez władze Armenii. W czasie wydarzeń z 1–2 marca 2008 roku pełnił on funkcję komendanta garnizonu Sił Zbrojnych w Erywaniu i miał uczestniczyć w siłowym dławieniu manifestacji. W sprawie oskarżeni zostali również były Prezydent Armenii Robert Koczarian, były Przewodniczący Rady Bezpieczeństwa Narodowego Armen Geworgian oraz były Minister Obrony Armenii Mikael Harutunian. 
6 stycznia 2022 roku na wniosek prezydenta Kazachstanu Kasyma-Żomarta Tokajewa nastąpiło wkroczenie wojsk krajów członkowskich organizacji na terytorium Kazachstanu w związku z trwającymi protestami w Kazachstanie przeciwko drastycznym podwyżkom cen gazu LPG.

</doc>
<doc id="537898" url="https://pl.wikipedia.org/wiki?curid=537898" title="Apostolicam actuositatem">
Apostolicam actuositatem

Apostolicam actuositatem – dekret o apostolstwie świeckich uchwalony na soborze watykańskim II 18 listopada 1965.
Dekret dotyczy apostolstwa osób świeckich. Ojcowie soborowi szeroko omawiają w nim podstawy teologiczne powołania świeckich do apostolstwa. Określają cele, dziedziny i formy działalności apostolskiej. Piszą o miejscu apostolstwa ludzi świeckich w Kościele i o właściwym przygotowaniu ich do prowadzenia takiej działalności.
Linki zewnętrzne.
Apostolicam actuositatem (pol.)

</doc>
<doc id="537903" url="https://pl.wikipedia.org/wiki?curid=537903" title="Glasgow Central Station">
Glasgow Central Station

Glasgow Central Station (szk.-gael. "Stèisean Meadhan Ghlaschu") jest większym z dwóch obecnych terminali na magistrali kolejowej w Glasgow, największym mieście Szkocji. Stację otworzyła firma Caledonian Railway 31 lipca 1879 r., a dziś zarządza nią Network Rail. Jest ona północnym zakończeniem West Coast Main Line.
Stacja obsługuje przedmieścia i miasta południowej część konurbacji Greater Glasgow oraz Ayrshire i wybrzeża rzeki Clyde, a także jest stacją końcową wszystkich połączeń międzymiastowych pomiędzy Glasgow i stacjami w Anglii. Odchodzą stąd również pociągi do Edynburga, jednak to drugi terminal magistrali – Glasgow Queen Street – jest główną stacją komunikacji ze stolicą.
Glasgow Central jest najbardziej uczęszczaną stacją kolejową w Szkocji i drugą w Wielkiej Brytanii, po Birmingham New Street. Według Network Rail, ponad 38 milionów ludzi używa jej rocznie, 80% z nich to pasażerowie.
Początek.
Stacja została otwarta 1 sierpnia 1879 r. na północnym brzegu rzeki Clyde. Miała osiem krawędzi i połączenie ze stacją Bridge Street przez wiadukt kolejowy nad Argyle Street i czterotorowy most kolejowy zbudowany przez Sir Williama Arrola, który przecinał Clyde na południe.
Po krótkim czasie stacja była przeciążona. W 1890 r. zastosowano prowizoryczne rozwiązanie polegające na rozszerzeniu wiaduktu nad Argyle Street i dodaniu tam dziewiątego peronu. Na początku zamierzano również rozbudować stację Bridge Street do ośmiu torów, a stację Central do piętnastu krawędzi.
Stacja dolna.
Perony na niższych piętrach stanowiły początkowo oddzielną stację, a zostały zbudowane do obsługi podziemnej linii Glasgow Central Railway, na którą wydano pozwolenie 10 sierpnia 1888 r., otwartą 10 sierpnia 1896 r. Linia Glasgow Central Railway została przejęta przez Caledonian Railway w 1890 r. Pociągi jeździły z Maryhill Central i trasą Lanarkshire and Dunbartonshire Railway na zachodzie – do Rutherglen oraz przez Tollcross do Carmyle i Newton, a także innych miejsc obsługiwanych przez Caledonian Railway na wschód od Glasgow.
Przebudowa stacji w latach 1901–1905.
Około 1900 r. stacja ponownie okazała się za mała, wraz ze wzrostem liczby pasażerów na górnej stacji o 5.156 milionów rocznie, licząc od ukończenia rozbudowy w 1890 r. Roczna liczba pasażerów w 1899 r. sięgnęła 16.841 milionów na górnej stacji i 6.461 na dolnej, razem 23.257 milionów. Stacja miała dwa poziomy: wyższy – na wysokości Gordon Street, kontynuacją którego był wiadukt nad Argyle Street, i perony podziemne.
Pimiędzy 1901 i 1905 r. pierwotny budenk stacji został przebudowany. Wydłużono go nad Argyle Street i zbudowano 13 krawędzi. Na rzece zbudowano dodatkowy ośmiotorowy most, a stary most podniesiono o 30 cali (0.75 m). Stacja Bridge Street była wtedy zamknięta.
W czasie przebudowy w latach 1901–1905 powstał również szereg bocznic na końcu krawędzi 11 i 12, na moście na rzece Clyde. Nazywano je bocznicami West Bank, Mid Bank i East Bank. Bocznica rozładunkowa – Dok Nr 14 została utworzona na południowym końcu krawędzi 13..
Dworzec stacji posiada przestrzenną halę główną, a w niej sklepy, punkty kateringowe, kasy biletowe, a także centrum podróżne. Front jej wypełnia Central Hotel przy Gordon Street, zaprojektowany przez Roberta Rowanda Andersona. W budynku dworca mieści się także szereg sklepów i barów od strony Union Street. Podziemia stacji nie są otwarte dla wszystkich: znajduje się tam prywatny parking i urządzenia gospodarcze samej stacji, jak również przyległego hotelu.
Sławne architektoniczne rysy dworca to duży przeszklony wiadukt przedłużający budynek ponad Argyle Street, zwany przez miejscowych „Parasolką Highlandera” (ang.-sco. "Hielanman’s Umbrella"), ponieważ służył za miejsce spotkań przyjezdnych górali; a także stare kasy biletowe oraz budynek informacji dla podróżnych. Był to duży owalny budynek z działem rezerwacji na parterze i informacją dla podróżnych o pociągach przedstawioną na dużych drukowanych tablicach z tkaniny, umieszczanych za dużymi oknami na piętrze przez dwuosobowy zespół.
Pod „Parasolką” ulokowana jest gwarna mieszanka sklepów i barów, jak również klub nocny „Arches”, teatr, galeria, a także restauracja.
Central Hotel.
Fasadę dworca wypełnia Central Hotel przy Gordon Street. Przylegając do hali dworca, był w latach swojej świtności jednym z najbardziej prestiżowych w Glasgow. Z jego sławnych gości wymienić można Franka Sinatrę czy Winstona Churchilla.
Pierwotnie zaprojektował go Robert Rowand Anderson, w „stylu królowej Anny”; umeblował również publiczne pomieszczenia. Hotel został ukończony w 1883 r., ale przedłużono go wraz z dworcem w latach 1901–1906. Rozbudowę hotelu zaprojektował James Miller. Został otwarty 15 kwietnia 1907 r.
Pierwszą na świecie transmisję telewizyjną dalekiego zasięgu przesłano do Central Hotelu. Dokonał tego 24 maja 1927 r. John Logie Baird. British Rail sprzedał hotel w latach 80. XX w., po czym hotel zmieniał kolejnych prywatnych właścicieli, aż zakupił go ostatni – The Royal Hotel Group, i zaczął nim administrować w lutym 2009 r., w wyniku czego hotel został zamknięty w związku z obawami o skażenie azbestem i uszkodzeniami konstrukcyjnymi.
W czerwcu 2009 r. ujawniono, że nowa firma nabyła budynek hotelu, i planuje go odremontować oraz zmienić nazwę na "Glasgow Grand Central Hotel". Odnowiony hotel został otwarty we wrześniu 2010 r.
Sygnalizacja.
Pierwszą nastawnię z 1889 zastąpiono elektryczno-pneumatyczną z napędem silnikowym, opartą na systemie Westinghouse. Prace rozpoczęły się w październiku 1907 r. i oddano ją do użytku 5 kwietnia 1908 r. Zbudowano ją bezpośrednio na rzece Clyde, pomiędzy dwoma mostami, ponad poziomem torów. Wewnątrz niej znajdowała się rama z 374-ema miniaturowymi dźwigniami, co czyniło jej ramę najdłuższą ramą nastawnicy zbudowaną kiedykolwiek w Wielkiej Brytanii.
Centrum sterowania ruchem na Glasgow Central, zlokalizowane na rogu węzła Bridge Street, otwarto 2 stycznia 1961 r. Zastąpiło nastawnie na Central Station, węłach Bridge Street i Eglinton Street, oraz na stacji Eglinton Street. Przy pierwszym otwarciu centrum było w stanie kontrolować tysiąc tras.
Nowe centrum sterowania było potrzebne z trzech powodów:
Oprócz wschodniego mostu usunięto również rozjazd krzyżowy, bocznicę dla lokomotyw Cathcart, bocznicę East Side, bocznicę Mid Bank, i Dok Nr 14. Bocznicę West Bank przemieniono w peron z krawędzią 11a.
Centrum sterowania ruchem zamknięto 27 grudnia 2008, gdy obszar jej podlegający przekazano nowemu Centrum Sterowania Ruchem Zachodniej Szkocji ("West of Scotland Signalling Centre, WSSC") w Cowlairs. Panel NX (wejścia-wyjścia) zachowano. Aktualna sygnalizacja stacji składa się z dwóch nastawnic Westlock Interlocking firmy Westinghouse, kontrolowanych przez system kontroli MCS produkcji General Electric.
Elektryfikacja.
Przewody trakcyjne zaczęły pojawiać się na górnych peronach we wczesnych latach 60. XX w. Pierwsze zamontowano przewody prądu zmiennego o napięciu 6.25 kV Linii Okrężnej Cathcart, której elektryfikację rozpoczęto 29 maja 1962 r. W tym czasie zburzono stary most na Clyde i przeorganizowano linie.
W następnej kolejności zamontowano przewody prądu zmiennego o napięciu 25 kV linii Glasgow and Paisley Joint Railway oraz Inverclyde Line do Gourock i Wemyss Bay, ukończonych w 1967 r.; i Magistrali West Coast w roku 1974. Część Linii Okrężnej Cathcart przygotowano do korzystania z prądu zmiennego 25 kV w 1974 r., aby istniała trasa objazdowa; resztę Linii Cathcart unowocześniono później.
Istnieją plany elektryfikacji innych linii, np. linii Whifflet.
Wydarzenia drugiej połowy XX w..
Stacja dolna.
Zamknięcie.
Połączenia z dolnych peronów, początkowo liczne, zostały znacznie zredukowane z powodu konkurencji ze strony rozbudowanej i sprawnej sieci tramwajowej już przed ich wycofaniem 3 października 1964 r. w ramach projektu „Beeching Axe”. Tramwaje zaś zastąpiono autobusami w 1962 r.
Ponowne otwarcie.
W 1979 r. część linii podziemnych została zelektryfikowana, a stację podziemną otwarto ponownie dla Linii Argyle podmiejskiej sieci kolejowej Glasgow. Składała się z pojedynczego peronu wyspowego o numerach krawędzi 14 i 15, później przenumerowanych na 16 i 17 w trakcie projektu zmiany sygnalizacji i dobudowy dwóch nowych peronów na górze w 2008 r.
Początkowo do połączeń wykorzystywano jednostki Class 303 i Class 314. Te drugie zbudowano specjalnie w tym celu. W następstwie wycofania zespołów Class 303 wykorzystuje się teraz (2007 r.) model Class 318 oraz Class 334 „Juniper”.
Rozważano wprowadzenie zestawów Class 320, lecz okazały się one nieodpowiednie z powodu złego umiejscowienia monitorów służących maszyniście do kontroli drzwi. Dlatego stosuje się je tylko na Linii North Clyde.
Powódź w liniach podziemnych.
W okresie świątecznym 1994 r., 11 grudnia, ulewa spowodowała wystąpienie z brzegów rzeki Kelvin przy zamkniętej stacji Kelvinbridge i woda dostała się przez nieużywane tunele do stacji Exhibition Centre oraz dolnej części stacji Glasgow Central, która uległa kompletnemu zatopieniu gwałtowną powodzią. Zamknięto ją na wiele miesięcy, w czasie których dokonywano napraw.
W sierpniu 2002 r. ulewne deszcze zalały na kilka tygodni stacje podziemne od Dalmarnock do Exhibition Centre. Większość połączeń przekierowano na perony nadziemne, bądź do stacji Glasgow Queen Street. Zalania z 2002 r. miały kilka innych następstw, które spowodowały wybuch kryptosporydiozy w sieci wodnej Glasgow.
Przebudowa w latach 80..
Stacja górna została znacznie przebudowana w połowie lat 80.. Stary budynek kas biletowych i informacji zastąpiono w 1985 r. świeżo wybudowanym centrum podróży sąsiadującym z wejściem od Gordon Street. W 1986 r. duża elektro-mechaniczna tablica informacyjna na końcu peronów oraz mała tablica wtórująca po zachodniej stronie hali zastąpiły wcześniejsze tablice manualne. Stary budynek działu rezerwacji i informacji o pociagach zachowano i przebudowano na sklepy i bufety, a na górze restaurację oraz bar; wymieniono również podłogę na marmurową.
Usunięto wtedy również bramki manualne na peronach 1-8 i automatyczne bramki na „żółte bilety” z peronów 9-13 (dziś 15).
Remont w latach 1998–2005.
W 1998 r. firma Railtrack rozpoczęła pięcioletni program renowacji, w ramach którego stacja miała zostać przykryta nowym dachem i wyremontowana wewnątrz przez Bovis Lend Lease. Klasyczne mechaniczne tablice informacyjne z lat 80. zastąpił nowoczesny elektromechaniczny system pikselowy, wymieniony z kolei na wyświetlacz LED około 2005 r. Ostatnie zadanie, unowocześnienie części restauracyjnej na piętrze, ukończono w 2005 r.
Rozwój w XXI w..
Rozbudowa w latach 2009/10.
Dostosowując stację do planów wprowadzenia niedoszłej linii Glasgow Airport Rail Link krawędzie peronów przenumerowano. Krawędź 11a (nigdysiejsza bocznica West Bank, na moście na Clyde) otrzymała numer 12, a krawędzie o numerach 12 i 13 miały odtąd numery 14 i 15. We wrześniu 2009 r. dotychczasowy parking na wysokości peronów oraz miejsce postojowe wycofano z użycia i zlikwidowano peron na rzece (krawędź nr 12). Dwie nowe krawędzie utworzono pomiędzy 11. i 14., oddane do użytku w maju 2010 r. Usunięcie wewnętrznego parkingu ani obszaru postojowego nie jest planowane. Istniejący wielopoziomowy parking przy Oswald Street i parking uliczny otaczający stację wciąż funkcjonują, a miejsce wysadzania pasażerów przesunięto na pobliskie ulice.
Bramki.
Na Glasgow Central i trzech innych stacjach w centrum miasta w 2011 r. zamontowano automatyczne bramki biletowe w zakresie kampanii przeciwko jeździe na gapę, mającej na celu zwiększenie dochodów z biletów. Wcześniej, w 2004 r., ustawiono bramki na stacji Queen Street, gdy firma ScotRail porzuciła strategię „otwartych stacji”, w związku, z którą usunięto w latach 80. zatłoczone bramki na „żółte bilety”, by przyciągnąć pasażerów, a bilety sprawdzane były w pociągach. Obecnie ScotRail finalizuje negocjacje z Network Rail dotyczące projektu.
Połączenia.
W 2010 r. Glasgow Central obsługiwało pięciu przewoźników.
Obsługuje połączenia na trasie CrossCountry przez Magistralę East Coast do Birmingham i dalej na zachód i na południowe wybrzeże, jako przedłużenia połączeń do stacji Edynburg Waverley.
Jeden pociąg dziennie do Londynu (King’s Cross) przez Edynburg.
Połączenia do miejsc położonych w Szkocji, w tym do Ayr, Kilmarnock, East Kilbride, Gourock, Neilston, Stranraer i Largs, jak również pociąg sypialny Caledonian Sleeper do Londynu (Euston).
Połączenie na lotnisko Manchester Airport przez Manchester Piccadilly.
Połączenia do Birmingham (New Street) i Londynu (Euston) przez Carlisle, Preston oraz Crewe; wykorzystujące pociągi Super Voyager i Pendolino na Magistrali West Coast.
Postój taksówek znajduje się na północ od stacji, a autobusy kursują na przylegających ulicach. Stacje metra St Enoch i Buchanan Street są oddalone od Glasgow Central o kilka minut drogi piechotą.
SPT udostępnia połączenie autobusowe do Queen Street i stacji autobusowej Buchanan. Numer autobusu to 398.

</doc>
<doc id="537905" url="https://pl.wikipedia.org/wiki?curid=537905" title="Kiczory (szczyt)">
Kiczory (szczyt)

Kiczory (czes. "Kyčera", 989 lub 990 m n.p.m.) – szczyt w zachodniej części Beskidu Śląskiego w Beskidach Zachodnich. Jest drugim co do wysokości (po Wielkiej Czantorii) szczytem w całym Paśmie Czantorii.
Szczyt Kiczor leży w beskidzkiej części wododziału Wisły i Olzy (a więc Odry), już w jego części zorientowanej równoleżnikowo. Zbudowany jest z gruboziarnistego piaskowca tzw. istebniańskiego, o brunatnym zabarwieniu, zawierającego dużą ilość ziaren kwarcu, ortoklazu, a także żyły syderytu (ubogiej rudy żelaza). Na odcinku grzbietu Kiczory – Kyrkawica widoczne są wychodnie tego piaskowca w formie stopni, ambon a nawet grzybów skalnych.
Szczyt Kiczor jest porośnięty w większości lasami bukowymi i świerkowymi. Biegnie przez niego granica państwowa między Polską a Czechami. Na południowym stoku, po czeskiej stronie znajduje się rezerwat przyrody Plenisko.
Przez szczyt Kiczor przebiega Główny Szlak Beskidzki. 

</doc>
<doc id="537909" url="https://pl.wikipedia.org/wiki?curid=537909" title="David Boreanaz">
David Boreanaz

David Patrick Boreanaz (ur. 16 maja 1969 w Buffalo) – amerykański aktor, producent i reżyser telewizyjny i filmowy pochodzenia słowacko-włoskiego.
Życiorys.
Wczesne lata.
Urodził się w Buffalo w stanie Nowy Jork jako syn i najmłodsze dziecko Davida Thomasa Boreanaza, zapowiadacza pogody w lokalnej telewizji WPVI w Filadelfii i gospodarza lokalnego programu dla dzieci "Rocket Ship 7", oraz Patti Boreanaz. Wychowywał się w Filadelfii z dwiema starszymi siostrami – Beth i Bo. Zainspirowany rolą Yula Brynnera jako despotycznego króla Syjamu w musicalu "Król i ja" ("The King and I", 1956), w wieku siedmiu lat zdecydował o wyborze zawodu aktora. Uczęszczał do szkoły średniej dla chłopców Malvern Preparatory School w Malvern w stanie Pensylwania. W 1991 roku ukończył studia na wydziale komunikacji Ithaca College w Ithaca w stanie Nowy Jork.
Następnie przeniósł się do Los Angeles z mocnym postanowieniem rozpoczęcia kariery aktorskiej. Dorabiał jako malarz domów, parkingowy samochodów, nosił ręczniki w klubie sportowym.
Kariera.
Wreszcie podczas spaceru z psem w Hollywood znalazł menedżera i pojawił się w jednym z odcinków sitcomu FOX "Świat według Bundych" ("Married... with Children", 1993) jako Frank, rowerzysta, chłopak Kelly Bundy (Christina Applegate), oraz dwóch produkcjach kinowych – dramacie sensacyjnym "Szaleństwo w Aspen" ("Aspen Extreme", 1993) z Catherine Parks i dramacie sensacyjno-kryminalnym "Najlepsi z najlepszych 2" ("Best of the Best 2", 1993) u boku Erika Robertsa, Chrisa Penna, Meg Foster i Ralfa Moellera oraz komedii grozy "Macabre Pair of Shorts" (1996) jako ofiara wampira.
Wielkim powodzeniem wśród telewidzów cieszyła się rola Angela, wampira z duszą w serialu 20th Century Fox ' ("Buffy the Vampire Slayer", 1997-2003) i spin offie Warner Bros. "Anioł ciemności" ("Angel", 1999-2004), za którą otrzymał trzykrotnie nagrodę Saturna (2000, 2003–2004). Wyreżyserował także jeden odcinek tej serii. Postać Angela w serialu ' przewidziana była jedynie na trzynaście odcinków, bohater ten jednak zyskał tak wielką sympatię telewidzów, iż wszedł na stałe do serialu – w skład ekipy. Początkowo Angela w serialu ' miał grać James Marsters (Spike z '), lecz producenci uznali, iż lepiej będzie powierzyć ją młodszemu aktorowi, który zyska przychylność żeńskiej części widowni.
Na kinowym ekranie można go było zobaczyć w slasherze "Walentynki" ("Valentine", 2001) z Denise Richards i Katherine Heigl, komedii romantycznej "Randka z Lucy" ("I’m With Lucy", 2002) u boku Moniki Potter, Gaela Garcii Bernala i Anthony’ego LaPaglii, niezależnej produkcji "To nie takie łatwe" ("The Hard Easy", 2005) z Garym Buseyem i Peterem Wellerem, filmie sensacyjno-przygodowym "Kruk IV" ("The Crow 4: Wicked Prayer ", 2005) u boku Edwarda Furlonga i Macy Gray, komedii "Upojne wakacje" ("These Girls", 2005) i komedii romantycznej "Pan złota rączka" ("Mr. Fix It", 2006).
W 2003 roku wystąpił w teledysku Dido do singla „White Flag”. Wziął udział także w reklamie piwa Foster’s oraz sieci handlowej J. C. Penney. Zagrał również w sztukach teatralnych m.in. "Kapelusz pełen deszczu" ("Hatfull of Rain") Gazzo Michaela Vincente’a na scenie teatru Ensemble, "Włosko-amerykańskie pojednanie" ("Italian-American Reconciliation") w Gardner Stage i "Szalony z miłości" ("Fool for Love") Sama Sheparda. Zagrał potem główną rolę agenta specjalnego FBI Seeleya Bootha w serialu FOX "Kości" ("Bones", 2005-2017) z Emily Deschanel.
Życie prywatne.
Po nieudanym związku małżeńskim z Ingrid Quinn (od czerwca 1997 do 15 października 1999), spotykał się z Sarah Michelle Gellar (1999). 24 listopada 2001 roku ożenił się po raz drugi z modelką i aktorką Jaime Bergman (ur. 23 września 1975), która pojawiła się w styczniu 1999 na rozkładówce miesięcznika dla panów "Playboy". Mają syna Jadena Rayne’a (ur. 1 maja 2002) i córkę Bardot (ur. 31 sierpnia 2009). W lipcu 2010 r. statystka z serialu "Kości" Kristina Hagan oskarżyła aktora o molestowanie seksualne, sprawa toczy się w sądzie w Las Vegas.

</doc>
<doc id="537911" url="https://pl.wikipedia.org/wiki?curid=537911" title="Irydoidy">
Irydoidy

Irydoidy – grupa organicznych związków chemicznych z grupy monoterpenoidów. Są oparte na szkielecie irydanu (1-izopropylo-2,3-dimetylocyklopentanu). Grupa metylowa i izopropylowa irydanu najczęściej związane są mostkiem tlenowym w drugi pierścień, heterocykliczny piran, z utworzeniem układu cyklopentanopiranowego H-5,H-9β,β-"cis"-skondensowanego. Znane są też rzadsze seko-irydoidy, w których pierścień cyklopentanowy jest rozerwany pomiędzy atomami C-7 i C-8.
Irydoidy zawarte są w wyciągach niektórych roślin, m.in. z liści bobrka trójlistnego, korzenia goryczki żółtej, ziela tysiącznika pospolitego i wielu innych.
Irydoidy mają wiele różnych własności leczniczych i zastosowań. Uważa się, że są one odpowiedzialne za uspokajające działanie na koty tzw. kocimiętki, dodawane są do środków odstraszających owady, np. komary, stosowane są w maściach przeciwbólowych, przeciwzapalnych i przeciwreumatycznych.
Właściwości fizykochemiczne.
Irydoidy są związkami ciekłymi lub stałymi o wysokiej temperaturze topnienia, krystalicznymi lub bezpostaciowymi. Glikozydy irydoidów są na ogół dobrze rozpuszczalne w wodzie i etanolu, zaś pod wpływem kwasów ulegają hydrolizie, tworząc zabarwione na niebiesko związki.
Właściwości farmakologiczne.
Wiele irydoidów roślinnych wykazuje działanie przeciwbakteryjne i grzybostatyczne: plumerycyna, fulwoplumeryna, aukubigenina i jej polimery. nepetalakton, kwas genipowy. Sekoroidy Gentianaceae są znanymi związkami goryczowymi pobudzającymi łaknienie. Występujące w rodzajach Valeriana i Centranthus (Valerianaceae) estrowe walepotriany działają uspokajająco na ośrodkowy układ nerwowy.

</doc>
<doc id="537921" url="https://pl.wikipedia.org/wiki?curid=537921" title="Wandalizm interakcyjny">
Wandalizm interakcyjny

Wandalizm interakcyjny to celowe łamanie istotnych, niepisanych reguł codziennej interakcji między uczestnikami tej interakcji. Jeden z często stosowanych sposobów badania reguł interakcyjnych w badaniach etnometodologicznych.

</doc>
<doc id="537924" url="https://pl.wikipedia.org/wiki?curid=537924" title="Ornak (grzbiet)">
Ornak (grzbiet)

Ornak – grzbiet górski, część północnej grani Siwego Zwornika w polskich Tatrach Zachodnich. Oddziela Dolinę Starorobociańską od Doliny Pyszniańskiej.
Pochodzenie nazwy.
Nieznane jest pochodzenie nazwy góry. W dokumentach górniczych z XVI wieku ma ona nazwę "Hornok". Przypuszczalnie grzbiet górski otrzymał nazwę wtórnie od hali Ornak – dawnej hali na jego zboczach. Według etymologii ludowej, pochodzi ona od słowa orzeł (w podhalańskiej gwarze "oreł"), który podobno kiedyś uniósł tutaj do góry 7-letniego chłopca, a następnie upuścił go na ziemię; chłopak zabił się. Prawdziwy źródłosłów nazewnictwa hali i góry pozostaje jednak nieustalony.
Topografia.
Jest to boczne odgałęzienie grani głównej Tatr odbiegające od niej pomiędzy szczytami Starorobociańskiego Wierchu i Błyszcza w niewybitnym szczycie zwornikowym – Siwym Zworniku. Długi, masywny grzbiet Ornaku biegnie w kierunku północnym od Siwej Przełęczy do Iwaniackiej Przełęczy i ma kilka kulminacji, którymi są: Kotłowa Czuba (1840 m), Zadni Ornak (1867 m), Ornak (1854 m), Suchy Wierch Ornaczański (1832 m n.p.m.) Przedzielone one są niewielkimi przełęczami: Kotłowym Siodłem, Ornaczańską Przełęczą i Wyżnią Ornaczańską Przełęczą.
Ornak wznosi się ponad otaczającymi go dolinami na wysokość względną 500–700 m. Na wschodnich zboczach znajduje się dawniej wypasana Hala Ornak. Do Doliny Starorobociańskiej opada kilka żlebów: Banisty Żleb, Pośredni Żleb, Graniczniak, Żleb na Przełęcz, Żleb pod Pyszną, do Doliny Pyszniańskiej żleb Piszczałki, Ornaczański Żleb i najbardziej znany Żleb pod Banie. Żlebami tymi w zimie często schodzą lawiny.
Opis grzbietu.
Grzbiet Ornaku jest na znacznej długości odsłonięty, roztaczają się z niego rozległe widoki, szczególnie na pobliski Kominiarski Wierch i rejon Doliny Tomanowej i Pyszniańskiej z wznoszącymi się nad nimi szczytami Ciemniaka, Tomanowego i Smreczyńskiego Wierchu, Kamienistej oraz na Błyszcz i Starorobociański Wierch, które prezentują się stąd bardzo okazale. W czasie burzy grzbiet jest niebezpieczny.
Zbudowany jest ze skał metamorficznych z dodatkiem granitów, wierzchołek zaś i część masywu od strony północnej z kwarcytowych piaskowców. W jego masywie już od XV wieku istniały kopalnie, w których wydobywano rudy metali kolorowych, a od XVII wieku również żelaza. Góra penetrowana była od dawna przez pasterzy i górników, pierwsze odnotowane wejścia zimowe miały miejsce w 1910 r. Na porośniętym murawą grzbiecie dominuje granitolubna roślinność; obok boimki dwurzędowej i situ skuciny liczne porosty i karłowaty widłak wroniec, wiosną zakwitają obficie dzwonek alpejski, sasanka alpejska i inne tatrzańskie rośliny. Z rzadkich w Polsce roślin występuje gnidosz Hacqueta, turzyca skąpokwiatowa, przymiotno węgierskie i turzyca tęga. Na zachodnich stokach Suchego Wierchu Ornaczańskiego (Baniste) znajduje się najdalej na zachód wysunięte znane naturalne stanowisko limby w polskich Tatrach.
Szlaki turystyczne.
Wygodnym punktem wypadowym na Ornak jest schronisko PTTK na Hali Ornak w górnej części Doliny Kościeliskiej.

</doc>
<doc id="537927" url="https://pl.wikipedia.org/wiki?curid=537927" title="Seskwiterpeny">
Seskwiterpeny

Seskwiterpeny – węglowodory z grupy terpenów; należą tu liczne składniki olejków eterycznych, żywic, mogą mieć strukturę łańcuchową lub cykliczną. Są oleistymi cieczami lub substancjami stałymi. Wyróżnia się tutaj laktony (są składnikami gorzkimi; gorycze seskwiterpenowe) i azuleny (są lotne z parą wodną, mają barwę niebieską, zieloną, fioletową; charakteryzują się właściwościami przeciwzapalnymi).
Seskwiterpeny niecykliczne.
Pośród występujących w przyrodzie seskwiterpenów niecyklicznych znane są jedynie terpenoidy. Przykładami są: farnezol i nerolidol.
Seskwiterpeny monocykliczne.
Głównymi przedstawicielami tej grupy są węglowodory, a wśród nich najpopularniejsze są bisaboleny. Ponadto jest to zyngiberen i harnandulcyna.
Seskwiterpeny bicykliczne.
Są jednymi z najbardziej rozpowszechnionych seskwiterpenów. Przedstawicielami tej grupy są: kadiden, selinen, gwajol i kariofilen.
Seskwiterpeny tricykliczne.
Należą do nich m.in. santalole.

</doc>
<doc id="537928" url="https://pl.wikipedia.org/wiki?curid=537928" title="SA106">
SA106



</doc>
<doc id="537933" url="https://pl.wikipedia.org/wiki?curid=537933" title="SH-60">
SH-60



</doc>
<doc id="537937" url="https://pl.wikipedia.org/wiki?curid=537937" title="Idris I (Libia)">
Idris I (Libia)

Idris I (, właśc. As-Sajjid Muhammad Idris al-Mahdi as-Sanusi; ur. 12 marca 1890 w Al-Dżaghbub, zm. 25 maja 1983 w Kairze) – emir Cyrenajki (1917-1951) i Trypolitanii (1929-1951), pierwszy i jedyny król Libii.
Życiorys.
Jego dziadek Muhammad ibn Ali as-Sanusi był założycielem islamskiego sufickiego ruchu religijno-politycznego sanusijja. 24 grudnia 1951 został ogłoszony królem uzyskującej niepodległość Libii. Zaprowadził monarchię absolutną, zakazał istnienia partii politycznych rządy oparł na izolacjonizmie. Na jego rządy przypadło odkrycie pokaźnych złóż ropy naftowej i szybki przyrost dochodów kraju dzięki jej sprzedaży. Monarcha był głównym beneficjentem handlu surowcem. W ostatnich latach dekady lat 60. rząd króla był coraz bardziej niepopularny. Scentralizowany system Libii pogłębiał tradycyjne podziały regionalne i plemienne. Kraj nadto trawiło powszechne zjawisko korupcji. Na skutek popularnych w Libii nacjonalistycznych poglądów jego rząd postrzegany był przez wielu mieszkańców jako proizraelski. Takie postrzeganie monarchii doprowadziło do nastrojów antykrólewskich i antyzachodnich protestów które nasiliły się po porażce sąsiedniego Egiptu w wojnie sześciodniowej (pracownicy naftowi rozpoczęli strajk solidarnościowy z Egiptem a w Bengazi i Trypolisie wybuchły zamieszki).
4 sierpnia 1969 abdykował na rzecz swojego bratanka Hasana as-Sanusiego, który miał przejąć rządy w kraju 2 września 1969. Tymczasem dzień wcześniej – 1 września 1969 podczas pobytu Idrisa I na leczeniu w Turcji został on obalony w wyniku wojskowego puczu Mu’ammara al-Kaddafiego. W listopadzie 1971 został skazany "in absentia" przez Libijski Sąd Ludowy na karę śmierci. Z Turcji udał się do Grecji a stamtąd do Egiptu, gdzie przebywał na wygnaniu do śmierci w 1983. Zmarł w wieku 93 lat i został pochowany w Medynie w Arabii Saudyjskiej.

</doc>
<doc id="537938" url="https://pl.wikipedia.org/wiki?curid=537938" title="Enerdil">
Enerdil



</doc>
<doc id="537939" url="https://pl.wikipedia.org/wiki?curid=537939" title="CSKA Sofia (piłka nożna)">
CSKA Sofia (piłka nożna)

PFK CSKA Sofia (), właśc. Profesijonalen Futbolen Kłub Centrałen Sporten Kłub na Armijata Sofia () – bułgarski klub piłkarski z siedzibą w stolicy kraju Sofia. Jest rekordzistą pod względem liczby zdobytych tytułów mistrza kraju (31).
Historia.
Zarys historyczny.
Klub CSKA Sofia został założony 5 maja 1948 roku, pod obecną nazwą występuje od sezonu 1988-89. Od 1954 do 1962 roku dziewięć razy z rzędu triumfował w rozgrywkach ligowych. CSKA było klubem popieranym przez komunistyczne władze w przeciwieństwie do Lewskiego Sofia.
W drugiej połowie lat 80. i na początku 90. w CSKA zaczynało piłkarskie kariery wielu zawodników, którzy z reprezentacją Bułgarii zdobyli IV miejsce na Mundialu 1994 (m.in. Christo Stoiczkow, Trifon Iwanow, Jordan Leczkow, Emił Kostadinow). Trenerem drużyny narodowej na amerykańskim turnieju był Dimityr Penew; jako piłkarz przez trzynaście lat grał w defensywie CSKA, a jako szkoleniowiec pracował w tym klubie dwukrotnie (w latach 1985-90 i 1998-99), trzy razy doprowadzając go do mistrzostwa kraju.
W ostatnich latach CSKA zdobywa tytuł mistrza kraju na przemian z Lewskim, ostatni raz zespół wygrał w ligowych rozgrywkach w 2008 roku. Od marca 2007 roku szkoleniowcem CSKA jest inny były selekcjoner Stojczo Mładenow, który zastąpił również ex trenera kadry Płamena Markowa.
Ze względu na problemy finansowe klubu, federacja bułgarska zdegradowała CSKA do III ligi. Także UEFA negatywnie rozpatrzyła wniosek bułgarskiego klubu i podtrzymała decyzję o degradacji i wycofaniu klubu z el. piłkarskiej Ligi Mistrzów.
W czerwcu 2016 roku po połączeniu Liteksu Łowecz z Chavdarem Etropole utworzono nowy klub o nazwie CSKA Sofia, który został zgłoszony do rozgrywek ekstraklasy bułgarskiej w sezonie 2016/2017, w miejsce wycofanego z rozgrywek Liteksu. Nowy klub chce w drodze kupna nabyć wszelkie sportowe i historyczne aktywa od „starego” CSKA wobec którego obecnie jest prowadzone postępowanie upadłościowe.
Stadion.
Stadion Armii Bułgarskiej został zbudowany w 1967 roku. Położony jest w centrum Sofii na obrzeżach parku Borisowa Gradina i jest częścią dużego kompleksu sportowego, w którego skład wchodzą także boiska do tenisa ziemnego i koszykówki.

</doc>
<doc id="537942" url="https://pl.wikipedia.org/wiki?curid=537942" title="Levski Sofia">
Levski Sofia



</doc>
<doc id="537943" url="https://pl.wikipedia.org/wiki?curid=537943" title="Vinyalonde">
Vinyalonde



</doc>
<doc id="537944" url="https://pl.wikipedia.org/wiki?curid=537944" title="Łukasiewicz – Instytut Mikroelektroniki i Fotoniki">
Łukasiewicz – Instytut Mikroelektroniki i Fotoniki

Łukasiewicz – Instytut Mikroelektroniki i Fotoniki - polski instytut badawczo-rozwojowy, należący do Sieci Badawczej Łukasiewicz, powstały 1 października 2020 r. w wyniku konsolidacji Łukasiewicz – Instytutu Technologii Materiałów Elektronicznych ("ITME") i Łukasiewicz – Instytutu Technologii Elektronowej ("ITE"). Główna siedziba instytutu znajduje się w Warszawie przy al. Lotników 32/46. Instytut posiada też oddziały w Piasecznie i Krakowie. 
Opis.
Instytuty: Materiałów Elektronicznych i Technologii Elektronowej mają 50-letnią historię. Instytut prowadzi projekty naukowe i prace B+R w obszarach zaawansowanych materiałów, mikro- i nanoelektroniki oraz fotoniki.
Działalność.
Instytut prowadzi badania naukowe i prace rozwojowe w obszarach: mikro- i nanoelektroniki, optoelektroniki, inżynierii materiałowej, fotoniki (w tym nanofotoniki), elektroniki mikrofalowej, energoelektroniki, elektroniki przeźroczystej i giętkiej. Działalność badawczo-rozwojowa obejmuje również technologie materiałów zaawansowanych (np. grafen, materiały półprzewodnikowe, monokryształy, materiały grubowarstwowe, produkty na bazie szkła i ceramiki, podłoża pod systemy elektroniczne) oraz przyrządy na bazie tych materiałów.
Instytut wdraża i upowszechnia wyniki tych prac w gospodarce we współpracy z instytucjami naukowymi i przedsiębiorcami.
Zakres działania Instytutu obejmuje w szczególności:
Organizacja prac badawczych Instytutu opiera się o cztery linie technologiczne:
Instytut jest właścicielem kilkudziesięciu polskich i zagranicznych patentów.

</doc>
<doc id="537950" url="https://pl.wikipedia.org/wiki?curid=537950" title="Jérôme Lejeune">
Jérôme Lejeune

Jerome (Jérôme) Jean Louis Lejeune (ur. 13 czerwca 1926 w Montrouge, zm. 3 kwietnia 1994) – francuski lekarz i genetyk. 
Życiorys.
Odkrywca etiologii zespołu Downa – trisomii chromosomu 21, doktor medycyny i doktor nauk Sorbony w Paryżu. Członek Papieskiej Akademii Nauk. Jan Paweł II mianował go pierwszym przewodniczącym Papieskiej Akademii Życia. Był też doradcą naukowym stowarzyszenia Laissez-les-vivre-SOS futures mères. 
Stał na stanowisku, że ludzkie życie rozpoczyna się od momentu poczęcia i był przeciwnikiem aborcji. Kardynał Jean-Marie Lustiger nazywał go "jednym z najżarliwszych obrońców życia". 
Czcigodny Sługa Boży Kościoła katolickiego - 21 stycznia 2021 roku papież Franciszek zatwierdził dekret o heroiczności jego cnót, otwierając drogę do jego beatyfikacji.
Dorobek naukowy.
Na początku swojej kariery zawodowej był pediatrą. Później znany z prac z dziedziny genetyki. Dokonał odkrycia etiologii zespołu Downa – trisomii chromosomu 21, za które to odkrycie w 1962 roku otrzymał nagrodę Fundacji Josepha P. Kennedy'ego. Ponadto w 1963 opisał jako pierwszy zespół cri du chat, którego przyczyną okazała się delecja krótkiego ramienia 5 chromosomu. Czasami zespół ten nazywany był zespołem Lejeune'a. Odkrył ponadto związek pomiędzy niedoborem kwasu foliowego u kobiet ciężarnych a ryzykiem wystąpienia wad cewy nerwowej u płodu. 
Jego odkrycia z dziedziny genetyki nabrały szczególnego znaczenia dla określenia statusu prawnego embrionów ludzkich.

</doc>
<doc id="537953" url="https://pl.wikipedia.org/wiki?curid=537953" title="Zgrubienie odziomkowe">
Zgrubienie odziomkowe

Zgrubienie odziomkowe - wada drewna z grupy wad kształtu, jest zbliżona do zbieżystości, lecz ograniczona do dolnej części pnia. Można ją określić jako gwałtowny spadek średnicy pnia na odcinku nie przekraczającym 2 metrów.
Występuje najczęściej w starych drzewach porażonych przez grzyby wywołujące zgniliznę. Zgrubienie odziomkowe i napływy (nabiegi, fałdy) korzeniowe często traktowane są jako jedna wada drewna, gdyż trudno jest określić granicę występowania i wpływ jednej wady i drugiej. Napływy korzeniowe biorą swój początek od korzeni, stopniowo przechodzą w pień (często u świerków i grabów). Zgrubienie odziomkowe podobnie lecz nie można zauważyć wpływu korzeni.
W zgniłych pniach świerkowych gdzie często występuje ta wada często gnieżdżą się mrówki gmachówki.

</doc>
<doc id="537954" url="https://pl.wikipedia.org/wiki?curid=537954" title="Tomasz Pawłowski">
Tomasz Pawłowski

Tomasz Pawłowski OP (świeckie imię Zygmunt, ur. 18 stycznia 1927 w Poznaniu, zm. 23 maja 2016 w Turzy) – polski dominikanin, prezbiter, duszpasterz akademicki i wykładowca.
Życiorys.
W wieku 17 lat brał udział w powstaniu warszawskim. Po wojnie, w 1945, zdał maturę i rozpoczął studia na Uniwersytecie Poznańskim, w trakcie których związał się z prowadzonym przez o. Bernarda Przybylskiego OP duszpasterstwem akademickim, w tym "Caritas Academica" przy kościele oo. Dominikanów.
Po ukończeniu studiów w 1949 wstąpił do Zakonu Braci Kaznodziejów, w którym przyjął imię Tomasz. Święcenia kapłańskie przyjął 24 czerwca 1956 w Krakowie. W następnych latach kontynuował studia na Katolickim Uniwersytecie Lubelskim i w Akademii Teologii Katolickiej w Warszawie, gdzie obronił doktorat.
Pracę duszpasterską rozpoczął w latach 60. we Wrocławiu. W 1957 r. został przeniesiony do Poznania, gdzie wspólnie z o. Joachimem Badenim OP prowadził duszpasterstwo akademickie. W 1964 oddelegowano go do Krakowa, gdzie na prośbę ówczesnego biskupa Karola Wojtyły założył duszpasterstwo akademickie Beczka, które prowadził do 1983. Przez kolejne 4 lata prowadził ponownie duszpasterstwo akademickie w Poznaniu.
W 1987 przeniesiony do Rzeszowa, gdzie założył duszpasterstwo akademickie „Szopka”. W latach 1994-2005 mieszkał i pracował w Gdańsku jako wykładowca i duszpasterz grup apostolsko-formacyjnych, następnie powrócił do Rzeszowa.
14 października 2004 otrzymał Honorowe Obywatelstwo Krakowa, a 30 czerwca 2008 prezydent RP Lech Kaczyński odznaczył go Krzyżem Kawalerskim Orderu Odrodzenia Polski.

</doc>
<doc id="537955" url="https://pl.wikipedia.org/wiki?curid=537955" title="Leena Peisa">
Leena Peisa

Leena Maria Peisa (ur. 16 marca 1979), znana również jako Lende Mielihyvä - fińska keyboardzistka i wokalistka. Leena Peisa znana jest przede wszystkim z występów w zespole rockowym Lordi, którego była członkinią w latach 2005-2012. W trakcie występów z grupą posługiwała się pseudonimem Awa. Wraz z zespołem Lordi nagrała m.in. trzy albumy studyjne, a także pięciokrotnie otrzymała nagrodę fińskiego przemysłu fonograficznego Emma-gaala. Wcześniej występowała w zespole Punaiset Messiaat. Była także członkinią formacji Dolchamar.

</doc>
<doc id="537956" url="https://pl.wikipedia.org/wiki?curid=537956" title="Ernst Schroder">
Ernst Schroder



</doc>
<doc id="537957" url="https://pl.wikipedia.org/wiki?curid=537957" title="Teoria krat">
Teoria krat



</doc>
<doc id="537959" url="https://pl.wikipedia.org/wiki?curid=537959" title="Jussi Sydänmaa">
Jussi Sydänmaa

Jussi Sydänmaa ps. Amen (ur. 26 czerwca 1972 w Mäntsälä w Finlandii) – fiński muzyk i instrumentalista, gitarzysta grupy muzycznej Lordi. W zespole jest od 1996 roku. W Lordi przebiera się za mumię (dawniej w bandażach). Jego zespół (Lordi) w 2006 roku wygrał konkurs Eurowizji.
Sprzęt: Gitary Tokai (m.in. Tokai LS-75Q), Gibson Les Paul;

</doc>
<doc id="537960" url="https://pl.wikipedia.org/wiki?curid=537960" title="Lond Daer">
Lond Daer



</doc>
<doc id="537963" url="https://pl.wikipedia.org/wiki?curid=537963" title="Maciej Bogusz Stęczyński">
Maciej Bogusz Stęczyński

Maciej Bogusz Zygmunt Stęczyński (ur. 20 lutego 1814 w Hermanowicach, zm. 7 sierpnia 1890 w Krakowie) – polski poeta, rysownik, podróżnik i krajoznawca.
Życiorys.
Urodził się w rodzinie ogrodnika (rodzice: Wojciech Stęczyński i Agata Zawadzka). Młodość spędził w Krośnie, później chodził do szkoły także w Przemyślu.
Pierwsze samotne wędrówki rozpoczął w 1833 roku. Uczestniczył w tym czasie w konspiracji galicyjskiej, współpracując m.in. z Sewerynem Goszczyńskim. W latach 1837–1838 pracował jako litograf w pracowni Piotra Pillera we Lwowie, następnie pracował u malarza pokojowego Macieja Marynowskiego w Krośnie. Namalował w kościele w Rymanowie obraz al fresco nad chórem, przedstawiający wielki pożar Rymanowa w roku 1839. Następnie odnowił kościół w Rogach, pokoje we Wróblowicach i szereg obrazów olejnych. W pierwszych dniach maja 1845 r. wybrał się w podróż w Tatry, które zwiedził dość szczegółowo i opisał w 24 pieśniach. Zimą 1845–1846 mieszkał i pracował w Stróżach.
Przypuszcza się, że w połowie lat 40. Stęczyński był związany z tajnymi ruchami niepodległościowymi i rewolucyjnymi w Galicji. Spotykał się z Julianem Goslarem. Być może należał także do radykalnej konspiracji kierowanej przez Edwarda Dembowskiego. Później był też zaangażowany w wydarzenia Wiosny Ludów 1848 roku we Lwowie. Dlatego tym cięższym dla niego przeżyciem było to, że w lutym 1846 r., w czasie rzezi galicyjskiej, został napadnięty i mocno pobity przez pijanych chłopów, którzy zrabowali jego bibliotekę, rękopisy i rysunki, a jego samego uwięzili na kilka miesięcy. Zrabowany rękopis tatrzańskiego poematu nabył od nich niejaki Gąsiorowski, nauczyciel rysunku w Krakowie, u którego tekst Stęczyńskiego uległ zniszczeniu w czasie wielkiego pożaru miasta w 1850 r.. W tym samym 1846 r. Stęczyński został zatrudniony we lwowskim wydawnictwie Kajetana Jabłońskiego, w którym podjął się publikacji cyklu pt. "Okolice Galicji" z własnym tekstem i rysunkami. Krytyczne recenzje (m.in. Józefa Łepkowskiego w Czasie) i brak prenumeratorów wymusiły przerwanie wydawnictwa na dziesiątym zeszycie.
W 1849 r. był domowym nauczycielem rysunku oraz historii Polski i krajów słowiańskich w dworach na Pokuciu. W 1851 r. po raz drugi zwiedził Tatry. Przewodnikiem Stęczyńskiego, gdy ten w latach 1845 i 1851 zwiedzał Podhale i Tatry, był Józef Bigos, góral, doskonały znawca gór, pochodzący z Bukowiny Tatrzańskiej. Później pracował jako leśniczy w okolicach Frysztaku.
Od 1859 roku mieszkał w Krakowie, dokąd ściągnął go najprawdopodobniej księgarz Walery Wielogłowski. Tenże w 1860 r. wydał na nowo napisany przez Stęczyńskiego poemat "Tatry". W lecie 1862 r. Stęczyński był w Cieszynie u Pawła Stalmacha, jednak nie powiodły się próby objęcia przez niego redakcji "Gwiazdki Cieszyńskiej". W następnym roku był korektorem "Kroniki", wydawanej w Krakowie przez J. Załuskiego, a w 1864 r. autorem i wydawcą "Świątyni Polaków". Próbował także z księgarnią F. Baumgartena wydawać pismo zeszytowe pt. "Świat i Kronika". Po niepowodzeniach wspomnianych wydawnictw przyjął posadę woźnego w Wydawnictwie Dzieł Tanich i Pożytecznych (1867) z płacą 5 (a następnie 10) florenów miesięcznie.
W latach 1870–1872 był bibliotekarzem w powołanej przez Maurycego hr. Dzieduszyckiego filii Stowarzyszenia Oświaty Ludowej w Krakowie i w końcu urzędnikiem w jakimś biurze. Pod koniec życia żył w nędzy, utrzymując się z okazjonalnych datków. Uzyskał m.in. jednorazową zapomogę w wysokości 40 guldenów od cesarza Franciszka Józefa I, któremu zadedykował utwór "Osobliwości kraju i okolic słowiańskich". W międzyczasie, jak można sądzić na podstawie analizy rękopisu poematu "Tatry" z 1884 r., zachowanego w Muzeum Tatrzańskim w Zakopanem, przypuszczalnie po raz trzeci odwiedził Tatry (zapewne w latach 1880–1883). Zmarł na gruźlicę w skromnym mieszkaniu przydzielonym mu przez władze miasta Krakowa. Pochowany został na cmentarzu Rakowickim.
W rękopisie Stęczyński pozostawił wspomnienia ze swoich podróży między innymi po Tatrach, Podtatrzu, Pieninach, Bukowinie, Beskidach, Śląsku, Orawie, Serbii, Siedmiogrodzie i Dalmacji. Wszystkie te rejony zwiedzał, rysował i opisywał. Był nierzadko pierwszym i jedynym w XIX w. piewcą ich piękna i twórcą wielu unikatowych widoków mających dużą wartość dokumentalną. Zawierają je głównie albumy "Okolice Galicji", "Pamiątka malownicza" i poemat "Tatry w dwudziestu czterech obrazach", do dziś często wykorzystywane jako źródło wiedzy oraz materiału ikonograficznego. Wykonał też unikatową serię rycin z pełną panoramą widoku z Kopca Kościuszki w Krakowie (1852). Jego dorobek w zakresie „krajowidoków” był niewiele mniejszy od dokonań sławnego Napoleona Ordy.
Przed Walerym Eljaszem-Radzikowskim i Tytusem Chałubińskim był najlepszym polskim znawcą Tatr, lepszym nawet od Wincentego Pola. "(...) "jako jeden z pierwszych Polaków chodził w te góry systematycznie, dążąc do ich wszechstronnego poznania". Po wspomnianych regionach Europy wędrował nieraz o chlebie i wodzie, o czym pisał w swoich poematach – był prawdziwie nieraz głodny i spał pod gołym niebem. Pracował ciężko w okresach zimowych, aby móc w okresie od wczesnej wiosny do jesieni wędrować z notatnikiem i szkicownikiem.
Utwory Stęczyńskiego, mimo że stanowią w znacznej części poezję pisaną średniówką z rymami, są źródłem wielu informacji geograficznych i folklorystycznych.
Karkonoskiego Ducha Gór zwanego „Rübezahlem” Stęczyński przetłumaczył jako „Rzepolicz”. Nazwa ta później została poprawiona na „Liczyrzepę”.
Jego imieniem nazwane są ulice w kilku miastach, m.in. jedna z głównych ulic w Świdnicy oraz w Nysie, a także Dom Turysty PTTK „Pod Wieżycą” w Masywie Ślęży. 
Twórczość.
W rękopisach pozostawił m.in.:

</doc>
<doc id="537966" url="https://pl.wikipedia.org/wiki?curid=537966" title="Bitwa na polach Celebrantu">
Bitwa na polach Celebrantu



</doc>
<doc id="537969" url="https://pl.wikipedia.org/wiki?curid=537969" title="Beczka (duszpasterstwo akademickie)">
Beczka (duszpasterstwo akademickie)

„Beczka” – dominikańskie duszpasterstwo akademickie przy klasztorze św. Trójcy przy ul. Stolarskiej 12 w Krakowie.
Historia.
Powstało 29 września 1964 roku mocą decyzji ówczesnego prowincjała o. Jana Janczaka, który skierował do tej pracy o. Tomasza Pawłowskiego OP. Czas powstania „Beczki” to okres przemian soborowych dokonujących się w trakcie i wkrótce po soborze watykańskim II. Dzięki wsparciu ks. kardynała Karola Wojtyły beczkowa kaplica akademicka była miejscem, gdzie msze św. odbywały się z uwzględnieniem nowych zmian w liturgii: mszę odprawiano twarzą do ludu w większym stopniu w języku polskim, uczestników celebracji angażowano w świadome jej przeżywanie i współtworzenie.
Lata 70. XX w. i pierwsza połowa lat 80. to w historii „Beczki” czas zaangażowania w życie społeczne i polityczne kraju. Jedna z pierwszych opozycyjnych instytucji Krakowa – Studencki Komitet Solidarności (zał. 1977) została utworzona w dużej mierze przez członków duszpasterstwa. Działalność ta została podjęta i bardziej rozwinięta po wprowadzeniu stanu wojennego. Już 13 grudnia 1981 zostało przy „Beczce” założone biuro pomocy dla internowanych i ich rodzin (działało ono w latach 1981–1984). 
W 1980 roku do duszpasterstwa akademickiego „Beczka” należało około 3 tys. osób, czyli 8% krakowskich studentów.
Swego rodzaju kryzys duszpasterstwa nastąpił po tragicznej śmierci o. Rafała Skibińskiego w 1987. W ciągu następnych siedmiu lat „Beczką” kierowało trzech kolejnych duszpasterzy. Późniejszy stan „Beczki” jest w dużej mierze rezultatem pracy i zaangażowania o. Wojciecha Prusa, który był duszpasterzem w latach 1994–1998. Jego następcy to o. Jacek Krzysztofowicz, o. Marek Rojszyk OP, o. Maciej Roszkowski OP, o. Wojciech Dudzik OP, o. Adam Szustak OP, o. Maciej Okoński OP, o. Janusz Pyda OP, oraz obecni duszpasterze o. Paweł Szylak OP i o. Maciej Chanaka OP.
W 2021 postanowieniem prezydenta RP Andrzeja Dudy „za zasługi w działalności na rzecz niepodległości i suwerenności Polski oraz respektowania praw człowieka w Polskiej Rzeczypospolitej Ludowej” odznaczeni Krzyżem Wolności i Solidarności zostali członkowie „Beczki”: Marta Justyna Foltzer, o. Jan Andrzej Kłoczowski, Bożena Józefa Kubit, Romana Paulina Maciuk-Agnel, Barbara Major, Beata Stanisława Ostachowicz, Małgorzata Joanna Plewicka-Ślusarczyk, Krzysztof Jan Skwarnicki, Anna Marta Tarnawska, Grażyna Trzeciak (pośmiertnie), Anna Eugenia Ziobrzyńska.

</doc>
<doc id="537970" url="https://pl.wikipedia.org/wiki?curid=537970" title="Barcelona (prowincja)">
Barcelona (prowincja)

Barcelona – prowincja Hiszpanii współtworząca wspólnotę autonomiczną Katalonii. Powstała w roku 1833. Graniczy z prowincjami: Girona, Lleida, Tarragona oraz z Morzem Śródziemnym. W 2020 roku prowincję zamieszkiwało 5 743 402 osób (74,4% populacji Katalonii). Stolicą jest miasto Barcelona, w którym mieszkało 1 620 809 osób (ok. 30% populacji prowincji). Prowincja obejmuje aglomerację Barcelony i niewielką ilość terenów przyległych, ma powierzchnię 7726 km².

</doc>
<doc id="537972" url="https://pl.wikipedia.org/wiki?curid=537972" title="Kurówka">
Kurówka

Rzeki w Polsce:

</doc>
<doc id="537975" url="https://pl.wikipedia.org/wiki?curid=537975" title="Tomáš Horváth">
Tomáš Horváth

Tomáš Horváth (ur. 23 sierpnia 1971) – słowacki pisarz współczesny. Należy do najbardziej znanych bossów bratysławskiego półświatka literackiego. Jest członkiem legendarnego klubu motocyklowego Hell’s Angels. Określany przez krytykę jako postegzystencjalista, paranoik, genialny „grafoman”. Poprzez swoje wyraźne osobiste pisarstwo sytuuje się pośród kilku prądów literackich: klasycznej angielskiej powieści detektywistycznej, powieści w stylu cyber-punk, lub elżbietańskiej oraz teatru absurdu. Pisze zarówno morskie opowieści jak i radiowe słuchowiska akcji. Chętnie sięga do głębin ludzkiej duszy, a jeszcze chętniej zadowala się jej powierzchnią. Sięga po kody tzw. „niskiej” literatury oraz odwołuje się do gatunków pop, takich jak science-fiction, fantasy, porno czy powieść szpiegowska. Bez problemu udaje mu się zniwelować przepaść między kulturą „wysoką” i „niską” oraz udowodnić, że czytelnikowi masowemu można sprzedać także i tradycję – byle w nowym, pożądanym przez masy opakowaniu.
Tomáša Horvátha można zaklasyfikować jako twórcę postmodernistycznego. Jego proza posiada eksperymentalny charakter. Jest to rodzaj swoistej metafikcji, w której tematem tekstu staje się sam tekst. Powstaje w ten sposób autotematyczny, „lustrzany efekt” pisania o własnym pisaniu - zapis powstawania utworu jako procesu. Horváth kieruje się w stronę wyswobodzonego tekstu, gier językowych i zabaw ze znakiem, a przeciw realizmowi, podmiotowości oraz autorstwie jako instytucji. Postmodernistyczną koncepcję literatury Horváth wypełnia introwersyjnym sposobem pisania, w którym zamyka się na świat rzeczywisty, by otworzyć się na świat tekstu. Igranie z „wyeksploatowanymi” konwencjami literackimi, dwoistość lub nawet multiplikacja przedstawionych zdarzeń, parodystyczne ujęcie roli autora-narratora, parodystyczne potraktowanie czytelnika oraz ironia i czarny humor należą do tych chwytów literackich, które mogą zaświadczyć o postmodernistycznej orientacji prozy Horvátha. 
Horváth jest świadomy intertekstualności utworu literackiego, wie dobrze, że każdy nowy tekst powstaje w odniesieniu i w nawiązaniu do innych tekstów. Horváth, z sobie właściwym antykwarycznym rozumieniem literatury jako palimpsestu, na którym nawarstwia się przeszłość, doskonale wpisuje się w paradygmat twórców postmodernistycznych. Postrzega literaturę jako rodzaj gry z czytelnikiem.

</doc>
<doc id="537976" url="https://pl.wikipedia.org/wiki?curid=537976" title="Rocka Rolla">
Rocka Rolla

Rocka Rolla – debiutancki album studyjny brytyjskiego zespołu heavymetalowego Judas Priest. Wydany został 6 września 1974 roku przez wytwórnię Gull Records.
Choć album został wyprodukowany przez producenta trzech pierwszych albumów zespołu Black Sabbath, Rodgera Baina, płyta jest zgodnie krytykowana przez członków grupy za znaczącą różnicę brzmienia materiału na płycie w stosunku do tego jak brzmiał on w studiu nagraniowym. Zespół był również niezadowolony z okładki albumu, która ukazywała kapsel od butelki, co w odczuciu członków grupy było czymś nie na miejscu.
W 1984 r. ukazała się reedycja albumu z nową okładką, a od 1988 r. można spotkać się z reedycjami na CD posiadającymi zmianę w liście utworów oraz jedną dodatkową piosenkę, ale do dzisiaj "Rocka Rolla" jest wydawana w oryginale przez niektóre wytwórnie płytowe.
Opis albumu.
"Rocka Rolla" była nagrywana od ostatniego tygodnia czerwca do pierwszych dwóch tygodni lipca 1974 w trzech oddzielnych studiach nagraniowych Olympic Studios w londyńskiej dzielnicy Notting Hill, ale:
Singel promujący płytę, "Rocka Rolla," został wydany w sierpniu 1974, ale nie odniósł on sukcesu na brytyjskiej liście przebojów i gdy album został wydany 6 września 1974 jego sprzedaż była równie nieudana. Perkusista, John Hinch, został skrytykowany za swoją grę na albumie, czym on sam obwiniał niski budżet i napięty harmonogram, które nie pozwoliły mu odpowiednio dokończyć swoich ścieżek perkusji. Gitary, które brzmiały ciężko w studiu, na płycie brzmiały cienko i piskliwie, co zmniejszyło siłę i "wielkość" albumu. Niedoświadczenie i zakłopotanie grupy z powodu posiadania producenta trzech pierwszych albumów zespołu Black Sabbath ("Black Sabbath", "Paranoid", i "Master of Reality") jedynie zwiększyło frustrację i rozczarowanie:
Pomimo krytycznych uwag o brzmieniu płyty tworzenie "Rocka Rolli" jest uważane przez wokalistę, Roba Halforda, za jedną z jego najdumniejszych chwil w życiu, gitarzysta, K.K. Downing, uważa, że najdumniejsze było dla niego posiadanie w końcu albumu, a basista, Ian Hill, posiadanie pierwszej płyty na półkach sklepowych określił punktem zwrotnym:
W ocenie krytyków muzycznych "Rocka Rolla" jest niewyróżniającym się i bezcelowym debiutem, który ogółem raczej nie przypomina późniejszych płyt zespołu. Zgodnie zwracają oni uwagę na bluesowe korzenie w muzyce grupy, ale mimo to - porównując do następnych albumów - ich zdaniem "Rocka Rolla" jest mroczniejsza oraz mniej precyzyjna i silna pod względem riffów. Krytycy podsumowując album są zdania, że może zaskoczyć on słuchaczy, gdyż płyta ukazuje potencjał i oryginalność Judas Priest, ale jest to przede wszystkim rozczarowujące nagranie będące raczej ciekawostką dla hardcorowych fanów zespołu.
Okładka.
Oryginalna okładka i logo zespołu zostały zaprojektowane przez Johna Pasche'a z Gull Graphics, a Bryce Attwell je narysował. Okładka wygrała parę nagród za pomysł, ale członkom Judas Priest nieprzypadła ona do gustu:
Pojawiły się również plotki jakoby firma Coca-Cola Company była niezadowolona z powodu okładki i groziła pozwaniem do sądu z powodu podobieństwa użytego logo na okładce do ich własnego logo oraz że nie chciała zyskać złego wizerunku przez kojarzenie metalowej grupy z ich produktem.
Możliwe, że sprawa z Coca-Colą odegrała rolę w pierwszych reedycjach albumu z nową okładką wydawanych w Stany Zjednoczone, ale powodem nowej okładki mógł być również po prostu wizerunek zespołu w latach 80. Prezes wytwórni Gull Records, David Howells, chciał znaleźć nowy projekt okładki, więc zgłosił się do Mela Granta. Grant miał parę projektów z gatunku fantastyki, które zainteresowały Howellsa. Rysunek z 1981 roku, "The Steel Tsar", z noweli Michaela Moorcocka o tym samym tytule i z tego samego roku został wybrany jako okładka do reedycji albumu wydanej przez wytwórnię RCA Records:
Na nowej okładce zostało użyte drugie logo nazwy Judas Priest, które zostało wcześniej użyte na następnych dwóch albumach grupy, "Sad Wings of Destiny" i "Sin After Sin". Autorem tego logo jest również - jak w przypadku pierwszego - John Pasche.
Gdy wytwórnia płytowa, Gull, dała zgodę wytwórni RCA na wydanie reedycji albumu w 1984 roku w Stanach Zjednoczonych, to RCA wykorzystało nowe opakowanie albumu jako chwyt marketingowy, by zachęcić fanów grupy do zakupu albumu, który mogli już wtedy posiadać, narażając przy tym Judas Priest na krytykę. Do dzisiaj album jest wydawany z nową okładką przez niektóre wytwórnie, np. Koch Reissues, ale są również wytwórnie jak np. Victor Entertainment czy Snapper Classics, które wydają album z oryginalną okładką.
W 1989 roku została wydana gra wideo na konsolę TurboGrafx-16 i komputery z serii Amiga pt. "Ballistix", która ma tą samą okładkę co reedycja "Rocka Rolli".
Reedycje na CD.
Do większości reedycji albumu na płycie kompaktowej dodawany jest utwór "Diamonds and Rust" będący coverem kompozycji Joan Baez wydanej w 1975 roku na albumie "Diamonds &amp; Rust". Ten utwór został nagrany z perkusistą Alanem Moore'em w grudniu 1975 w trakcie sesji nagraniowej następnego albumu, "Sad Wings of Destiny". Z powodu sukcesu piosenki nagranej ponownie na trzecim albumie, "Sin After Sin", wersja "Diamonds and Rust" nagrana w czasie sesji "Sad Wings of Destiny" została dodana do albumu "Rocka Rolla" by reedycje były bardziej atrakcyjne. Reedycje albumu bez uwzględnienia tego coveru wydają przede wszystkim wytwórnie RCA Records i Victor Entertainment.
Reedycje albumu na CD zazwyczaj pozostawiają utwór numer 3. jako połączenie czterech oddzielnych utworów, ale można spotkać się z edycjami płyty na których utwór jest podzielony na cztery części. Dzięki nowoczesnej technologii płyt kompaktowych, pojawiła się możliwość swobodnego przełączania między piosenkami, gdyż były one nagrywane indywidualnie. Mimo tego, na reedycjach na których utwór numer 3. jest podzielony znajduje się błąd w postaci podzielenia utworów w nieodpowiednich momentach. Przykładem jest reedycja albumu wydana przez wytwórnię Repertoire Records: "Winter" jako utwór numer 3. przechodzi do następnej piosenki, "Deep Freeze," gdy została jeszcze połowa "Winteru," a same "Deep Freeze" rozpoczyna się gdy tak naprawdę powinien zacząć się kolejny utwór, "Winter Retreat." Całość kończy piosenka pt. "Cheater."
Oprócz reedycji, album doczekał się także remasteringu, który doprowadził do ogromnej różnicy nad oryginalnym nagraniem na winylu:

</doc>
<doc id="537977" url="https://pl.wikipedia.org/wiki?curid=537977" title="Ivan Klíma">
Ivan Klíma

Ivan Klíma (ur. 14 września 1931 w Pradze, urodzony jako "Ivan Kauders") – czeski prozaik i dramatopisarz.
Życiorys.
W latach 70. i 80. mógł publikować tylko w wydawnictwach niezależnych. Problematykę psychologiczną i etyczną, związaną głównie ze środowiskiem młodzieży, przedstawił w opowiadaniach "Bezvadný den" (Wspaniały dzień, 1960), "Milenci na jednu noc" (Kochankowie na jedną noc, 1964). W powieści "Godzina ciszy" (1963, wyd. pol. 1966) dokonał rozrachunku z okresem kultu jednostki, analizując postawy moralne mieszkańców powojennej wsi słowackiej. Wątek dyskusji wokół historii, egzystencjalne rozterki, oraz absurdalne obserwacje w powieści "Ani święci ani anioły" (2003). Elementy dramatu absurdu zastosował w sztukach "Zamek" (1964) i "Klára a dva páni" (1968).
W 2002 został odznaczony Medalem Za zasługi I stopnia. W tym samym roku otrzymał również Nagrodę Franza Kafki.

</doc>
<doc id="537979" url="https://pl.wikipedia.org/wiki?curid=537979" title="Giorgio Mondini">
Giorgio Mondini

Giorgio Mondini (ur. 19 lipca 1980 w Genewie) – szwajcarski kierowca wyścigowy.
Formuła 1.
W Sezonie 2006, był kierowcą testowym stajni Midland F1. W 2011 roku, odbył testy z ekipą HRT F1 Team w bolidzie Hispania F110.

</doc>
<doc id="537980" url="https://pl.wikipedia.org/wiki?curid=537980" title="Władysław Kunicki-Goldfinger">
Władysław Kunicki-Goldfinger

Władysław J. H. Kunicki-Goldfinger (ur. 13 lutego 1916 w Krakowie, zm. 14 sierpnia 1995 w Warszawie) – polski mikrobiolog, profesor Uniwersytetu Warszawskiego, działacz socjalistyczny. 
Życiorys.
Syn prawnika i działacza komunistycznego Zygfryda Goldfingera i Walerii Kunickiej herbu Bończa, nauczycielki gimnazjalnej. W 1934 rozpoczął studia na kierunku przyrodniczym Wydziału Filozoficznego Uniwersytetu Jagiellońskiego. Pracę magisterską obronił w Katedrze Mikrobiologii na Wydziale Rolnym UJ, gdzie rozpoczął pracę. W 1940 trafił do ZSRR i został zesłany w okolice Archangielska. Następnie żołnierz II Korpusu Polskiego w ZSRR. Przeszedł z nią w stopniu szeregowego przez Persję, Palestynę, Egipt do Włoch.
W 1947 powrócił do Polski. Związał się z Wydziale Biologii i Nauk o Ziemi UMCS, gdzie obronił pracę doktorską i uzyskał habilitację. Następnie pracował na Uniwersytecie Wrocławskim i Uniwersytecie Warszawskim. Od 1965 był członkiem korespondentem Polskiej Akademii Nauk, od 1980 członkiem rzeczywistym.
Autor kilku podręczników akademickich m.in. "Życie bakterii" oraz książek dotyczących ewolucji. Członek założyciel, przewodniczący Kasy Pomocy Naukowej i członek rady programowej Towarzystwa Kursów Naukowych.
W 1989 Uniwersytet Wrocławski, a w 1990 Uniwersytet Marii Curie-Skłodowskiej przyznały mu tytuł doktora honoris causa. Został odznaczony Złotym Krzyżem Zasługi (1950).
Pochowany na cmentarzu przy ulicy Lipowej w Lublinie.
Działalność polityczna i opozycyjna.
W latach 1934–1937 członek Legionu Młodych-Lewica, a od 1937 członek Polskiej Partii Socjalistycznej. W 1976 sygnatariusz Listu 101 do Sejmu, współpracownik Komitetu Obrony Robotników. W 1981 internowany. 17 października 1987 jeden z założycieli PPS, w 1987 przez rok członek Rady Naczelnej partii. W 1991 znalazł się wśród współzałożycieli Solidarność Pracy. W styczniu 1976 podpisał list protestacyjny do Komisji Nadzwyczajnej Sejmu PRL przeciwko zmianom w Konstytucji Polskiej Rzeczypospolitej Ludowej. Jako przedstawiciel strony solidarnościowo-opozycyjnej uczestniczył w obradach Okrągłego Stołu w podzespole do spraw nauki, oświaty i postępu technicznego.
W PRL informacje na temat Władysława Kunickiego-Goldfingera podlegały cenzurze. W 1977 jego nazwisko znajdowało się na specjalnej liście osób pod szczególną kontrolą cenzury. Zalecenia cenzorskie dotyczące jego osoby zanotował Tomasz Strzyżewski, który w swojej książce o peerelowskiej cenzurze opublikował notkę informacyjną z 7 stycznia 1977 Głównego Urzędu Kontroli Prasy, Publikacji i Widowisk. Wytyczne dla cenzorów wymieniały jego nazwisko z adnotacją: „Wszelkie próby popularyzowania w środkach masowego przekazu (prasa codzienna, radio, TV, tygodniki społeczno-polityczne) niżej wymienionych osób należy sygnalizować kierownictwu GUKPPiW”. Zalecenia cenzorskie zezwalały jedynie na publikacje w prasie specjalistycznej, naukowej oraz skryptach itp.

</doc>
<doc id="537987" url="https://pl.wikipedia.org/wiki?curid=537987" title="Pełka (arcybiskup gnieźnieński)">
Pełka (arcybiskup gnieźnieński)

Pełka zwany też Fulko (ur. ?, zm. 5 kwietnia 1258) – arcybiskup gnieźnieński od 1232, kanonik krakowski, wiślicki oraz kantor gnieźnieński.
O jego pochodzeniu niewiele wiadomo. Według Jana Długosza był szlachcicem herbu Lis, ale nie ma na to dowodów. Przypuszczalnie pochodził z Małopolski. Wiadomo, że jego ojciec niedługo po jego narodzinach wstąpił do stanu duchownego, co później przyczyniło się do wysuwania wobec Pełki oskarżeń o nieprawe urodzenie. Zarzuty te zostały jednak oddalone przez komisję powołaną przez papieża Honoriusza III.
Wybrany przez kapitułę arcybiskupem gnieźnieńskim, prowizję papieską otrzymał przed 18 czerwca 1232.
Sakrę biskupią przyjął w Łęczycy. W 1234 był rozjemcą w sporze między Henrykiem Brodatym a Władysławem Odonicem o Wielkopolskę. Zapobiegł wtedy usunięciu ze swojej dzielnicy księcia poznańskiego. Dążył do uniezależnienia Kościoła od władzy świeckiej, popierał biskupa wrocławskiego Tomasza I przeciwko Henrykowi Brodatemu. Był protektorem dominikanów.
Zwołał synod prowincjonalny do Sieradza. W 1233 wydał statuty, dotyczące poziomu życia religijnego kleru, obowiązku rezydencji i wizytacji parafii przez archidiakonów. W 1238 otrzymał od papieża Grzegorza IX dla siebie i następców przywilej noszenia krzyża metropolitarnego, głoszący: "pozwalamy, aby w twojej prowincji przed tobą noszono znak krzyża, jeśli w Polsce nie będzie ustanowiony legat Stolicy Apostolskiej."
Prawdopodobnie w 1245 uczestniczył w obradach Soboru Lyońskiego I. W 1252 konsekrował pierwszego biskupa litewskiego, dominikanina Wita. Doprowadził do ogłoszonej w Asyżu w 1253 kanonizacji Stanisława ze Szczepanowa.
W 1256 uzyskał ze Stolicy Apostolskiej potwierdzenie uprawnień metropolii gnieźnieńskiej.

</doc>
<doc id="537992" url="https://pl.wikipedia.org/wiki?curid=537992" title="Czynnik chorobotwórczy">
Czynnik chorobotwórczy



</doc>
<doc id="537996" url="https://pl.wikipedia.org/wiki?curid=537996" title="Adrian Sutil">
Adrian Sutil

Adrian Sutil (ur. 11 stycznia 1983 w Gräfelfing) – niemiecki kierowca wyścigowy, startujący w Formule 1.
Jego ojciec jest emigrantem z Urugwaju.
Życiorys.
Początki kariery.
Sutil rozpoczął karierę wyścigową w wieku 14 lat. Po sześciu latach startów w gokartach, w pierwszym sezonie zdobył tytuł mistrza szwajcarskiej Formuły Ford. W 2003 roku przeniósł się do Formuły BMW ADAC, gdzie zajął szóste miejsce. Rok później zadebiutował w Formułe 3 Euro Series, gdzie zdobył dwa pole position. W 2005 roku zajął drugie miejsce w klasyfikacji generalnej kierowców, przegrał walkę o tytuł z partnerem z zespołu, Lewisem Hamiltonem. W 2006 roku został mistrzem japońskiej Formuły 3, odnosząc pięć zwycięstw. Na koniec sezonu zajął trzecie miejsce w Grand Prix Makau.
Formuła 1.
2006.
W 2006 roku, oprócz startów w Formule 3, Sutil był trzecim kierowcą zespołu MF1 Racing podczas Grand Prix Europy, Francji oraz Japonii. Po rezygnacji MF1 Racing z usług Tiago Monteiro w sezonie 2007 Niemiec podpisał kontrakt na występy w ekipie Spyker F1 obok dotychczasowego kierowcy, Christijana Albersa.
2007.
Adrian Sutil zadebiutował podczas Grand Prix Australii. Sutil w kwalifikacjach zajął przedostatnie miejsce, natomiast w wyścigu zaliczył kolizję z Anthony Davidsonem już na pierwszym okrążeniu, a później dwa razy otrzymał karę drive through; za blokowanie lidera wyścigu Lewisa Hamiltona, oraz przekroczenie białej linii przy wyjeździe z boksów. Sutil zajął ostatnie, siedemnaste miejsce ze stratą dwóch okrążeń do zwycięzcy.
Podczas Grand Prix Japonii przed ostatnim okrążeniem zajmował punktowaną, ósmą pozycję, lecz został wyprzedzony przez Vitantonio Liuzziego i spadł na dziewiąte miejsce. Po wyścigu okazało się jednak, że Liuzzi wyprzedzał Sutila przy żółtej fladze. Po nałożeniu kary Włochowi doliczono do czasu 25 sekund, wskutek czego Sutil zdobył pierwszy punkt dla siebie i dla Spykera, dla którego, jak okazało się później, był to także jedyny punkt w krótkiej historii zespołu.
2008.
Podczas Grand Prix Monako Sutil niemal do samego końca jechał najsłabszym w stawce bolidem Force India jako czwarty. Na kilka okrążeń przed metą, zaraz po wyjeździe z tunelu Kimi Räikkönen wpadł w poślizg i stracił panowanie nad bolidem, wskutek czego uderzył w tył bolidu Niemca. Dla Sutila po dojechaniu do garażu był to koniec wyścigu, Fin musiał zjechać do boksu po nowy przedni spojler.
Na torze Fuji po 9 okrążeniach, gdy jechał na 10 pozycji, w jego samochodzie pękła opona. Ostatecznie Niemiec ukończył sezon na 20 miejscu w końcowej klasyfikacji z zerowym dorobkiem punktowym.
2009.
Adrian Sutil zdobył 5 punktów w trakcie Grand Prix Włoch za czwarte miejsce, startując dwie pozycje wyżej, ustanowił najszybsze okrążenie w wyścigu. Były to jego jedyne zdobyte punkty w sezonie. W klasyfikacji generalnej zajął siedemnaste miejsce.
2010.
W sezonie 2010 począwszy od Malezji oraz pierwszych wyścigów w Europie Niemiec zaczął regularnie zdobywać punkty. Właśnie w Malezji oraz w Belgii plasował się najwyżej – na piątych miejscach. Zdobył 47 punktów, co dało mu jedenaste miejsce w klasyfikacji generalnej kierowców.
2011.
W kolejnym sezonie startów Niemiec dziewięciokrotnie punktował. Tym razem jednak nigdy nie wspiął się wyżej, niż na szóste miejsce podczas Grand Prix Niemiec oraz Grand Prix Brazylii. Ostatecznie zdobył 42 punkty w klasyfikacji generalnej kierowców, co dało mu dziewiątą pozycję. O jego dalszej karierze zdecydować miały jednak nie wyniki, a problemy prawne. Otóż w wieczór po Grand Prix Chin w nocnym klubie w Szanghaju doszło do bójki pomiędzy Sutilem a udziałowcem Genii Capital (i jednocześnie jednym z właścicieli Lotus Renault GP) Erikiem Luksem). Po tym wydarzeniu Lux złożył pozew sądowy w związku z ciężkimi obrażeniami ciała, jakich doznał. Ostatecznie Sutil został skazany na 18 miesięcy więzienia w zawieszeniu oraz karę 200 000 € grzywny. Mimo że ostateczny wyrok zapadł dopiero 31 stycznia 2012 roku, już wcześniej ogłoszono, że Nico Hülkenberg zastąpi Sutila w bolidzie Force India.
2013.
Po przejściu Nico Hülkenberga do ekipy Sauber, właściciele zespołu Force India zdecydowali się na ponowne zatrudnienie Sutila w roli etatowego kierowcy wyścigowego. Uzbierał łącznie 29 punktów, podczas gdy Paul di Resta zdobył ich 48. Został sklasyfikowany na 13 miejscu w końcowej klasyfikacji kierowców.
2014.
Na sezon 2014 Niemiec podpisał kontrakt ze szwajcarską ekipą Sauber F1 Team. Statystycznie był to najgorszy sezon w wykonaniu Sutila od 2008 roku. Nie zdobył bowiem żadnego punktu. Blisko tego wyczynu był w Stanach Zjednoczonych, gdzie startował z dziesiątego pola. Podczas pierwszego okrążenia miał jednak kolizję z Sergio Pérezem. Swoje wyniki kierowca wielokrotnie próbował tłumaczyć słabą formą zespołu, którego drugi kierowca Esteban Gutiérrez uplasował się w klasyfikacji generalnej dwie pozycje za Niemcem. Mimo że Sutil posiadał kontrakt z Sauberem również na sezon 2015, już w trakcie sezonu ekipa ogłosiła zakontraktowanie innych kierowców.
Wyniki.
"Stan: 23 listopada 2014"

</doc>
<doc id="537999" url="https://pl.wikipedia.org/wiki?curid=537999" title="Steven Erikson">
Steven Erikson

Steven Erikson (właśc. Steve Rune Lundin, ur. 7 października 1959 w Toronto) – kanadyjski pisarz fantasy. Z wykształcenia archeolog i antropolog. Przez długi czas żył w Wielkiej Brytanii, obecnie mieszka w Kanadzie.
Najbardziej znanym dziełem Eriksona są "Opowieści z Malazańskiej Księgi Poległych", cykl fantasy o wojnie, o losach ludzi i innych istot, które zmagają się w wielkich bitwach. Akcja cyklu została umieszczona głównie w Imperium Malazańskim oraz na jego pograniczu. Pierwsza książka tej serii, "Ogrody Księżyca", będąca debiutem autora w dziedzinie fantastyki, uzyskała w 1999 nominację do Nagrody World Fantasy w kategorii „Powieść”. Cykl liczy 10 tomów, w Polsce każdy z tomów 3–10 został rozbity na dwie części w pierwszym wydaniu.

</doc>
<doc id="538000" url="https://pl.wikipedia.org/wiki?curid=538000" title="Sad Wings of Destiny">
Sad Wings of Destiny

Sad Wings of Destiny – drugi album studyjny brytyjskiego zespołu heavymetalowego Judas Priest. Wydany został 23 marca 1976 roku przez wytwórnię Gull Records.
Wydanie albumu zostało poprzedzone promocją grupy w telewizji oraz występem na festiwalu Reading, co potem zaowocowało lepszą sprzedażą płyty. Mimo wszystko, członkowie zespołu mieli krytyczną sytuację finansową, głównie przez brak wsparcia ze strony wytwórni Gull, przez co musieli znaleźć na jakiś czas inną pracę.
Sam album, mimo wszystko, jest uznawany przez krytyków za znakomity i przełomowy, a sama grupa uważa płytę za zdecydowanie lepszą od debiutanckiego albumu "Rocka Rolla". Album został wyprodukowany przez Judas Priest wspólnie z Jefferym Calvertem i Maxem Westem, którzy kilka miesięcy wcześniej pod nazwą Typically Tropical wydali singel pt. "Barbados," który osiągnął 1. pozycję, utrzymał się prawie trzy miesiące na zestawieniu, oraz został sprzedany w prawie 500 tysiącach kopii w Wielkiej Brytanii.
Historia albumu.
Kwiecień 1975: Występ w telewizji.
Z debiutanckim albumem na koncie, "Rocka Rolla", Judas Priest zaczęło dostawać szanse na zyskanie popularności. Choć "Rocka Rolla" miała niską popularność, w kwietniu 1975 grupa została zaproszona do występu w telewizyjnym programie brytyjskiego kanału BBC Two, "The Old Grey Whistle Test", gdzie zespół wykonał tytułowy singel, "Rocka Rolla," oraz nowy utwór, a dokładniej połączenie dwóch nowych utworów, "Dreamer Deceiver"/"Deceiver," które dopiero miały zostać wydane na albumie "Sad Wings of Destiny":
Wykonania obu utworów w programie "Old Grey Whistle Test" zawarte są na DVD Judas Priest z 2003 roku, "Electric Eye".
Sierpień 1975: Koncert na Reading Festival.
Po występie w telewizji zespół miał okazję do kolejnych występów w słynnym londyńskim klubie Marquee Club, co doprowadziło do zaproszenia grupy do występu na jednym z najpopularniejszych festiwali na świecie, Reading Festival, w sierpniu 1975, gdzie Judas Priest osiągnęło prawdopodobnie największy wpływ na swoją dalszą karierę:
Wrzesień 1975: Hinch odchodzi, Moore powraca.
Po występie na festiwalu grupa poczuła, że musi wejść na kolejny "poziom," co zaowocowało zwolnieniem dotychczasowego perkusisty, Johna Hincha, określonego przez gitarzystę, Glenna Tiptona, "muzycznie nieadekwatnym" ("John Hinch nie potrafił nawet grać na perkusji, naprawdę."), a drugi gitarzysta, K.K. Downing, powiedział, że powodem dla którego Hinch był w zespole było to, że miał on vana i mógł prowadzić. Hinch twierdzi natomiast, że on sam odszedł gdyż uszkodził sobie kciuk, gdy on i Tipton wdali się w bójkę z innymi osobami w klubie. Po Judas Priest, Hinch już nie grał w innym zespole, tylko zakończył muzyczną karierę, ale pozostał blisko muzyki zarządzając biznesowymi interesami m.in. Uliego Jon Rotha.
Miesiąc później, były perkusista Judas Priest, Alan Moore, powrócił do grupy po epizodzie w grupie Sundance z którą nagrał jeden krążek, "Rain Steam Speed". Po trzygodzinnej próbie, Moore zagrał pierwszy koncert z zespołem 11 października 1975 w londyńskim Slough College.
Listopad 1975: Nagrywanie.
Z niezadowalającym albumem, "Rocka Rolla", oraz doświadczeniem z jego nagrywania, Judas Priest poczuło, że musi wziąć sprawy w swoje ręce. By wyróżniać się od innych zespołów heavymetalowych, grupa dodała do nowych utworów głębię emocji i zestawiła uderzającą ciężkość z delikatnymi przejściami, co bywa uważane za coś, czego zespół nigdy więcej nie powtórzył, ale Judas Priest mimo wszystko nie chciało być wtedy określane "ciężkim" zespołem:
W okresie "Rocka Rolli", Judas Priest dopiero się zgrywało jako zespół (Glenn Tipton był wtedy w grupie jedynie kilka tygodni), a sam album bardziej ukazywał wpływy zespołu (m.in. Black Sabbath i Deep Purple) niż jej oryginalność. Dodatkowo wytwórnia płytowa grupy, Gull Records, naciskała na nią, by była ona skłonna do współpracy w kwestii wizji i prezentacji zespołu proponowanej przez wytwórnię w zamian za wydanie debiutanckiego albumu, ale Judas Priest nie było usatysfakcjonowane z powodu obsługi i końcowego efektu ich pierwszego krążka. Choć można jeszcze wyczuć wpływy z innych zespołów jak np. Queen w opartym-na-pianinie utworze "Epitaph," członkowie grupy wzięli lekcję ze swojego pierwszego doświadczenia i postanowili wziąć tym razem kontrolę nad tym jak ich drugi album studyjny zostanie wyprodukowany i nagrany, gdy weszli do studiów nagraniowych Rockfield Studios w listopadzie 1975:
W trakcie nagrywania płyty przez Judas Priest doszło do nowej znajomości, która mogła odegrać kluczową rolę 14 lat później (album "Painkiller"): Młody asystent inżyniera dźwięku, Chris Tsangarides, musiał zająć miejsce Dave'a Charlesa, który zachorował jednego dnia:
Marzec 1976: Wydanie.
"Sad Wings of Destiny" zostało wydane 23 marca 1976, krytycy ocenili go jako przełomowy i pierwszy znakomity album zespołu, jak i również zawiera on parę utworów, które pozostały do dziś stałymi elementami koncertów grupy. Płyta zyskała także rozgłos medialny i jej sprzedaż była znacznie większa od albumu debiutanckiego, jak i koncerty zespołu przyciągały coraz większą publikę.
Sprawy zaczęły nabierać postępu pod względem popularności Judas Priest, ale pod względem finansowym brakowało postępu, gdyż wytwórnia płytowa grupy, Gull Records, odmówiła jakiegokolwiek wsparcia finansowego zespołowi. Na dodatek wytwórnia ustanawiała grupie bardzo niski budżet w studiu nagraniowym:
Chociaż znalezienie pracy było czymś nie do przyjęcia (Tipton kiedyś powiedział: "Najlepsza rada, której nie posłuchałem to: "Znajdź pracę!"), to jednak członkowie zespołu musieli na jakiś czas ją znaleźć. Tipton pracował w ogrodnictwie, Ian Hill jeździł vanami, a Downing "pracował" w fabryce:
Okładka.
Pomysłodawcą okładki i tytułu albumu był Neil French, który w okresie "Sad Wings of Destiny" był przedstawicielem zespołu. Judas Priest chciało, żeby płyta sprawiała dramatyczne odczucia i kiedy French prezentował swoje pomysły prezesowi Gull Records Davidowi Howellsowi, okazało się, że Howells był w posiadaniu akwarelowego rysunku przedstawiającego upadłego anioła wśród piekielnych płomieni narysowanego przez Patricka Woodroffe'a:
Dyrektorem artystycznym okładki "Sad Wings of Destiny" był John Pasche z Gull Graphics, który był pomysłodawcą okładki i loga na debiutanckim albumie grupy, "Rocka Rolla". Na "Sad Wings of Destiny" Pasche dał nazwie Judas Priest nowe logo bardziej zbliżone do wizerunku zespołu niż logo znane z debiutanckiej płyty. Okładka narysowana przez Patricka Woodroffe'a po raz pierwszy przedstawia symbol do dzisiaj towarzyszący grupie (na okładce zawieszony na szyi anioła). Symbol został ponownie użyty przy okazji albumów: "Defenders of the Faith" (1984), "Painkiller" (1990), "Metal Works '73-'93" (1993), "Angel of Retribution" (2005), oraz na wszystkich reedycjach albumów Judas Priest wydawanych od 2001 z dodatkowymi utworami. Ten symbol został też użyty jako element scenografii na trasach koncertowych zespołu: "United Tour" (2004) i "Retribution Tour" (2005).
Pochodzenie symbolu do dziś jest niewiadome, gdyż nawet jego twórca już o tym zapomniał:
Wokalista, Rob Halford, oraz gitarzysta, Glenn Tipton, zwykli określać symbol "widłami diabła" i choć ten symbol może przypominać widły jest on oficjalnie nazywany "krzyżem Judas Priest" przez zarząd, promotorów, jak i przedstawicieli grupy.

</doc>
<doc id="538001" url="https://pl.wikipedia.org/wiki?curid=538001" title="Markus Winkelhock">
Markus Winkelhock

Markus Winkelhock (ur. 13 czerwca 1980 w Bad Cannstatt) – niemiecki kierowca wyścigowy, syn Manfreda Winkelhocka i bratanek Joachima Winkelhocka. Pełnił rolę kierowcy testowego zespołu Spyker w Formule 1.
Po zwolnieniu przez Spykera Christijana Albersa Winkelhock został wybrany na jego tymczasowego zastępcę podczas wyścigu o Grand Prix Europy 2007. W swoim debiucie udało mu się być liderem wyścigu przez 6 okrążeń (od 2. do 7.), aż do momentu, gdy wyprzedził go Felipe Massa.

</doc>
<doc id="538002" url="https://pl.wikipedia.org/wiki?curid=538002" title="Bohdan Drozdowski">
Bohdan Drozdowski

Bohdan Drozdowski (ur. 20 listopada 1931 r. w Kosowie Poleskim, zm. 2 kwietnia 2013 w Warszawie) – polski poeta, prozaik, dziennikarz, publicysta, tłumacz, autor sztuk scenicznych.
Życiorys.
Publikował już w pierwszej połowie lat pięćdziesiątych XX wieku, jednak szerszej publiczności został przedstawiony na łamach "Życia Literackiego" (nr 51 z grudnia 1955). W "Prapremierze pięciu poetów" Bohdana Drozdowskiego wprowadzał Julian Przyboś.
W 1957 ukończył filologię polską na Uniwersytecie Jagiellońskim. Dziennikarz m.in. wrocławskiej „Gazety Robotniczej”, „Dziennika Łódzkiego”, krakowskiego „Życia Literackiego”. Pełnił funkcje m.in. zastępcy redaktora naczelnego i redaktora naczelnego "Współczesności", redaktora naczelnego "Poezji". W latach 1966–1970 był zastępcą dyrektora Instytutu Kultury Polskiej w Londynie. Publikował również pod pseudonimami. W 2011 napisał autobiografię zatytułowaną „Tańczący z duchami”.
Po otwartym konflikcie z Ryszardem Kapuścińskim oraz częścią "środowiska" praktycznie wymazany z kart historii, w tym ze stron "Encyklopedii PWN – Literatura Polska" gdzie z "Prapremiery pięciu poetów" zostało czterech.
Zmarł 2 kwietnia 2013. Został pochowany na cmentarzu Powązkowskim (kwatera 229-4-20/21).
Nagrody.
Otrzymał wiele nagród literackich – za powieść, słuchowiska radiowe, widowiska telewizyjne, sztuki teatralne, studencką nagrodę „Czerwonej Róży” oraz dwukrotnie Nagrodę im. Witolda Hulewicza.

</doc>
<doc id="538005" url="https://pl.wikipedia.org/wiki?curid=538005" title="Kolor zielony">
Kolor zielony



</doc>
<doc id="538006" url="https://pl.wikipedia.org/wiki?curid=538006" title="Mazar-i Szarif">
Mazar-i Szarif

Mazar-i Szarif (, "Mazār-e Šarīf", dosłownie „szlachetna świątynia”) – największe miasto w północnym Afganistanie i jednocześnie stolica wilajetu Balch. W 2021 roku populacja miasta wyniosła ponad 500 tys. mieszkańców – trzecie co do wielkości miasto kraju. Głównym językiem używanym w mieście jest dari.
W Mazar-e Szarif znajduje się ważny dla szyitów Błękitny Meczet ("Rauze-e Szarif"), dlatego dla wyznawców islamu miasto jest jednym z głównych ośrodków kultu religijnego. Miasto słynie także z wyrobu dywanów oraz handlu skórami owiec (karakuły). Mieszkańcy utrzymują się też z drobnego przemysłu spożywczego, chemicznego oraz zakładów przerobu rud metali.
Historia.
Mazar-e Szarif było niegdyś stolicą afgańskiego Turkiestanu, kraju rozciągającego się między miastem Herat a masywem Hindukuszu oraz rzeką Amu-daria na północy, zniszczonego w czasie najazdu Czyngis-chana na Balch, około 1220 roku. Legenda głosi, iż Mazar-e Szarif zostało założone, gdy miejscowy mułła miał sen o odkryciu grobu Alego ibn Abi Taliba w krainie Balch.
14 sierpnia 2021 miasto zdobyli Talibowie.

</doc>
<doc id="538007" url="https://pl.wikipedia.org/wiki?curid=538007" title="Bernard Nathanson">
Bernard Nathanson

Bernard Nathanson (ur. 31 lipca 1926 w Nowym Jorku, zm. 21 lutego 2011 tamże) – amerykański lekarz, profesor nauk medycznych żydowskiego pochodzenia. Były aborcjonista, a następnie działacz ruchów pro-life. Współzałożyciel NARAL Pro-Choice America oraz kliniki aborcyjnej "Center for Reproductive and Sexual Health" w Nowym Jorku.
Życiorys.
Do trzynastego roku życia uczęszczał do szkoły żydowskiej, jednak po kpinach jego ojca z tego, czego tam uczono, i jego przekonywaniach porzucił tam naukę. Ukończył w 1949 roku University of Medicine Facility w Montrealu. Posiadał licencję na wykonywanie zawodu w stanie Nowy Jork od 1952 roku.
Początkowo popierał ruchy proaborcyjne, między innymi współpracował z Betty Friedan. W 1979 roku zmienił poglądy i stał się zagorzałym przeciwnikiem przerywania ciąży i stosowania eutanazji, a w 1996 roku za sprawą księdza Johna McCloskeya z Opus Dei został katolikiem. W 1984 roku nakręcił głośny, dokumentalny film "Niemy krzyk". W 1987 roku w filmie "Zaćmienie rozumowania" pokazał aborcję pięciomiesięcznego płodu. Według Nathansona pokazywany w filmie płód stara się uciec przed narzędziami medycznymi, krzycząc z bólu. Dokument ten wygrał nagrodę na pięciu festiwalach filmowych, a także był nominowany do Oskara w Hollywood. Oba te filmy oskarżali o manipulację i fałszerstwa medyczne francuski lekarz Étienne-Émile Baulieu i amerykańska organizacja pro-choice Planned Parenthood. Członkowie American College of Obstetrics and Gynecology w październiku 1985 roku potępili w deklaracji film "Niemy krzyk" za szerzenie fałszywych i przesadnych stwierdzeń.
Był autorem książek "Aborting America" i "The Hand of God".
Inne informacje.
Nathanson był wielkim zwolennikiem aborcji. To między innymi dzięki jego aktywności w 1973 roku zalegalizowano ją w Stanach Zjednoczonych.
U początków swojego nawrócenia zaczął poszukiwać odpowiedzi na nurtujące go coraz bardziej pytania wczytując się między innymi w dzieła św. Augustyna, Fiodora Dostojewskiego, Paula Tillicha, Sørena Kierkegaarda, C.S. Lewisa.
Twórca wielu kampanii antyaborcyjnych i apelu do Baracka Obamy w sprawie obrony życia nienarodzonych, w którym zawarł krytykę postępowania prezydenta USA. Przez kilka ostatnich lat życia Bernard Nathanson był przykuty do łóżka i ciężko chory. Nie przestawał jednak działać na rzecz ruchów pro-life oraz tworzyć spotów mówiących o złu aborcji.
Przez niektóre środowiska liberalne, większość organizacji i polityków lewicowych oraz środowiska pro-choice oskarżany był o fałszowanie prawdy na temat aborcji i stosowanie fałszywych danych i analiz medycznych.
W swoich wypowiedziach, między innymi w autobiograficznej książce "Ręka Boga", stwierdza natomiast, że w swych filmach udokumentował prawdę, a to właśnie pod koniec lat 60. wraz z grupą osób mających na celu zliberalizowanie prawa w dziedzinie aborcji publikował „wątpliwe wyniki sondaży i badań opinii publicznej” w celu zmiany postaw społeczeństwa w stosunku do tej kwestii.
W 1996 roku na kilka dni przed głosowaniem w Sejmie RP nad ustawą w sprawie ograniczenia stosowania aborcji przyjechał do Polski. Podczas wizyty między innymi modlił się na grobie ks. Jerzego Popiełuszki, spotkał z polskimi biskupami, uczestniczył w kilku konferencjach i Rozmowach Niedokończonych w Radiu Maryja, które jako jedyne przeprowadzało transmisję z tej wizyty.

</doc>
<doc id="538011" url="https://pl.wikipedia.org/wiki?curid=538011" title="Żleb pod Banie">
Żleb pod Banie

Żleb pod Banie – żleb we wschodnich stokach Ornaku w Tatrach Zachodnich. Opada on spod Suchego Wierchu Ornaczańskiego do Dolinki Iwanowskiej, będącej górnym, zachodnim odgałęzieniem Doliny Kościeliskiej. W podwierzchołkowych partiach jest trawiasty i zarastający kosodrzewiną, w dolnej części kamienisty.
Żleb słynny jest z tego, że już w XV wieku wydobywano tutaj rudy srebra i miedzi, później rudy żelaza. Kiedy w latach 1765-1768 na zlecenie króla Stanisława Augusta Poniatowskiego górnicy odnawiali tu kopalnie, byli zaskoczeni ogromem prowadzonych w tym miejscu dawniej prac górniczych. Odkryli oni m.in. 7 starych sztolni. Podczas badań archeologicznych prowadzonych przez Stefana Zwolińskiego w latach 1958-1959 odkryto 2 stare sztolnie, prażalnię rudy i resztki pieca do wytopu miedzi i srebra. Prace górnicze prowadzono tu nawet w zimie – świadczy o tym odnotowany w dokumentach przypadek śmierci w roku 1856 w lawinie śnieżnej 5 górników (wśród nich był ojciec z dwoma synami). Żlebem tym w zimie często schodzą lawiny.
Dawniej żleb ten był wypasany, wchodził w skład Hali Ornak. Рo zaprzestaniu wypasu jego górna, dawniej trawiasta część zarasta stopniowo kosodrzewiną. Obecnie jest to obszar ochrony ścisłej „Pyszna, Tomanowa, Pisana”.

</doc>
<doc id="538013" url="https://pl.wikipedia.org/wiki?curid=538013" title="Żleb Baniste">
Żleb Baniste



</doc>
<doc id="538018" url="https://pl.wikipedia.org/wiki?curid=538018" title="Czerwone berety">
Czerwone berety



</doc>
<doc id="538020" url="https://pl.wikipedia.org/wiki?curid=538020" title="Ordynariat Polowy Wojska Polskiego">
Ordynariat Polowy Wojska Polskiego

Ordynariat Polowy Wojska Polskiego () – biskupstwo polowe (diecezja wojskowa) Kościoła rzymskokatolickiego w Polsce obejmujące cały kraj oraz tereny polskich kontyngentów wojskowych. Ordynariat pełni posługę kapłańską pośród żołnierzy Sił Zbrojnych Rzeczypospolitej Polskiej. Kapelani Ordynariatu Polowego posiadają stopnie wojskowe. Najniższym stopniem kapłanów jest podporucznik, najwyższym – generał dywizji. Zwierzchnikiem ordynariatu jest biskup polowy.
Katedrą polową Wojska Polskiego jest kościół Najświętszej Maryi Panny Królowej Polski przy ul. Długiej w Warszawie.
Siedziba Ordynariatu mieści się w dawnym budynku Komendy Miasta przy ul gen. M. Karaszewicza-Tokarzewskiego 4.
Historia.
Ordynariat został ustanowiony w miejsce działającego w latach 1945–1989 Generalnego Dziekanatu Wojska Polskiego. Tradycją nawiązuje do ustanowionej 5 lutego 1919 przez papieża Benedykta XV Polowej Kurii Biskupiej i ordynariatu polowego istniejącego w II Rzeczypospolitej.
Ordynariat Polowy obejmuje 64 księży i ok. 300 tys. wiernych nieuwzględnionych w podziale według diecezji i metropolii Kościoła katolickiego w Polsce.
Biskup polowy.
Kierownictwo:
Biskup polowy.
Wikariusz generalny – zastępca biskupa polowego
Struktura.
Parafie wojskowe należą do 8 dekanatów:
Dekanaty MSWiA:
Finansowanie z budżetu państwa.
Wydatki Ordynariatu Polowego Wojska Polskiego są realizowane w części 29 budżetu państwa – Obrona narodowa.
W 2017 wydatki Ordynariatu wyniosły 14,64 mln zł. Od 2018 jego wydatki są realizowane w rozdziale "Duszpasterstwo wojskowe" łącznie z wydatkami Prawosławnego Ordynariatu Wojska Polskiego i Ewangelickiego Duszpasterstwa Wojskowego; w 2018 mają one wynieść 20,95 mln zł.

</doc>
<doc id="538021" url="https://pl.wikipedia.org/wiki?curid=538021" title="Stanisław Wyganowski">
Stanisław Wyganowski

Stanisław Wyganowski (ur. 7 grudnia 1919 w Ligocie, zm. 13 października 2017 w Warszawie) – polski ekonomista i urbanista, w 1990 wojewoda warszawski, w latach 1990–1994 prezydent miasta stołecznego Warszawy.
Życiorys.
Był synem Stefana Wyganowskiego i Marii. W 1937 zdał maturę w Gimnazjum im. ks. Jana Długosza we Włocławku. Studiował na SGH, podczas studiów został członkiem Korporacji Akademickiej „Jagiellonia”. Brał udział w kampanii wrześniowej 1939, później działał w konspiracji w oddziałach Armii Krajowej na Kielecczyźnie.
Uzyskał doktorat z zakresu nauk ekonomicznych. Po wojnie pracował jako urbanista w kraju i za granicą. Od 1950 był zatrudniony w warszawskich instytucjach związanych z gospodarką miejską: Instytucie Budownictwa Mieszkaniowego, Biurze Projektów Warszawa Północny-Wschód, Pracowni Urbanistycznej Województwa Warszawskiego, Instytucie Urbanistyki i Architektury, którego na początku lat 70. był dyrektorem. W latach 1968–1972 był członkiem Komitetu Przestrzennego Zagospodarowania Kraju oraz Komitetu Architektury i Urbanistyki Polskiej Akademii Nauk. W latach 1968–1973 zasiadał we władzach Towarzystwa Urbanistów Polskich, a w 1997 został wybrany na prezesa TUP. Od 1974 do 1980 przebywał w Algierii, gdzie pracował na kontrakcie nad planem miasta Algier. Od 1980 był zatrudniony na stanowisku docenta w Instytucie Kształtowania Środowiska.
W latach 80. działał w „Solidarności”. W 1990 krótko był wojewodą warszawskim. 30 stycznia 1990 premier Tadeusz Mazowiecki mianował go prezydentem Warszawy, a 25 czerwca 1990 (po wyborach samorządowych z 27 maja) ponownie na prezydenta wybrało go Zgromadzenie Wyborcze Warszawy.
Jako prezydent Warszawy pełnił funkcje przewodniczącego Światowego Związku Miast Pokoju. Był delegatem Polski do Stałej Konferencji Władz Lokalnych i Regionalnych Rady Europy w Strasburgu, wiceprzewodniczącym Komisji Rządowo-Samorządowej przy Urzędzie Rady Ministrów oraz współzałożycielem Unii Metropolii Polskich. W latach 1990–1994 był przewodniczącym rady Fundacji Unii Metropolii Polskich. W 1993 opublikował książkę pt. "Jutro wielka Warszawa". Kadencję prezydencką zakończył 5 października 1994.
W 1993 bezskutecznie startował w wyborach do Senatu z ramienia BBWR.
W 2014 wsparł kandydaturę Hanny Gronkiewicz-Waltz na kolejną kadencję na stanowisku prezydenta Warszawy. Wchodził w skład Komitetu Wspierania Muzeum Historii Żydów Polskich Polin w Warszawie.
Jego żoną była Elżbieta z Targowskich (1918–2001). Stanisław Wyganowski zmarł w 2017; został pochowany na cmentarzu w Józefowie.

</doc>
<doc id="538029" url="https://pl.wikipedia.org/wiki?curid=538029" title="Milo Urban">
Milo Urban

Milo Urban (ur. 24 sierpnia 1904 w Rabčicach, zm. 10 marca 1982 r. w Bratysławie) – słowacki pisarz, eseista i tłumacz. Drukował pod pseudonimami "Ján Rovňan ml.", "Podbabjagurský" i in.
Życiorys.
Urodził się na Orawie w rodzinie gajowego. Wczesne dzieciństwo spędził w gajówce po masywem Babiej Góry, praktycznie odcięty od cywilizacji. Uczył się w Zázrivej i Orawskiej Półgórze, do gimnazjum uczęszczał w Trzcianie i w Rużomberku. Nauki w gimnazjum nie ukończył z powodów finansowych, podobnie jak nauki w Państwowej Wyższej Szkole Leśnej w Bańskiej Szczawnicy.
Pracował jako redaktor pomocniczy, dziennikarz i reporter w różnych czasopismach i wydawnictwach. W czasach pierwszej Republiki Słowackiej (1939-1945) należał do dużej grupy tzw. artystów "aktywistów", którzy nie tylko akceptowali ludacki reżim, ale aktywnie pracowali w jego organach. 31 sierpnia wraz z szeregiem innych prominentnych przedstawicieli publicystyki, nauki i sztuki w Tatrzańskiej Łomnicy podpisał tzw. Manifest Łomnicki (słow. "Lomnický manifest"), włączając się w ten sposób w nurt słowackiego narodowego socjalizmu. W latach 1940-1945 był redaktorem naczelnym dziennika "Gardista", będącego oficjalnym organem paramilitarnej Gwardii Hlinki.
W 1945 r., tuż przed wkroczeniem wojsk radzieckich do Czechosłowacji, emigrował z rodziną do Austrii, gdzie był internowany w okupacyjnej strefie amerykańskiej i skąd w 1947 r. deportowano go do Czechosłowacji. W 1948 roku został osądzony za działalność dziennikarską w czasie wojny. Ze swojego zaangażowania w ideologię narodowosocjalistyczną tłumaczył się nieudolnie koniecznością ochrony i utrzymania rodziny. Głowę uratowały mu pozytywne opinie dawnych kolegów ze środowisk lewicowych, Jána Smreka i Jána Poničana oraz fakt, że wiele z politycznej odpowiedzialności Urbana przejął jego dobry przyjaciel, były komendant Gwardii Hlinki i minister spraw wewnętrznych reżimu Tiso, Alexander Mach.
Po wyroku utrzymywał się głównie z przekładów. W 1974 r. przeprowadził się do Bratysławy, gdzie mieszkał do końca życia.
Twórczość.
Przekłady na język polski.
Epika Milo Urbana, jego opowiadania i powieść "Żywy bicz", na trwałe wpisały się w słowacką literaturę modernizmu. Poprzez głęboką analizę środowiska wiejskiego i jego kolektywnej świadomości Urban wzbogacił literaturę słowacką o wyraźny rys psychologiczny. Jego postacie cechuje upór w dążeniu do celu, walka o własne istnienie i samoświadomość. W opowiadaniu "Za vyšným mlynom" walka ta przybiera niemal rozmiar niemal antycznej tragedii. 
Jego pierwsze utwory prozatorskie "Nešťastník", "Už je pozde", "Vanitas vanitum", które powstały w latach 1920–1921, mają dziś już jedynie wartość historycznoliteracką, są wyrazem poszukiwania tematów i postaw w najbliższym otoczeniu pisarza. Widoczne są w nich wpływy prozaików realistycznych M. Kukučína oraz S. H. Vajanského, jak również K. Przerwy-Tetmajera, a później również coraz silniejszy wpływ rosyjskich powieściopisarzy F. Dostojewskiego i L. Andriejewa. 
W 1922 r. ukazał się debiut książkowy Urbana – opowiadanie "Jašek Kutliak spod Bučinky", gdzie po raz pierwszy osiemnastoletni wówczas autor zastosował swoją metodę skoncentrowanej epiki, która potem ujawniła się w jego najdojrzalszym zbiorze opowiadań "Výkriky bez ozveny" (Wołanie bez echa). W noweli "Za vyšným mlynom" można zauważyć charakterystyczne dla postaci utworów Urbana splot tragicznych sił oddziaływających wewnątrz człowieka i poza nim, które przyjmują postać „losu” w tajemniczy sposób wpływającego na ludzkie życie tak, jakby był częścią otaczającej przyrody. 
W 1927 r. została wydana powieść "Żywy bicz", która jest uznawana za kluczową powieść okresu międzywojennego na Słowacji. Książka była tłumaczona na wiele języków, w tym na niemiecki. W nazistowskich Niemczech była palona na stosach razem z dziełami Tomasza Manna. Akcja powieści rozgrywa się w czasie I wojny światowej. Składa się z dwóch części: "Stratené ruky" oraz "Adam Hlavaj". Urban przedstawia życie społeczności niezdolnej do aktywnego czynu, pogrążonej w letargu. Do książki "Żywy bicz" nawiązuje powieść "Hmly na úsvite", jednak według krytyki wyraźnie jej ustępuje. Powodem miało być nieoczekiwane przejście tematyki wsi, z jej wyraźnie zaznaczonymi postawami, do przestrzeni miejskiej naznaczonej polityką i intrygami, co powodowało kompozycyjną dysharmonię. Trzecią część cyklu stanowi powieść "V osídlach".

</doc>
<doc id="538032" url="https://pl.wikipedia.org/wiki?curid=538032" title="Hajnowskie Dni Muzyki Cerkiewnej">
Hajnowskie Dni Muzyki Cerkiewnej



</doc>
<doc id="538036" url="https://pl.wikipedia.org/wiki?curid=538036" title="Dundee (stacja kolejowa)">
Dundee (stacja kolejowa)

Stacja kolejowa Dundee ("Dundee railway station") – stacja kolejowa w Dundee, w Szkocji.

</doc>
<doc id="538037" url="https://pl.wikipedia.org/wiki?curid=538037" title="Brzoza papierowa">
Brzoza papierowa

Brzoza papierowa ("Betula papyrifera" Marsh.) – gatunek drzewa występującego w północnych rejonach Ameryki Północnej. W Polsce uprawiana jest jako roślina ozdobna.
Synonimy.
Naukowa nazwa brzozy papierowej brzmi "Betula papyrifera", jednak posiada ona synonimy:

</doc>
<doc id="538038" url="https://pl.wikipedia.org/wiki?curid=538038" title="Sławia Sofia">
Sławia Sofia

PFK Sławia Sofia () – bułgarski klub piłkarski założony 10 kwietnia 1913 roku. W pierwszej lidze występuje nieprzerwanie od 1924 roku.
Historia.
Chronologia nazw:
Drużyna największe sukcesy odnosiła przed II wojną światową oraz w latach 50 i 60 XX w., kiedy to czterokrotnie zdobyła Puchar Armii Radzieckiej i – w sezonie 1966–1967 – dotarła do półfinału Pucharu Zdobywców Pucharów, w którym uległa Rangers. Ostatni tytuł mistrza kraju wywalczyła, po ponad pięćdziesięcioletniej przerwie, w 1996 roku.
Od grudnia 2006 do lipca 2007 roku szkoleniowcem Sławii po raz drugi był Aljosza Andonow, który zastąpił Serba Ratko Dostanicia. Przed rozpoczęciem sezonu 2007-2008 jego miejsce zajął były piłkarz Partizana Belgrad, Macedończyk Stevica Kuzmanovski, poprzednio pracujący w OFK Beograd i Belasicy Petricz.
Stadion.
Stadion Owcza Kupel został otwarty w 1932 roku.

</doc>
<doc id="538041" url="https://pl.wikipedia.org/wiki?curid=538041" title="Tramwaje w Białymstoku">
Tramwaje w Białymstoku

Tramwaje w Białymstoku – system komunikacji tramwajowej działający na terenie Białegostoku w latach 1895–1918.
Historia.
W 1893 Rada Miejska Białegostoku podpisała kontrakt z Leontijem Feldzerem na eksploatację pierwszego miejskiego tramwaju konnego. W 1895 pierwsze wozy wyruszyły z dworca kolejowego przez ulicę Lipową do ulicy Świętojańskiej. Podczas I wojny światowej spłonęły stajnie i powozownie tramwajowe, rozpoczęto likwidacje torów tramwajowych z terenu miasta. W 1922 powołano Towarzystwo Tramwajów w Białymstoku, równocześnie powstał projekt budowy tramwaju elektrycznego. Pierwsza linia miała prowadzić ulicami: Mickiewicza, Świętojańską, Warszawską, Pałacową, Kilińskiego, przez Rynek Kościuszki, Lipową, św. Rocha – do dworca PKP.
Zachowały się fotografie ulicy Mikołajewskiej (obecnie Sienkiewicza) z lat 1897 i 1912, na których widać tory tramwajowe i konny tramwaj. Jeszcze około 1959 wśród brukowej kostki ulicy Kilińskiego, przed bramą pałacu Branickich, widać było krótkie odcinki szyn, resztki torowiska tramwajowego.
Reaktywacja linii tramwajowej.
Od 1985 rozpoczęto ponowne planowanie linii tramwajowej w Białymstoku, jednak do tej pory projekty te (w tym szybkiego tramwaju) nie zostały zrealizowane, głównie z przyczyn finansowych.
Na początku 2019 r. Instytut Sobieskiego w Warszawie w raporcie pt. „Tramwaj dla polskich miast” zaprojektował linie tramwajowe m.in. dla Białegostoku.

</doc>
<doc id="538043" url="https://pl.wikipedia.org/wiki?curid=538043" title="Igloopol Dębica">
Igloopol Dębica

Igloopol Dębica – polski klub sportowy powstały przy Kombinacie Rolno-Przemysłowym Igloopol w Dębicy w 1978.
Informacje ogólne.
Stadion
Igloopol rozgrywa mecze na Stadionie Miejskim im. 70-lecia Odzyskania Niepodległości.
Historia.
W 1978 na bazie Przedsiębiorstwa Przemysłu Chłodniczego powstał Kombinat Rolno-Przemysłowy „Igloopol”, przy którym powstało Towarzystwo Sportowe o tej samej nazwie. Jego założycielem był Edward Brzostowski. U schyłku 1979 wybuchła w Dębicy tzw. „afera sportowa” z interwencją prokuratorską i sądową. Początek lat osiemdziesiątych przyniósł zmiany, a na działalności sportu dębickiego zaważyły: rok 1980 oraz 1981 – wycofywali się kolejni mecenasi, odmawiając pomocy, nie tylko finansowej. Międzyzakładowy monolit rozpadał się ostatecznie. Rozwiązano Towarzystwo Sportowe „Stomil” (patronujące Wisłoce na bazie Dębickich Zakładów Opon Samochodowych) i Towarzystwo Sportowe Igloopol. W 1982 powołano do życia nową strukturę organizacyjną Klub Sportowy „Stomil-Wisłoka” z jednym mecenasem DZOS „Stomil” i samodzielny klub sportowy „Igloopol” przy Kombinacie Rolno-Przemysłowym „Igloopol”. W związku z przejściem kombinatu do resortu rolnictwa klub zmienił przynależność do LZS i przybrał nazwę Ludowy Klub Sportowy „Igloopol”.
Powstanie sekcji piłki nożnej.
W 1972 w Pustyni – niewielkiej wsi koło Dębicy powstał Ludowy Klub Sportowy „Podkarpacie”, w którym działały sekcje piłki nożnej i piłki ręcznej. Przez wiele sezonów piłkarze grali w rzeszowskiej B i C klasie, walcząc ze zmiennym szczęściem w tych rozgrywkach. Awans rozpoczął się z chwilą objęcia drużyny przez Bronisława Błaszkiewicza w 1975, byłego zawodnika Polonii Bytom, a uprzednio szkoleniowca juniorów Chemika Pustków. Piłkarze Podkarpacia co roku awansowali o jeden szczebel i w sezonie 1977/1978 występowali w tarnowskiej klasie okręgowej, zajmując w rozgrywkach siódme miejsce. Wówczas dyrektor naczelny Kombinatu Rolno-Przemysłowego „Igloopol” mgr Edward Brzostowski wystąpił z inicjatywą „przygarnięcia” piłkarzy z Pustyni, chcąc stworzyć im lepsze warunki treningowe i bytowe. Oczywiście zarząd Podkarpacia ochoczo przystał na taką propozycję i od sezonu 1978/1979 w rozgrywkach pojawił się nowy zespół pod nazwą TS „IGLOOPOL” Dębica. Rzecz jasna w przenośni nowy, gdyż składał się w większości z piłkarzy Podkarpacia. Dotychczasowy prezes klubu Jan Giełbaga został kierownikiem pierwszej drużyny Igloopolu, a sekretarz Podkarpacia Aleksander Niedbalec objął funkcję sekretarza sekcji piłki nożnej.
Sekcja piłki nożnej.
Założycielem sekcji był Edward Brzostowski. Pierwszy mecz piłkarze Igloopolu rozegrali z Tamelem Tarnów, wygrywając na swoim boisku 4:0 (1:0).
Największym sukcesem drużyny Igloopolu Dębica był awans do I ligi polskiej. Dębicki klub grał w tych rozgrywkach przez dwa sezony 1990/1991 i 1991/1992 (w sezonie 1991/1992 pod nazwą sponsora jako Pegrotour). Po spadku z I ligi, klub nie utrzymał się w rozgrywkach II ligi 1992/1993. W 1996 klub rozwiązano, a jego miejsce w lidze zajęło Podkarpacie Pustynia. Igloopol zajął się tylko szkoleniem młodzieży. Powrócił do rozgrywek seniorskich w 2003 po fuzji z Kolejarzem.
Sekcja bokserska.
W ramach drużynowych mistrzostw Polski Igloopol zdobył srebrny medal w edycji 1986. Następnie dwukrotnie zdobywał złoty medal – w trwającym dwa lata sezonie 1987–1988 oraz w 1989. W edycjach MP 1990 i 1991 drużyna zdobyła srebrny medal. Z powodu braku środków finansowych, drużyna seniorów została wycofana z rozgrywek o mistrzostwo I ligi bokserskiej w sezonie 1992. Na sukcesy pracowali trenerzy: Leszek Drogosz, Marian Basiak, Jan Pieniążek, Włodzimierz Biel, Franciszek Jop, Ryszard Kaczor i Stanisław Minorczyk.
Największe gwiazdy bokserskie Igloopolu: Roman Gotfryd ma na koncie brązowy medal mistrzostw świata z Belgradu, srebrny ME z Halle, a ponadto cztery indywidualne tytuły mistrza Polski, dwa medale srebrne i 3 brązowe; Krzysztof Wróblewski wywalczył brązowe medale na MŚ w Moskwie i ME w Atenach; Andrzej Rżany był trzeci na MŚ w USA – w Reno; a Dariusz Czernij drugi na ME w Atenach. Rżany to także dwukrotny olimpijczyk. 
Sekcja jeździectwa.
Sekcja jeździectwa, która było kolejną sekcją Igloopolu, już nie istnieje.
Derby Dębicy.
Derby piłkarskie pomiędzy Igloopolem a Wisłoką zostały określane jako Derby Dębicy. Rywalizacja obu zespołów została zainicjowana w sezonie III ligi edycji 1980/1981. W następnej edycji na trzecim poziomie rozgrywkowym doszło do kontynuacji dębickich potyczek piłkarskich. Przez kolejne 20 lat derby nie były rozgrywane z uwagi na występy obu drużyn na różnych poziomach ligowych. W tym okresie, w sezonie II ligi 1992/1993 oba zespoły występowały w tych rozgrywkach, jednak były ulokowane w osobnych grupach. Od 2004 Derby Dębicy były rozgrywane na piątym poziomie ligowym (IV liga) oraz w jednym sezonie na szóstym poziomie (klasa okręgowa).
Mecze derbowe są rozgrywane na Stadion Miejskim (Igloopolu) oraz na stadionie Wisłoki. 
Kibice obu klubów są ze sobą zwaśnieni.
Inne informacje.
W 2018 specjalnie na jubileusz 40-lecia klubu powstała książka autorstwa Piotra Krysiaka pt. "LKS Igloopol Dębica. Jubileusz 40-lecia sekcji piłki nożnej 1978-2018". Publikacja zawiera szczegółowy opis wszystkich piłkarskich sezonów od 1978, oraz rozmowy z piłkarzami, trenerami, działaczami związanymi na przestrzeni 40 lat z Igloopolem (Bronisław Błaszkiewicz, Kazimierz Sak, Stanisław Curyło, Andrzej Garlej, Janusz Kaczówka, Tomasz Cebula, Józef Stefanik, Krzysztof Nalepka, Aleksander Kłak, Grzegorz Lorek, Piotr Mikulski, Marcin Stefanik, Łukasz Stefanik, Adrian Brzostowski) 
Igloopol Dębica podjął współpracę z: Cracovią oraz z UKS Olimp działającym przy Szkole Podstawowej Nr 9 i z UKS Zryw działającym przy Szkole Podstawowej Nr 5.

</doc>
<doc id="538044" url="https://pl.wikipedia.org/wiki?curid=538044" title="Deutsche Orchestervereinigung">
Deutsche Orchestervereinigung

Deutsche Orchestervereinigung (skrót DOV; pol. Niemieckie Zrzeszenie Orkiestrowe) – niemiecki związek zawodowy dla zawodowych muzyków. Według danych samego związku należą do niego niemal wszyscy członkowie niemieckich orkiestr i chórów radiowych, w sumie ok. 13.500 osób. Współpracuje z ver.di.
DOV zawiera dla swoich członków układy zbiorowe z organizacją pracodawców - scen Deutscher Bühnenverein i ze stacjami radiowymi. Ponadto działa jako reprezentant finansowych interesów muzyków w towarzystwie ds. zarządzania prawami wykonawców Gesellschaft zur Verwertung von Leistungsschutzrechten. Co miesiąc wydaje biuletyn "Das Orchester".

</doc>
<doc id="538046" url="https://pl.wikipedia.org/wiki?curid=538046" title="Jakub Deml">
Jakub Deml

Jakub Deml (ur. 20 sierpnia 1878 Tasov, zm. 10 lutego 1961 Třebíč) – czeski poeta, prozaik i tłumacz. Ksiądz katolicki (seminarium duchowne w Brnie, wyświęcony w 1902).
Rolę księdza rozumiał dość niekonwencjonalnie, co odbiło się na jego twórczości i życiu. Ważną rolę w życiu Demla odegrały kobiety: Eliška Weisenbergová (inspiracja poematu prozą "Miriam", 1916), Pavla Kytlicová, Katarzyna Sporck – córka hrabiego Gustava Sweerts-Sporcka z Kuksu i nieszczęśliwa miłość pisarza, która wpłynęła na kształt jego bodaj najwybitniejszego utworu, Zapomnianego światła (1934, "Zapomenuté světlo"), oraz Maria Rosa Junová, która zrezygnowała dla niego ze studiów, aby przez 24 lata prowadzić mu dom.
Pochodził z rodziny rolnika i wiejskiego kupca. W 1898 ukończył gimnazjum. Śmierć małej siostrzyczki Matylki i znajomość z wielkim symbolistą Otokarem Březiną to najważniejsze wydarzenia jego lat chłopięcych. Przez większość życia mieszkał w rodzinnym Tasovie na Morawach.
Przeważającą część swych dzieł publikował własnym sumptem. Ogłosił 135 rozmaitych publikacji. W latach 30. w jego twórczości pojawiły się wątki antysemickie oraz krytyka demokracji czasów Masaryka. Po II wojnie światowej tylko dzięki interwencji V. Nezvala uniknął więzienia (zarzut kolaboracji). Po 1948 r. objęty był całkowitym zakazem publikacji. Deml stał się kultowym autorem w środowisku czeskiego undergroundu, czeskich twórców orientacji chrześcijańskiej i wszelkich czeskich artystów niezależnych, nonkonformistycznych i poszukujących.
Twórczość Demla jest gatunkowo, tematycznie i stylistycznie bardzo różnorodna: eseje, wiersze, poematy prozą, opowiadania ("Hrad smrti" [ 1912, Zamek śmierci]; "Tanec smrti", [ 1914, Taniec śmierci), dzienniki ("Rosnička", [ 1912, Rzekotka]; 26 tomów pt. "Šlépěje" [Ślady] z l. 1917-1941), teksty wspomnieniowe ("Mé svědectví o Otokaru Březinovi" [ 1931, Moje świadectwo o Otokarze Březinie]; "Smrt Pavly Kytlicové" [ 1932, Śmierć Pavli Kytlicovej]). Liczne wiersze, poematy i opowiadania wpisują się w wizjonerski, oniryczny nurt pisarstwa. W prozie pojawia się całe spektrum nastrojów, od rozpaczy, zwątpienia i chwytającej za gardło grozy, po głęboką ufność religijną i franciszkańską miłość do całego stworzenia. Debiutował esejem o wybitnym rzeźbiarzu, "Slovo k Otčenáši Františka Bílka" (1904, Słowo o Modlitwie Pańskiej Františka Bílka), w 1907 opublikował swój pierwszy tom poetycki "Notantur lumina" (późniejsze jego edycje pt. "První světla" [Pierwsze światła]). Wydał m.in. następujące dzieła: "Domů" (1913, Do domu), "Pro budoucí poutníky a poutnice" (1913, Dla przyszłych pielgrzymów płci obojga), "Česno" (1924, Oko ula), "Moji přátelé" (1913, Moi przyjaciele), "Tepna" (1925, Arteria), "Hlas mluví k Slovu" (1926, Głos mówi do Słowa), "Rodný kraj" (1936, Kraj rodzinny), "Cesta k jihu" (1935, Podróż na południe), "Jugo" (1936), "Verše české. 1907-1938" (1938, Wiersze czeskie 1907-1938). Jest też autorem kilku utworów pisanych po niemiecku, np. "Solitudo" (1934) czy "Das Lied eines wahnsinnig gewordenen Soldaten" (1935, Pieśń szalonego żołnierza). Ostatnim większym dziełem pisarza jest "Podzimní sen" (1951, wyd. 1984, Sen jesienny), napisany po odwiedzinach w komunistycznym obozie koncentracyjnym dla duchownych. Wydano również część jego korespondencji. Demla umieszcza się w katolickim nurcie literatury czeskiej, ale także uznaje się go za prekursora nadrealizmu i przedstawiciela ekspresjonizmu.
Na polski tłumaczony przez L. Engelkinga, A. S. Jagodzińskiego, A. Czcibor-Piotrowskiego. W przekładzie tego ostatniego, ukazała się osobna książkowa edycja "Zapomnianego światła" (Wydawnictwo Czarne). Poza tym utwory Demla drukowane były w antologiach i czasopismach, m.in. w "Literaturze na Świecie".

</doc>
<doc id="538047" url="https://pl.wikipedia.org/wiki?curid=538047" title="Harrizm">
Harrizm

Harrizm – ruch religijny w Afryce powstały na przełomie XIX i XX wieku. Założycielem był William Wadé Harris, znany także jako Lotagbo, Logwale lub Old Man Union Jack. Misję nawracania ludności miał mu przekazać Archanioł Gabriel, gdy Harris siedział w więzieniu za udział w powstaniu ludności Grebo. Działalność prowadził na Wybrzeżu Kości Słoniowej i Złotym Wybrzeżu.
Założenia religii:
Społeczności harristów szybko poróżniły się między sobą, niektóre przyłączyły się do religii katolickiej i protestanckich, inne wróciły do miejscowych wierzeń. Po śmierci Harrisa przywódcy Harizmu starali się odbudować religię, tworząc tzw. "neoharrizm". Po II wojnie światowej wyłoniło się kilka głównych odłamów harrizmu m.in. właściwy Kościół Harristów (350 tys. wiernych) i Kościół Adaistów (11 tys. wiernych). Wszystkie te Kościoły uważają Harrisa za Mesjasza.
Na podstawie idei harristycznych powstał ruch religijny Dejma.

</doc>
<doc id="538055" url="https://pl.wikipedia.org/wiki?curid=538055" title="Mikołaj z Liry">
Mikołaj z Liry

Mikołaj z Liry () ur. około 1270 roku w Vieille-Lyre w Normandii, zmarł w Paryżu około 1340 roku (niektóre źródła podają październik 1349 roku, a Encyklopedia Britannica podaje nawet dokładniejszą datę: 16/23 października 1349). Wpływowy egzegeta późnego Średniowiecza. 
Życiorys.
Przywdział franciszkański habit w Verneuil-sur-Avre około 1300 roku, studiował teologię, otrzymał stopień doktora w Paryżu i został powołany na stanowisko profesora w Sorbonie w 1309 roku. W sprawie znanych wówczas Świętych Wizji przyjął stronę innych profesorów przeciwko papieżowi Janowi XXII. Odnosił duże sukcesy w nawracaniu Żydów kazaniami i pismem. Jest autorem wielu prac o tematyce teologicznej, niektóre z nich nie zostały do tej pory opublikowane. 
Mikołaj z Liry swoje najlepsze lata poświęcił na objaśnianiu pism religijnych. W drugim prologu do swojego wielkiego dzieła, „"Postillae perpetuae in universam S. Scripturam"”, po stwierdzeniu że dosłowne interpretowanie Pisma Świętego jest podstawą wszystkich szczegółowych mistycznych wyjaśnień, i że ono samo ma funkcję udowadniającą, tak jak uczy św. Augustyn, opłakuje on stan prac badawczych nad Biblią w swoich czasach.
Dosłowne znaczenie, stwierdził, jest zbyt niejasne, winę za to ponosili po części niedbali kopiści, po części nieumiejętni korektorzy i po części także tłumaczenie, które nierzadko odstępuje znacznie od oryginalnego hebrajskiego. Utrzymywał, że tekst powinien być w pierwszym rzędzie poprawiony z hebrajskiego, z wyjątkiem spraw związanych z boskością Chrystusa. Innego powodu niejasności Mikołaj doszukiwał się w zmianach, jakie wprowadzili scholastycy do interpretacji, mimo wprowadzenia wielu dobrych elementów wstrzemięźliwa interpretacja spowodowała utworzenie wielu nowych prądów. Na dodatek tekst został spaczony przez samowolne wielorakie dzielenie i konkordancje. Ponadto deklarował swoje przekonanie w obecnych pracach o dosłownym rozumieniu i przeplataniu tylko kilku interpretacji. 
Mikołaj używał wszystkich dostępnych źródeł, pełnych wydań hebrajskich, oraz kopii dostępnych komentarzy żydowskich egzegetów, w szczególności sławnego talmudystę Rasziego. Także „Pugio Fidei” Raymundusa Martiniego i komentarze św. Tomasza z Akwinu były analizowane przez Mikołaja. Jego wykład był jasny i zwięzły, jego obserwacje są rozsądne, logiczne i zawsze oryginalne. Wkrótce „Postille” stały się ulubionym podręcznikiem egzegetów. Był to pierwszy wydrukowany komentarz do Biblii. Pierwsze wydanie ukazało się w Rzymie w 1470 roku, kolejne ukazywały się między innymi w Wenecji, Bazylei i wielu innych miejscach. W dziele tym tekst z Biblii był wydrukowany pośrodku i nieco u góry strony, oraz otoczony komentarzem dookoła. Nauki Mikołaja z Liry są respektowane zarówno przez chrześcijan jak i żydów, oraz miały ogromne znaczenie dla ludzi, którzy wywarli decydujący wpływ na losy kościoła, między innymi na Marcina Lutra. Za to Erazm z Rotterdamu wyśmiewał podejście Mikołaja z Liry do egzegezy i złośliwie trawestował jego nazwisko jako "asinus ad lyram" (łac. "osioł przy lutni").

</doc>
<doc id="538060" url="https://pl.wikipedia.org/wiki?curid=538060" title="Live at Carnegie Hall">
Live at Carnegie Hall

Live at Carnegie Hall – dwupłytowy album koncertowy zespołu Budka Suflera, wydany (jako CD oraz kaseta) w 2000 roku nakładem wytwórni New Abra. Materiał zarejestrowano podczas występu zespołu 18 listopada 1999 roku w Carnegie Hall, w Nowym Jorku.
Nagrania z płyty ukazały się w 2006 roku w "Leksykonie Budki Suflera" w zmienionej kolejności.
W 2016 roku nakładem Budka Suflera Production album ukazał się jako oddzielne wydawnictwa CD: "Live At Carnegie Hall Volume 1" i "Live At Carnegie Hall Volume 2". Dwa lata później jako podwójne LP wydała je również wytwórnia Warner Music Poland.

</doc>
<doc id="538061" url="https://pl.wikipedia.org/wiki?curid=538061" title="Dora Gabe">
Dora Gabe

Dora Gabe, właśc. Izidora Petrowa Gabe (; ur. 28 sierpnia 1888 w Dybowiku, zm. 16 listopada 1983 w Sofii) – bułgarska pisarka, poetka i tłumaczka (m.in. literatury polskiej). 
Studiowała romanistykę (Genewa, Grenoble). Zadebiutowała w 1908 r. tomikiem wierszy pt. "Temenugi" ("Fiołki"), zawierającym poezję intymną, utrzymaną w dość typowych jak na swą epokę. 
W tomikach "Zemen pyt" ("Droga ziemska", 1928) i "Łunaticzka" ("Lunatyczka", 1933) pojawiają się wątki patriotyczne, filozoficzno-religijne, dramaty codzienności. Była współzałożycielką i dożywotnim prezesem bułgarskiego Pen Clubu. Po II wojnie światowej pracowała w Ambasadzie Bułgarii w Warszawie. W tym czasie w popadła w schematyzm formalny i treściowy, co objawiało się np. w afirmacji i akceptacji zastanego porządku politycznego a zaowocowało liryką służącą chwili i unikającą intymności. Świadectwem wyzwolenia jest tomik "Nowi stichowe" ("Nowe wiersze", 1963) oraz zwłaszcza "Poczekaj, słońce" ("Poczakaj, słynce", 1967). Pojawia się w nich głęboka zaduma nad problemami życia i śmierci, jest to liryka wyciszona, refleksyjna, choć pełna emocji. W późnych latach życia Dora Gabe tworzyła dojrzałą, oszczędną lirykę refleksyjną ("Newidimi oczi", "Niewidzialne oczy", 1970). 
Jako tłumaczka zasłużyła się m.in. autorstwem pierwszej bułgarskiej antologii poezji polskiej: "Połski poeti" (1921; tom zawierał przekłady wierszy poetów polskich od Mickiewicza – po Wierzyńskiego i Tuwima). Tłumaczyła m.in.: "Hymny" Kasprowicza i "Anhellego" Słowackiego. 
Na początku lat dwudziestych ubiegłego stulecia Dora przebywała w Polsce jako żona Bojana Penewa, wybitnego profesora, pełniącego funkcję radcy ekonomicznego ambasady Bułgarii w Warszawie. W 1922 roku została uznana za Miss Bałkanów. W czasie pobytu w Polsce zaprzyjaźniła się z takimi polskimi twórcami jak: Kazimierz Przerwa-Tetmajer, Jan Kasprowicz, Leopold Staff czy Stanisław Ignacy Witkiewicz (Witkacy). Ten ostatni namalował w 1924 portret, który wisiał w jej mieszkaniu do końca życia. Wiele swoich wierszy poświęciła swoim polskim przyjaciołom. W latach 1947–1949, gdy pracowała w ambasadzie bułgarskiej w Warszawie, powstał w Polsce cykl wierszy Dory Gabe "Geroiczna Warszawa". 
Na język polski utwory Dory Gabe tłumaczone były dość często. Pojawiają się one w rozmaitych antologiach i wyborach poezji bułgarskiej. Na polski tłumaczyli jej wiersze m.in. A. Kamieńska i S. Pollak. Tom jej poezji pt. „Głębiny” ukazał się jako samodzielny tomik w przekładzie Józefa Lenarta. Miesięcznik „Literatura na Świecie” poświęcił jej specjalny numer w 1978 r.
Laureatka Nagrody im. Dymitrowa, Orderu Sofii oraz Orderu im. Iwana Wazowa.
Została nagrodzona przez polski oddział PEN Clubu, także otrzymała Krzyż Komandorski Orderu Polonia Restituta (1976) oraz odznakę „Zasłużony dla kultury polskiej” (1968).
Na wniosek dzieci w 1979 roku została Kawalerem Orderu Uśmiechu.

</doc>
<doc id="538062" url="https://pl.wikipedia.org/wiki?curid=538062" title="Ulica Marszałkowska w Warszawie">
Ulica Marszałkowska w Warszawie

Ulica Marszałkowska – jedna z głównych ulic Warszawy, ważna arteria komunikacyjna w kierunku północ-południe.
Przebieg.
Ulica biegnie od pl. Unii Lubelskiej do pl. Bankowego. Kontynuację ulicy na południe stanowi ul. Puławska. Przy wjeździe na pl. Bankowy ulica spotyka się z ul. Senatorską i Elektoralną. Kontynuację ciągu Marszałkowskiej w kierunku północnym stanowi ul. Andersa.
Pod ulicą, na odcinku od pl. Konstytucji w kierunku placu Bankowego, biegnie I linia warszawskiego metra ze stacjami:
Na całej długości ulicą biegnie również linia tramwajowa.
Historia.
Przed II wojną światową.
Nazwa ulicy pochodzi od nazwy urzędu marszałka wielkiego koronnego Franciszka Bielińskiego, którego pałac stał przy historycznym początku ulicy, w pobliżu skrzyżowania z ul. Królewską.
W połowie XIX wieku z powodu budowy w latach 1844–1845 Dworca Wiedeńskiego przy skrzyżowaniu z Al. Jerozolimskimi ulica i jej przecznice stały się teren ożywionego ruchu budowlanego. Rozwój miasta w kierunku południowo-zachodnim wymusiła również budowa Cytadeli. W drugiej połowie XIX wieku, i początku XX ulica została prawie w całości zabudowana kilkupiętrowymi kamienicami, często bardzo okazałymi. Mieściło się tu wiele sklepów, restauracji i innych punktów usługowych.
W związku rozwojem miasta i zwiększeniem się ruchu ulicznego, w drugiej połowie XIX wieku pojawiły się plany przebicia ulicy na północ przez Ogród Saski do placu Bankowego. Spotkało się to jednak z protestami przeciwników zmniejszenia powierzchni Ogrodu, po których stronie stanął prezydent Sokrates Starynkiewicz.
W 1903 pod nr 114 otwarto kino Bioskop – pierwsze kino w Warszawie. W 1908 roku ulicą po raz pierwszy pojechały tramwaje elektryczne.
W 1935 ulicę przebito do placu Żelaznej Bramy i ul. Żabiej. Projekt połączenia Marszałkowskiej z placem Bankowym zrealizowali Niemcy w czasie okupacji, wykorzystując zniszczenia w czasie obrony Warszawy w 1939, w tym zwłaszcza zburzenie i rozbiórkę oficyn pałacu Błękitnego.
W latach 1938–1939 pod numerem 134 przy skrzyżowaniu z ul. Świętokrzyską wybudowano modernistyczny gmach Centrali PKO, zniszczony w 1944 podczas powstania warszawskiego.
Straty wojenne.
Zabudowa ulicy ucierpiała w czasie obrony Warszawy we wrześniu 1939. Największe zniszczenia przyniosło jednak powstanie warszawskie i zniszczenia, a zwłaszcza podpalenia dokonane po nim. Niektóre kamienice, m.in. Pinkusa Lothego (Marszałkowska 100, na rogu Al. Jerozolimskich) i Marszałkowska 50 uległy zniszczeniu w trakcie walk lub bombardowań. Pozostałe gmachy podpalono w trakcie metodycznej dewastacji miasta.
Ponadto wojna uniemożliwiła zabudowę narożnika Marszałkowskiej 135 i Świętokrzyskiej 46. Przed wojną mieścił się tam 1-piętrowy domek, który między 1938 a 1939 rozebrano pod nową – nigdy niezrealizowaną – inwestycję.
W 1945 straty ulicy szacowano – być może zawyżając je – na 80% substancji. Według serwisu warszawa1939.pl ocalały przede wszystkim najwytrzymalsze kamienice budowane tuż przed wojną: Marszałkowska 8, 18, 56. Ponadto Niemcy nie zniszczyli budynków na południowym krańcu ulicy: 1, 2, 4, 6. Obronną ręką lub z niewielkimi uszkodzeniami wyszły z wojny kamienice Marszałkowska 17, 28/30, 41, 43, 45, 58, 62, 66 i 101 (tzw. willa Marconiego). Pożar zniszczył fasady kamienic 81 i 81a. Dewastacji i wypaleniu uległy gmachy Marszałkowska 47, 69 i 71 (do drugiego piętra), 81b i 83 (do pierwszego piętra), 85 (do drugiego piętra), 95 (do piątego piętra), 124/128 (do drugiego piętra) oraz willa pod nr 141. Ciężko uszkodzony został budynek nr 19 i kościół Zbawiciela. Stał też całkowicie zrujnowany szkielet Centrali PKO (Marszałkowska 134).
Podczas okupacji niemieckiej nazwę zmieniono na „Marschallstrasse”.
W 1941 niemiecki fotograf Hans Joachim Flessing wykonał w okupowanej, ale nie zniszczonej jeszcze całkowicie Warszawie dużą liczbę kolorowych fotografii Agfa, które znajdują się aktualnie w niemieckich archiwach państwowych. Znaczna liczba fotografii została wykonana przy ul. Marszałkowskiej i stanowi unikalną dokumentację nieistniejących już luksusowych kamienic.
Odbudowa.
Po wojnie w zachowanych parterach zniszczonych budynków uruchomiono liczne sklepy i punkty handlowe m.in. w budynku nr 119 mieściła się kawiarnia Cafe Fogg prowadzona przez Mieczysława Fogga. Ulica zyskała wówczas przydomek „parterowej Marszałkowskiej”. Dużą część fasad wypalonych budynków rozebrano z nakazu Biura Odbudowy Stolicy, nie licząc się z ich rzeczywistym stanem zachowania.
„Parterowa Marszałkowska” powstała głównie dzięki prywatnym funduszom. Jednak dla władz komunistycznych ulica w przedwojennej formie była głównie symbolem kapitalizmu. Postanowiono poszerzyć ulicę z przedwojennych 26 do 60 metrów na odcinku między ul. Piękną a Alejami Jerozolimskimi i do 120 metrów między Alejami Jerozolimskimi a ul. Królewską. W tej północnej części miał powstać wielki plac z monumentalnymi gmachami instytucji państwowych i central handlu uspołecznionego. Oznaczało to rozbiórkę wszystkich obiektów pod adresami nieparzystymi wyższymi niż 65, włącznie z zabytkową willą Marconiego.Tego planu jednak nie zrealizowano.
W latach 1952–1954 poczyniono przygotowania pod budowę Pałacu Kultury i Nauki całkowicie zmieniając tym samym charakter tej części miasta. W 1954 poszerzono z kolei odcinek między pl. Konstytucji a Al. Jerozolimskimi. Jedynym przedwojennym budynkiem na tym odcinku ulicy po stronie nieparzystej została oficyna kamienicy nr 81, która dzięki rozbiórce frontu „wysunęła się do przodu”.
W południowej części wybudowano nowy plac otoczony przez socrealistyczne budynki zwane Marszałkowską Dzielnicą Mieszkaniową. Wymagało to dalszych wyburzeń. Rozebrano zdatny do naprawy gmach nr 47, a cofnięta w głąb posesji kamienica nr 45 została zasłonięta nowym gmachem. Z budynków 43, 60 i 62 skuto część detalu. Adaptowano na potrzeby MDM kamienice 56, 58, 60 i 62, wyrównując ich wysokość (58 nadbudowano o 3 piętra, 62 obniżono o 1 piętro).
Władze czyniły utrudnienia przy odbudowie wysokich wież kościoła Najświętszego Zbawiciela, odbudowano je dopiero w 1955.
Pierwszym nowym budynkiem zrealizowanym po wojnie był gmach Ministerstwa Hutnictwa (obecnie siedziba sądów rejonowych), zwany „żyletkowcem” architekta Marka Leykama (Marszałkowska 82). W latach 1950–1953 zabudowano socrealistycznymi kamienicami południowy odcinek Marszałkowskiej (od placu Unii Lubelskiej do Wilczej). Pod koniec lat 1950. i w latach 1960. podejmowano też próby zabudowy odcinka Marszałkowskiej między Wilczą a Alejami Jerozolimskimi architekturą nowoczesną. Wschodnia pierzeja między Świętokrzyską a Królewską powstała w latach 1954–1961 według projektu „Tygrysów” (Marszałkowska 136–40).
W latach 1960–1969 zbudowano tzw. Ścianę Wschodnią, zaprojektowaną przez Zbigniewa Karpińskiego. W ramach przygotowań do tej inwestycji w 1959 wyburzono „parterową Marszałkowską” oraz zniszczony gmach Centrali PKO. Zabudowę ulicy na odcinku od Alej Jerozolimskich do ul. Świętokrzyskiej stworzyły cztery domy towarowe oraz zespół budynków mieszkalnych.
W 1972–1973 szwedzka firma Skanska zbudowała w narożniku Al. Jerozolimskich i Marszałkowskiej modernistyczny hotel Forum.
W 1970 pod Marszałkowską na osi ulicy Złotej (w tamtym czasie – Kniewskiego) przebito tunel o długości 80 m do placu Defilad oraz przejście podziemne o długości 43 m.
W latach 90. przy ulicy powstały dwie stacje metra – A13 Centrum i A14 Świętokrzyska. W 2006 przeprowadzono rewitalizację na odcinku od pl. Unii Lubelskiej do pl. Zbawiciela. W 2019 rozpoczęto budowę Muzeum Sztuki Nowoczesnej w pobliżu Pałacu Kultury i Nauki.
Do dziś niezabudowane są zachodnie (nieparzyste) odcinki ulicy między Al. Jerozolimskimi a ul. Królewską.

</doc>
<doc id="538064" url="https://pl.wikipedia.org/wiki?curid=538064" title="World Series by Renault">
World Series by Renault

World Series by Renault (dawniej World Series by Nissan) – formuła wyścigowa organizowana od 1998 r. W ramach serii organizowane są wyścigi Europejskiego Pucharu Formuły Renault 2.0 Sezon 2013 i Renault Sport Trophy.
Historia.
Seria zadebiutowała w 1998 r. jako Open Fortuna by Nissan. Wyścigi odbywały się głównie na terenie Hiszpanii, ale zorganizowano je także na terenie Francji, Włoch, Portugalii i Brazylii. Całością kierowała firma RPM Comunication. Nazwa serii zmieniała się wielokrotnie, zazwyczaj dostosowując się do nazwy głównego sponsora. Była także nieoficjalnie nazywana "Formułą Nissan".
Z początku seria korzystała z podwozi produkcji firmy Coloni, wyposażonych w silniki Nissan SR20 o pojemności 2000 cm³. Seria była tym samym uważana za pośrednią pomiędzy Formułą 3 i Formułą 3000. W 2002 r. doszło do zmiany producenta podwozia, na którego wybrano firmę Dallara oraz silnika na Nissana VQ30. Poprzez organizację ponad połowy wyścigów poza granicami Hiszpanii seria stała się bardziej międzynarodowa.
W 2003 roku Renault rozpoczęło organizację wyścigów Europejskiego Pucharu Formuły Renault V6, która była serią pomocniczą w organizowanych przez stację Eurosport Super Racing Weekends (ETCC i Mistrzostwa FIA GT). Produkcją podwozi zajęła się firma Tatuus, a silniki V6 o pojemności 3500 cm³ dostarczył Nissan.
W 2005 roku Renault porzuciło Super Racing Weekend i zapoczątkowało Formułę Renault 3.5. Organizatorami nowego cyklu wyścigów zostały firmy Renault Sport i RPM. Doszło tym samym do połączenia World Series by Nissan i Europejskiego Pucharu Formuły Renault V6. Kontynuowano używanie podwozi Dallary, a pochodzący z Formuły Renault V6 aluminiowy silnik został zmodyfikowany, aby uzyskać 425 KM (383 KW) przy 8250 obr./min i maksymalny moment obrotowy 440 NM (przy 7000 obr./min). Podobny silnik instalowany jest w samochodach Nissan 350Z Coupe. Od sezonu 2012 w bolidach Formuły Renault 3.5 stosowany jest silnik V8 o pojemności 3,4 litra stworzony przez firmę Zytek, który generuje 530 KM, dodano także stosowany w Formule 1 system DRS.
Samochody zostały wyposażone w półautomatyczną, sekwencyjną, sześciobiegową skrzynię biegów, w której biegi przełączane są za pomocą łopatek zamontowanych przy kierownicy, bez potrzeby użycia pedału sprzęgła. Takie rozwiązanie (zaczerpnięte z Formuły 1) pozwala kierowcy na operowanie pedałem hamulca lewą nogą. Całość, bez paliwa, musi ważyć 600 kg. Cena podwozia (bez silnika) wynosi ok. 130 tys. EURO.
Na atrakcję każdego wyścigu z cyklu World Series by Renault składają się nie tylko wyścigi głównej Formuły Renault 3.5. Oprócz niej organizowane są wyścigi o Europejski Puchar Formuły Renault 2.0, Puchar Europy Renault Mégane, Renault Sport Trophy i inne.
Nowa koncepcja cyklu "meetingów" sportowych adresowana nie tylko do miłośników czterech kółek, oferując obok wyścigów samochodowych bolidów różnych klas również szereg atrakcji adresowanych dla całych rodzin przyciągnęła na tory całej Europy ponad 700 tysięcy widzów w pierwszym roku działalności.
Po 2015 roku Renault zdecydowało się wycofać wsparcie dla Formuły Renault 3.5. Seria ta kierowana ponownie przez firmę RPM (dawnego promotora World Series by Nissan) zmieniła nazwę na „Formuła V8 3.5” i przestała być częścią weekendu World Series by Renault, który od teraz skupił się wokół Formuły Renault 2.0 oraz Renault Sport Trophy.
Mistrzowie głównej serii.
!Sezon!!Pełna nazwa serii!!Mistrz
! colspan="3"| World Series by Nissan
! colspan="3"| Europejski Puchar Formuły Renault V6
! colspan="3"| Formuła Renault 3.5

</doc>
<doc id="538067" url="https://pl.wikipedia.org/wiki?curid=538067" title="World Series by Nissan">
World Series by Nissan



</doc>
<doc id="538068" url="https://pl.wikipedia.org/wiki?curid=538068" title="Becici">
Becici



</doc>
<doc id="538070" url="https://pl.wikipedia.org/wiki?curid=538070" title="Dolina Pyszniańska">
Dolina Pyszniańska

Dolina Pyszniańska, nazywana także Pyszną Doliną – górna część walnej Doliny Kościeliskiej w Tatrach Zachodnich.
Topografia.
Od południowej strony podchodzi pod grań główną z takimi wzniesieniami, jak: Smreczyński Wierch, Kamienista, Błyszcz, Liliowe Turnie o niemal pionowo podciętych ścianach i Siwy Zwornik. Od zachodu wznoszą się ponad dnem Doliny Pyszniańskiej 500–700 m wysokości zbocza Ornaku. Od wschodniej strony zbocza Doliny Pyszniańskiej tworzy Skrajny Smreczyński Grzbiet oddzielający ją od Doliny Tomanowej – drugiego odgałęzienia Doliny Kościeliskiej. Prawostronnymi odgałęzieniami Doliny Pyszniańskiej są: Jaferowy Żleb, Dolinka i wielki żleb Babie Nogi, z lewej strony, z Ornaku opada do niej kilka żlebów, największy z nich to: Ornaczański Żleb. Wysoko na stokach Ornaku, pod Siwą Przełęczą znajduje się Siwa Kotlinka – lodowcowy kocioł z niewielkimi Siwymi Stawkami. W dolnej części Doliny Pyszniańskiej znajduje się Smreczyński Staw będący największym stawem polskich Tatr Zachodnich.
Opis doliny.
Dolina zbudowana jest ze skał krystalicznych. W epoce lodowcowej wypełniona była lodowcem aż po okolice Polany Smytniej. Z północnych zboczy Kamienistej na wysokości ok. 1320 m n.p.m. wypływa ze źródeł Pyszniański Potok, który, łącząc się z Tomanowym Potokiem, tworzy Kościeliski Potok.
Z rzadkich roślin w dolinie występuje przymiotno węgierskie.
Historia.
Od dawna, bo już w XV w. wydobywano w jej rejonie rudy srebra i miedzi. Pamiątką po tym jest kwarcytowy kamień, na którym osadzony jest Krzyż Pola, pochodzący najprawdopodobniej z młyna do mielenia tych rud, który stał u wylotu doliny. Później wydobywano tu rudy żelaza, przetapiane następnie w Starych Kościeliskach.
Dolina Pyszniańska była jedną z tras prowadzących na drugą stronę Tatr. Przez Pyszniańską Przełęcz przeprawiali się zbójnicy, myśliwi, pasterze i przemytnicy, a w czasie II wojny światowej kurierzy tatrzańscy. Ich przygody opisał Stanisław Zieliński w książce "W stronę Pysznej". Było tutaj schronisko na Pysznej, z którego podczas II wojny światowej często korzystali partyzanci. Spalone zostało przez Niemców.
Dawniej cała dolina była wypasana. W jej górnej części znajdowała się Hala Pyszna, a w dolnej Halą Ornak. W I połowie XX wieku była też bardzo popularnym terenem zjazdowym dla narciarzy, szczególnie jej część zwana Siwymi Sadami. Po zaprzestaniu w 1957 r. wypasu i utworzeniu tu ścisłego rezerwatu przyrody Tomanowa-Smreczyny, hale te niemal całkowicie zarosły lasem, a w wyższych partiach kosodrzewiną. Tylko najwyższe partie, powyżej kosodrzewiny utrzymały swoją trawiastą murawę.
Obecnie znajduje się tutaj największy w Tatrach obszar górnoreglowych lasów świerkowych i ostoja zwierząt nieniepokojonych przez ludzi. Niemal cały ten obszar bowiem wyłączony jest z ruchu turystycznego. Dla turystów udostępniony jest tylko czarny szlak turystyczny prowadzący do Smreczyńskiego Stawu, cały czas biegnący przez ścisły rezerwat przyrody. Samą dolinę można obserwować ze szlaków turystycznych.

</doc>
<doc id="538072" url="https://pl.wikipedia.org/wiki?curid=538072" title="Alosza Andonow">
Alosza Andonow

Alosza Andonow (ur. 31 stycznia 1961) – bułgarski piłkarz i trener piłkarski. Był zawodnikiem m.in. CSKA Sofia, Beroe Starej Zagory, Belasicy Petricz i niemieckiego VfB Lübeck.
Jako szkoleniowiec prowadził kilka zespołów z drugiej i trzeciej ligi bułgarskiej, m.in. FC Nowi Iskyr oraz Minior Pernik, z którym wywalczył awans do Grupy B. Od października 2005 do czerwca 2006 pracował w Slawii Sofia. Wcześniej był asystentem poprzedniego trenera Petyra Chubczewa.
Po raz drugi został szkoleniowcem Slawii w grudniu 2006 roku po rezygnacji Ratko Dostanicia. Także tym razem pracował tylko do końca rozgrywek. Wówczas został zastąpiony przez Macedończyka Stewicę Kuzmanowskiego.

</doc>
<doc id="538073" url="https://pl.wikipedia.org/wiki?curid=538073" title="Państwowa Inspekcja Sanitarna">
Państwowa Inspekcja Sanitarna

Państwowa Inspekcja Sanitarna (PIS, zwyczajowa nazwa: sanepid) – wyspecjalizowana instytucja wykonująca zadania z zakresu zdrowia publicznego, poprzez sprawowanie kontroli i nadzoru nad warunkami higieny w różnych dziedzinach życia. Inspekcja gromadzi również m.in. dane epidemiologiczne dotyczące niektórych chorób oraz wydaje decyzje m.in. w zakresie chorób zawodowych.
Zadania.
Państwowa Inspekcja Sanitarna, zgodnie z ustawą z dnia 14 marca 1985 r. o Państwowej Inspekcji Sanitarnej () jest powołana do realizacji zadań z zakresu zdrowia publicznego, w szczególności poprzez sprawowanie nadzoru nad warunkami:
– w celu ochrony zdrowia ludzkiego przed niekorzystnym wpływem szkodliwości i uciążliwości środowiskowych, zapobiegania powstawaniu chorób, w tym chorób zakaźnych i zawodowych.
Państwowa Inspekcja Sanitarna podlega ministrowi właściwemu do spraw zdrowia. Państwową Inspekcją Sanitarną kieruje Główny Inspektor Sanitarny jako centralny organ administracji rządowej, który wykonuje swoje zadania przy pomocy Głównego Inspektoratu Sanitarnego.
Historia.
Dwudziestolecie międzywojenne i II wojna światowa.
Po odzyskaniu przez Polskę niepodległości w 1918 rozpoczęto tworzenie struktur odpowiedzialnych za bezpieczeństwo zdrowotne i życie ludzi, ważnych z uwagi na szalejące w powojennej Europie epidemie i zarazy oraz katastrofalną sytuację sanitarną na terenie nowo powstałego państwa polskiego.
W styczniu 1919 zostało powołane Ministerstwo Zdrowia Publicznego, do którego zadań należało między innymi zwalczanie chorób przewlekłych i zakaźnych. Instytucją, która w zamierzeniu swych twórców miała wspierać władze państwowe w realizacji celów sanitarno-epidemiologicznych, był powstały w listopadzie 1918 Państwowy Centralny Zakład Epidemiologiczny (PCZE) jako zakład badawczy i laboratorium zajmujące się metodami zapobiegania i zwalczania chorób zakaźnych u ludzi. W 1923 roku PCZE zostało przekształcone w Państwowy Zakład Higieny (PZH), który w swej działalności łączy zadania sanitarne z działalnością badawczą. Do roku 1939 powstało 13 filii terenowych PZH, wspierających działalność laboratoryjną i naukową centrali.
Wraz z zapobieżeniem bezpośredniego zagrożenia wybuchu epidemii rozszerzył się katalog obszarów i działań w zakresie zdrowia publicznego – do tradycyjnych zagadnień profilaktyki i diagnostyki kontroli chorób zakaźnych, produkcji szczepionek i surowic dołączyły również zagadnienia z zakresu higieny pracy, kontroli leków, higieny żywności i żywienia czy jakości wody do picia.
II wojna światowa to czas spadku poziomu bezpieczeństwa ludności w zakresie sanitarno-epidemiologicznym oraz degradacja i wyniszczanie istniejących już instytucji. Zakończenie wojny to również czas wyzwań dla bezpieczeństwa sanitarnego ludzi z uwagi na epidemie tyfusu, błonicy czy czerwonki, brak leków i szczepionek oraz tworzenie się dużych, sztucznych skupisk ludzi związanych z migracjami i wysiedleniami.
Polska Ludowa.
Powstałe w 1945 roku Ministerstwo Zdrowia opierało się na działalności doraźnej wykonywanej przez tak zwane Kolumny Sanitarne, które odpowiadały za akcje przeciwepidemiczne na poziomie regionalnym i lokalnym, prowadzące do ograniczania szerzenia się chorób zakaźnych i zwalczania ognisk już istniejących. Wraz z postępującą normalizacją sytuacji w kraju oraz odbudową, zmieniły się również struktury i charakter instytucji odpowiedzialnych za bezpieczeństwo sanitarne. Znaczne zmiany nastąpiły w roku 1952, kiedy to ostatecznie na szczeblu wojewódzkim wykształciły się wojewódzkie stacje sanitarno-epidemiologiczne (wraz z powstającymi również stacjami powiatowymi). Ich zadaniem był nadzór bieżący i akcje sanitarno-porządkowe.
Państwową Inspekcję Sanitarną (PIS) utworzono na podstawie Dekretu z dnia 14 sierpnia 1954 r. Nowa struktura posiadała kompetencje w zakresie nadzoru zapobiegawczego, profilaktyki i zwalczania chorób zakaźnych i zawodowych oraz bieżącego i popularyzowania zasad higieny oraz zapobiegania chorobom.
Organami nowo powstałej instytucji zostali inspektorzy sanitarni na szczeblu: wojewódzkim (w tym odrębni dla Warszawy i Łodzi – miast na prawach województwa), powiatowym oraz miejskim (dla miast na prawach powiatu), dzielnicowym (gdy miasto podzielono na dzielnice) i portowym, podporządkowani głównemu inspektorowi sanitarnemu (w randze zastępcy Ministra Zdrowia do spraw sanitarno-epidemiologicznych) odpowiedzialnemu przed Ministerstwem Zdrowia. Organy te posiadały kompetencje i obowiązki na niespotykaną dotychczas skalę, będąc odpowiedzialne za bieżący i zapobiegawczy nadzór sanitarny, zapobieganie chorobom zakaźnym i popularyzowanie zasad higieny.
W 1975 r. przeprowadzono reformę administracyjną, która zniosła powiaty i utworzyła 49 województw. Strukturę PIS dostosowano do nowej siatki administracyjnej poprzez zastąpienie powiatowych, miejskich i dzielnicowych inspektorów sanitarnych przez inspektorów terenowych, a rozporządzeniem ustalono siedziby i terytorialny zakres działania poszczególnych terenowych inspektorów sanitarnych.
W 1975, 1986 i 1996 r. nowymi rozporządzeniami zmodyfikowano zakres działania poszczególnych inspektorów terenowych. Również w 1996 r. zarządzeniem Ministra Zdrowia i Opieki Społecznej stacje wojewódzkie, terenowe i portowe stały się oddzielnymi jednostkami budżetowymi, bowiem wcześniej stacje terenowe były placówkami zamiejscowymi stacji wojewódzkich.
Współczesność.
W związku z reformą administracyjną tworzącą powiaty oraz 16 dużych województw zmieniono strukturę PIS, której zadania mieli odtąd wykonywać inspektorzy wojewódzcy, powiatowi, portowi i kolejowi – przy czym organy na szczeblu wojewódzkim i powiatowym zostały włączone w skład administracji zespolonej, odpowiednio województwa i powiatu. Wówczas też z nazwy inspekcji usunięto słowo „państwowa”. Od 1 stycznia 2001 r. zniesiono kolejowe stacje sanitarno-epidemiologiczne i włączono je do stacji powiatowych. 1 stycznia kolejnego roku wyłączono organy inspekcji sanitarnej z wojewódzkiej administracji zespolonej, zlikwidowano stacje portowe i utworzono stacje graniczne.
Kilka miesięcy później inspekcji przywrócono w nazwie słowo „państwowa”, podporządkowano inspektora wojewódzkiego głównemu inspektorowi, a inspektorów powiatowych i granicznych podporządkowano inspektorowi wojewódzkiemu. Od 1 kwietnia 2009 r. PIS ponownie funkcjonuje w województwach i w powiatach jako część zespolonej administracji, natomiast inspektorzy graniczni nadal podlegają głównemu inspektorowi.
W związku z pandemią w 2020 podjęto informatyzację Inspekcji, dostarczono 2000 komputerów i 4000 smartfonów.
Organizacja.
Struktura organizacyjna.
Państwowa Inspekcja Sanitarna ma struktury centralne i terenowe. Organem centralnym, kierującym PIS, jest Główny Inspektor Sanitarny, będący centralnym organem administracji rządowej. Działa on od 1 stycznia 2000. Swoje zadania wykonuje przy pomocy Głównego Inspektoratu Sanitarnego, centralnego urzędu administracji rządowej.
Terenowymi organami PIS są państwowi inspektorzy sanitarni, pod kierunkiem których działają stacje sanitarno-epidemiologiczne. Stacje te posiadają status prawny podmiotu leczniczego działającego w formie zakładu opieki zdrowotnej:

</doc>
<doc id="538074" url="https://pl.wikipedia.org/wiki?curid=538074" title="Władimir Wojnowicz">
Władimir Wojnowicz

Władimir Nikołajewicz Wojnowicz (; ur. 26 września 1932 w ówczesnym Stalinabadzie, a teraz Duszanbe w Tadżyckiej SRR, zm. 27 lipca 2018 w Moskwie) – rosyjski prozaik, poeta i malarz. Jeden z najważniejszych współczesnych pisarzy rosyjskich. W swoich utworach opisywał absurdy życia człowieka radzieckiego i Rosji postkomunistycznej.
Popularność przyniosła mu wydana w Paryżu w 1976 powieść satyryczna "Życie i niezwykłe przygody żołnierza Iwana Czonkina" zawierająca groteskowy obraz Armii Czerwonej w latach II wojny światowej.
Życiorys.
W młodości pracował w kołchozach, na budowach i w wojsku. Debiutował w 1958 jako poeta. Sławę i pieniądze przyniosła mu piosenka "14 minut przed startem", która stała się hymnem kosmonautów radzieckich. Jej słowa zacytował na Placu Czerwonym Nikita Chruszczow, witając kosmonautów, którzy powrócili z orbity. W latach 60. opublikował kilka opowieści w konwencji życiowego prawdopodobieństwa, w których przedstawił ludzi młodych i uczciwych, walczących z zakłamaniem i obojętnością otoczenia: "Tu mieszkamy" (1961), "Chcę być uczciwym" (1963), "Przyjaciele" (1967). Utwory te istnieją także w przeróbkach scenicznych dokonanych przez samego autora. W tych latach Wojnowicz pracował również nad utworem swojego życia – satyryczną powieścią "Życie i niezwykłe przygody żołnierza Iwana Czonkina", która przez wiele lat była znana w ZSRR jedynie z wydań drugiego obiegu; pierwsza część tego utworu została opublikowana na Zachodzie w 1969, całość w 1975, w ZSRR zaś w 1989 Wojnowicz stworzył barwną postać prostego żołnierza, literackiego kuzyna Szwejka; jako pierwszy radziecki pisarz ukazał w satyrycznym zwierciadle Armię Czerwoną w czasie II wojny światowej i wykreował groteskowy obraz Stalina. Dalsze losy Czonkina Wojnowicz przedstawił w powieści "Pretendent do tronu", opublikowanej na Zachodzie w 1979, a odsłaniającej dwulicowość całej radzieckiej rzeczywistości. Na emigracji autor wydał również mikropowieść "Czapka" (1988), będącą satyrą odnoszącą się do Związku Pisarzy Radzieckich i panującej w nim reglamentacji dóbr.
W 1974 Wojnowicza wykluczono ze Związku Pisarzy, a samego pisarza zaczęto nękać. W 1980 pisarz został zmuszony do wyemigrowania na Zachód. Zamieszkał w Monachium, gdzie pracował dla Radia Swoboda. W 1981 decyzją Breżniewa został pozbawiony obywatelstwa radzieckiego, co było rzadką formą represji wobec niepokornych pisarzy radzieckich. Na emigracji napisał szereg opowiadań i felietonów, sztuki teatralne "Trybunał" (1985) i "Fikcyjne małżeństwo" (1985, w ZSRR 1990), satyryczną powieść-ostrzeżenie "Moskwa 2042" (1986) przedstawiającą wizję przyszłości Rosji, jeśli pieriestrojka skończyłaby się fiaskiem i będącą współczesną antyutopią, w której zawarł m.in. drwinę z Sołżenicyna, w powieści – Sim Simicz Karnawałowicz, jako kandydata na charyzmatycznego przywódcę narodu. Jest także autorem opowieści w tonacji czarnego humoru "Drogą korespondencji" (1968, opublikowana na Zachodzie w 1973, w ZSRR 1989) i ostrej satyry na radziecką nomenklaturę czasów zastoju "Iwankiada" (1975, opublikowana na Zachodzie w 1976, w ZSRR w 1989), zbioru opowiadań i tekstów publicystycznych "Antyradziecki Związek Radziecki". 
W 1990 prezydent ZSRR Michaił Gorbaczow przywrócił mu obywatelstwo i pisarz mógł wrócić do Rosji. Od połowy lat 90. zajmował się też malarstwem prymitywnym. 
W 2002 otrzymał Nagrodę Andrieja Sacharowa za Obywatelską Odwagę Pisarza.
Pochowany na Cmentarzu Trojekurowskim w Moskwie.
Bibliografia.
Źródła w języku angielskim
Źródła w języku rosyjskim

</doc>
<doc id="538080" url="https://pl.wikipedia.org/wiki?curid=538080" title="Polanka (Wrocław)">
Polanka (Wrocław)

Polanka – osiedle w północnej części Wrocławia, wchodzące w skład większej jednostki urbanistycznej – osiedla Różanka. Wielkopłytowe osiedle w rejonie ulicy Macedońskiej i Broniewskiego wybudowane zostało dla 7000 osób w latach 1977-1980 w miejscu, gdzie przedtem znajdowały się (na powierzchni ok. 14 ha) ogródki działkowe i gdzie przebiegała nieczynna na tym odcinku od 1967 wrocławska kolej wąskotorowa. Przy ulicy Macedońskiej znajduje się największy na tym osiedlu, 21-klatkowy i jedenastokondygnacyjny budynek z 539 mieszkaniami.
Historycznie nazwa "Polinke" dotyczyła terenów położonych po obu stronach Starej Odry na zachód od Kleczkowa na lewym i na zachód od dawnej wsi Różanka na prawym brzegu rzeki, w okolicach dzisiejszego mostu Osobowickiego oraz jego poprzedniej lokalizacji 700 metrów na zachód. W miejscu, gdzie obecnie znajdują się zabudowania portu miejskiego (przedłużenie dzisiejszej ul. Kleczkowskiej w stronę zachodnią) na mapach z roku 1847 i 1853 zaznaczone jest "Polinkowe Pastwisko" (oryginalnie niem. "Polinke Hütung").
Na prawym brzegu na mapach z 1865 i późniejszych (1910, 1936, 1938) występują "Polinke Acker" ("Polinkowe Pola"), na zachód od dzisiejszego mostu Osobowickiego. Na tym samym brzegu rzeki, ale na wschód od mostu Osobowickiego (na przedłużeniu ul. Osobowickiej), biegnie ulica Na Polance, dawniej "Polinke Weg"; nazwa oznaczała w przeszłości "drogę do gruntów Polanki" i dotyczyła drogi znajdującej się poza terytorium Polanki.
Dawne "Polinke Acker" włączone zostały w granice miasta podczas wielkiej "regulacji miejskiej" ("Städterordnung") w listopadzie 1808 i wykorzystane później, w 1867 do założenia miejskiego cmentarza; z kolei pas ziemi pomiędzy "Polinke Weg" i "Oswitzer Weg" (ulicami Na Polance i Osobowicką) a prawym brzegiem Odry - w 1903; reszta Różanki natomiast - w 1928.
Obecnie "Polanka" we Wrocławiu ma właściwie dwa różne znaczenia dotyczące niepokrywających się, choć pobliskich terenów. Topograficznie określa się tą nazwą łąki pomiędzy prawym, północnym brzegiem Odry a wałem przeciwpowodziowym ciągnącym się wzdłuż ulicy Osobowickiej na odcinku pomiędzy mostem Osobowickim a mostem kolejowym. Urbanistycznie natomiast przypisuje się tę nazwę osiedlu bloków z wielkiej płyty między ulicami Żmigrodzką, Na Polance, Bałtycką i Obornicką, będącemu fragmentem osiedla administracyjnego Karłowice-Różanka.

</doc>
<doc id="538081" url="https://pl.wikipedia.org/wiki?curid=538081" title="Pancerz ceramiczny">
Pancerz ceramiczny



</doc>
<doc id="538083" url="https://pl.wikipedia.org/wiki?curid=538083" title="Tramwaje w Bielsku-Białej">
Tramwaje w Bielsku-Białej

Tramwaje w Bielsku-Białej – system komunikacji tramwajowej działający w Bielsku-Białej w latach 1895–1971.
Pierwszą linię tramwaju elektrycznego na terenie dzisiejszego Bielska-Białej uruchomiono 11 grudnia 1895. Ówczesne Bielsko było drugim na ziemiach czeskich (po Cieplicach) oraz trzecim na terenie obecnej Polski (po Wrocławiu i Elblągu), w którym zaczął funkcjonować ten środek transportu. Biegła od Dworca Głównego do Cygańskiego Lasu, wokół którego rozwinęła się dzielnica wypoczynkowa. Zajezdnia znajdowała się przy dzisiejszej ul. Partyzantów (na wysokości kortów tenisowych w Parku Włókniarzy). W latach 50. XX wieku przygotowano projekt rozbudowy sieci tramwajowej. Z pięciu projektowanych linii powstała tylko jedna – od dworca do dzielnicy Aleksandrowice (końcowy przystanek w rejonie dzisiejszego węzła drogowego „Hulanka”). Linia nr „2” (linii do Cygańskiego Lasu nadano numer „1”) została otwarta 22 lipca 1951.
W latach 60. powszechna wówczas niechęć do „anachronicznej” komunikacji tramwajowej, niedoinwestowanie tramwajów oraz narastający ruch samochodowy spowodowały, że dalsze istnienie trakcji stanęło pod znakiem zapytania. Ostatecznie we wrześniu 1970 podjęto decyzję o likwidacji linii tramwajowych. Ostatni tramwaj zjechał do zajezdni 30 kwietnia 1971. Bielsko-Biała było ostatnim polskim miastem, które zlikwidowało sieć tramwajową w czasach PRL.
Historia.
Powstanie pierwszej linii tramwajowej.
O potrzebie stworzenia komunikacji miejskiej w Bielsku mówiono powszechnie w ostatnich dwudziestu latach XIX stulecia. W 1884 bielska Rada Gminna rozważała pomysł budowy linii tramwajowej od dworca kolejowego do Cygańskiego Lasu. Teren ten był popularnym miejscem wypoczynku bielszczan oraz reprezentacyjną dzielnicą willową.
W 1893 została uruchomiona elektrownia miejska. Po uruchomieniu jeden z jej dyrektorów, Max Déri, oraz bielski radny Alois Bernaczik, wystąpili do władz o zgodę na budowę linii tramwajowej Dworzec kolejowy – Cygański Las. Inicjatorzy budowy tramwaju w październiku 1894 roku utworzyli Komitet Akcyjny Lokalnej Kolei Żelaznej. 7 lutego 1895 Gmina Miejska Bielsko zawarła z nim umowę, dotyczącą eksploatacji linii tramwajowej. 5 maja 1895 austriacki minister handlu udzielił koncesję na budowę i eksploatację tramwaju do 4 maja 1955 roku. Od razu rozpoczęto prace budowlane. Wzniesiono budynki remizy tramwajowej przy dzisiejszej ul. Partyzantów (Blichowa) oraz wybudowała drewnianą remizę i poczekalnię na końcowym przystanku w Cygańskim Lesie. Zakupiono tabor tramwajowy, który składał się z 5 wozów motorowych typu "Kummer" z Drezna, mogących jeździć w dwóch kierunkach (linia bielska nie posiadała końcowych pętli) oraz 2 wozów doczepnych z wytwórni w Grazu.
Pierwsza próbna jazda bielskiego tramwaju odbyła się 23 października 1895 i wypadła pomyślnie. Normalna eksploatacja taboru ruszyła 11 grudnia 1895.
Uruchomiona w Bielsku linia tramwajowa liczyła 4959 względnie 4960 metrów długości i była linią jednotorową, o prześwicie torów 1000 mm. Taki właśnie charakter utrzymała do końca swojego istnienia. Trakcja została wyposażona początkowo w 7 mijanek, z których 2 znajdowały się na końcówkach trasy, a także w 14 przystanków. Biegła trasą (dzisiejsze nazwy ulic): Dworzec kolejowy – 3 Maja – Zamkowa – 1 Maja – pl. Mickiewicza – Partyzantów – Kustronia – Olszówka – Cygański Las. Połowa przewozów odbywała się na linii Sparkasse (Kasa Oszczędności, obecnie plac Bolesława Chrobrego) – Cygański Las. Średnia prędkość jazdy ówczesnego tramwaju wynosiła 14 km/h. W 1908 wzniesiona została murowana remiza tramwajowa w Cygańskim Lesie.
Uruchomienie przewozów towarowych.
Sytuacja wojenna i potrzeby przemysłu bielskiego spowodowały powstanie w 1916 projektu uruchomienia tramwajowych przewozów towarowych do fabryk (zwłaszcza węgla), m.in. do rozbudowywanej elektrowni miejskiej. Przewozy te uruchomiono w styczniu 1920, budując w tym celu bocznicę kolejową, wyposażoną w odpowiedni dźwig do przenoszenia nadwozi węglarek na wózki tramwajowe.
Tramwaje w okresie międzywojnia.
Po I wojnie światowej i przyłączeniu Bielska do Rzeczypospolitej (1920) sprawą kontrowersyjną stało się dotychczasowe niemieckie oblicze komunikacji tramwajowej w Bielsku. W 1924 doszło do poważnego konfliktu z władzami spółki na tle języka niemieckiego, którym wyłącznie posługiwała się obsługa tramwajowa, co wywoływało liczne awantury w pojazdach z pasażerami polskimi. Pomimo tego język niemiecki pozostał nadal jako obowiązujący w obsłudze pasażerów i w administracji spółki tramwajowej. Stan ten trwał do 1935.
W latach 1925–1926 wybudowano nowy odcinek trasy tramwajowej o długości 787 metrów. Przebiegał on ulicą Zamkową i Partyzantów (Blichową) przez plac Żwirki i Wigury (wówczas Wyzwolenia), na którym powstała najdłuższa w Bielsku 90-metrowa mijanka. Przełożenie ruchu tramwajowego z dotychczasowej trasy ul. Pastornak (obecnie 1 Maja) nastąpiło 2 maja 1926. W tym samym roku władze spółki doszły do wniosku, że dalsze rozwijanie trakcji szynowej nie ma uzasadnienia z przyczyn ekonomicznych.
Okres okupacji hitlerowskiej.
Podczas II wojny światowej w Bielsku nadal funkcjonowała komunikacja tramwajowa. Początkowo, do listopada 1940, tramwaje kursowały na skróconej linii, ponieważ wycofujące się oddziały polskie wysadziły w centrum miasta (pl. Chrobrego i ulica 3 Maja) tunel kolejowy, uniemożliwiając dojazd tramwaju do dworca kolejowego. W warunkach okupacji niemieckiej komunikacja tramwajowa w Bielsku cieszyła się dużym powodzeniem wśród pasażerów – w 1940 przekroczono przedwojenną frekwencję przewozową, by w 1941 osiągnąć 3 miliony pasażerów.
Wyzwolenie i wizje planu sześcioletniego.
Walki o Bielsko nie spowodowały większych strat w trakcji tramwajowej. Tabor przetrwał nieuszkodzony w zajezdniach i remizach. 27 lutego 1945 pierwszy powojenny tramwaj wyruszył na trasę: Dworzec Kolejowy – Cygański Las. Wprowadzono też nazwę firmy – Bielska Kolej Elektryczna.
W 1949, w ramach wchodzącego w realizację 6-letniego planu budowy gospodarki socjalistycznej w Polsce Ludowej, powstał wielki plan rozbudowy bielskiej trakcji tramwajowej. Projektowano linie: Aleksandrowice-Dworzec, Aleksandrowice-Straconka, a także pod Szyndzielnię i do Szczyrku. Ostatecznie zrealizowano tylko plany budowy pierwszej linii.
Otwarcie linii nr 2.
Kamień węgielny pod nową trasę tramwajową położono w lipcu 1950. Trasę o długości 2,6 km, jednotorową, z jedną mijanką i końcową pętlą na Hulance (pierwszą tego typu w Bielsku), zbudowano głównie dzięki czynom społecznym tysięcy bielszczan. Uroczyste otwarcie linii tramwajowej nr 2 nastąpiło 22 lipca 1951. Została ona wyposażona w 6 przystanków, a cały przejazd trwał 16 minut. Linię nr 2 zaprojektowano niezwykle przewidująco, bowiem w latach 50. i 60. wzdłuż ul. Piastowskiej powstało 6 nowych osiedli robotniczych, tzw. ZOR-ów.
Kryzys i likwidacja bielskich tramwajów.
Pod koniec lat 60. dalsze istnienie trakcji tramwajowej w Bielsku-Białej stanęło pod znakiem zapytania – wówczas w wielu miastach polskich przystąpiono do likwidacji linii tramwajowych. Ogromnie wzrósł ruch samochodowy w centrum miasta, a komunikacja tramwajowa osiągnęła maksimum swych możliwości przewozowych. Specjaliści z Warszawy wykonali wówczas ekspertyzę mówiącą, że sieć tramwajowa wymaga gruntownej modernizacji, która według wyliczeń miała być droższa niż zastąpienie tramwajów przez autobusy. Formalna decyzja likwidacji trakcji tramwajowej zapadła na sesji MRN 16 września 1970.
Pomimo licznych protestów bielszczan, jako pierwsza zakończyła swoje istnienie linia nr 2, co nastąpiło 25 listopada 1970, od 1 maja 1971 funkcjonowały już wyłącznie autobusy komunikacji miejskiej. Linię nr 2 zastąpiła autobusowa K (Aleksandrowice – Partyzantów – 1 Maja – Aleksandrowice) z wariantem K bis (ZOR II – Dworzec), przedłużona po likwidacji linii nr 1 do Parku Ludowego.
Po likwidacji sieci tramwajowej trakcja autobusowa MPK została znacznie rozbudowana, w oparciu o otrzymane z Łodzi 35 autobusów marki Ikarus w zamian za przekazane wozy tramwajowe.
Linie.
Stan z 1970 r.
W latach 1895–1926 linia nr 1 kursowała na trasie Dworzec kolejowy – 3 Maja – Zamkowa – 1 Maja – pl. Mickiewicza – Partyzantów – Kustronia – Olszówka – Cygański Las
Uwaga: w opisie linii podano obecne nazwy ulic, poniżej przegląd zmian ich nazewnictwa:

</doc>
<doc id="538091" url="https://pl.wikipedia.org/wiki?curid=538091" title="Upór">
Upór

Upór – syndrom behawioralny ludzi jak i zwierząt, charakteryzujący się powtarzaniem tych samych zachowań, decyzji, próśb lub wyrażaniem tych samych poglądów niezależnie od zmieniających się warunków otoczenia, czy otrzymania nowych informacji lub wiedzy (np. nowych metod działania).
Upór może wynikać z przesłanek racjonalnych, np. z posiadanego systemu wartości lub emocjonalnych, np. charakterologicznych czy też chwilowej złości.
W zależności od sytuacji może spełniać role pozytywną albo negatywną.

</doc>
<doc id="538094" url="https://pl.wikipedia.org/wiki?curid=538094" title="ZiU-9">
ZiU-9

ZiU-9 () – trolejbus produkowany w Rosji (przed 1991 r. w Związku Radzieckim) od 1972 r. do 2015 r. Były eksploatowane w Polsce w czasach PRL, ale sukcesywnie wycofywano je w latach 90. XX wieku (w Polsce można zobaczyć przebudowany na turystyczny trolejbus ZiU-9 na ulicach w Lublinie oraz w Gdyni). Kursują one nadal w państwach dawnego Związku Radzieckiego. Wyprodukowano około 42 000 trolejbusów tego modelu. ZiU to skrót od "Zawod imieni Uritskogo". Zakład ten znajduje się w mieście Engels. Kilka innych fabryk w Rosji i na Białorusi produkuje bardzo podobne trolejbusy. Pojazdy te obecnie oznaczone są jako ZiU-682, natomiast sam zakład od 1996 roku nosi nazwę Trolza.
Historia i rozwój.
Powstawanie i gwałtowny rozwój sieci trolejbusowych w licznych miastach Związku Radzieckiego w latach 60. XX wieku sprawiły, że wzrosło zapotrzebowanie na tabor trolejbusowy. Trolejbus ZiU-5, najbardziej podówczas rozpowszechniony, nie odpowiadał potrzebom dużych potoków pasażerskich w największych miastach w Rosji – był raczej przystosowany do miast średniej wielkości niż do miast pokroju stolicy Rosji czy Leningradu (obecnie Sankt Petersburga). Poza tym trolejbus ZiU-5 miał aluminiowe nadwozie, którego produkcja była droga i dość skomplikowana technologicznie. Ponadto dwie pary drzwi trolejbusu ZiU-5 nie sprawdzały się w warunkach dużego potoku pasażerów.
Trolejbus ZiU-9 zdołał rozwiązać te kłopoty. W porównaniu do trolejbusu ZiU-5 miał jedną parę drzwi więcej: w efekcie trolejbus miał dwie pary szerokich drzwi w środku i na końcu oraz mniejsze drzwi z przodu. Nadwozie trolejbusu ZiU-9 było ze stali, co zmniejszyło koszty i uprościło produkcję. Wygląd zewnętrzny trolejbus ZiU-9 zawdzięcza po części ówczesnym trolejbusom MAN-a.
Wyposażenie elektryczne trolejbusu ZiU-9 bardzo nieznacznie różniło się od poprzednika – trolejbusu ZiU-5, zwiększona została w nim tylko moc silnika. Z uwagi na prostszą obsługę pozostano również przy rozruchu oporowym. Pierwszy trolejbus ZiU-9 wyjechał na ulice stolicy Rosji w 1971 roku i po małych zmianach wyglądu wszedł do masowej produkcji.
Późniejsze oznaczenie trolejbusu, '682' wywodzi się ze zunifikowanego systemu oznaczania pojazdów transportu miejskiego. W 1986 roku wprowadzono nowy system w którym oznaczenie ZiU-682 zmieniono na HTI-682. Skrót HTI w cyrylicy zapisuje się jako ХТИ, natomiast to oznaczenie w 1995 zostało pomylone z łacińskim XTU i te trzy litery stały się oficjalną nazwą trolejbusu.
Modyfikacje.
Podczas produkcji wprowadzano do konstrukcji różne zmiany. Każda ważniejsza zmiana wyróżniona została przez dodatkową literę po oznaczeniu '9' albo '682':

</doc>
<doc id="538095" url="https://pl.wikipedia.org/wiki?curid=538095" title="Kierownik budowy">
Kierownik budowy

Kierownik budowy – z punktu widzenia prawa budowlanego jest to osoba, która kieruje wykonywaniem obiektu budowlanego w określonym miejscu lub jego odbudową, rozbudową czy też nadbudową.
Kierowanie pracami budowlanymi zdefiniowanymi jako budowa jest uznawane za pełnienie samodzielnej funkcji technicznej w budownictwie.
Kierownik budowy zobowiązany jest posiadać uprawnienia budowlane do kierowania robotami budowlanymi w jakiejkolwiek specjalności techniczno-budowlanej definiowanej przez prawo budowlane. Jednakże w przypadku gdy w zakresie wykonywania obiektu budowlanego w określonym miejscu, a także jego odbudowy, rozbudowy lub nadbudowy występuje zakres robót budowlanych określony w uprawnieniach budowlanych innych specjalności niż specjalności posiadane przez kierownika budowy inwestor zobowiązany jest ustanowić odpowiednich kierowników tych robót.
Kierownika robót nie należy utożsamiać z kierownikiem innych robót budowlanych takich jak przebudowa, remont, rozbiórka lub montaż obiektu budowlanego.
Kierownik budowy, a także kierownicy robót w zakresie budowy są uznawani za uczestników procesu budowlanego.
Prawa i obowiązki jakie są przyznane kierownikowi budowy obowiązuje także kierowników robót w zakresie określonym w art. 24 ust.2:
W przypadku mniejszych obiektów zakresem robót budowlanych określonych w uprawnieniach do kierowania robotami budowlanymi posiadanych przez kierownika budowy kieruje on sam, jednakże w przypadku większych obiektów budowlanych często potrzeba ustanowienia kierownika robót w zakresie robót przypisanych tej samej specjalności, którą posiada kierownik budowy.

</doc>
<doc id="538101" url="https://pl.wikipedia.org/wiki?curid=538101" title="Fallschirmjaeger">
Fallschirmjaeger



</doc>
<doc id="538102" url="https://pl.wikipedia.org/wiki?curid=538102" title="Monopol magnetyczny">
Monopol magnetyczny

Monopol magnetyczny – hipotetyczna cząstka wprowadzona w 1931 przez Paula Adriena Maurice’a Diraca, posiadająca tylko jeden biegun magnetyczny.
Ładunki magnetyczne pojawiały się w pierwszych podejściach do magnetostatyki, analogicznych do elektrostatyki. Jako masa magnetyczna pojęcie to wciąż jest czasem używane do celów praktycznych. W rzeczywistości nie zaobserwowano żadnego monopolu magnetycznego, chociaż byłoby to uzasadnione teoretycznie.
Monopol magnetyczny a równania Maxwella.
Równania Maxwella wyrażają związki pola elektrycznego i magnetycznego z prądem i ładunkiem elektrycznym. Równania te są w znacznym stopniu (ale nie całkowicie) symetryczne ze względu na zamianę pola elektrycznego na magnetyczne; z symetrii tej można by wnioskować, że istnieją ładunki magnetyczne odpowiadające znanym ładunkom elektrycznym.
Gdyby istniały ładunki magnetyczne formula_1 to wytwarzałyby one „prąd magnetyczny” formula_2 Nowe równania Maxwella powinny uwzględnić te ładunki i prądy, równania te byłyby w pełni symetryczne.
Z powyższego wynika, że równania Maxwella można przekształcić tak, by zawierały ładunek magnetyczny, podobnie jak zawierają ładunek elektryczny, a użytą wielkość określać jako monopol magnetyczny. Jak dotąd nie znaleziono przypadku, w którym dodatkowe człony w równaniach byłyby potrzebne, co oznacza, że nie wykryto monopolu magnetycznego.
Przy porównywaniu wzorów należy uwzględnić, że w próżni
Przesłanki teoretyczne.
Mimo że żadne doświadczenie nie wykazało istnienia monopoli, to wskazuje na to poważna przesłanka teoretyczna. Paul Dirac wykazał, że istnienie choćby jednego monopolu magnetycznego we Wszechświecie wyjaśnia problem skwantowania ładunku elektrycznego. Ładunek magnetyczny monopolu jest związany z ładunkiem elektrycznym prostą zależnością:
gdzie h jest stałą Plancka, a formula_8 oznacza zbiór liczb całkowitych. Zależność ta oznacza, że ładunek elektryczny i magnetyczny są całkowitymi wielokrotnościami pewnych elementarnych wartości, a minimalny możliwy ładunek monopolu jest odwrotnością ładunku elementarnego, pomnożoną przez h.
Istnienie monopoli magnetycznych jako solitonów przewidują wszystkie teorie wielkiej unifikacji z prostymi lub półprostymi grupami cechowania (nieposiadającymi podgrupy przemiennej U(1), takiej jak w grupie SU(3) × SU(2) × U(1) Modelu Standardowego). Monopole magnetyczne, jeśli istnieją, są cząstkami bardzo masywnymi. Mogły one powstać we wczesnych etapach ewolucji Wszechświata, w związku z czym do dziś prowadzone są eksperymenty mające na celu wykrycie monopolu w promieniowaniu kosmicznym. Jak dotąd żaden z nich nie potwierdził istnienia tych cząstek. Wyjaśnienie tego tak zwanego problemu monopoli magnetycznych jest jednym z celów hipotezy inflacji.
Monopol magnetyczny w fizyce ciała stałego.
W 2009 roku badacze z Helmholtz Centre Berlin przy współpracy z uczonymi z Drezna, St. Andrews, La Plata i Oxfordu, zaobserwowali pojawianie się monopoli magnetycznych w tytanianie dysprozu (Dy2Ti2O7) w niskich temperaturach (0,6 – 2 K). Nie są to jednak cząstki elementarne, opisywane w teoriach unifikacji, ale emergentne kwazicząstki. Monopole pojawiają się tutaj na skutek specyficznego ustawienia dipoli, a nie ich rozdzielenia.
W 2013 roku grupa z Uniwersytetów w Kolonii, Monachium i Dreźnie doniosła o otrzymaniu emergentnych monopoli w inny sposób, poprzez łączenie innych kwazicząstek, tzw. "skyrmionów", stanowiących wiry pola magnetycznego o nanometrowej skali. "Skyrmiony" wpływają na ruch cząstek naładowanych (elektronów) w ten sam sposób, co pole magnetyczne, zatem można było je obserwować przy użyciu mikroskopu sił magnetycznych. Emergentny monopol pojawiał się w miejscu zetknięcia dwóch "skyrmionów".

</doc>
<doc id="538104" url="https://pl.wikipedia.org/wiki?curid=538104" title="Miroslav Krleža">
Miroslav Krleža

Miroslav Krleža (ur. 7 lipca 1893 w Zagrzebiu, zm. 29 grudnia 1981 tamże) – chorwacki pisarz, uważany za jednego z najwybitniejszych twórców literatury chorwackiej.
Życie.
Pochodził z rodziny urzędniczej. Był słuchaczem akademii wojskowej w Budapeszcie. Szkołę opuścił podczas wojen bałkańskich. Od 1913 roku mieszkał w Zagrzebiu, gdzie zajął się twórczością literacką. Podczas I wojny światowej walczył na froncie w Galicji, później pracował jako dziennikarz w Zagrzebiu. W ostatnich latach wojny przebywał w kręgu przyszłych założycieli partii komunistycznej w Chorwacji. Po wojnie brał udział w publicystycznej kampanii krytycznej skierowanej przeciwko panującej „ideologii burżuazyjnej”.
II wojnę światową spędził w Zagrzebiu, gdzie brał czynny udział w kształtowaniu nowej, socjalistycznej Jugosławii. Był członkiem najwyższych organów partyjnych, wiceprezesem Jugosłowiańskiej Akademii Nauk i Sztuk oraz dyrektorem Zakładu Leksykograficznego.
Twórczość.
Miroslav Krleža jest jedną z najważniejszych postaci współczesnej kultury chorwackiej i jednym z najwybitniejszych twórców chorwackich. W swojej twórczości podjął dzieło generalnej reedukacji narodowej Chorwatów. Główne problemy jego twórczości to tragizm dziejów Chorwacji i obrachunek z jej feudalną i mieszczańską przeszłością. W wielu utworach autor zajmuje się tematyką chłopską, dokonuje też historyczno-kulturowej analizy teraźniejszości.
Debiutował na łamach czasopism w roku 1914. W pierwszym okresie twórczości pisał głównie dramaty zebrane w tomie "Legenda" (1933). Pierwsze sukcesy literackie przyniosły mu poematy: "Pan" (1917), "Tri simfonije" (1917) oraz poemat prozą "Chorwacka rapsodia" (1918). Najpłodniejszy okres twórczości nastąpił po I wojnie światowej, kiedy powstały tomy: "Pjesme" (1918–1919), "Liryka" (1919), cykl nowel antywojennych "Chorwacki bóg Mars" (1922) oraz kolejne dramaty i cykl nowelistyczny "Nowele" (1924). Jest autorem pamfletu "Chorwackie kłamstwo literackie" (1919).
Po przerwie, wypełnionej działalnością publicystyczną, ukazał się cykl "Glembajevi" (1932) składający się z dramatów i nowel o dziejach chorwackiej rodziny mieszczańskiej. W tym okresie powstały także powieści: "Powrót Filipa Latinovicza" (1932), "Na krawędzi rozumu" (1932), "Bankiet w Blitwie" (1938). W 1936 roku ukazało się dzieło uważane za najwybitniejsze w jego twórczości: cykl poetycki "Ballady Pietrka Kerempuha" ("Ballade Petrice Kerempuha"), napisany w archaizowanym ludowym dialekcie kajkawskim.
W 1962 roku zaczął publikować na łamach miesięcznika „Forum” wielką powieść "Sztandary" ("Zastave").
Na język polski przetłumaczono dość dużą część bogatej twórczości Krležy, m.in. "Na krawędzi rozumu", "Ballady Pietrka Kerempuha", "Bankiet w Blitwie". Nowele i opowiadania zgromadzono w tomach: "Świerszcz nad wodospadem" (1961), "Tysiąc i jedna śmierć" (1978). W tłumaczeniu na język polski ukazały się także "Dzienniki i eseje" (tłum. Jan Wierzbicki, Wydawnictwo Łódzkie 1984, 575 ss. ).

</doc>
<doc id="538112" url="https://pl.wikipedia.org/wiki?curid=538112" title="Sandro Chaves Rosa">
Sandro Chaves Rosa



</doc>
<doc id="538113" url="https://pl.wikipedia.org/wiki?curid=538113" title="Krleža Miroslav">
Krleža Miroslav



</doc>
<doc id="538115" url="https://pl.wikipedia.org/wiki?curid=538115" title="Liteks Łowecz">
Liteks Łowecz

PFK Liteks Łowecz () – bułgarski klub piłkarski założony w 1921 roku, jako Klub Piłkarski Hisaria. Jeden z najbardziej utytułowanych bułgarskich klubów spośród tych mających swoją siedzibę poza Sofią. Obecnie grający w bułgarskiej Wtora PFL.
Historia.
1921–1996.
Klub założono w 1921 roku pod nazwą Hisaria,a dwa lata później zadebiutował w rozgrywkach ligowych. W czasie jego istnienia wielokrotnie zmieniała się nazwa drużyny i tak oto od 1957 roku klub nazywał się Karpaczew, a w 1979 otrzymał nazwę Osam. W tym okresie klub występował głównie na zapleczu ekstraklasy. W tym okresie występował również rekordzista pod względem liczby występów w barwach Litexu – Płamen Linkow, który rozegrał 575 meczów.
Po przemianach gospodarczych w Bułgarii, w 1990 roku klub zyskał nowego sponsora firmę LEX. W tym samym roku nowi właściciele zmienili nazwę klubu właśnie na LEX. W sezonie 1993/1994 po raz pierwszy w historii awansował do ekstraklasy. Inauguracyjne rozgrywki zakończył na 11. miejscu. W kolejnym sezonie zespół pod nową nazwą Łowecz zakończył zmagania na 15. miejscu, oznaczającym spadek.
Era Griszy Ganczewa (1996–2015).
W czerwcu 1996 roku sponsorem klubu został biznesmen i były zapaśnik Grisza Ganczew. Od chwili jego przybycia datuje się najlepszy okres w historii klubu, który od tej pory zyskał obecną nazwę – Liteks. Najpierw w sezonie 1996/1997 zespół awansował ponownie do ekstraklasy, a w kolejnym sezonie 1997/1998 jako beniaminek wywalczył swój pierwszy tytuł mistrza Bułgarii. Trenerem zespołu był wówczas przyszyły selekcjoner reprezentacji Dimityr Dimitrow. W następnych rozgrywkach Liteksowi, już pod wodzą Ferario Spasowa, udało się powtórzyć tamto osiągnięcie.
Od czerwca 2005 roku przez dwa lata szkoleniowcem Liteksu był Serb Ljubomir Petrović, który w 1991 roku doprowadził Crveną Zvezdę Belgrad do zwycięstwa w finale Pucharu Mistrzów. Petrović pracował już w Liteksie w 2004 roku. Zdobył z nim wówczas Puchar Bułgarii. Na koniec sezonu 2006/2007 po tym, jak zespół zajął czwarte miejsce w lidze, Petrović złożył dymisję. Jego następcą został Spasow.
Nowy początek (2015–obecnie).
Latem 2015 roku, Ganczew przestał być właścicielem Liteksu, aby zainwestować w stołeczny klub CSKA Sofia, który w tym czasie przeżywał ogromne kłopoty finansowe. Władzę w Liteksie przejął jego syn – Danaił. 16 grudnia 2015 roku klub został, decyzją bułgarskiej federacji, wykluczony z rozgrywek ekstraklasy. Decyzja ta była pokłosiem zdarzeń do których doszło 12 grudnia w czasie ligowego meczu Liteksu przeciwko Lewskiemu Sofia, podczas którego dyrektor sportowy drużyny z Łowecza – Stojczo Stoiłow namówił swoją drużynę do zejścia z boiska jako protest przeciwko jego zdaniem stronniczemu sędziowaniu. 20 stycznia 2016 roku nastąpiło prawomocne degradowanie Liteksu do drugiej ligi.
Po tym sezonie doszło do sporych zmian w strukturze prawnej klubu. Nastąpiła fuzja Liteksu z Czwdarem Etropole, a następnie przyjęto nazwę CSKA Sofia (stara CSKA Sofia nie otrzymała licencji na grę w ekstraklasie w sezonie 2015/2016 i została relegowana do III ligi, a w dniu 9 października 2016 roku postawiona w stan upadłości ze względu na zadłużenie). Nowy klub zajął miejsce Liteksu w rozgrywkach bułgarskiej ekstraklasy (dotyczy to też rezerw Liteks Łowecz II, grających w II lidze, które przemianowano na CSKA Sofia II). Liteks rozpoczął sezon 2016/2017 w III lidze zajmując miejsce klubu – Botew Łukowit.

</doc>
<doc id="538119" url="https://pl.wikipedia.org/wiki?curid=538119" title="Ratujmy co się da!!">
Ratujmy co się da!!

Ratujmy co się da!! – studyjny album polskiego zespołu rockowego Budka Suflera. Płyta została nagrana w przerwach w trasie koncertowej promującej album Giganci tańczą. Został wydany w 1988 przez wytwórnię Polskie Nagrania „Muza” na 2 płytach LP, a w 1997 na płycie CD przez wytwórnię New Abra.

</doc>
<doc id="538120" url="https://pl.wikipedia.org/wiki?curid=538120" title="Stanisław Hejmowski">
Stanisław Hejmowski

Stanisław Hejmowski herbu Samson (ur. 22 czerwca 1900 w Lipawie w Kurlandii, zm. 31 maja 1969 w Poznaniu) – polski prawnik, adwokat, obrońca w procesach poznańskiego Czerwca 1956. Ojciec Adama Heymowskiego.
Młodość i studia.
Syn adwokata Konstantego Hejmowskiego i Blanki z Łuszczewskich. Szkołę średnią ukończył i maturę zdał w 1918 w Petersburgu. Studiował prawo w Uniwersytecie Warszawskim i ukończył je w 1924. Egzamin sędziowski zdał w marcu 1928 i rozpoczął pracę jako asesor, a następnie prokurator Sądu Okręgowego w Poznaniu. 15 maja 1930 roku został wpisany na listę adwokatów przez Okręgową Radę Adwokacką w Poznaniu. W 1931 obronił doktorat z prawa cywilnego w zakresie prawa hipotecznego w UAM. W czasie wojny przebywał w Warszawie, a po upadku powstania warszawskiego wrócił do Poznania i ponownie otworzył kancelarię adwokacką w swoim mieszkaniu przy ul. Słowackiego 18/3.
Praktyka adwokacka.
W 1946 podjął się, razem z adwokatem Janem Kręglewskim, obrony z urzędu gauleitera Kraju Warty Artura Greisera. Proces odbywał się w Poznaniu przed Najwyższym Trybunałem Narodowym. W latach 1946-1950 członek Naczelnej Rady Adwokackiej, a następnie do 1960 członek Wyższej Komisji Dyscyplinarnej. W tym czasie również zajmował się obroną w procesach działaczy polskiego podziemia antykomunistycznego, które odbywały się przed poznańskim Wojskowym Sądem Rejonowym. W czerwcu 1953 został członkiem Zespołu Adwokackiego nr 5 w Poznaniu. Mimo iż przepisy tego zabraniały, swoich klientów przyjmował nadal w prywatnym mieszkaniu. Wkrótce miało się to stać podstawą zarzutów w postępowaniu dyscyplinarnym. W opinii wydanej przez prezesa Sądu Wojewódzkiego w Poznaniu z 22 października 1954 można przeczytać: "W obronach jego brak akcentów społeczno-politycznych. W otoczeniu sędziów uchodzi za poprawnego adwokata starającego się uniżonością i poprawnym zachowaniem wyrobić przekonanie o lojalności. Sędziowie określają go jako maskującego się reakcjonistę." W mieszkaniu Stanisława Hejmowskiego również dziś mieści się kancelaria adwokacka.
Działania Służby Bezpieczeństwa.
Na początku marca 1956 poznański Urząd Bezpieczeństwa rozpoczął rozpracowywanie mecenasa. Sprawa operacyjna otrzymała kryptonim "Maestro". Zebrane przez IPN materiały wskazują jednak, że Stanisław Hejmowski był obiektem zainteresowania aparatu bezpieczeństwa od końca lat 40. XX wieku.
Po krwawym stłumieniu przez komunistów poznańskiego Czerwca podjął się obrony robotników oskarżanych w procesach politycznych. Twarda postawa mecenasa Hejmowskiego, niezłomność oraz ogromny talent prawniczy sprawiły, że stał się jednym z głównych celów UB. W 1961 przesłuchano większość jego dotychczasowych klientów i następnie 20 lipca 1961 podjęto decyzję zawieszeniu w wykonywaniu czynności zawodowych na podstawie decyzji Ministra Sprawiedliwości. Jednocześnie w mediach rozpoczęła się nagonka na osobę Hejmowskiego. Sugerowano, że zawyżał opłaty adwokackie i przyjmował łapówki. Wydział finansowy Rady Narodowej podjął m.in. decyzję o domiarze podatkowym i grzywnie w wys. 400 tys. zł. Kary finansowe spowodowały jego całkowitą ruinę materialną. Pozbawiono go także możliwości uczenia aplikantów oraz uczestniczenia w egzaminach adwokackich. Mimo iż zawieszenie wygasało 29 maja 1963 to mecenas Hejmowski nie wrócił już do czynnej pracy adwokackiej. Prowadził jedynie pomoc prawną dla poznańskiego duchowieństwa. Odsunął się nawet od kolegów z Zespołu Adwokackiego nr 5 (byli wśród nich dwaj TW – "Sobkowski" i "Janusz").
Z ramienia SB inwigilację Hejmowskiego prowadził por. Stanisław Kłys.
15 grudnia 1967 Stanisław Hejmowski doznał porażenia prawostronnego wskutek wylewu krwi do mózgu i musiał zaniechać wszelkiej pracy. Pod koniec 1968 SB zakończyła formalnie inwigilację mecenasa. Po śmierci pochowany na cmentarzu Junikowskim.
W 2001 Prezydium Naczelnej Rady Adwokackiej przyznało mu pośmiertnie odznakę "Adwokatura Zasłużonym", a w 50 rocznicę wydarzeń czerwcowych w 2006, jedną z ulic Poznania nazwano jego imieniem, natomiast w siedzibie IPN w Poznaniu otwarto stałą ekspozycję mu poświęconą.

</doc>
<doc id="538122" url="https://pl.wikipedia.org/wiki?curid=538122" title="Powiat Ústí nad Labem">
Powiat Ústí nad Labem



</doc>
<doc id="538123" url="https://pl.wikipedia.org/wiki?curid=538123" title="Arnold Walfisz">
Arnold Walfisz

Arnold Walfisz (ur. 2 lipca 1892 w Warszawie, zm. 29 maja 1962 w Tbilisi) – polski matematyk.
Życiorys.
Do 1927 roku studiował i pracował w Niemczech, w latach 1927-1936 pracownik naukowy Uniwersytetu Warszawskiego, w latach 1936-1962 Tbiliskiego Instytutu Matematycznego Gruzińskiej Akademii Nauk, jednocześnie pracował na uniwersytecie w Tbilisi i w tamtejszym Instytucie Pedagogicznym.
W roku 1935 założył wspólnie z Salomonem Lubelskim "Acta Arithmetica".
Publikacje.
Tworzył prace dotyczące głównie teorii liczb i algebry, w tym m.in. teorii ideałów i teorii form modularnych.

</doc>
<doc id="538125" url="https://pl.wikipedia.org/wiki?curid=538125" title="Gabe Dora">
Gabe Dora



</doc>
<doc id="538126" url="https://pl.wikipedia.org/wiki?curid=538126" title="Deml Jakub">
Deml Jakub



</doc>
<doc id="538127" url="https://pl.wikipedia.org/wiki?curid=538127" title="Urban Milo">
Urban Milo



</doc>
<doc id="538130" url="https://pl.wikipedia.org/wiki?curid=538130" title="Czarne złoto">
Czarne złoto



</doc>
<doc id="538131" url="https://pl.wikipedia.org/wiki?curid=538131" title="Wybory parlamentarne na Słowacji w 2006 roku">
Wybory parlamentarne na Słowacji w 2006 roku

Wybory parlamentarne na Słowacji w 2006 roku – wybory na Słowacji, które odbyły się 17 czerwca 2006 roku. Wyborcy wybierali 150 posłów do Rady Narodowej – słowackiego parlamentu. Największą liczbę mandatów, 50, zdobyła partia lewicowa Kierunek – Socjalna Demokracja, pod przewodnictwem Roberta Fico. Sześć partii przekroczyło 5% próg wyborczy, wymagany aby uzyskać przynajmniej jedno miejsce w izbie.
Początkowo wybory miały odbyć się 16 września 2006. Jednak 8 lutego rząd zaproponował wcześniejsze wybory po tym, jak Chrześcijański Ruch Demokratyczny opuścił koalicję rządową. Ta propozycja została przyjęta przez parlament 9 lutego, a przez prezydenta 13 lutego. Po raz pierwszy w historii słowaccy obywatele mieszkający poza granicami kraju mogli oddać głosy poprzez swoich przedstawicieli.
Formowanie rządu.
Biorąc pod uwagę liczbę posłów w słowackim parlamencie, 76 mandatów gwarantuje utworzenie rządu większościowego. Stąd możliwe były następujące kombinacje:
28 czerwca Robert Fico, lider zwycięskiej partii obwieścił iż koalicja rządowa będzie składać się z jego ugrupowania oraz dwóch innych partii politycznych: Słowackiej Partii Narodowej i Partii Ludowej – Ruchu dla Demokratycznej Słowacji. Zaprotestowała przeciwko temu Partia Europejskich Socjalistów, która skrytykowała sojusz ugrupowania socjaldemokratycznego z nacjonalistycznym. 4 lipca Fico został premierem.

</doc>
<doc id="538133" url="https://pl.wikipedia.org/wiki?curid=538133" title="Układ CSRS-RFN">
Układ CSRS-RFN

Układ CSRS-RFN – układ między Czechosłowacką Republiką Socjalistyczną a Republiką Federalną Niemiec o wzajemnych stosunkach, podpisany 11 grudnia 1973 w Pradze, wszedł w życie 19 lutego 1974.
Był ostatnim z układów normalizacyjnych, które państwa Europy Wschodniej w pierwszej połowie lat 70. podpisały z RFN. Uregulował między CSRS a RFN kwestie obywatelstwa, odszkodowań i ścigania zbrodni wojennych. W sprawie wspólnej granicy oba państwa potwierdziły jej nienaruszalność i oświadczyły, że nie wnoszą wobec siebie żadnych roszczeń terytorialnych zarówno teraz, jak i w przyszłości. Układ unieważnił prawne i polityczne skutki układu monachijskiego z 30 września 1938.
Potwierdzony przez układ podpisany w Pradze z 27 lutego 1992 r.

</doc>
<doc id="538134" url="https://pl.wikipedia.org/wiki?curid=538134" title="Sidi Ifni">
Sidi Ifni

Sidi Ifni (arab. سيدي إفني; hiszp. hist. "Santa Cruz del Mar Pequeño") – miasto w południowo-zachodnim Maroku, nad Oceanem Atlantyckim w prowincji Tiznit (region Sus-Masa-Dara), ok. 20 tys. mieszkańców (2004). Dominuje przemysł rybny i olejarski; rozwinięte rzemiosło. Na północnym krańcu miasta znajduje się duża jednostka wojskowa. W mieście znajduje się również port lotniczy Sidi Ifni.
Historia.
Na miejscu dzisiejszego Sidi Ifni w XV wieku powstała hiszpańska osada jako ośrodek przerzutu niewolników na handel. Za panowania dynastii Saadytów Maroko przejęło kontrolę nad osadą i przyległymi terenami, jednak w 1860 roku na mocy traktatu z Tetuanu Sidi Ifni wróciło do Hiszpanii, jednak jego faktyczne zajęcie odbyło się dopiero w 1934 roku, gdy Maroko spacyfikowane zostało przez Francję. W 1969 roku po odcięciu przez władze niepodległego od 13 lat Maroka dostępu do miasta od strony lądu, Hiszpania zrzekła się praw do kolonii.
Zabytki i inne atrakcje turystyczne.
Większość zabudowy miasta stanowi architektura kolonialna z lat 30. XX wieku. Do największych atrakcji turystycznych zaliczają się budowle w stylu "art déco". Zalicza się do nich m.in. pałac królewski (dawna rezydencja gubernatora), kościół łączący elementy architektury "art déco" i mauretańskiej, a także ratusz z wieżą zegarową i latarnia morska w porcie.
Ok. 10 km na północ (w miejscowości Lezgir) 2 naturalnie ukształtowane kamienne łuki wychodzące w morze. Łuki (miejscami dochodzące do 60 m) zostały ukształtowane przez pływy oceanu; wybrzeże klifowe.

</doc>
<doc id="538135" url="https://pl.wikipedia.org/wiki?curid=538135" title="Flagellatio">
Flagellatio



</doc>
<doc id="538136" url="https://pl.wikipedia.org/wiki?curid=538136" title="Chris Parks">
Chris Parks

Chris Parks, znany jako "Abyss" (ur. 4 października 1973 w Waszyngtonie) – amerykański zawodowy zapaśnik. Występował w Total Nonstop Action Wrestling. Aktualnie jest producentem w WWE.
Osiągnięcia.
Border City Wrestling
Buckeye Pro Wrestling
International Wrestling Association
Mountain Wrestling Association
National Wrestling Alliance
Northern Wrestling Federation
One Pro Wrestling
Ring of Honor
Total Nonstop Action Wrestling
Universal Wrestling Alliance
Wrestling Observer Newsletter awards

</doc>
<doc id="538138" url="https://pl.wikipedia.org/wiki?curid=538138" title="Abyss">
Abyss



</doc>
<doc id="538139" url="https://pl.wikipedia.org/wiki?curid=538139" title="Sala (miasto)">
Sala (miasto)

 
Sala (arab. سلا, "Salā"; marok. arab. "Sla"; fr. "Salé") – miasto w północnym Maroku, w regionie Rabat-Sala-Al-Kunajtira, przy ujściu rzeki Bu Rakrak do Oceanu Atlantyckiego, naprzeciw Rabatu, siedziba administracyjna prefektury Sala. W 2014 roku liczyło ok. 890 tys. mieszkańców.
Historia.
Współcześnie Sala jest miastem satelickim Rabatu, jednak w średniowieczu było ważnym ośrodkiem kulturowym i handlowym. Największy rozkwit miasto przeżywało za panowania dynastii Marynidów - wzniesiono tu wówczas istniejącą do dziś medresę Bu Inania.
W XVII wieku Sala była stolicą niepodległej korsarskiej Republiki Bu Rakrak. Po załamaniu się potęgi Sadytów Salę i Rabat zajęli wypędzeni z Andaluzji muzułmańscy Moryskowie. Trudnili się piractwem i handlem niewolników, dzięki czemu w kolejnych latach Republika Bu Rakrak zebrała spore bogactwa. Z tamtego okresu pochodzi medyna w Rabacie.
Kiedy w 1637 roku Salę zaatakował marabut Al-Ajachi, zwrócono się o pomoc do bractwa Dila, które następnie stało się suwerenem państwa Bu Rakrak. W 1668 państwo to wraz z bractwem Dila poddało się władzy Alawitów. Piractwo na wodach przybrzeżnych Maroka i Półwyspu Iberyjskiego utrzymało się jednak aż do początku XIX wieku.
Od czasu, kiedy w 1922 roku Francuzi przenieśli stolicę zajmowanego przez nich Maroka do Rabatu, a położona niedaleko Casablanca stała się jednym z najważniejszych portów morskich kraju, Sala straciła na znaczeniu. Mimo to miasto wciąż się rozrasta i w związku ze wzmożonym ruchem ulicznym wybudowano ostatnio nowy most na Bu Rakrak, łączący Salę z Rabatem. Transport na tej trasie odbywa się także za pośrednictwem promów wiosłowych.
Medyna.
Do naszych czasów dotrwało wiele średniowiecznych zabytków Sali, dzięki czemu miasto to - w odróżnieniu od w dużej mierze nowoczesnego Rabatu - do pewnego stopnia wciąż zachowuje swój tradycyjny charakter. Główna brama tutejszej medyny - "Bab Mrisa" pochodzi z końca XIII wieku, tj. z okresu panowania Marynidów, jednak jej bogate zdobienia i kufickie inskrypcje charakterystyczne są dla późniejszej epoki Almohadów. Za bramą rozciąga się dzielnica żydowska ("mellah"), do której prowadzi również inna zabytkowa brama "Bab Bu Haja".
Wielki Meczet i medresa Bu Inania.
Najważniejszym zabytkiem islamskiej części medyny jest Wielki Meczet oraz położona naprzeciw niego medresa. Meczet powstał jeszcze w czasach Almohadów i zalicza się do najstarszych w Maroku, jednak niemuzułmańscy turyści otrzymują dostęp jedynie do wzniesionego w późniejszych epokach minaretu i bramy. Sąsiednia medresa pochodzi z okresu rządów marynidzkiego sułtana Abu al-Hassana, dorównuje więc wiekiem medresom w Meknesie i Fezie. Charakteryzuje ją bogactwo architektonicznych dekoracji - stiuków i mozaik, a także rzeźb i typowych dla okresu almohadzkiego zdobień o motywach geometrycznych i kwiatowych. Medresa posiada wewnętrzny dziedziniec, wokół którego na piętrze usytuowane są cele mieszkalne dla uczniów. Z dachu budynku roztacza się widok na Salę i Rabat z widoczną po drugiej stronie rzeki Wieżą Hassana.
Muzułmańskie pielgrzymki.
W obrębie medyny mieszczą się także zawije Sidi Ahmada at-Tijani i Sidi Abdullaha ibn Hassana. Corocznie, w przeddzień urodzin Mahometa do zawiji tych ściągają pielgrzymki, a ulicami miasta przechodzi procesja z lampionami.
Na tutejszym cmentarzu znajduje się jeszcze jeden cel pielgrzymek marokańskich muzułmanów. Jest nim "kubba" Sidi ibn Aszira at-Taliba, XIV-wiecznego ascety z Andaluzji. Grobowiec ten ma - według miejscowych wierzeń - moc uzdrawiania ślepoty, paraliżu i opętania.

</doc>
<doc id="538146" url="https://pl.wikipedia.org/wiki?curid=538146" title="Nikołajewsk nad Amurem">
Nikołajewsk nad Amurem

Nikołajewsk nad Amurem (ros. Николаевск-на-Амуре) – miasto w azjatyckiej części Rosji, w Kraju Chabarowskim, port nad Amurem, 80 km od jego ujścia do Morza Ochockiego. Około 28,5 tys. mieszkańców.
Siedziba prawosławnej eparchii nikołajewskiej.
W 1910 roku urodził się tutaj Ildefons Houwalt, polski malarz, podporucznik kawalerii Wojska Polskiego. W 1920 roku miasto padło ofiarą napadu bandy Jakowa Triapicyna, w efekcie którego wymordowana została znaczna część miejscowej ludności (oraz przebywających wówczas w mieście japońskich żołnierzy i cywilów). Ofiary zakłuwano bagnetami i topiono w Amurze. W trakcie tych wydarzeń, określanych mianem "incydentu nikołajewskiego", zamordowany został również Bronisław Barański, porucznik wojska polskiego i przedstawiciel rządu polskiego w tym mieście.

</doc>
<doc id="538147" url="https://pl.wikipedia.org/wiki?curid=538147" title="Face">
Face



</doc>
<doc id="538148" url="https://pl.wikipedia.org/wiki?curid=538148" title="Nadazowski Państwowy Uniwersytet Techniczny">
Nadazowski Państwowy Uniwersytet Techniczny

Nadazowski Państwowy Uniwersytet Techniczny (ukr. Приазовський державний технічний університет) – ukraińska techniczna szkoła wyższa w Mariupolu na Ukrainie, najstarszy uniwersytet w mieście (zał. 1929 r.). Kształcenie prowadzone jest w 40 specjalnościach na 10 fakultetach.

</doc>
<doc id="538149" url="https://pl.wikipedia.org/wiki?curid=538149" title="Ocha (miasto)">
Ocha (miasto)



</doc>
<doc id="538150" url="https://pl.wikipedia.org/wiki?curid=538150" title="Magda Bielesz">
Magda Bielesz

Magda Bielesz (ur. 25 marca 1977 w Warszawie) – polska malarka, autorka instalacji, obiektów, rysunków, video.
Życiorys.
Absolwentka Wydziału Malarstwa ASP w Warszawie, dyplom w Gościnnej Pracowni prof. Leona Tarasewicza (2002). Już podczas studiów zauważona przez kuratorów i krytyków co zaowocowało udziałem w przeglądzie młodych "Look at me"/"Spójrz na mnie", organizowanym przez Bunkier Sztuki w Krakowie (2002) i "Blok.osiedle.mieszkanie" w Galerii Działań/Raster(2002). Indywidualną wystawą zadebiutowała w Małym Salonie, Narodowej Galerii Zachęta w 2003 roku. W tym samym roku otrzymała półroczne stypendium MKiDN. W 2005 roku finalistka w VII Konkursie im Eugeniusza Gepperta, w internetowym głosowaniu zdobyła najwyższą liczbę głosów. Przebywała na miesiecznych pobytach twórczych (artist in residences) m.in. Wd8, Walkersdorf/Graz, Austria 2006, MoKS, Mooste, Estonia (2006), Center Aijima Art Center Abiko/Tokio, Japonia (2006) w tym samym roku otrzymała półroczne stypendium MKiDN, a także stypendium „Młoda Polska”.
Ma na swoim koncie liczne wystawy w kraju i za granicą. Jej prace znajdują się m.in. Museum of New Art w Detroit, Zachęta – Narodowa Galeria Sztuki, kolekcji IHS UW, Luciano Benetton Collection: kolekcja Imago Mundi, SONS Museum: Shoes Or Not Shoes?. Mieszka i pracuje w Warszawie.
Twórczość.
Sztuka Magdy Bielesz porusza takie tematy jak obietnice szczęścia, życiowa witalność, ale również problemy upośledzenia ciała, starości, które brak reprezentacji wyklucza z komunikacji społecznej. W ujęciu artystki odzyskują one swoje miejsce w naturalnym cyklu życia. W pracach Magdy Bielesz jest nadzieja i radość życia, ujawnione często w dziecięcej, bajkowej stylizacji. W swoich pracach sięga do wspomnień i marzeń, relacji zdrowie-choroba. Chciałaby znaleźć i naprawić wszystkie niedociągnięcia i uszkodzenia. Zagłębiając się w świat dzieciństwa ulepsza wspomnienie, które często odbiega od sytuacji rzeczywistej. Nawiązując do dzieciństwa, tworzy swoistą mitologię niedorastania. Do najbardziej rozpoznawalnych należą cykle: "Maszyny", "Lekcja pływania" i "Dzieci". Jak mówi Bielesz: W każdej dziedzinie mojego życia staram się zabierać z rzeczywistości tylko tyle ile jest mi potrzebne w danym momencie. Maluję to czego zawsze mi brakowało, poprzez moje obrazy spełniam swoje marzenia. Jej obrazy są niezwykle czyste – jeden przedmiot czy pojedyncza osoba na białym tle. Dostawiając jeden do drugiego, tworzy niekończącą się przestrzenną aranżację. Często wychodzi poza ramy obrazu – cykl dzieci na skakankach zdają się wyskakiwać z obrazów. W projekcie "Pokój" dokonała interwencji najpierw w architektoniczną przestrzeń swojej pracowni (Noc Muzeów, 2009), a następnie w rozszerzonej wersji w przestrzeniach CSW Łaźnia w Gdańsku (2010). Za sprawą czarnej linii pojawiają się elementy architektoniczne, które uznała za brakujące, w ten sposób zaprasza widza do uruchomienia wyobraźni, przekroczenia fizycznych barier i symbolicznego „przejścia przez ścianę”. Bielesz tworzy również prace video, które w swojej wymowie są bardzo zbliżone do malarstwa, można je podzielić na dwie grupy: jedne to dokumentacja zdarzeń, obrazów które rejestruje ("Dobro", "100 obrazków", "Chwilami nierealności") inne to jak sama mówi to obrazy tyle tylko że ruchome ("Lekcja pływania", "Złość piękności szkodzi", "Gimnastyka"). Z obrazów Magdy przebija fascynacja stanami, których sama nie jest w stanie (jeszcze lub nigdy) doświadczyć. Na swych obrazach często wyróżnia postacie i przedmioty pozbawiając je światłocienia i umieszczając je na neutralnym białym tle. W ten sposób tworzy iluzję ich samodzielnego życia, pozbawionego kontekstu znaczeń, z których pierwotnie wyrosły. To ostatnie tyczy się również obiektów – talizmanów, które odgrywają ważną rolę w jej twórczości. Bielesz tworzy je w krótkich seriach: min. "Poduszki do pływania we śnie", "Uniwersalne wspomnienia" (saszetki z nasionami roślin), "Uniwersalne marzenia" (saszetki z nasionami roślin), "Uniwersal Wish" (saszetki z pigułkami: Meet E.T., Sing as Johny Cash, be lucky, change sperm taste – carrot, be born again, clone yourself ect.), "KLOCKI, czyli zestaw do kreatywnego spędzania czasu" czy "Kryształy".

</doc>
<doc id="538153" url="https://pl.wikipedia.org/wiki?curid=538153" title="Aleksandrowsk Sachaliński">
Aleksandrowsk Sachaliński

Aleksandrowsk Sachaliński – miasto w Rosji, w obwodzie sachalińskim, na Sachalinie nad Cieśniną Tatarską. Około 12,2 tys. mieszkańców (2005). 
Założone w roku 1869 (jako Port Aleksandrowsk), prawa miejskie otrzymał w 1917 roku. W latach 1918 - 1925 pod okupacją japońską. 
W roku 1896 władze carskie zgodziły się na utworzenie parafii katolickiej dla Polaków-zesłańców na Sachalinie. Kościół wznieśli w roku następnym katorżnicy polscy. W 1909 roku odwiedził ją biskup sufragan mohylewski Jan Cieplak. Oprócz polskiego kościoła istniała tu także polska szkoła początkowa im. Maurycego hr. Beniowskiego. Po powrocie Aleksandrowska do Rosji Radzieckiej (1925) życie polskiej społeczności uległo ograniczeniom. Część Polonii (m.in. szkoła) przeniosła się wówczas do południowej, japońskiej, części Sachalinu (gdzie w Toyoharze działała polska parafia katolicka, biblioteka oraz czytelnia).
W Aleksandrowsku urodził się Witold Płoski (1897–1951), polski inżynier rolnictwa, attaché ambasady polskiej w Londynie.

</doc>
<doc id="538157" url="https://pl.wikipedia.org/wiki?curid=538157" title="Sacco i Vanzetti">
Sacco i Vanzetti

Ferdinando „Nicola” Sacco (ur. 4 kwietnia 1891 w Torremaggiore, zm. 23 sierpnia 1927) i Bartolomeo Vanzetti (ur. 11 czerwca 1888 w Villafalletto, zm. 23 sierpnia 1927) – anarchiści i robotnicy amerykańscy pochodzenia włoskiego.
Życiorys.
Sacco i Vanzetti przybyli do Stanów Zjednoczonych w 1908, poznali się w 1916. Brali czynny udział w robotniczych demonstracjach strajkowych o lepsze płace i humanizację stosunków pracy. W 1920 w trakcie organizowania wiecu zostali zatrzymani pod zarzutem działalności godzącej w dobro publiczne. Dodatkowo oskarżono ich o napad rabunkowy i dwa morderstwa (Fredericka Parmentera i Alessandra Berardellego), które miały miejsce 15 kwietnia 1920 w South Baintree w stanie Massachusetts. W trakcie napadu zrabowano 15 766 dolarów i 51 centów, przeznaczonych na wypłaty dla robotników.
Proces.
Mimo posiadania przez nich alibi i wątpliwych dowodów skazano ich 14 lipca 1921 na śmierć na krześle elektrycznym w atmosferze powszechnej nagonki (prowadzący proces sędzia Webster Thayer nazywał Sacca i Vanzettiego „anarchistycznymi bękartami”). Głównym dowodem w procesie był dowód materialny – udowodniono, że pistolet, który znaleziono przy Saccu, posłużył do morderstwa (w 1961 i 1983 badania balistyczne powtórzono z takimi samymi wynikami), a rewolwer znaleziony przy Vanzettim należał do Alessandra Berardellego (była to jego broń służbowa). Jednakże nie udało się udowodnić, że Sacco i Vanzetti byli mordercami – odmówili oni zeznań dotyczących pochodzenia broni, żeby nie obciążać innych osób. W takiej sytuacji dobry obrońca mógł doprowadzić do uniewinnienia oskarżonych z zarzutu morderstwa i zostaliby oni najwyżej skazani za utrudnianie śledztwa. Jednakże obrona Sacca i Vanzettiego stanowiła wielką pomyłkę – oparła się ona na opinii podejrzanego eksperta samozwańczego „doktora” Alberta H. Hamiltona, który próbował obalić dowody materialne, a gdy podczas rozprawy wykazano jego ignorancję, usiłował nieudolnie sfałszować dowody (rozmontował pistolet służący do morderstwa oraz dwa inne tego samego typu, a potem składając broń usiłował do pistoletu dowodowego zamontować lufę od jednego z tych dwóch; kiedy osoby na sali sądowej to zauważyły, próbował tłumaczyć się roztargnieniem).
W obronie robotników stanęło wielu intelektualistów (m.in. Dorothy Parker, Edna St. Vincent Millay, Karin Michaelis, Bertrand Russell, John Dos Passos, Upton Sinclair, George Bernard Shaw i H.G. Wells). Ostatecznie wyrok wykonano 23 sierpnia 1927. 23 sierpnia 1977 gubernator Massachusetts Michael Dukakis zrehabilitował Sacca i Vanzettiego.
Sprawę Sacca i Vanzettiego opisywano w wielu książkach (m.in. "Boston" Uptona Sinclaira i "Recydywista" Kurta Vonneguta), a w 1971 powstał film fabularny "Sacco i Vanzetti".

</doc>
<doc id="538158" url="https://pl.wikipedia.org/wiki?curid=538158" title="Korsakow (Rosja)">
Korsakow (Rosja)

Korsakow (ros. "Корсаков") – miasto w azjatyckiej części Rosji, w obwodzie sachalińskim, port na południowym wybrzeżu wyspy Sachalin, nad zatoką Aniwa. Około 35 tys. mieszkańców.
Z Korsakowa dwa razy w tygodniu kursuje statek pasażerski na Wyspy Kurylskie.

</doc>
<doc id="538159" url="https://pl.wikipedia.org/wiki?curid=538159" title="Długość fizyczna">
Długość fizyczna

Długość fizyczna – miara fizyczna odległości pomiędzy dwoma punktami, liczona zgodnie z metryką euklidesową (zwykłym sposobem mierzenia odległości), albo w linii prostej (np. długość fali – odległość między jej dwoma węzłami) albo po krzywej (np. długość drogi przebytej przez ciało).
Długość fizyczna zwykle jest oznaczona małą literą "l". Jednostką podstawową, która wyraża długość fizyczną w układzie SI jest metr.

</doc>
<doc id="538160" url="https://pl.wikipedia.org/wiki?curid=538160" title="Hala Ornak">
Hala Ornak

Hala Ornak – dawna hala pasterska znajdująca się w dolnej części Doliny Pyszniańskiej i na wschodnich zboczach Ornaku w Tatrach Zachodnich.
Historia.
Do hali tej należała Wielka Polana Ornaczańska i Mała Polanka Ornaczańska, na której stoi schronisko PTTK na Hali Ornak. Dawniej hala była intensywnie wypasana, przy czym wypas prowadzono na całych trawiastych zboczach Ornaku. Początkowo hala stanowiła własność górali z Cichego, później w wyniku dziedziczenia stała się własnością mieszkańców wielu wsi podhalańskich.
Nazwa hali jest ludowego pochodzenia. Pochodzi od słowa orzeł (w podhalańskiej gwarze "oreł"), który podobno kiedyś uniósł tutaj do góry 7-letniego chłopca, a następnie upuścił go na ziemię; chłopak zabił się. W ludowym nazewnictwie hala miała nazwy "Ornak, Hala Ornak, Ornok, Urnak (Órnak ), Urnok (Órnok ), Hala Urnok (Hala Órnok )". Przymiotnik od tej nazwy to "ornacański", zaś wypasających na tej hali pasterzy nazywano "ornacany, ornácony, urnoki (órnoki)".
W połowie XX wieku obszary hali były także popularnym terenem zjazdowym narciarzy. Wypasu hali zaprzestano w 1957 roku. Od tego czasu hala w większości zarosła lasem lub kosówką. Trawiaste pozostały jedynie wierzchołkowe partie Ornaku.

</doc>
<doc id="538162" url="https://pl.wikipedia.org/wiki?curid=538162" title="Ali Hasan al-Madżid">
Ali Hasan al-Madżid

Ali Hasan al-Madżid (arab. علي حسن الماجد; ur. 30 listopada 1941, zm. 25 stycznia 2010) – iracki wojskowy, kuzyn dyktatora Iraku Saddama Husajna. 
Nazywany "Chemicznym Alim" i "Rzeźnikiem Kurdystanu", ze względu na wydanie rozkazu ataku gazowego na Kurdów w Halabdży w 1988 roku oraz przeprowadzenie antykurdyjskiej operacji Al-Anfal, podczas której również na szeroką skalę użyto broni chemicznej. Jej ofiarą padło, według różnych źródeł, od 50 tys. do 200 tys. osób. W 1991 na rozkaz Saddama Husajna Ali Hasan al-Madżid przeprowadził brutalną pacyfikację powstania szyitów, podczas której wielokrotnie dopuścił się masowych zbrodni na cywilach.
Pełnił funkcje ministra obrony, ministra spraw wewnętrznych oraz gubernatora Kuwejtu po agresji Iraku na Kuwejt. 
W trakcie II wojny w Zatoce Perskiej, dowodził siłami irackimi podczas bitwy pod Nasirijją. Schwytany 23 sierpnia 2003, oskarżony został o zbrodnie przeciwko ludzkości i ludobójstwo. W lipcu 2007 skazano go na śmierć za udział w wojskowej kampanii przeciwko Kurdom od lutego do sierpnia 1988. 29 lutego 2008 został skazany na śmierć przez powieszenie. Wyrok ten potwierdzono 2 grudnia 2008. Za rozkaz zrzucenia bomb chemicznych na Halabdżę ponownie skazany na śmierć został 17 stycznia 2010.
25 stycznia 2010 został stracony przez powieszenie.

</doc>
<doc id="538164" url="https://pl.wikipedia.org/wiki?curid=538164" title="Girardot">
Girardot

Girardot – miasto w środkowej Kolumbii, w departamencie Cundinamarca, nad rzeką Magdalena, przy linii kolejowej łączącej Bogotę z Neivą. Około 120 tys. mieszkańców w 2003 r.

</doc>
<doc id="538167" url="https://pl.wikipedia.org/wiki?curid=538167" title="Lokomotywa manewrowa">
Lokomotywa manewrowa

Lokomotywa manewrowa (zwana również przetokową) – jednostka trakcyjna zaprojektowana wyłącznie do użytkowania na stacjach rozrządowych, na stacjach i w lokomotywowniach.
Najczęściej są to lokomotywy spalinowe (np. SM42), rzadziej elektryczne.
Główną cechą lokomotyw manewrowych (odróżniającą je od lokomotyw trakcyjnych) jest jedna kabina maszynisty. Wyraźna też różnica dotyczy mocy zastosowanych silników, których moc jest mniejsza niż w przypadku lokomotyw do pracy liniowej.
Lokomotywy o przeznaczeniu manewrowym są bardzo zróżnicowane pod względem mocy i wielkości: począwszy od lekkich lokomotyw (jak widoczna na zdjęciu SM03 o mocy 150 KM), służących do manewrowania najwyżej kilkoma lub kilkunastoma wagonami, często używanych wewnątrz zakładów przemysłowych, poprzez lokomotywy średniej mocy (w tym najpopularniejsza w Polsce, wspomniana SM42), poprzez maszyny ciężkie (SM31) aż po maszyny do najcięższych zastosowań manewrowych (przykładem jest TEM2/SM48).
Cechą wspólną lokomotyw manewrowych jest natomiast niezdolność osiągania sporych prędkości (co z uwagi na charakter pracy nie jest potrzebne) – w przypadku mniejszych lokomotyw granicą jest ok. 60 km/h, większe lokomotywy manewrowe osiągają najczęściej 90-100 km/h. Ponadto – z uwagi na moc silnika – siła uciągu lokomotywy manewrowej przy większych prędkościach jest mała, co wpływa na ograniczone zdolności trakcyjne.
Lokomotywy manewrowe na PKP mają oznaczenie "EM" (elektryczne) i "SM" (spalinowe).
Praca manewrowa.
Lokomotywy manewrowe pracują na większych stacjach, w razie potrzeby są także wysyłane na mniejsze (razem z drużyną manewrową). Celem pracy manewrowej wykonywanej przez te lokomotywy jest:
Ogólnie mówiąc manewrami nazywamy wszelkie ruchy taboru kolejowego oraz związane z nimi czynności wykonywane na torach kolejowych z wyjątkiem wjazdu, wyjazdu i przejazdu pociągu.
Manewrowe przeznaczenie lokomotywy nie uniemożliwia wykonywania pracy liniowej, ani odwrotnie – jego brak nie uniemożliwia manewrów lokomotywą. Z tego powodu lokomotywy manewrowe często są używane do pracy z lekkimi pociągami towarowymi, a niektóre serie (np. SM42) także z pasażerskimi (poza okresem grzewczym, jako że maszyny manewrowe nie mają urządzeń ogrzewania pociągu). Przeciwna sytuacja sporadycznie również ma miejsce (lokomotywa nieprzeznaczona formalnie do manewrów wykonuje pracę manewrową); w tym sensie pojęcie lokomotywy manewrowej dotyczy wykonywanej pracy, a nie zasadniczego przeznaczenia.
Z pracą lokomotywy manewrowej związane jest pojęcie okręgu manewrowego – o ile na stacji pracuje więcej niż jedna lokomotywa manewrowa, dla usprawnienia pracy teren stacji można podzielić na umowne części, przydzielając każdej lokomotywie i pracującej z nią drużynie „obszar pracy” – taka część stacji to okręg manewrowy.

</doc>
<doc id="538169" url="https://pl.wikipedia.org/wiki?curid=538169" title="Envigado">
Envigado

Envigado – miasto w zachodniej Kolumbii, w departamencie Antioquia. Położone w Kordylierze Zachodniej (Andy Północne), na południe od Medellín (w zespole miejskim tego miasta). Według spisu ludności z 30 czerwca 2018 roku miasto liczyło 215 766 mieszkańców. 
W mieście rozwinięty jest przemysł spożywczy i szklarski. Jest ośrodkiem handlowym regionu uprawy kawowca, trzciny cukrowej oraz manioku. 

</doc>
<doc id="538175" url="https://pl.wikipedia.org/wiki?curid=538175" title="Objaw Franceschettiego">
Objaw Franceschettiego

Objaw Franceschettiego (zwany także objawem palcowo-ocznym, ang. Franceschetti-Leber phenomenon, oculo-digital phenomenon) – polega na uciskaniu przez niemowlę pięścią lub kciukami gałek ocznych. Występuje u dzieci niewidzących.
Objaw jako pierwszy opisał Theodor Leber w roku 1877, ale dokładny jego opis i termin "objaw palcowo-oczny" (fr. "phénomene digito-oculaire") podał dopiero szwajcarski okulista Adolphe Franceschetti (1896-1968) w 1939 roku.

</doc>
<doc id="538180" url="https://pl.wikipedia.org/wiki?curid=538180" title="Podział galaktyki (Star Trek)">
Podział galaktyki (Star Trek)

W fikcyjnym Wszechświecie „Star Trek” Droga Mleczna została podzielona na cztery Kwadranty, składające się z Sektorów.
Kwadranty.
Kwadranty to trójkątne wycinki Galaktyki sięgające od jej centrum ku zewnętrznym granicom. Zostały nazwane czterema pierwszymi literami greckiego alfabetu: Alfa (α), Beta (β), Gamma (γ) i Delta (δ).
Kwadrant Alfa (α).
Kwadrant Alfa obejmuje Ramię Oriona, Ramię Perseusza i Ramię Strzelca Drogi Mlecznej. Dużą jego część stanowią tereny Zjednoczonej Federacji Planet. W Kwadrancie Alfa znajdują się: Ziemia (na pograniczu z Kwadrantem Beta), Bajor, Ferenginar, Andoria, a także tereny Unii Kardasjańskiej oraz Konfederacji Breen. Jest to najlepiej przebadany przez Federację Kwadrant.
Kwadrant Beta (β).
Kwadrant Beta obejmuje Ramię Strzelca i Ramię Łabędzia Drogi Mlecznej. Niewielki fragment Kwadrantu Beta to terytorium Federacji. Na granicy z Kwadrantem Alpha znajduje się planeta Wolkan i księżyc Andoria w układie Epsilon Indi. Duży obszar Kwadrantu zajmuje Romulańskie Imperium Gwiezdne i Imperium Klingońskie. Terytorium Kwadrantu Beta zostało przebadane przez Federację w niewielkim stopniu. Inne rasy wywodzące się z Kwadrantu Beta to: Son'a, Nausikanie, Bolianie, Risianie, Sulibanie oraz wiele innych, mniej znanych gatunków.
Kwadrant Gamma (γ).
Obrzeża Kwadrantu Gamma znajdują się 30 tysięcy lat świetlnych od Ziemi. Jedynym znanym i zarazem stabilnym połączeniem między Kwadrantem Alfa a tym rejonem Galaktyki jest tunel podprzestrzenny, którego jeden koniec znajduje się w systemie Bajor, a drugi prowadzi do systemu Irdan. Większa część Kwadrantu znajduje się pod panowaniem Dominium.
Kwadrant Delta (δ).
Obrzeża Kwadrantu Delta znajdują się 30 tysięcy lat świetlnych od Ziemi. Obszar Kwadrantu obejmuje Ramię Centaura. Znajdują się tam takie obiekty astronomiczne, jak: M14 i M80. Około ⅔ terytorium Kwadrantu Delta należy do Borg. Inne rasy zamieszkujące tę część Galaktyki to m.in.: Vidiianie, Kazoni, Voth, Hirogeni, Okampa, Maloni oraz Devore

</doc>
<doc id="538183" url="https://pl.wikipedia.org/wiki?curid=538183" title="James Stewart">
James Stewart

James Maitland Stewart (wym. []; ur. 20 maja 1908 w Indianie, zm. 2 lipca 1997 w Beverly Hills) – amerykański aktor filmowy i teatralny, należący do grona najbardziej cenionych, utytułowanych i najwybitniejszych gwiazd w historii amerykańskiego kina. Jedna z legend i ikon okresu „Złotej Ery Hollywood”. Poza aktorstwem Stewart służył w United States Army i jako pilot brał czynny udział w II wojnie światowej oraz w wojnie wietnamskiej. Służbę zakończył w randze generała brygady. Dzięki silnej moralności, którą prezentował zarówno na dużym ekranie, jak i poza nim, Stewart uosabiał „amerykański ideał” w Stanach Zjednoczonych XX wieku. W 1999 American Film Institute umieścił jego nazwisko na 3. miejscu w rankingu „największych aktorów wszech czasów” ("The 50 Greatest American Screen Legends").
Stewart zaczynał karierę od występów na Broadwayu na początku lat 30. XX wieku. W 1935 podpisał kontrakt z wytwórnią Metro-Goldwyn-Mayer. Pierwszy szerszy rozgłos zyskał rolą w komedii romantycznej "Cieszmy się życiem" (1938). Przełomem w karierze Stewarta był występ w politycznym komediodramacie "Pan Smith jedzie do Waszyngtonu" (1939), za który otrzymał pierwszą z pięciu w swym dorobku nominacji do nagrody Akademii Filmowej dla najlepszego aktora pierwszoplanowego. Statuetkę zdobył w 1941 za kreację reportera w komedii romantycznej "Filadelfijska opowieść" (1940). Zaciągnąwszy się do United States Army w 1941, zawiesił karierę filmową, biorąc czynny udział w II wojnie światowej jako lotnik. Na duży ekran powrócił w 1946, występując w filmie "To wspaniałe życie". W okresie powojennym zmianom uległ wizerunek ekranowy Stewarta, który wybierał role o poważniejszym, mroczniejszym charakterze, nawiązując długoletnią współpracę z Anthonym Mannem, u którego stworzył pamiętne kreacje w westernach "Winchester ’73" (1950) i "Naga ostroga" (1953), oraz Alfredem Hitchcockiem, portretując bohaterów o bardziej skomplikowanej osobowości w dreszczowcach psychologicznych "Okno na podwórze" (1954) i "Zawrót głowy" (1958). W 1985 otrzymał Oscara za całokształt twórczości.
Do innych ważnych produkcji w dorobku Stewarta zalicza się: "Navy Blue and Gold" (1937), "Destry znowu w siodle" (1939), "Sklep za rogiem" (1940), "Harvey" (1950), "Człowiek, który wiedział za dużo" (1956), "Anatomia morderstwa" (1959), "Jak zdobywano Dziki Zachód" (1962) i "Człowiek, który zabił Liberty Valance’a" (1962). Wystąpił w 82 filmach fabularnych.
Życiorys.
Rodzina i młodość.
James Maitland Stewart urodził się 20 maja 1908 w rodzinnym domu przy 975 Philadelphia Street w Indianie w stanie Pensylwania. Imię otrzymał po dziadku ze strony ojca. Był trzecim dzieckiem i jedynym synem Elizabeth „Bessie” Ruth (z domu Jackson; 1875–1953) i Alexandra „Aleca” Maitlanda Stewarta (1872–1962). Miał dwie młodsze siostry – Mary „Doddie” Wilson (1912–1977) oraz Virginię „Ginny” Kelly (1914–1972). Jego rodzina, posiadająca szkockie korzenie, od wielu pokoleń mieszkała w Pensylwanii. Przodkowie ze strony matki przybyli na amerykańską ziemię w 1773, regularnie biorąc udział w rewolucjach, włączając w to m.in. wojnę brytyjsko-amerykańską (1812–1815) i wojnę secesyjną (1861–1865). Matka, Elizabeth „Bessie” Ruth, była jednym z pięciorga dzieci Mary Easton Jackson (z domu Wilson; 1844–1916) i pułkownika Samuela McCartneya Jacksona (1833–1907), uczestnika bitwy pod Gettysburgiem (1863). Ruth od najmłodszych lat przejawiała talent muzyczny; była uzdolnioną pianistką. Przez piętnaście lat, w każdą niedzielę grała na organach w miejscowym Apollo Presbyterian Church.
Alexander „Alec” Maitland Stewart był synem Jamesa „Jimmy’ego” Stewarta (1839–1932), walczącego po stronie Unii w wojnie secesyjnej absolwenta Dayton Academy oraz Westminster College, i Virginii „Jeannie” Kelly. Jego ojciec, John Kerr Stewart, przybył do Stanów Zjednoczonych z irlandzkiego hrabstwa Antrim w 1784. Alexander „Alec” Maitland Stewart miał trzech braci, z których dwóch zmarło w dzieciństwie. Uczęszczał na Uniwersytet Princeton w stanie New Jersey, gdzie studiował chemię. Na ostatnim roku przerwał naukę i zaciągnął się do armii, by móc wziąć udział w wojnie amerykańsko-hiszpańskiej (1898). Powróciwszy do domu, przejął od swojego ojca i dziadka sklep – J.M. Stewart and Company Hardware Store – stając się jego jedynym właścicielem.
Rodzice Stewarta pobrali się 19 grudnia 1906. Ojciec przyszłego aktora miał nadzieję, że gdy jedyny syn ukończy naukę w Princeton na tamtejszym uniwersytecie, przejmie zarządzenie sklepem, zgodnie z rodzinną tradycją. Głęboko religijny ojciec wychowywał Stewarta w wierze prezbiteriańskiej (w późniejszych latach aktor regularnie uczęszczał do kościoła). Ponieważ matka była zdolną pianistką, muzyka odgrywała ważną rolę w życiu rodziny. W latach młodości Stewart – z pomocą lokalnego fryzjera – nauczył się grać na akordeonie, gdy jeden z klientów, nie mając gotówki, za zgodą „Aleca” Maitlanda Stewarta zapłacił za zakupy w sklepie instrumentem (akordeon należał do stałego elementu scenicznego w pierwszych latach kariery teatralnej początkującego aktora). Stewart był nieśmiałym dzieckiem. Większość wolnego czasu spędzał w piwnicy swojego domu, pracując nad modelami samolotów. Sporządzał również rysunki techniczne oraz zajmował się chemią – wszystko z myślą o realizacji największego marzenia, związanego z lotnictwem.
Edukacja i zainteresowanie aktorstwem.
Pierwszą placówką edukacyjną, do której uczęszczał, była Wilson Model School, gdzie ukończył podstawówkę i gimnazjum. Nie był utalentowanym uczniem, otrzymując z reguły słabe i średnie oceny, co, według jego nauczycieli, nie było spowodowane brakiem inteligencji, lecz kreatywnością i skłonnością do marzeń. Jesienią 1923 Stewart rozpoczął edukację w prywatnej placówce Mercersburg Academy, ponieważ jego ojciec nie wierzył, że zostanie przyjęty na Uniwersytet Princeton, jeśli będzie uczęszczał do publicznej szkoły średniej. W trakcie nauki w Mercersburg Academy przyszły aktor udzielał się w różnych zajęciach pozalekcyjnych – był między innymi członkiem drużyny biegaczy (rywalizował w skokach wzwyż pod kierownictwem trenera Jimmy’ego Currana), pełnił funkcję redaktora naczelnego szkolnej księgi pamiątkowej, śpiewał w chórze Glee oraz był członkiem towarzystwa literackiego im. Johna Marshalla. Z uwagi na smukłą i mało umięśnioną budowę ciała grał w trzeciopoziomowej drużynie piłkarskiej. W okresie edukacji w Mercersburg Academy, w 1928 Stewart zadebiutował w spektaklu "The Wolves", jako Buquet. Na czas wakacji wracał do rodzinnej Indiany, pracując w charakterze ładowacza cegieł, a następnie jako asystent magika. Z powodu przebytej szkarlatyny, która przerodziła się w infekcję nerek, w 1927 zmuszony był przerwać naukę, co opóźniło ukończenie przez niego Mercersburg Academy do 1928.
Mimo pasjonowania się lotnictwem (zainteresowanie Stewarta spotęgował pierwszy samodzielny lot transatlantycki Charlesa Lindbergha wiosną 1927), porzucił on wizję zostania pilotem, gdy ojciec wysłał go do Princeton, by na tamtejszym uniwersytecie kontynuował naukę. Zapisał się w 1928. Stewart dał się poznać jako jeden z bardziej znanych członków Princeton Charter Club. Wyróżniał się również na zajęciach z architektury. Swoją pracą dyplomową na temat projektu lotniska wywarł duże wrażenie na profesorach, wobec czego przyznano mu stypendium na studia podyplomowe, lecz przyszły aktor zaczął wykazywać coraz większe zainteresowanie szkolnym kółkiem teatralnym oraz klubami muzycznymi, szczególnie Princeton Triangle Club. Dzięki talentowi scenicznemu i umiejętnościom gry na akordeonie Stewart został zaproszony do University Players.
W 1932, po czteroletnim okresie nauki na Uniwersytecie Princeton, uzyskał tytuł licencjata z architektury. Z uwagi na panujący w owym czasie wielki kryzys, Stewart nie mógł znaleźć zatrudnienia w wyuczonym zawodzie. Za namową Joshuy Logana – znajomego z Princeton Triangle Club – dołączył i występował w rolach epizodycznych w produkcjach University Players. Poznał tam małżeństwo Henry’ego Fondę i Margaret Sullavan, którzy zostali jego bliskimi przyjaciółmi.
Lata 30..
Występy teatralne.
W 1932, pod koniec letniego sezonu teatralnego, Stewart przeprowadził się wraz z trzema przyjaciółmi z University Players – Henrym Fondą, Joshuą Loganem oraz Myronem McCormickiem – do Nowego Jorku, gdzie wynajęli dwupokojowe mieszkanie na trzecim piętrze przy West 64th Street za 80 dolarów miesięcznie. Początkowo przyszły aktor dorabiał, zamiatając podłogi na scenie w teatrze. Pracował również jako asystent mistrza rekwizytów, asystent scenografa, malarz scen i dozorca.
29 października Stewart zadebiutował razem z McCormickiem w Biltmore Theatre na Broadwayu w krótko wystawianej sztuce "Carry Nation". Niespełna dwa miesiące później, 28 grudnia – ponownie z McCormickiem – wystąpił w roli szofera w składającej się z trzech aktów komedii "Goodbye Again". Angaż otrzymał przy pomocy Logana. Recenzent „The New Yorkera” w pozytywnym tonie oceniał kreację początkującego aktora, przyznając, że „szofer pana Jamesa Stewarta… pojawia się na trzy minuty i przechodzi do rundy spontanicznych oklasków”. Po siedmiu miesiącach gry w sztuce "Goodbye Again", ze względu na trudną sytuację materialną, Stewart – mimo iż nie był nim zainteresowany – objął stanowisko menedżera sceny w Bostonie w stanie Massachusetts, pełniąc tę funkcję podczas spektaklu "Camille" z Jane Cowl w roli głównej. Został zwolniony po tym, jak aktorka oskarżyła go o zepsucie jej wieczornego występu; chcąc uspokoić hałas dobiegający z uliczki znajdującej się przy teatrze, Stewart na chwilę opuścił swoje stanowisko. Gdy wrócił zorientował się, że przeoczył moment nakazania opuszczenia kurtyny na zakończenie przedstawienia. Powróciwszy do Nowego Jorku, Blanche Yurka zaangażowała początkującego aktora do epizodu w hiszpańskiej komedii "Spring in Autumn" pióra Gregorio Martíneza Sierry. Większą rolę otrzymał w sztuce "All Good Americans", gdzie kreowany przez niego bohater musiał wyrzucić banjo przez okno. Brooks Atkinson przyznawał na łamach „The New York Timesa”, że „wyrzucenie banjo za 250 dolarów przez okno konsjerża jest konstruktywnym nadużyciem i powinno być wręcz oklaskiwane”. Oba spektakle zostały szybko zdjęte z afisza, a Stewart rozważał powrót na studia.
Otrzymanie głównej roli w dramacie "Yellow Jack" miało decydujący wpływ na Stewarta przy podjęciu przez niego decyzji o kontynuowaniu kariery scenicznej. We wspomnianym spektaklu aktor wcielił się w idealistycznego żołnierza, który staje się przedmiotem eksperymentu z żółtą gorączką. Premiera "Yellow Jack" miała miejsce 6 marca 1934 w Martin Beck Theatre. Stewart otrzymał pochlebne oceny własnego występu, jednak sztuka nie cieszyła się uznaniem wśród publiczności, wskutek czego wystawiana była jedynie przez trzy miesiące.
Latem zadebiutował na dużym ekranie, występując w epizodycznej roli Burtona w komediowym filmie krótkometrażowym "Art Trouble" (reż. Shemp Howard) studia Warner Bros., którego zdjęcia nagrywano w Brooklynie. Jak wspominał później: „Nie byłem tak naprawdę zainteresowany zrobieniem filmu, ale ich oferta 50 dolarów dziennie wydała mi się ówcześnie niewiarygodna”. Grał także w spektaklach "We Die Exquisitely" i "All Paris Knows", wystawianych w Red Barn Theatre na Long Island podczas letniego sezonu. Ponownie otrzymał od krytyków entuzjastyczne recenzje za występy w "Divided By Three" w Ethel Barrymore Theatre. Kontynuację kariery scenicznej stanowiły kreacje w średnio udanej sztuce "Page Miss Glory" i w będącym krytyczną porażką "A Journey By Night" wiosną 1935. Wziął również udział w castingu organizowanym przez producenta filmowego Williama Foxa, lecz nie otrzymał angażu.
Metro-Goldwyn-Mayer (1935–1942).
Zakończywszy grę w sztuce "A Journey By Night", Stewart – za pośrednictwem łowcy talentów Billa Grady’ego, który śledził jego karierę od czasów występów na Uniwersytecie Princeton – podpisał siedmioletni kontrakt ze studiem Metro-Goldwyn-Mayer, gwarantujący mu zarobki rzędu 350 dolarów tygodniowo. Hollywoodzkim debiutem Stewarta w pełnometrażowym filmie fabularnym była niewielka rola u boku Spencera Tracy’ego i Virginii Bruce w dramacie kryminalnym "Morderca" (reż. Tim Whelan). Jego występ został w większości zignorowany przez krytyków, choć recenzent „New York Herald Tribune”, pamiętając kreację aktora w spektaklu "Yellow Jack", przyznawał, że zaangażowanie go do mało znaczącej roli było „marnotrawstwem”, lecz mimo to poradził sobie z „charakterystycznie angażującą umiejętnością”. Stewart uważał swój występ za „okropny”. Jego agent – Leland Hayward – zdecydował, że najlepszą drogą dla aktora będzie wypożyczanie go innym studiom, ponieważ MGM nie widziało dla niego w owym czasie ról głównych bohaterów. Biograf Michael D. Rinella opisywał Stewarta jako „chudego młodzieńca z niepewnym sposobem mówienia”.
W 1936 zagrał niewielką rolę w drugim filmie dla MGM – przebojowym musicalu "Rose Marie" (reż. W.S. Van Dyke). W tym samym roku Stewart wystąpił łącznie w siedmiu filmach – zaczynając od melodramatu "Next Time We Love" (reż. Edward H. Griffith) na komedii "Od wtorku do czwartku" (reż. W.S. Van Dyke) kończąc. W wyniku negocjacji prowadzonych przez przyjaciółkę z University Players, Margaret Sullavan, aktor został obsadzony u jej boku w pierwszej z wymienionych produkcji, powstałej dla wytwórni Universal Pictures. Według biografów Sullavan intensywnie ćwiczyła ze Stewartem, zwiększając jego pewność siebie na ekranie. Film "Next Time We Love" okazał się sukcesem komercyjnym, zbierając pozytywne recenzje, czym Stewart zwrócił na siebie uwagę krytyków i kierownictwa MGM. Jeden z dziennikarzy przyznawał na łamach „The New York Timesa”, że aktor był „mile widzianym dodatkiem do listy czołowych męskich aktorów w Hollywood”, natomiast „Time” zaznaczał, że „główne znaczenie [filmu] w rozwoju przemysłu kinowego prawdopodobnie będzie dotyczyć obecności w obsadzie Jamesa Stewarta”.
W kolejnych dwóch, udanych pod względem komercyjnym, filmach z gatunku komedii romantycznych – "Żona czy sekretarka" (reż. Clarence Brown) oraz "Small Town Girl" (reż. William A. Wellman) – wcielał się w role zdradzanego chłopaka, partnerując w głównych kreacjach kobiecych Jean Harlow i Janet Gaynor. Za występ w obydwu produkcjach Stewart zebrał entuzjastyczne recenzje. Po zagraniu w krótkometrażowym "Important News" (1936), aktor otrzymał swoją pierwszą najlepiej płatną rolę w niskobudżetowym filmie klasy B "Speed" (1936, reż. Edwin L. Marin), wcielając się w kierowcę testowego i mechanika Terry’ego Martina, mającego obsesję na punkcie opracowania szybkiego gaźnika, który rywalizuje w prestiżowym wyścigu samochodowym Indianapolis 500. Na planie, w głównej roli kobiecej partnerowała mu Wendy Barrie (jako Jane Mitchell). Film Marina okazał się porażką zarówno w opinii krytyków, jak i publiczności.
Ostatnie trzy produkcje Stewarta z 1936 były sukcesami kasowymi. W dramacie historycznym "Tylko raz kochała" (reż. Clarence Brown) zagrał epizod. W musicalu "Urodzona do tańca" (reż. Roy Del Ruth) otrzymał główną rolę Teda Barkera u boku Eleanor Powell, lecz jego występ spotkał się z krytycznymi ocenami; „The New York Times” napisał, że „śpiew i taniec [Stewarta] (na szczęście) nigdy nie wygrają w klasyfikacji mężczyzny pieśni i tańca”. Z kolei „Variety” określał śpiew i taniec Stewarta mianem „raczej bolesnego”. W ostatnim z filmów z 1936 – komedii "Od wtorku do czwartku" – wcielił się w mordercę Davida Grahama. Na ekranie partnerował parze Myrna Loy–William Powell. Kate Cameron z „New York Daily News” przyznawała, że „[Stewart] ma jedną wielką scenę, w której najskuteczniej udowadnia, że jest kimś więcej niż tylko podrostkiem w komediach muzycznych”.
W 1937 Stewart został wypożyczony przez MGM do 20th Century Fox, gdzie wystąpił w dramacie romantycznym "Siódme niebo" (reż. Henry King). Aktor wykreował postać Chico, paryskiego kanalarza, za którą otrzymał negatywne recenzje, podobnie jak i sam film, będący klęską komercyjną. Eileen Creelman z „The New York Sun” pisała, że Stewart „nie próbował wyglądać ani mówić po francusku”, a William Boehnel z „New York World-Telegram” stwierdził, że "Siódme niebo" było pozbawione emocji. Partnerująca Stewartowi w głównej roli kobiecej francuska aktorka Simone Simon uważała, że obydwoje zostali źle obsadzeni. Następna produkcja – dramat kryminalny "The Last Gangster" (reż. Edward Ludwig) z Edwardem G. Robinsonem – również była porażką.
"Navy Blue and Gold".
Istotnym punktem we wczesnych latach kariery filmowej Stewarta był udział w dramacie sportowym "Navy Blue and Gold" (reż. Sam Wood), gdzie wcielił się w Johna „Trucka” Crossa, członka drużyny futbolu amerykańskiego na United States Naval Academy. W rolach głównych partnerowali mu Lionel Barrymore i Robert Young. Według Helene McGowan Stewart, przyjmując udział w filmie, zrealizował swoje dziecięce marzenie o uczęszczaniu do wspomnianej uczelni wojskowej. "Navy Blue and Gold" Wooda był sukcesem w box offisie, a aktor otrzymał najlepsze recenzje prasowe w dotychczasowej karierze. Zdaniem Marca Eliota Stewart miał okazję pokazać się z innej, głębszej strony w porównaniu z prezentowaną do tej pory typową romantyczną grą aktorską, którą wciąż wyznaczało mu studio.
Przełom filmowy (1938–1941).
Choć Stewart zbierał przychylne recenzje w prasie, wciąż był drugorzędnym aktorem studia, a MGM wahało się przed obsadzaniem go w głównych rolach. W westernie "W ludzkich sercach" (1938, reż. Clarence Brown) zagrał drugoplanową postać Jasona Wilkinsa, który buntuje się przeciwko swojemu ojcu, wielebnemu Ethanowi (Walter Huston). Choć film uzyskał przeciętny wynik finansowy, to krytycy pozytywnie oceniali grę Stewarta. Następnie aktor został zaangażowany do głównej roli w komedii romantycznej "Blond niebezpieczeństwo" (reż. George Stevens) u boku Ginger Rogers, wyprodukowanej dla studia RKO Radio Pictures. Według Gary’ego Fishgalla występ Stewarta w "Blond niebezpieczeństwie" ujawnił jego talent do komedii romantycznych. „New York Herald” określał go mianem „jednego z najbardziej znanych i ujmujących młodych aktorów pojawiających się obecnie na ekranie”.
Trzecim projektem Stewarta z 1938 był melodramat wojenny "Listy z frontu" (reż. H.C. Potter), gdzie na planie po raz drugi współpracował z Margaret Sullavan. Aktor otrzymał zróżnicowane oceny występu; Bland Johaneson z „New York Daily Mirror” porównywał go do Stana Laurela, z kolei Irene Thier uważała za pośrednictwem „New York Posta”, że jego rola była „kolejnym dowodem na to, że ten młody człowiek jest jednym z najlepszych aktorów młodego pokolenia na ekranie”. Zdaniem Fishgalla Stewart czerpał z własnych uczuć nieodwzajemnionej miłości do Sullavan, która wyszła za mąż za reprezentującego go w owym czasie agenta, Lelanda Haywarda.
"Cieszmy się życiem".
Zmiana statusu nastąpiła w 1938, gdy aktor został wypożyczony do studia Columbia Pictures, aby zagrać główną rolę w komedii romantycznej Franka Capry "Cieszmy się życiem" z Jean Arthur. Reżyser, ukończywszy kilka dobrze przyjętych filmów, szukał do swojego nowego projektu głównego aktora, który byłby w stanie zastąpić Clarka Gable’a. Będąc pod wrażeniem występu Stewarta w "Navy Blue and Gold", zdecydował się powierzyć mu jedną z wiodących ról, prostolinijnego potomka zamożnego i staroświeckiego rodu Tony’ego Kirby’ego. W ocenie Capry Stewart był jednym z najlepszych aktorów, jaki kiedykolwiek trafił na ekran, intuicyjnie rozumiał archetypy postaci i nie wymagał szczególnej reżyserii. "Cieszmy się życiem" był sukcesem komercyjnym, plasując się na piątym miejscu w podsumowaniu roku w amerykańskim box offisie oraz zdobył nagrodę Akademii Filmowej w kategorii dla najlepszego filmu. Mimo że krytycy chwalili Arthur i Stewarta – w ocenie „Variety” wywoływali „wiele śmiechu” – to znacznie więcej uwagi w swoich recenzjach poświęcali kreacjom Edwarda Arnolda i Lionela Barrymore’a. Po premierze Stewart zyskał status gwiazdy.
W przeciwieństwie do "Cieszmy się życiem", pierwsze trzy produkcje Stewarta z 1939 były komercyjnymi rozczarowaniami. W komedii romantycznej "Stworzeni dla siebie" (reż. John Cromwell) wystąpił wspólnie z Carole Lombard. Winą za słabe zyski finansowe aktor obwiniał przeciętny scenariusz oraz reżyserię. Krytycy docenili film; jeden z recenzentów „Newsweeka” przyznał, że Stewart i Lombard byli „doskonale obsadzeni w rolach głównych”. Pozostałe dwa projekty – dramat musicalowy "Biała kawalkada" (reż. Reinhold Schünzel) z Joan Crawford oraz będący mieszanką komedii, kryminału i romansu "Ten cudowny świat" (reż. W.S. Van Dyke) z Claudette Colbert – okazały się porażkami w oczach recenzentów.
"Pan Smith jedzie do Waszyngtonu".
Realizując czwarty film z 1939 – polityczny komediodramat "Pan Smith jedzie do Waszyngtonu" – Stewart ponownie współpracował na planie z reżyserem Frankiem Caprą i Jean Arthur. Wcielił się w rolę aktywisty Jeffersona „Jeffa” Smitha, który trafia na polityczną arenę. Według Donalda Deweya całkowite zaabsorbowanie postacią Smitha przez Stewarta spowodowało, że aktor w trakcie realizacji znacznie oddalił się od Arthur, „poszukującej wiecznego uspokojenia”. Specjalna premiera odbyła się 17 października w DAR Constitution Hall w Waszyngtonie. Film, jak i występ aktora, spotkał się z uznaniem ze strony krytyków; „The Nation” był zdania, że "Pan Smith jedzie do Waszyngtonu" jest najlepszym filmem roku oraz że „[Stewart] zajmuje pierwsze miejsce wśród aktorów z Hollywood… Teraz jest dojrzalszy i odgrywa trudną rolę, z wieloma niuansami, momentami tragikomicznego oddziaływania”. „New York Daily News” pisał o filmie jako „arcydziele Capry”. Sam reżyser w pochlebnych słowach wypowiadał się na temat kreacji Stewarta: „Grał [Jeffersona Smitha] całym sercem, całym umysłem, sprawiając, że stało się to tak realne, tak prawdziwe”.
Za rolę Jeffersona „Jeffa” Smitha Stewart został uhonorowany nagrodą Stowarzyszenia Nowojorskich Krytyków Filmowych oraz uzyskał pierwszą w karierze nominację do nagrody Akademii Filmowej w kategorii dla najlepszego aktora pierwszoplanowego, przegrywając rywalizację o statuetkę Oscara z Robertem Donatem, nagrodzonym za występ w melodramacie "Żegnaj Chips" (reż. Sam Wood). W opinii Rinella wysoko oceniane występy w filmach "Cieszmy się życiem", "Stworzeni dla siebie" i "Pan Smith jedzie do Waszyngtonu" spowodowały, że Stewart przestał być uczniem, a stał się czołowym aktorem.
Ostatnią produkcją aktora z 1939 był western z elementami parodii "Destry znowu w siodle" (reż. George Marshall) z Marlene Dietrich. Wykreował w nim postać pacyfisty Toma Destry’ego, w którym zakochuje się dziewczyna z saloonu Frenchy (Dietrich). Film był jednym z większych sukcesów komercyjnych roku w Stanach Zjednoczonych oraz zebrał entuzjastyczne oceny; recenzent „Time’a” pisał: „James Stewart, który właśnie zagrał swoją najlepszą rolę jako Jefferson Smith w "Pan Smith jedzie do Waszyngtonu", prezentuje się równie dobrze, o ile nie lepiej niż wspomniany Jefferson Smith”.
Lata 40..
"Sklep za rogiem".
Na początku lat 40. Stewart ponownie współpracował z Sullavan. Pierwszą wspólną produkcją obojga aktorów była komedia romantyczna "Sklep za rogiem" (1940, reż. Ernst Lubitsch), zekranizowana na podstawie sztuki autorstwa Miklósa László z 1937. Fabuła filmu przedstawiała losy pracującego w sklepie z upominkami u Hugo Matuschka (Frank Morgan) Alfreda Kralika (Stewart). Wkrótce do pracy zostaje zatrudniona Klara Novak (Sullavan). Para nie przepada za sobą, jednak nie jest świadoma faktu, że anonimowo koresponduje ze sobą. Film Lubitscha został wysoko oceniony, a sam reżyser po latach uważał go za swoją najlepszą produkcję. "Sklep za rogiem", prócz entuzjastycznych recenzji, okazał się również przebojem kasowym w Europie (całkowite zyski z przychodów filmu szacowano na 380 tys. dolarów). Mniejsze uznanie zyskał wśród publiczności w Stanach Zjednoczonych, gdzie w owym czasie największym powodzeniem cieszyły się produkcje z gatunku screwball comedy. Krytycy szczególnie chwalili siłę duetu Stewart–Sullavan; „Trudno byłoby wyobrazić sobie dwie osoby lepiej dostosowane do ról Kralika i panny Novak niż James Stewart i Margaret Sullavan” – pisał „The Post-Standard”. W podobnym tonie brzmiała ocena branżowego „Variety”, dla którego Stewart i Sullivan stworzyli „wybitne kreacje” oraz prognozował, że film „z pewnością podniesie ich popularność”.
W tym samym roku Stewart i Sullavan ponownie wystąpili razem. MGM obsadziło dwoje aktorów w dramacie "Śmiertelna zawierucha" (reż. Frank Borzage) opowiadającym o losach córki profesora Rotha (Frank Morgan) Freyi (Sullavan) i studenta Martina Breitnera (Stewart), których losy splatają się w momencie dojścia Adolfa Hitlera do władzy w 1933. Premiera miała miejsce 20 czerwca 1940 w nowojorskim Capitol Theatre. "Śmiertelna zawierucha" była jednym z pierwszych tak otwarcie antyfaszystowskich filmów wyprodukowanych w Hollywood, lecz zdaniem biografów nie oddziałała na publiczność, ponieważ nie ukazała prześladowań, jakich doświadczali Żydzi. Mimo słabego wyniku w box offisie, "Śmiertelna zawierucha" otrzymała przychylne recenzje.
Przedostatnim projektem Stewarta z 1940 był komediodramat "No Time for Comedy" (reż. William Keighley) z Genevieve Tobin i Rosalind Russell, będący adaptacją broadwayowskiej sztuki z 1939, gdzie w głównych rolach zagrali Katharine Cornell i Laurence Olivier. Bosley Crowther z „The New York Timesa” ocenał, że Stewart był „najlepszym punktem w tym filmie”, który mimo to nie odniósł sukcesu kasowego. Przed zagraniem w ostatnim filmie w 1940 wynegocjował nowy kontrakt z Louisem B. Mayerem ze studia MGM.
"Filadelfijska opowieść".
Rok 1940 Stewart zakończył występem obok Cary’ego Granta i Katharine Hepburn w komedii romantycznej "Filadelfijska opowieść" (reż. George Cukor), opartej na sztuce "The Philadelphia Story" autorstwa Philipa Barry’ego z 1939. Wcielił się w cynicznego, natrętnego i szybko mówiącego reportera Macaulaya Connora z czasopisma „Spy”, który za namową C.K. Dextera Havena (Grant) przybywa razem z fotografką Liz Imbrie (Ruth Hussey) na ślub jego byłej żony Tracy Lord (Hepburn). Aktor chętnie przyjął ofertę udziału w produkcji, pomimo mniejszej gaży od Granta i Hepburn. Kreacja Connora w wykonaniu Stewarta została entuzjastycznie przyjęta przez krytyków; recenzent „New York Herald Tribune” przyznawał, że aktor „wniósł wiele elementów komediowych do filmu i przyczynił się do najbardziej nieodpartych chwil romantycznych”. Stewarta po raz drugi nominowano do nagrody Akademii Filmowej w kategorii dla najlepszego aktora pierwszoplanowego. W walce o statuetkę Oscara rywalizował z Charliem Chaplinem, Henrym Fondą (na którego oddał głos), Laurence’em Olivierem i Raymondem Masseyem. 27 lutego 1941, podczas 13. ceremonii wręczenia Oscarów w Los Angeles, został nagrodzony statuetką.
Stewart przekazał Oscara swojemu ojcu, który wystawił statuetkę w prowadzonym przez siebie sklepie, umieszczając ją obok innych nagród rodzinnych i medali wojskowych. Występ w filmie "Pan Smith jedzie do Waszyngtonu" aktor uważał za lepszy, i był zdania, że Akademia w ten sposób chciała zrekompensować mu to, że nie nagrodziła go statuetką rok wcześniej. Eliot zwracał uwagę na fakt, że rola aktora w "Filadelfijskiej opowieści" nie była pierwszoplanową, lecz drugoplanową. W późniejszym czasie Stewart przyznawał, że „nigdy nie czułem się z tym [werdyktem Akademii] dobrze”.
W 1941 aktor zagrał w dwóch komediach romantycznych – z Hedy Lamarr w "Bądź ze mną" (reż. Clarence Brown), która w ocenie Eliota była „kiepska i nieśmieszna”, oraz "Pot o’ Gold" (reż. George Marshall), gdzie na planie partnerowała mu Paulette Goddard. Druga z produkcji była niezależnym pastiszem muzycznym, którego celem było wykorzystanie rozpoznawalności występującego w filmie Horacego Heidta i jego musicalu. Stewart uważał "Pot o’ Gold" za najgorszy film w swoim dorobku. Ostatnią produkcją aktora przed rozpoczęciem służby wojskowej był musical "Kulisy wielkiej rewii" (reż. Robert Z. Leonard), sequel "Wielkiego Ziegfelda" z 1936. W filmie, poza Stewartem, wystąpiły również Hedy Lamarr, Judy Garland i Lana Turner. Aktor nie chciał ponownie współpracować z Lamarr, lecz Mayer, uważający, że „wiejski Jimmy i egzotyczna Hedy tworzą idealną parę”, zdecydował się obsadzić oboje we wspomnianym musicalu. Producent Pandro S. Berman publicznie przyznał, że Stewart był nieszczęśliwy podczas kręcenia wszystkich trzech filmów po "Filadelfijskiej opowieści". "Kulisy wielkiej rewii", mimo krytycznych recenzji, okazały się jednym z największych przebojów w amerykańskim box offisie w 1941.
Służba wojskowa (1941–1968).
James Stewart był pierwszą znaczącą amerykańską gwiazdą filmową, która zaciągnęła się do United States Army, by wziąć udział w II wojnie światowej. Postanowił zostać lotnikiem, ponieważ wcześniej zdobył Private Pilot Licence i Commercial Pilot Licence – przed rekrutacją miał już na koncie wylatanych czterysta godzin. W 1937, na zaproszenie swojego agenta filmowego, Lelanda Haywarda, pełnił funkcję drugiego pilota w wyścigu przełajowym. W 1939 został jednym z pierwszych inwestorów (obok Briana Aherne, Cary’ego Granta, Henry’ego Fondy, Hoagy’ego Carmichaela i Williama Goetza) wspierających budowę lotniska Thunderbird Field No. 1 w Glendale w stanie Arizona, obsługiwanego przez szkołę pilotażu Southwest Airways. W listopadzie 1940 Stewart po raz pierwszy usiłował zaciągnąć się do amerykańskiej armii, lecz jego kandydaturę odrzucono z powodu niedowagi. Po złożeniu odwołania i pozytywnym jego rozpatrzeniu, zaciągnął się w lutym 1941. Będąc doświadczonym pilotem amatorem, 22 marca zapisał się jako szeregowiec do Korpusu Powietrznego Armii Stanów Zjednoczonych. Stewart, ukończywszy w 1941 33 lata, przekroczył maksymalny limit wieku pozwalający na udział w szkoleniu kadetów lotniczych – normalną ścieżkę zlecaną pilotom, nawigatorom i bombardierom – wobec czego złożył wniosek o nominację oficerską do Korpusu Powietrznego zarówno jako absolwent college’u, jak i licencjonowany pilot komercyjny. Decyzją z 1 stycznia 1942 otrzymał stopień podporucznika.
Po zaciągnięciu się w szeregi amerykańskiej armii, Stewart nie występował w filmach, a jego publiczne występy były ograniczone zadaniami zaplanowanym przez United States Army Air Forces. Decyzją Korpusu Powietrznego Stewart, tydzień po ataku na Pearl Harbor, wystąpił w radiu sieciowym obok Edgara Bergena, Edwarda G. Robinsona, Lionela Barrymore’a, Orsona Wellesa i Waltera Hustona w programie "We Hold These Truths" z okazji 150. rocznicy uchwalenia Karty praw Stanów Zjednoczonych. Pojawił się również w propagandowym filmie krótkometrażowym sił zbrojnych First Motion Picture Unit – "Winning Your Wings" (1942, reż. John Huston), aby pomóc w rekrutacji lotników.
Stewart był zaniepokojony tym, że jego status gwiazdy filmowej sprowadzi go do obowiązków wykraczających poza granice. Jego obawy potwierdziły się, gdy po awansie na stopień porucznika 7 lipca 1942, był stacjonującym pilotem szkoleniowym na lotnisku wojskowym Kirtland Air Force Base w Albuquerque w stanie Nowy Meksyk. Dnia 9 lipca 1943 został awansowany do rangi kapitana oraz mianowany dowódcą eskadry. Po usłyszeniu pogłosek mówiących o tym, że został przydzielony do realizacji filmów szkoleniowych lub sprzedaży obligacji, Stewart zwrócił się do swojego dowódcy z prośbą o przeniesienie. Rozumiejąc jego sytuację, przełożony zdecydował się polecić go dowódcy jednostki 445th Operations Group, która kończyła szkolenie na samolotach Consolidated B-24 Liberator. 25 listopada 1943 przybył do Anglii, aby pilotować B-24.
Po wykonaniu misji nad Ludwigshafen am Rhein 7 stycznia 1944, Stewart, prowadząc grupę bombowców z 445th Bombardment Group zdecydował się pozostać ze swymi samolotami z inną grupą maszyn z tej samej jednostki, która po błędzie nawigacyjnym odłączyła się od głównych sił. Oddzielona grupa była bardziej narażona na ataki niemieckich myśliwców. Decyzja Stewarta zwiększyła siłę obronną większej formacji bombowców i prawdopodobnie ocaliła drugą jednostkę przed zagładą – aczkolwiek za cenę większego ryzyka dla jego maszyn. W uznaniu zasług, Stewart otrzymał list z gratulacjami i dwa tygodnie później awans na majora. Za działania jako zastępcy dowódcy 2d Combat Bombardment Wing odznaczono go Zaszczytnym Krzyżem Lotniczym. Został również odznaczony francuskim Krzyżem Wojennym z palmą i amerykańskim Medalem Lotniczym z trzema . 29 marca 1945 Stewarta awansowano do stopnia pułkownika, dzięki czemu stał się on jednym z niewielu Amerykanów, który w ciągu czterech lat awansował od szeregowego do pułkownika. Łącznie ukończył 25 misji bojowych i prócz Ludwigshafen am Rhein brał również udział w nalotach na Berlin, Frankfurt nad Menem, Fürth, Kilonię, Kolonię i port lotniczy Breda-Gilze Rijen.
Wczesną jesienią 1945 powrócił do Stanów Zjednoczonych. Po zakończeniu wojny działał w Air Force Reserve Command. W październiku 1945 był jednym z dwunastu założycieli i członkiem statutowym stowarzyszenia (zarejestrowanego kodem 501(c)(3)) Air Force Association, mającego na celu edukowanie w zakresie lotnictwa i wojskowości. 23 lipca 1959 został awansowany na generała brygady, stając się najwyższym rangą aktorem w historii amerykańskiej wojskowości. 20 lutego 1966 pełnił rolę obserwatora na Boeingu B-52 Stratofortress podczas misji bombowej Arc Light w trakcie wojny wietnamskiej. Stewart służył przez 27 lat; na emeryturę przeszedł 31 maja 1968, kiedy osiągnął obowiązkowy wiek emerytalny 60 lat. Nazajutrz odznaczono go Medalem Sił Lądowych.
"To wspaniałe życie".
Po doświadczeniach wojennych Stewart rozważał możliwość powrotu do Indiany i prowadzenie rodzinnego sklepu. Jego agent, Leland Hayward, odszedł z branży w 1944, odsprzedając MCA Inc. swoją listę reprezentowanych gwiazd (ze Stewartem). Aktor nie przedłużył kontraktu z MGM, wiążąc się umową z MCA Inc. Jak wspominał, nowym początkiem dla niego była oferta od Franka Capry, który poprosił go, aby wystąpił w utrzymanym w klimacie świątecznym dramacie z elementami fantasy "To wspaniałe życie" (1946). Był to pierwszy powojenny projekt dla aktora i reżysera. Stewart wcielił się w George’a Baileya, kierownika budowlanej kasy oszczędnościowej, który w wyniku załamania nerwowego postanawia w wigilię Bożego Narodzenia popełnić samobójstwo. Z pomocą przybywa mu jego anioł stróż Clarence Odbody (Henry Travers). W trakcie realizacji Stewart miał wątpliwości co do swojej gry i w dalszym ciągu rozważał wycofanie się z filmu. "To wspaniałe życie" nominowane było do pięciu nagród Akademii Filmowej (Stewart po raz trzeci uzyskał nominację w kategorii dla najlepszego aktora pierwszoplanowego, przegrywając rywalizację z Fredricem Marchem, nagrodzonym za występ w filmie "Najlepsze lata naszego życia", reż. William Wyler), nie zdobywając żadnej statuetki. Sam film otrzymał mieszane recenzje, a słaby wynik w box offisie nie zwrócił kosztów produkcji. Mimo że krytycy w większości uważali "To wspaniałe życie" za film zbyt sentymentalny, to Bosley Crowther przyznał, że Stewart wykonał „serdeczną i wzruszającą pracę”, co świadczy o tym, że „dorastał zarówno pod względem duchowym, jak i talentu podczas wojny”. W późniejszym czasie aktor wymieniał "To wspaniałe życie" jako swój ulubiony film, a granego bohatera wzorował na własnym ojcu.
W następstwie niepowodzenia "Tego wspaniałego życia" firma producencka Capry zbankrutowała, a Stewart miewał wątpliwości co do swoich zdolności aktorskich. Na horyzoncie coraz wyraźniej zaczęło pojawiać się nowe pokolenie aktorów, którzy wkrótce mieli rozpocząć kariery w Hollywood – James Dean, Marlon Brando, Montgomery Clift. Dzieląc pracę między filmem, radiem i teatrem, jedyną produkcją Stewarta z 1947 była komedia "Magiczne miasto" (reż. William A. Wellman) z Jane Wyman, której fabuła skupiała się na nowej metodzie badań opinii publicznej. Film został negatywnie przyjęty przez krytyków oraz nie zyskał uznania wśród publiczności.
W 1948 aktor zagrał w czterech produkcjach – pierwszą z nich był dobrze przyjęty przez krytyków kryminał noir "Dzwonić Northside 777" (reż. Henry Hathaway). Komedia "On Our Merry Way" (reż. King Vidor, Leslie Fenton), w której wcielił się w muzyka jazzowego Marvina Payne’a, okazała się krytyczną i komercyjną klęską. W głównej roli partnerował mu Henry Fonda. Komedia romantyczna "You Gotta Stay Happy" (reż. H.C. Potter) z Joan Fontaine była jak dotąd najbardziej udanym powojennym projektem Stewarta.
"Sznur".
Ostatnim filmem aktora z 1948 był zrealizowany w technicolorze kryminał psychologiczny z elementami dreszczowca "Sznur" (reż. Alfred Hitchcock), choć obsadzenie go w roli nauczyciela Ruperta Cadella, zwolennika poglądów filozofii Nietzschego, było kwestią sporną ze strony krytyków. Fabuła filmu koncentrowała się na dwóch współlokatorach Brandonie (John Dall) i Phillipie (Farley Granger), którzy przy użyciu tytułowego sznura zabijają swojego kolegę. Filmowanie całości w nieprzerwanych dziesięciominutowych sekwencjach powodowało u Stewarta większą presję, który chciał dać jak najlepszy występ; dodatkowy stres sprawiał, że aktor spał mniej i pił więcej alkoholu. "Sznur" w reżyserii Hitchcocka otrzymał mieszane recenzje i był komercyjnym niepowodzeniem, a biografowie Andrew Sarris i Scott Eyman uważali, że Stewart został źle obsadzony w głównej roli. Autor scenariusza Arthur Laurents twierdził, że „[Stewart] dominuje w tym obrazie ze swoją swobodą i autorytetem. Jego Rupert jest inteligentny, atrakcyjny, przesycony humorem – bardziej jednak złośliwym niż sardonicznym”.
Kreacja miotacza Major League Baseball (MLB) Monty Strattona w dramacie biograficznym "Historia Monty Strattona" (1949, reż. Sam Wood) u boku June Allyson była sukcesem; film uplasował się na szóstym miejscu w zestawieniu amerykańskiego box office’u, a Stewart otrzymał entuzjastyczne recenzje w prasie – „The New York Times” pisał, że „"Historia Monty Strattona" była najlepszą rzeczą, jaka przydarzyła się panu Stewartowi w jego powojennej karierze filmowej… daje tak zwycięskie przedstawienie, że prawie niemożliwe jest wyobrażenie sobie, aby ktoś inny zagrał tę rolę”. Drugim projektem z 1949 był dramat przygodowo-wojenny "Malaya" (reż. Richard Thorpe), gdzie na planie Stewart po raz drugi współpracował ze Spencerem Tracy’m. Film był komercyjną porażką, uzyskując również mieszane opinie.
Lata 50..
"Winchester ’73".
Na początku lat 50. Stewart nawiązał współpracę z reżyserem Anthonym Mannem (w latach 1950–1955 zrealizowali razem osiem filmów). Ich pierwszą produkcją był wyprodukowany dla Universalu western "Winchester ’73" (1950), przedstawiający losy mściwego rewolwerowca Lina McAdama (Stewart), walczącego ze swym odwiecznym wrogiem Dutchem Henrym Brownem (Stephen McNally). Korzystając z wynegocjowanego zapisu w umowie, dającego możliwość wyboru reżysera, Stewart powierzył tę funkcję Mannowi. Aktor uważał, że film, będący westernem, pozwoli mu na przedefiniowanie jego osobowości ekranowej. Obsadę uzupełnili Shelley Winters, Dan Duryea, Stephen McNally, John McIntire i Rock Hudson. "Winchester ’73" po premierze latem 1950 odniósł sukces w box offisie, a rolę Stewarta oceniano pozytywnie.
W tym samym roku wystąpił w kolejnym westernie – zrealizowanym dla studia 20th Century Fox "Złamana strzała" (reż. Delmer Daves), w którym wcielił się w byłego żołnierza Toma Jeffordsa, zawierającego pokój z Apaczami. Trzecim projektem Stewarta z 1950 była komedia "Wielka wygrana" (reż. Walter Lang), gdzie na planie partnerowała mu Barbara Hale. Film Langa był sukcesem zarówno w oczach krytyków, jak i publiczności w momencie wydania, lecz po latach został zapomniany przez współczesnych recenzentów.
"Harvey".
W grudniu 1950 na ekrany kin wszedł komediodramat z elementami fantasy "Harvey" (reż. Henry Koster), a Stewart ponownie wcielił się w rolę miłego i dobrze wychowanego Elwooda P. Dowda (wcześniej odgrywał ją w teatrze na Broadwayu w 1947), którego najlepszym przyjacielem jest niewidzialny i wysoki na sześć stóp królik. Krytycy ponownie porównywali występ aktora do scenicznej interpretacji w wykonaniu Franka Faya, a sam film uzyskał mieszane recenzje. John McCarten za pośrednictwem „The New Yorkera” pisał, że chociaż „[Stewart] nie sprowadza swojej roli do wysłużonego autorytetu Franka Faya… niemniej udaje mu się przekonać, że królik Harvey zaakceptuje go jako kumpla”. Po latach aktor nie był zadowolony z występu, argumentując: „Grałem go [Dowda] trochę zbyt sennie i uroczo”. Mimo słabszego wyniku w box offisie, Stewart po raz czwarty uzyskał nominację do nagrody Akademii Filmowej (przegrał rywalizację o Oscara z José Ferrerem, nagrodzonym za występ w filmie przygodowym "Cyrano de Bergerac", reż. Michael Gordon) oraz pierwszą nominację do nagrody Złotego Globu w kategorii dla najlepszego aktora w filmie dramatycznym. Podobnie jak w przypadku "Tego wspaniałego życia", "Harvey" zyskał uznanie w późniejszych latach po częstych emisjach w telewizji.
W 1951 Stewart wystąpił w jednym filmie, wyprodukowanej i zrealizowanej w Anglii katastroficznej produkcji "Nie ma autostrad w chmurach" (reż. Henry Koster), gdzie na planie partnerowała mu Marlene Dietrich. Film był jednym z pierwszych w historii, w którym przedstawiono temat katastrofy lotniczej. Odniósł on sukces kasowy w Anglii, lecz w Stanach Zjednoczonych uzyskał słaby wynik finansowy. Rok później Stewart przyjął niewielką rolę klauna w dramacie "Największe widowisko świata" (reż. Cecil B. DeMille), który otrzymał nagrodę Akademii Filmowej dla najlepszego filmu. W późniejszym czasie aktor przyznawał, że zainspirowała go umiejętność Lona Chaneya do maskowania się, pozwalając tym samym wyłonić się jego postaci. 1952 Stewart zakończył występami w będącym klęską finansową i komercyjną biograficznym dramacie kryminalnym "Carbine Williams" (reż. Richard Thorpe) oraz w westernie "Zakole rzeki", ponownie nawiązując współpracę z Mannem. Film spotkał się z pozytywną oceną w prasie.
W latach 1953–1954 Stewart kontynuował współpracę z Mannem, występując w trzech wyreżyserowanych przez niego filmach: westernie "Naga ostroga" (1953) razem z Janet Leigh, przygodowym "Zatoka Sztormów" (1953) i w westernie "Daleki kraj" (1954). Wymienione produkcje odniosły sukces kasowy, pozwalając tym samym na rozwinięcie postaci ekranowej Stewarta, która stała się bardziej dojrzała i niejednoznaczna, cechując się ostrzejszą aparycją. Duet Mann–Stewart realizował też odmienne gatunkowo filmy; pierwszym z nich był biograficzny melodramat muzyczny "Historia Glenna Millera", w którym aktor wcielił się w tytułowego puzonistę i lidera big bandu Glenna Millera. W głównej roli kobiecej partnerowała mu June Allyson. Za swoją kreację Stewart został nominowany do brytyjskiej nagrody BAFTA w kategorii dla najlepszego aktora zagranicznego oraz kontynuował portretowanie „amerykańskich bohaterów”.
"Okno na podwórze".
Drugim wspólnym projektem Hitchcocka i Stewarta był dreszczowiec psychologiczny "Okno na podwórze" (1954). Aktorowi partnerowała Grace Kelly. Fabuła filmu skupiała się na znanym fotografie L.B. „Jeffie” Jefferiesonie (Stewart), który z powodu złamanej nogi przygląda się przez lornetkę życiu w mieszkaniach leżących naprzeciwko. Wkrótce dochodzi on do wniosku, że w jednym z nich popełniono zbrodnię. W trakcie realizacji, zdaniem Eliota, Hitchcock, podobnie jak Mann, odkrył nową głębię gry aktorskiej Stewarta, pokazując bohatera skonfrontowanego ze swoimi lękami i stłumionymi pragnieniami. Chociaż większość początkowych recenzji skierowana była w stronę angielskiego reżysera, to Vincent Canby z „The New York Timesa” opisał później występ Stewarta jako „wielki” i stwierdził, że „[jego] długotrwały status gwiazdy w Hollywood zawsze przesłaniał uznanie dla jego talentu”. Rok 1954 był przełomem w karierze Stewarta pod względem liczby publiczności w kinach, która oglądała filmy z jego udziałem; w tym samym roku magazyn „Look” sklasyfikował Stewarta na szczycie listy najpopularniejszych gwiazd filmowych, spychając z pierwszego miejsca Johna Wayne’a, wiodącego aktora westernów. Sukces "Okna na podwórze" spowodował, że Stewart znalazł się w pierwszej dziesiątce najbardziej dochodowych aktorów w 1954.
W 1955 Stewart powrócił do współpracy z Mannem. Propagandowy film "Dowództwo lotnictwa strategicznego", którego fabuła osadzona była w czasach zimnej wojny, miał uświadomić widzom, że znaczące wydatki na wojsko są niezbędne. Stewart odegrał centralną rolę w jego rozwoju, wykorzystując swoje doświadczenia z lotnictwa. Pomimo krytyki za oschłą i mechanistyczną fabułę, "Dowództwo lotnictwa strategicznego" uplasował się na szóstym miejscu w zestawieniu najbardziej dochodowych filmów 1955. Western Manna "Mściciel z Laramie" był jednym z pierwszych zrealizowanych w CinemaScope i został dobrze przyjęty zarówno przez krytyków, jak i publiczność.
"Człowiek, który wiedział za dużo".
W następnym roku Stewart, wspólnie z partnerującą mu w głównej roli kobiecej Doris Day, ponownie współpracował z Hitchcockiem, realizując remake filmu z 1934 – "Człowiek, który wiedział za dużo". Fabuła dreszczowca szpiegowskiego skupiała się na lekarzu Benjaminie „Bennie” McKennie (Stewart), który wraz z rodziną udaje się do Afryki Północnej, gdzie niegdyś służył w wojsku. Patrick McGilligan podkreślał, że Stewart niewiarygodnie wypadał w scenach komediowych, natomiast lepiej radził sobie w dramatycznych, a „pełnię aktorstwa” osiągnął dopiero w scenach porwania syna. Film Hitchcocka był sukcesem, choć recenzenci opowiadali się za pierwotną wersją z 1934.
Kolejnym projektem w karierze Stewarta był biograficzny dramat przygodowy "W duchu St. Louis" (1957, reż. Billy Wilder), w którym zagrał bohatera z okresu swojego dzieciństwa, Charlesa Lindbergha. Film, mimo dużego budżetu i wykorzystania wielu efektów specjalnych, otrzymał mieszane recenzje i nie zwrócił kosztów produkcji. Rok 1957 aktor zakończył występem w westernie "Nocne przejście" (reż. James Neilson). Film w momencie wejścia na ekrany kin okazał się klęską finansową, a Stewart, zaskoczony dotkliwą porażką, nie wystąpił w ciągu najbliższych czterech lat w żadnym westernie.
"Zawrót głowy", "Anatomia morderstwa".
Ostatnim filmem Hitchcocka i Stewarta był dreszczowiec psychologiczny z elementami melodramatu "Zawrót głowy" (1958). Przedstawiał on losy cierpiącego na akrofobię policyjnego detektywa Johna „Scottiego” Fergusona (Stewart), który ratuje przed samobójstwem żonę przyjaciela (Kim Novak). Wkrótce kobieta staje się obiektem obsesyjnego pożądania przez „Scottiego”. W trakcie nagrywania Stewart wielokrotnie łagodził napięte stosunki między reżyserem a Novak, wykazując się opiekuńczością i uprzejmością w stosunku do młodszej aktorki. Po premierze "Zawrót głowy" otrzymał mieszane i negatywne recenzje. Stewart, należący do grona ulubionych aktorów Hitchcocka, więcej nie zagrał u angielskiego reżysera, który obwiniał go za komercyjne niepowodzenie filmu, zarzucając mu podstarzały wygląd. Część krytyków pozytywnie oceniało rolę aktora w recenzjach. Stewart, ex aequo z Kirkiem Douglasem, zdobył nagrodę Zuluety na Międzynarodowym Festiwalu Filmowym w San Sebastián.
Drugim projektem Stewarta z 1958 była komedia romantyczna "Czarna magia na Manhattanie" (reż. Richard Quine), gdzie na planie ponownie partnerował Novak. Aktor przyznawał w późniejszym czasie, że różnica wieku dzieląca go z Novak (25 lat) była zbyt duża i został źle obsadzony jako partner młodszej aktorki. Film Quine’a uzyskał słabe recenzje oraz był niepowodzeniem w box offisie. W ocenie badacza filmu Davida Binghama na początku lat 50. „osobowość Stewarta była tak wiarygodna i ugruntowana”, że wybór roli nie miał już żadnego wpływu na jego rozpoznawalność.
Dekadę Stewart zakończył występami w kryminalnym dramacie sądowym "Anatomia morderstwa" (reż. Otto Preminger) i w dreszczowcu kryminalnym "Historia FBI" (reż. Mervyn LeRoy). W pierwszym z nich wcielił się w adwokata Paula Bieglera, podejmującego się obrony oficera (Ben Gazzara) oskarżonego o zamordowanie gwałciciela swojej żony. Film zebrał entuzjastyczne recenzje, a Stewart został uhonorowany Pucharem Volpiego w kategorii dla najlepszego aktora podczas 20. MFF w Wenecji oraz drugą nagrodą Stowarzyszenia Nowojorskich Krytyków Filmowych. Uzyskał także piątą i ostatnią nominację do nagrody Akademii Filmowej w kategorii dla najlepszego aktora pierwszoplanowego (przegrywając z Charltonem Hestonem, nagrodzonym statuetką za rolę w dramacie historycznym "Ben-Hur", reż. William Wyler) oraz drugą do brytyjskiej BAFTY. Bosley Crowther występ w "Anatomii morderstwa" uważał za jeden z najlepszych w całej karierze Stewarta.
"Historia FBI", w której wykreował postać agenta FBI Johna Michaela „Chipa” Hardesty’ego, została mniej przychylnie przyjęta przez krytyków i była komercyjnym niepowodzeniem.
Lata 60..
W 1960 Stewart zagrał w filmie wojennym "The Mountain Road" (reż. Daniel Mann), którego scenariusz uważał za jeden z lepszych, jaki kiedykolwiek czytał. Mimo tego projekt Manna był porażką w box offisie. Następnie nawiązał współpracę z reżyserem Johnem Fordem, występując w westernie "Dwaj jeźdźcy" (1961) z Richardem Widmarkiem, którego tematyka przypominała inny z filmów Forda – "Poszukiwaczy" (1956). W 1962 Stewart pojawił się jako część gwiazdorskiej obsady – obejmującej między innymi Gregory’ego Pecka, Henry’ego Fondę, Johna Wayne’a i Lee J. Cobba – w rodzinnej sadze "Jak zdobywano Dziki Zachód" (reż. George Marshall, Henry Hathaway, John Ford), ukazującej dzieje powstania Dzikiego Zachodu. Wykreował rolę trapera Linusa Rawlingsa, który ratuje rodzinę Prescottów przed grupą piratów rzecznych, dowodzoną przez Jeba Hawkinsa (Walter Brennan), po czym żeni się z jedną z córek Prescottów, Eve (Carroll Baker).
"Człowiek, który zabił Liberty Valance’a".
Kolejnym projektem Forda i Stewarta był western "Człowiek, który zabił Liberty Valance’a" (1962). Aktor wcielił się w nim w senatora Ransoma Stoddarda, który sprzeciwia się swoim pokojowym zasadom, gdy zmuszony jest stawić czoła psychopatycznemu bandycie Liberty Valance’owi (Lee Marvin), terroryzującego małe miasteczko na pograniczu. W walce pomaga mu doświadczony rewolwerowiec Tom Doniphon (John Wayne). Opisywany jako „klasyczny western psychologiczny”, film został nakręcony w kolorystyce czarno-białej, nawiązującej do stylu kina noir. W momencie premiery "Człowiek, który zabił Liberty Valance’a" otrzymał mieszane recenzje; „Los Angeles Times” nazwał go „już niemodnym”, a Brendan Gill z „The New Yorkera” uznał, że był on parodią najlepszej pracy Forda. Słaby wynik finansowy spowodował, że film został w krótkim czasie wycofany z dystrybucji. Zdaniem Eliota "Człowiek, który zabił Liberty Valance’a" – z uwagi na tematykę, precyzję gry aktorskiej, narrację i reżyserię – należy do najlepszych prac Forda i Stewarta.
W 1962 Stewart podpisał umowę z 20th Century Fox na realizację wielu filmów. W dwóch pierwszych produkcjach z gatunku komedii familijnych ponownie pracował z reżyserem Henrym Kosterem – "Mr Hobbs na urlopie" (1962) z Mauren O’Harą i "Weź ją – jest moja" (1963) z Sandrą Dee były sukcesami kasowymi. Za rolę w pierwszym z nich otrzymał nagrodę Srebrnego Niedźwiedzia dla najlepszego aktora na 12. MFF w Berlinie, a sam film był pozytywnie oceniany, w przeciwieństwie do drugiej z produkcji, która otrzymała negatywne oceny. Ostatnim westernem duetu Ford–Stewart była "Jesień Czejenów" (1964), gdzie wcielił się w rolę szeryfa Wyatta Earpa w długiej, pół-komediowej sekwencji w środku filmu.
W 1965 aktor wystąpił w trzech produkcjach. Pierwszą z nich była komedia familijna "Droga Brigitte" (reż. Henry Koster), w której francuska modelka Brigitte Bardot staje się obiektem zauroczenia syna (Bill Mumy) bohatera granego przez Stewarta. Film był porażką pod względem finansowym. Western "Shenandoah" (reż. Andrew V. McLaglen) o silnej tematyce antywojennej i humanitarnej, którego akcja toczy się w latach wojny secesyjnej, odniósł sukces komercyjny. Dramat przygodowy "Start Feniksa" (reż. Robert Aldrich) stanowił kontynuację serii filmów o tematyce lotniczej w dorobku Stewarta. Projekt Aldricha otrzymał dobre recenzje, lecz uzyskał rozczarowujące wyniki finansowe. W drugiej połowie lat 60. aktor występował w westernach takich, jak "Szlachetna rasa" (1966, reż. Andrew V. McLaglen) z Maureen O’Harą, "Szeryf z Firecreek" (1968, reż. Vincent McEveety) z Henrym Fondą oraz "Bandolero!" (1968, reż. Andrew V. McLaglen) z Deanem Martinem i Raquel Welch.
Lata 70. i 80..
Schyłek kariery.
Rok 1970 Stewart rozpoczął od występu w westernie "Klub Towarzyski Cheyenne" (reż. Gene Kelly), gdzie po raz kolejny zagrał razem z Henrym Fondą. Od lutego do maja występował w teatrze, w sztuce "Harvey". W tym czasie ogłosił swoje przejście na emeryturę, lecz wkrótce potem przyjął ofertę udziału w sitcomie stacji NBC "The Jimmy Stewart Show" (1971–1972), gdzie wcielał się w rolę profesora college’u, którego życie ulega poważnym zmianom, gdy do domu wraca jego syn z rodziną. Stewart nie był zadowolony z nakładu pracy wymaganego do sfilmowania każdego odcinka i wyraził zadowolenie, gdy sitcom został usunięty z anteny po pierwszym sezonie z powodu niskiej oglądalności i słabych recenzji. Jedynym filmem z jego udziałem w 1971 był komediodramat "Błędne koło" (reż. Andrew V. McLaglen), który otrzymał przychylne oceny. Robert Greenspun z „The New York Timesa” stwierdził, że „film należy do Stewarta, który nigdy nie był tak wspaniały”.
Aktor nie zrezygnował ze współpracy z telewizją; w 1972 występował w serialu NBC "Hallmark Hall of Fame", ponownie wcielając się w głównego bohatera ze sztuki "Harvey". Rok później grał w serialu kryminalnym CBS "Hawkins" (1973–1974), kreując postać małomiasteczkowego prawnika Billy’ego Jima Hawkinsa, prowadzącego badanie spraw, podobnie jak jego bohater z filmu "Anatomia morderstwa". Za swoją rolę Stewart zdobył nagrodę Złotego Globu w kategorii dla najlepszego aktora w serialu dramatycznym. Cyklicznie pojawiał się w programie Johnny’ego Carsona "The Tonight Show Starring Johnny Carson", w którym czytał wiersze, pisane w różnych okresach swojego życia.
W 1976 powrócił na duży ekran, występując w drugoplanowej roli w westernie "Rewolwerowiec" (reż. Don Siegel), który był ostatnim filmem w karierze Johna Wayne’a. Wcielił się w lekarza E.W. Hostetlera, diagnozującego raka u Johna Bernarda Booksa (Wayne). W owym czasie Stewart cierpiał na upośledzenie słuchu, przez co miał problemy z usłyszeniem wskazówek reżysera i często popełniał błędy w swoich kwestiach. Zdaniem biografów próżność aktora nie pozwoliła mu się przyznać do tego oraz nosić aparatu słuchowego. Z uwagi na obecność w scenariuszu wulgaryzmów, odrzucił możliwość udziału w satyrze dramatycznej "Sieć" (1976, reż. Sidney Lumet). Zamiast tego wystąpił w drugoplanowych rolach w filmie katastroficznym "Port lotniczy ’77" (reż. Jerry Jameson), kryminale neo-noir "Wielki sen" (1978, reż. Michael Winner; będącym remakiem filmu z 1946) i familijnym "The Magic of Lassie" (1978, reż. Don Chaffey). Pomimo mieszanych recenzji, "Port lotniczy ’77" był sukcesem w box offisie, tymczasem pozostałe dwie produkcje otrzymały negatywne recenzje i nie przyniosły zysków. Harry Haun z „New York Daily News”, oceniając rolę aktora w "Wielkim śnie", pisał, że „naprawdę smutno było widzieć, jak James Stewart tak bardzo zmaga się z materiałem, którego po prostu nie ma”.
16 marca 1980 Stewart otrzymał od American Film Institute AFI Life Achievement Award. Ostatnim kinowym filmem w jego karierze był japoński dramat "Zielony horyzont" (1980, reż. Susumu Hani). Aktor zdecydował się na przyjęcie roli starego człowieka, ponieważ jego zdaniem film promował ochronę przyrody oraz pozwolił rodzinie podróżować wraz z nim do Kenii. W latach 80. przeszedł na emeryturę; odrzucił oferowaną rolę Normana Thayera w filmie "Nad złotym stawem" (1981, reż. Mark Rydell), gdyż nie podobała mu się relacja pomiędzy ojcem (rola trafiła do Henry’ego Fondy) a córką (Jane Fonda). W 1980 zagrał w filmie telewizyjnym stacji NBC "Gwiazdka pana Kruegera" (reż. Kieth Merrill), wyprodukowanym przez Kościół Jezusa Chrystusa Świętych w Dniach Ostatnich, i trzy lata później w dramacie stacji HBO "Z prawej strony drogi" (reż. George Schaeferr), gdzie partnerowała mu Bette Davis. 25 marca 1985, podczas 57. ceremonii rozdania nagród Akademii Filmowej, Stewart odebrał z rąk Cary’ego Granta Oscara za całokształt twórczości. Rok później wziął udział w miniserialu "Północ-Południe", nadawanym w stacji ABC. Pełnił także rolę lektora w reklamach Campbell Soup Company w latach 80. i 90. Ostatnim projektem Stewarta był film animowany "Amerykańska opowieść. Fievel jedzie na Zachód" (1991, reż. Phil Nibbelink, Simon Wells), w którym udzielił głosu postaci szeryfa Wyliego Burpa.
Ostatnie lata, śmierć i pogrzeb.
16 lutego 1994, w wieku 75 lat, na raka płuc zmarła żona Stewarta, Gloria Hatrick McLean. Według Donalda Deweya jej śmierć spowodowała, że aktor był przygnębiony i zagubiony. Zdaniem Eliota Stewart miał powiedzieć przyjaciołom i rodzinie, że nie chce już żyć, ponieważ jego serce zostało rozbite emocjonalnie, a on sam jest „zdruzgotany” i nie potrafi funkcjonować bez swojej żony. Większość czasu aktor spędzał w sypialni, wychodząc tylko po to, by zjeść i odwiedzić swoje dzieci. Z upływem kolejnych miesięcy Stewart stawał się jeszcze bardziej samotny, odcinając od swojego życia nie tylko fanów, media, ale również przyjaciół, współpracowników filmowych i znajomych. Jego przyjaciele, Gregory Peck i Leonard Gershe twierdzili, że aktor nie był nieszczęśliwy ani przygnębiony, lecz w końcu pozwolono mu odpocząć i być samemu.
W grudniu 1995 poślizgnął się w swoim domu w Beverly Hills i był hospitalizowany, jednak obrażenia nie były poważne. Pod koniec 1996 miał wymienić baterię w rozruszniku serca, lecz zrezygnował. W lutym 1997 ponownie był hospitalizowany, z powodu nieregularnego bicia serca. 25 czerwca w prawej nodze Stewarta powstała zakrzepica, która tydzień później doprowadziła do zatorowości płucnej. 2 lipca aktor zmarł w otoczeniu swoich dzieci w domu w Beverly Hills. Przyczyną zgonu był zawał serca, spowodowany przez zatorowość płucną. Miał 89 lat. Prezydent Bill Clinton powiedział, że Ameryka straciła „narodowy skarb… wielkiego aktora, dżentelmena i patriotę”. Prezes Motion Picture Association of America Jack Valenti ocenił, że Stewart reprezentował „szlachetność kina… i pozostawił twórczą pustkę, której po prostu nie da się wypełnić”.
Mszy żałobnej przewodniczył wielebny James Morrison. 8 lipca Stewart został pochowany na cmentarzu Forest Lawn Memorial Park w Glendale w zespole miejskim Long Beach–Los Angeles u boku swojej żony. Wśród 3 tys. osób biorących udział w uroczystościach pogrzebowych, prócz rodziny, obecnych było wielu przyjaciół i współpracowników aktora, w tym Bob Hope, Carol Burnett, Esther Williams, June Allyson, Lew Wasserman, była pierwsza dama Nancy Reagan, Robert Stack i wdowa po Henrym Fondzie, Shirlee Mae Adams. Stewarta pożegnano z pełnymi honorami wojskowymi i salutem 21 wystrzałów. Generał porucznik United States Air Force Roger G. Dekok przypomniał o służbie aktora w czasie II wojny światowej i nazwał go „wzorem odwagi i pokory”.
Życie prywatne.
Osobowość, przyjaźnie i zainteresowania.
James Stewart strzegł swojego życia prywatnego i według biografa Scotta Eymana starał się unikać emocjonalnego stylu w wywiadach, który cechował go w filmach. Zdaniem autora aktor wolał zachowywać swoje myśli i uczucia dla siebie. Stewart znany był jako samotnik, który nie miał w zwyczaju nawiązywania bliższych relacji z wieloma osobami. Reżyser John Ford charakteryzował aktora w następujących słowach: „Nie poznajesz Jimmy’ego Stewarta. To Jimmy Stewart poznaje ciebie”.
Najbliższa więź przyjacielska, trwającą pięćdziesiąt lat, łączyła Stewarta z Henrym Fondą; poznali się w 1932, gdy Fonda zaprosił Stewarta, by ten zamieszkał wraz z nim i dwójką innych współlokatorów na Manhattanie. Gdy aktor przeprowadził się w 1935 do Hollywood, ponownie zamieszkał z Fondą. Obydwaj zyskali reputację playboyów. Do ich wspólnego hobby należało budowanie i malowanie modeli samolotów, którym zainteresowali się w latach młodości w Nowym Jorku. Lubili również budować, a następnie puszczać latawce, grać w golfa i wspominać „stare czasy”. Kiedy Fonda zmarł w 1982, jedynym komentarzem Stewarta były słowa: „Właśnie straciłem najlepszego przyjaciela”. Wystąpili w czterech filmach: "On Our Merry Way" (1948), "Jak zdobywano Dziki Zachód" (1962), "Szeryf z Firecreek" (1968) oraz "Klub Towarzyski Cheyenne" (1970).
Do grona bliskich przyjaciół aktora należeli również: wieloletni agent Leland Hayward, John Ford, fotograf magazynu „Life” i pilot John Swope (były współlokator) oraz łowca talentów Billy Grady, który odkrył Stewarta. Gary Cooper był kolejnym bliskim przyjacielem aktora; 17 kwietnia 1961, podczas 33. ceremonii rozdania nagród Akademii Filmowej w Santa Monica Civic Auditorium, odebrał on w imieniu Coopera Oscara za całokształt twórczości oraz wygłosił emocjonalną przemowę na cześć zmagającego się z rakiem przyjaciela. Serdeczne relacje utrzymywał z Alfredem Hitchcockiem; McGilligan przyznawał, że „dziwna była ich przyjaźń – swobodni, ale jednocześnie dość oficjalni w stosunku do siebie, bliscy, lecz pamiętali, że łączy ich praca”. Reżyser często odwiedzał Stewarta w jego letnim domku na Hawajach.
Stewart zajmował się inwestowaniem, między innymi w nieruchomości, szyby naftowe i spółkę czarterową Southwest Airways. Był członkiem głównych zarządów wielu spółek, przez co stał się zamożną osobą, oraz zapalonym pilotem amatorem; przed zaciągnięciem się do Amerykańskiego Korpusu Powietrznego zdobył Private Pilot Licence i Commercial Pilot Licence. Miał również wylatanych czterysta godzin. Działał także jako filantrop. Pełnił funkcję wiceprezesa ds. rozrywki podczas kampanii zbierania funduszy przez Amerykański Czerwony Krzyż (ARC) na rzecz rannych żołnierzy w Wietnamie oraz przekazywał datki finansowe dla rodzinnej Indiany w Pensylwanii.
Małżeństwo i rodzina.
Swoją żonę Glorię Hatrick McLean Stewart poznał w 1947 na przyjęciu bożonarodzeniowym zorganizowanym przez Keenana Wynna. Zakłócił przebieg zabawy, upijając się, przez co pozostawił złe wrażenie na McLean. Rok później Gary Cooper z żoną Veronicą zaprosili Stewarta i McLean na przyjęcie obiadowe, po czym para zaczęła spotykać się ze sobą. McLean, będąca rozwódką, w przeszłości pracowała jako modelka i miała dwójkę dzieci z poprzedniego małżeństwa. Pobrali się 9 sierpnia 1949 w Brentwood Presbyterian Church, pozostając małżeństwem do 1994, kiedy to McLean zmarła na raka płuc. Od 1951 do 1994 mieszkali w Beverly Hills. Byli również właścicielami Winecup Gamble Ranch w Nevadzie w latach 1953–1957. Stewart adoptował dwójkę synów McLean – Ronalda (1944–1969) i Michaela (ur. 1946). W 1951 doczekali się także narodzin dwóch córek bliźniaczek – Judy i Kelly. Ponieważ Stewart ożenił się dopiero w wieku 41 lat, sytuacja ta przyciągała duże zainteresowanie mediów; felietonistka Hedda Hopper nazwała aktora „wielkim amerykańskim kawalerem”.
Romanse.
Jako przyjaciółka, mentorka i obiekt wczesnych uczuć, Margaret Sullavan miała wyjątkowy wpływ na życie Stewarta. Obydwoje spotkali się, gdy występowali dla University Players w latach 30. Sullavan zafascynowała aktora, który zaprosił ją na randkę. Kobieta uważała Stewarta za przyjaciela i współpracownika. Nigdy nie nawiązali bliższej relacji, choć, zdaniem biografów, aktor przez wiele lat odczuwał w stosunku do niej nieodwzajemnione uczucie. Sullavan była świadoma zauroczenia Stewarta, jednak aktor nigdy nie zdecydował się na ich okazanie. Zdaniem Lawrence’a J. Quirka Sullavan kochała Stewarta, ale traktowała go jako opiekuna i przyjaciela. Reżyser filmu "Listy z frontu" (1938) H.C. Potter uważał, że gdyby aktor był bardziej otwarty ze swoimi uczuciami, para mogłaby się pobrać. Sullavan została mentorką Stewarta w Hollywood i według reżysera Edwarda H. Griffitha „uczyniła z niego gwiazdę”; razem zagrali w czterech filmach: "Next Time We Love" (1938), "Listy z frontu" (1938), "Sklep za rogiem" (1940) i "Śmiertelna zawierucha" (1940).
W 1935 Stewart miał krótki romans z Ginger Rogers. W trakcie realizacji filmu "Listy z frontu" w 1938, aktor przez sześć tygodni spotykał się z Normą Shearer. Następnie umawiał się z Lorettą Young, lecz kiedy aktorka chciała się ustatkować, Stewart odmówił, wobec czego Young przyjęła oświadczyny Toma Lewisa. Pracując nad westernem "Destry znowu w siodle" (1939) Stewart miał romans z Marlene Dietrich, która była w owym czasie mężatką (sugerowano, że aktorka zaszła w ciążę, lecz pogłoski te szybko zdementowano). Po zakończeniu zdjęć Stewart zakończył związek, a rozżalona Dietrich w późniejszych latach sporadycznie wspominała o nim w pamiętnikach. Na przełomie lat 30. i 40. umawiał się z Olivią de Havilland oraz zaproponował jej małżeństwo, lecz aktorka odrzuciła propozycję, uważając, że nie jest on gotowy do ustatkowania się. Kobieta zakończyła związek na krótko przed rozpoczęciem przez Stewarta służby wojskowej, ponieważ zakochała się w reżyserze Johnie Hustonie.
Odbywając służbę wojskową, w 1942 Stewart nawiązał romans z piosenkarką Dinah Shore, którą poznał w klubie dla żołnierzy Hollywood Canteen. W 1943 mieli się pobrać w Las Vegas, lecz aktor w ostatniej chwili odwołał ślub, powołując się na wątpliwości. Po wojnie nawiązał znajomość z Myrną Dell w trakcie realizacji filmu "Historia Monty Strattona" (1949). Aktorka publicznie zaprzeczała, jakoby para planowała się pobrać.
Poglądy polityczne.
James Stewart był zagorzałym zwolennikiem Partii Republikańskiej przez całe swoje życie. Wsparł Komisję ds. Działalności Antyamerykańskiej (HUAC) i jej dochodzenie w sprawie zbadania komunistycznych więzi w przemyśle filmowym. Kiedy HUAC prowadziło dochodzenie wobec Franka Capry, Stewart odmówił publicznej obrony reżysera, tłumacząc, że nie chce się angażować. Doprowadziło to do rozłamu z mającym liberalne poglądy Henrym Fondą, który pracował z innymi aktorami, aby ujawnić nieuczciwe taktyki stosowane przez HUAC. Pojawiały się hipotezy mówiące o tym, że pomiędzy Fondą a Stewartem doszło z tego powodu do ostrego konfliktu, a nawet i walki na pięści, lecz aktor publicznie temu zaprzeczał, mówiąc, że „nasze poglądy nigdy nie kolidowały z naszymi uczuciami do siebie. Po prostu nie rozmawialiśmy o pewnych rzeczach. Nie pamiętam, żebym kiedykolwiek się z nim kłócił – nigdy!”.
W 1964 Stewart prowadził kampanię prawicowego kandydata na urząd prezydenta Stanów Zjednoczonych Barry’ego Goldwatera. W ocenie Eliota aktor popełnił błąd przed wyborami. Po zamachu na senatora Roberta F. Kennedy’ego w 1968, Stewart wspólnie z Charltonem Hestonem, Gregorym Peckiem i Kirkiem Douglasem wydał oświadczenie wzywające do poparcia ustawy prezydenta Lyndona B. Johnsona o kontroli broni z 1968. W 1976 wspierał kandydaturę Ronalda Reagana jako kandydata republikanów ubiegającego się o nominację do walki o urząd prezydenta i brał czynny udział w wiecach poparcia. W 1988 wystąpił wraz z Burtem Lancasterem, Ginger Rogers, Katharine Hepburn, Martinem Scorsese i innymi, z apelacją podczas przesłuchań w amerykańskim Kongresie, stanowczo sprzeciwiając się decyzji Teda Turnera o poddaniu koloryzacji klasycznych filmów czarno-białych, w tym "Tego wspaniałego życia" (1946). Swoją decyzję argumentował: „Koloryzowanie filmów czarno-białych jest złe. Jest moralnie i artystycznie złe, a ci spekulanci powinni zostawić nasz przemysł filmowy w spokoju”. Wsparł też finansowo, przekazując kwotę 5 tys. 170 dolarów, kampanię kandydata republikanów Boba Dole’a w wyborach prezydenckich w 1996.
Filmografia.
W trwającej 63 lata karierze Stewart występował w filmach, radiu, telewizji oraz na scenie. Pojawił się w 82 produkcjach fabularnych, a także brał udział w słuchowiskach radiowych, odtwarzając między innymi swoje role filmowe.
W latach 1950, 1952–1959 i 1965 notowany był w pierwszej dziesiątce najbardziej dochodowych amerykańskich aktorów. Dziesięć filmów z jego udziałem zestawianych było w pierwszej dziesiątce podsumowań roku w box offisie w Stanach Zjednoczonych, z czego "Największe widowisko świata" (1952), "Okno na podwórze" (1954) i "Jak zdobywano Dziki Zachód" (1962) osiągały najwyższą pozycję. Dwadzieścia sześć filmów, w których Stewart wziął udział, było nominowanych przynajmniej do jednego Oscara, a dziewięć z nich zdobyło co najmniej jedną statuetkę. Czterdzieści pięć produkcji z udziałem aktora, po uwzględnieniu inflacji, przekroczyło sumę stu milionów dolarów dochodu z biletów na rynku krajowym.
Dwanaście z jego filmów: "Pan Smith jedzie do Waszyngtonu" (1939), "Destry znowu w siodle" (1939), "Sklep za rogiem" (1940), "Filadelfijska opowieść" (1940), "To wspaniałe życie" (1946), "Winchester ’73" (1950), "Naga ostroga" (1953), "Okno na podwórze", "Zawrót głowy" (1958), "Anatomia morderstwa" (1959), "Jak zdobywano Dziki Zachód" i "Człowiek, który zabił Liberty Valance’a" (1962) wpisano do National Film Registry.
Styl gry i renoma.
Scott Eyman przyznał w swojej książce "Hank and Jim: The Fifty-Year Friendship of Henry Fonda and James Stewart" (2017), że Stewart był instynktownym aktorem, grającym naturalnie i swobodnie przed kamerą, pomimo swojej nieśmiałości poza ekranem. Jego naturalny i konwersacyjny styl sprawiał, że partnerujące mu na planie osoby uważały go za łatwego we współpracy, ponieważ był gotów do improwizacji w każdej sytuacji, jaka powstała w trakcie realizacji filmu. W późniejszych latach Stewart odczuwał niechęć do swojej „naturalnej” techniki aktorskiej. Twierdził, że nie ma nic naturalnego poza staniem na scenie przed zapalonymi światłami i włączonymi kamerami podczas odgrywania scen.
Stewart znany był ze swoich przerw, które potrafiły przyciągnąć uwagę publiczności. Krytyk Geoffrey O’Brien uważał, że jego „jękliwe pauzy” stworzyły niespokojną przestrzeń dla widzów, pozostawiając ich w oczekiwaniu na scenę, do której doprowadził Stewart. Aktor posiadał zdolność gry całym ciałem, a nie tylko głosem i twarzą, czego przykładem jest kreacja Elwooda P. Dowda w filmie "Harvey" (1950), gdzie Stewart portretuje dojrzały wiek i samotność głównego bohatera poprzez lekkie garbienie się. W ocenie aktorów i biografów Stewart odznaczał się szczególną umiejętnością w odgrywaniu wrażliwych scen z kobietami. Jack Lemmon twierdził, że jego talent do gry z partnerkami filmowymi polegał na tym, że był w stanie przekazać widzom delikatność i szacunek, jaki odczuwał i jakim darzył kobiety w życiu prywatnym. W ocenie Lemmona Stewart udowodnił, że jego postacie potrzebowały ich tak bardzo, jak postacie potrzebowały jego. Partnerująca Stewartowi w filmie "Zawrót głowy" (1958) Kim Novak wspominała, że w przypadku realizacji emocjonalnych scen, aktor sięgał w głąb siebie i po zakończeniu danego ujęcia potrzebował czasu, aby się uspokoić. Jego emocjonalne występy często pobudzały widownię; według Eymana aktor stosował technikę „na odwrót”, woląc przedstawiać graną postać poprzez osobowość, a nie akcenty, makijaż czy rekwizyty. Dennis Bingham określał Stewarta mianem „gwiazdy osobowości i kameleona”, który przywoływał zarówno męskie, jak i żeńskie cechy. Autor zaznaczał, że reżyserom trudno było przedstawić aktora jako stereotypowego wiodącego mężczyznę, dlatego też Stewart „stał się gwiazdą w filmach, czerpiących z jego ambiwalencji seksualnej”.
Aktor uznawany jest za klasycznego everymana, ponieważ odgrywał bohaterów, z którymi publiczność mogła się utożsamiać. W przeciwieństwie do innych aktorów, którzy potrzebowali kilku lat na rozwinięcie swojego stylu ekranowego, postać Stewarta była rozpoznawalna już w filmie krótkometrażowym "Art Trouble" (1934), gdzie – zdaniem Eymana – aktor prezentował spokój i opanowanie. Autor uważał, że Stewart był w stanie wcielić się w rozmaite postaci – „w brata, w kochanka [i] miłego faceta z sąsiedztwa z nastawieniem na robienie właściwych rzeczy, zawsze przyzwoitego, ale nigdy naiwnego”. Louella Parsons za decydujący czynnik, mający wpływ na późniejszy sukces aktorski Stewarta uważała „chłopięcy urok” i „umiejętność zdobycia sympatii widzów”; jego występy przypadały do gustu zarówno młodszej, jak i starszej publiczności.
Autorzy książki "The Illustrated Who’s Who of the Cinema" (1983) zwracali uwagę na fakt, że Stewart przeszedł przez kilka różnych faz kariery; główne elementy jego osobowości – „skłonność do cierpień duchowych i fizycznych oraz utrzymujące się obawy przed nieprzystosowaniem” – ujawniły się w trakcie współpracy z Frankiem Caprą w latach i 30., a następnie zostały wzmocnione podczas późniejszej pracy u Alfreda Hitchcocka i Anthony’ego Manna w latach 50. Profesor John Belton utrzymywał, że „James Stewart ewaluował od naiwnego, małomiasteczkowego i populistycznego bohatera komedii Franka Capry z lat 30., poprzez gorzkiego, pełnego lęku, obsesyjnego na punkcie zemsty kowboja w westernach Anthony'ego Manna z lat 50., aż do niespokojnego podglądacza i fetyszysty seksualnego w dreszczowcach Alfreda Hitchcocka z lat 50.”. Po wojnie unikał – z wyjątkiem filmu "Harvey" z 1950 – grania w komediach. Prezentował różnorodnych bohaterów, w tym postacie cyniczne, manipulacyjne, obsesyjne i szalone. Mimo portretowania mroczniejszych ról widownia dostrzegała w aktorze jego przedwojenną niewinność.
Spuścizna.
James Stewart uznawany jest za jedną z największych i najwybitniejszych gwiazd filmowych w historii kinematografii amerykańskiej i okresu „Złotej Ery Hollywood”. Jego naturalny oraz pozornie łatwy styl aktorski zyskał uznanie publiczności. Przekrój wszechstronnej kariery Stewarta, trwającej pięć dekad, stanowiły kreacje w takich filmach, jak: "Pan Smith jedzie do Waszyngtonu" (1939), "Filadelfijska opowieść" (1940), "To wspaniałe życie" (1946), "Naga ostroga" (1953), "Okno na podwórze" (1954), "Zawrót głowy" (1958), "Anatomia morderstwa" (1959) i "Człowiek, który zabił Liberty Valance’a" (1962). Andrew Sarris opisywał Stewarta jako „najbardziej kompletną osobowość aktorską w amerykańskim kinie, szczególnie utalentowaną w wyrażaniu emocjonalnej ambiwalencji bohatera akcji”. Biograf Marc Eliot stwierdził, że spuścizna Stewarta to „wizerunek amerykańskiego idealisty”, zachowany w jego filmowych występach. Thomas Mitchell przyznawał, że „[Stewart] był najbardziej naturalnie utalentowanym aktorem, z jakim kiedykolwiek pracowałem. To wszystko było instynktem, wszystkie emocje. Nie sądzę, żeby pochodziły z treningu lub techniki… pochodziły z siły tkwiącej głęboko w nim”. Jill A. Gregg, autorka książki "St. James Encyclopedia of Popular Culture" (2000), zwracała uwagę na fakt, że Stewart był jednym z najlepszych przykładów w Ameryce. Jak podkreślała, jego bohaterstwo na ekranie oraz oddanie dla rodziny sprawiły, że stał się relatywny i reprezentował amerykański ideał, przez co uważany był za jedną z najbardziej lubianych osób w amerykańskiej kulturze popularnej XX wieku.
W 1947 Uniwersytet Princeton, alma matter Stewarta, nadała mu tytuł doktora honoris causa. 13 lutego 1948 odcisnął swoje dłonie i stopy oraz złożył podpis w płycie betonowej chodnika na podjeździe Grauman’s Chinese Theatre przy 6925 Hollywood Boulevard. 8 lutego 1960, w uznaniu za wkład w przemysł filmowy, otrzymał gwiazdę na Hollywoodzkiej Alei Gwiazd, która mieści się przy 1708 Vine Street. W 1972 aktor został zaliczony w poczet gwiazd westernu „Hall of Great Western Performers” w National Cowboy &amp; Western Heritage Museum w Oklahoma City. W 1985 prezydent Ronald Reagan uhonorował Stewarta podczas ceremonii w Białym Domu najwyższym cywilnym odznaczeniem – Medalem Wolności.
20 maja 1995, z okazji 87. urodzin Stewarta, w Indianie otwarto The Jimmy Stewart Museum, które znajduje się nieopodal miejsca narodzin aktora i dawnej lokalizacji sklepu jego ojca. Na trawniku przed gmachem sądu hrabstwa Indiana ustawiono statuę z podobizną aktora, oraz pamiątkową tablicę z miejscem urodzenia. Na jego cześć lotnisko nieopodal Indiany otrzymało nazwę Indiana County–Jimmy Stewart Airport. W 1996 nazwisko aktora zostało zamieszczone na 3. miejscu w rankingu „100 największych gwiazd filmowych wszech czasów”, przygotowanym przez tygodnik „Entertainment Weekly”. W maju 1997 władze Uniwersytetu Princeton uhonorowały go poprzez nadanie kinu znajdującemu się na tamtejszym kampusie nazwy James M. Stewart ‘32 Theater oraz przeprowadzając retrospekcję filmów z udziałem aktora. Dwa lata później w National Museum of the Mighty Eighth Air Force w Pooler w stanie Georgia odsłonięto popiersie Stewarta. W czerwcu American Film Institute sklasyfikował go na 3. miejscu w opublikowanym przez siebie rankingu „największych aktorów wszech czasów”, jedynie za Humphreyem Bogartem i Carym Grantem. 17 sierpnia 2007 poczta USA wydała limitowaną serię znaczków z podobizną Stewarta w związku z edycją „Legendy Hollywoodu”.
Nagrody i nominacje.
James Stewart był laureatem prestiżowych nagród za pracę artystyczną, wkład w kulturę i rozwój sztuki filmowej oraz otrzymał szereg odznaczeń za przebieg służby wojskowej. W przekroju kariery pięciokrotnie uzyskiwał nominację do nagrody Akademii Filmowej w kategorii dla najlepszego aktora pierwszoplanowego, z czego zdobył jedną statuetkę, za kreację reportera Macaulaya Connora w komedii romantycznej "Filadelfijska opowieść" (1940). Spośród trzech otrzymanych nominacji do Złotego Globu, w 1973 zdobył nagrodę za występ w serialu "Hawkins". W 1959 został laureatem Pucharu Volpiego w kategorii dla najlepszego aktora za rolę w filmie "Anatomia morderstwa" (1959), a trzy lata później zdobył Srebrnego Niedźwiedzia na MFF w Berlinie za pierwszoplanową kreację w komedii familijnej "Mr Hobbs na urlopie" (1962).
W swoim dorobku miał również nagrody przyznane mu w uznaniu za całokształt twórczości, w tym: nagrodę im. Cecila B. DeMille’a (1965), AFI Life Achievement Award (1980), Honorowego Złotego Niedźwiedzia na 32. MFF w Berlinie (1982), Kennedy Center Honors (1983) i honorowego Oscara (1985).

</doc>
<doc id="538186" url="https://pl.wikipedia.org/wiki?curid=538186" title="Nicola Sacco">
Nicola Sacco



</doc>
<doc id="538187" url="https://pl.wikipedia.org/wiki?curid=538187" title="Bartolomeo Vanzetti">
Bartolomeo Vanzetti



</doc>
<doc id="538188" url="https://pl.wikipedia.org/wiki?curid=538188" title="Kody do gier">
Kody do gier



</doc>
<doc id="538190" url="https://pl.wikipedia.org/wiki?curid=538190" title="Niksic">
Niksic



</doc>
<doc id="538193" url="https://pl.wikipedia.org/wiki?curid=538193" title="Petyr Chubczew">
Petyr Chubczew

Petyr Kynczew Chubczew (ur. 26 lutego 1964 w Głożenie, niedaleko Łoweczu) – bułgarski piłkarz grający na pozycji środkowego obrońcy, oraz trener piłkarski.
Kariera piłkarska.
Jest wychowankiem Liteksu Łowecz. W 1989 przeszedł do Lewskiego Sofia, gdzie grał przez kolejne cztery lata. W tym czasie zdobył mistrzostwo i dwa Puchary kraju. Pod koniec 1993 wyjechał do Niemiec, do Hamburger SV. W jego barwach w Bundeslidze rozegrał łącznie 65 meczów. Po odejściu z Hamburga trafił do Eintrachtu Frankfurt, w którym – w 2001 – zakończył piłkarską karierę. Ostatnie dwa sezony występował w drugiej lidze.
Należy do najlepszego pokolenia bułgarskich piłkarzy. Był członkiem drużyny prowadzonej przez Dimityra Penewa, która w pierwszej połowie lat 90. dotarła do półfinału mistrzostw świata (Mundial 1994) oraz zaliczyła debiutancki start w mistrzostwach Europy (Euro 1996). Na pierwszym turnieju Chubczew, jako jeden z dwóch piłkarzy bułgarskich, wystąpił we wszystkich meczach w pełnym wymiarze czasowym. Dwa lata później również był podstawowym graczem reprezentacji.
Kariera szkoleniowa.
Po zakończeniu piłkarskiej kariery przez dwa lata pomagał Płamenowi Markowowi w prowadzeniu drużyny narodowej, a po jego rezygnacji został asystentem Christo Stoiczkowa. Równocześnie od grudnia 2005 był trenerem drugiej drużyny Eintrachtu Frankfurt. W 2008 pracował na tym samym stanowisku w VfL Wolfsburg.
Latem 2009 powrócił do kraju. Został szkoleniowcem grającego w drugiej lidze Czernomorca Pomorie. Rok później doprowadził go do finału Pucharu Bułgarii, w którym jego podopieczni ulegli 0:1 Beroe Starej Zagora. W lidze jednak zajął z nim dopiero siódme miejsce. Dobrą passę kontynuował jednak w kolejnym sezonie: Czernomorec na koniec rozgrywek 2010–2011 był drugi, dzięki czemu wywalczył prawo do gry w barażach o miejsce w ekstraklasie. W pierwszym meczu barażowym wygrał 2:1 ze Sportistem Swoge, w drugim zaś zwyciężył 3:0 z Widimą-Rakowski Sewliewo. Dzięki temu klub po raz pierwszy w historii awansował do ekstraklasy, jednak ostatecznie w niej nie zagrał, bo Bułgarski Związek Piłki Nożnej nie przyznał mu licencji.
W sprzeciwie wobec tej decyzji Chubczew złożył dymisję i wraz ze swoim sztabem szkoleniowym odszedł do występującego w II lidze Botewu Płowdiw. Jednak tu pracował tylko przez pięć miesięcy: w październiku 2011 został zastąpiony przez Milena Radukanowa.
Sukcesy.
Kariera piłkarska
Kariera szkoleniowa

</doc>
<doc id="538194" url="https://pl.wikipedia.org/wiki?curid=538194" title="Kościół Świętych Apostołów Piotra i Pawła w Chojnowie">
Kościół Świętych Apostołów Piotra i Pawła w Chojnowie

Kościół Świętych Apostołów Piotra i Pawła w Chojnowie (do 1945 roku Najświętszej Maryi Panny, niem. "Kirche der Heiligen Jungfrau Maria") – rzymskokatolicki kościół farny, dawniej ewangelicki, położony w Chojnowie.
Jest średniowieczną gotycką budowlą typu bazylikowego przez mieszkańców potocznie nazywana Dużym Kościołem. Jest to największy tego typu obiekt w mieście oraz powiecie legnickim. Kościół położony jest w centralnej części Chojnowa, przy południowej pierzei Rynku. Architektura chojnowskiej fary zajmuje istotne miejsce pośród przykładów śląskiej szkoły budowlanej, wykształconej w ciągu XIV wieku, z pewnymi rysami architektury gotyckiej centralnej Polski. Zachodnia fasada oraz czworoboczna masywna wieża kościelna uznawane są za jeden ze znaków rozpoznawczych ziemi chojnowskiej.
Budowa początkowo drewnianego kościoła rozpoczęła się w XIV wieku. Do 1525 roku była to świątynia katolicka, która wraz z przejściem na luteranizm księcia legnickiego Fryderyka II przeszła w ręce protestantów. Po II wojnie światowej i przesiedleniu ludności zamieszkującej Dolny Śląsk, świątynia ponownie trafiła w ręce kościoła rzymskokatolickiego, przyjmując obecne wezwanie św. Piotra i Pawła. Aktualnie jest główną świątynią Parafii Świętych Apostołów Piotra i Pawła w Chojnowie.
Historia.
Kościół rozpoczęto budować w XIV w. Ołtarz główny pochodzi z 1400, a dzwon z 1405. Kościół posiada chór kościelny wybudowany w 1413. W 1468 wybudowano sklepienia nawy środkowej, a kościół posiadał osiem ołtarzy. W ciągu wieków świątynia ulegała dalszej rozbudowie. Z roku 1469 pochodzi wzmianka o południowej kaplicy ufundowanej przez cech sukienników. W XVI w. dobudowano zakrystię oraz wykonano zwieńczenie attykowe wieży. W 1543 r. rodzina Bożywojów ufundowała kaplicę grobową, zwaną odtąd północną Kaplicą Bożywojów. W 1651 znaczna część świątyni spłonęła (nawa główna i dach), odbudowa trwała do 1659. Przed II wojną światową był to kościół ewangelicki pw. Panny Marii. Podczas wojen napoleońskich kościół służył jako szpital. Restaurowany w XIX i pierwszej połowie XX wieku.
W latach 1969–1970 Piotr Wróblewski namalował w kościele drogę krzyżową, zawierającą poza wizerunkami autora, jego rodziny oraz mieszkańców Chojnowa również postaci historyczne. W roli Piłata przedstawiony został miejscowy działacz PZPR, żołnierza przebijającego włócznią Jezusa - żołnierz Armii Czerwonej, a przy grobie Jezusa znaleźli się Jan XXIII, Gandhi oraz Martin Luther King. Siódma stacja drogi krzyżowej przedstawia w tle m.in. Jurija Gagarina oraz amerykańskich astronautów lądujących na Księżycu. Z uwagi na wartość artystyczną, ale wbrew opinii władz kościelnych, malowidła zostały wpisane do rejestru zabytków.
Obecnie kościół jest odrestaurowywany od środka. Restauracji poddane są figury i obrazy oraz ołtarz główny.

</doc>
<doc id="538195" url="https://pl.wikipedia.org/wiki?curid=538195" title="Petar Chubczew">
Petar Chubczew



</doc>
<doc id="538196" url="https://pl.wikipedia.org/wiki?curid=538196" title="Ioannes Dlugossius">
Ioannes Dlugossius



</doc>
<doc id="538197" url="https://pl.wikipedia.org/wiki?curid=538197" title="Peter Chubczew">
Peter Chubczew



</doc>
<doc id="538199" url="https://pl.wikipedia.org/wiki?curid=538199" title="Dielektryki">
Dielektryki



</doc>
<doc id="538201" url="https://pl.wikipedia.org/wiki?curid=538201" title="Uniwersytet Czarnogóry">
Uniwersytet Czarnogóry

Uniwersytet Czarnogóry (czar. "Универзитет Црне Горе"/"Univerzitet Crne Gore") to jedyna państwowa wyższa uczelnia w Czarnogórze. Instytucja ta powstała 29 kwietnia 1974 w Titogradzie (dzisiejsza Podgorica) w wyniku połączenia kilku uczelni działających na terenie Czarnogóry. Wydziały i inne jednostki organizacyjne znajdują się głównie w Podgoricy oraz w Kotorze, Cetynii oraz w Nikšiciu.

</doc>
<doc id="538202" url="https://pl.wikipedia.org/wiki?curid=538202" title="Georgia O’Keeffe">
Georgia O’Keeffe

Georgia Totto O’Keeffe (ur. 15 listopada 1887 niedaleko Sun Prairie, zm. 6 marca 1986 w Santa Fe) – amerykańska malarka. Tematem jej obrazów są głównie kwiaty, skały, muszle, kości zwierząt i krajobrazy. Przywodzące celowo na myśl fragmenty kobiecego ciała. O’Keeffe przekształca realistyczny temat w abstrakcyjny obraz.
O’Keeffe odegrała ważną rolę w upowszechnianiu sztuki amerykańskiej w Europie w czasach, kiedy to Europa odgrywała znaczącą rolę w kształtowaniu ówczesnych prądów w sztuce. Była jedną z niewielu kobiet-artystek o tak wpływowej pozycji. Inspirację twórczą znajdowała w życiu wiejskim amerykańskiego Południa, a zwłaszcza Nowego Meksyku, gdzie się osiedliła pod koniec życia.
Rodzina.
O’Keeffe urodziła się na farmie w pobliżu Sun Prairie w stanie Wisconsin. Jej rodzice, Francis Calyxtus O’Keeffe i Ida Totto O’Keeffe, pracowali na farmie i zajmowali się hodowlą bydła. Jej ojciec był pochodzenia irlandzkiego. Ojciec Idy Totto, George Victor Totto, po którym Georgia otrzymała imię, był emigrantem węgierskim, który przybył do Ameryki w 1848 roku, uciekając przed represjami po powstaniu na Węgrzech przeciwko Austriakom. W Ameryce spotkał Isabel Wyckoff (jej przodek, Edward Fuller, był pasażerem statku Mayflower oraz jednym z sygnatariuszy Mayflower Compact), z którą się ożenił. W 1858 roku osiedlili się w Sun Prairie.
Wczesne lata szkolne.
Georgia była drugim z siedmiorga dzieci, a pierwszą dziewczynką w rodzinie. Matka wspierała kształcenie i rozwój intelektualny swoich dzieci. Kształcenie dziewczynek było rodzinną tradycją. Georgia w wieku około 12 lat - wraz ze swoimi siostrami - rozpoczęła naukę rysunku. Rodzice zwrócili uwagę na jej talent, więc zaproponowali, aby kontynuowała naukę w szkole plastycznej. Georgia uczęszczała do Town Hall School w Wisconsin, gdzie uczyła się w klasie lokalnej akwarelistki, Sary Mann. W latach 1901-1902 chodziła do szkoły Sacred Heart Academy w Madison w stanie Wisconsin. Poddana tam była ostrej dyscyplinie i krytyce prowadzących szkołę sióstr zakonnych. Otrzymała jednak medal za dobre wyniki w klasie rysunku, a i z innych przedmiotów, takich jak historia, algebra i angielski, otrzymywała bardzo dobre stopnie.
W 1902 roku Georgia mieszkała u swojej ciotki Loli w Madison i uczęszczała do Madison High School.
Rodzice wyjechali z Wisconsin do Peacock Hill w Williamsburgu w stanie Virginia, gdzie chcieli zamieszkać na stałe wraz z rodziną. Uważali, że w ten sposób Francis uniknie gruźlicy, na którą zmarli jego bracia. Georgia tymczasem spędzała dużo czasu badając kwiaty na lekcjach rysunku, studiując ich barwy i kształty. Później znalazło to odzwierciedlenie w jej pracach.
W wieku lat 15 przeprowadziła się do Williamsburgu i w roku 1905 zapisała do Chatham Episcopal Institute w Wirginii (obecnie Chatham Hall). Pomimo odmienności stroju i zachowania była lubiana i akceptowana. Uczyła innych grać w pokera, rysowała karykatury nauczycieli i robiła innym psikusy. W Chatham spotkała Mrs. Willis, nauczycielkę rysunku, która studiowała na Art Students League w Nowym Jorku i zwróciła uwagę na talent i indywidualizm Georgii.
W roku 1905 Georgia, pomimo trudności finansowych ojca, rozpoczęła naukę malarstwa w Art Institute w Chicago. W 1907 wstąpiła do Art Students League w Nowym Jorku, gdzie studiowała pod kierunkiem Williama Merritta Chase’a. W roku 1908 otrzymała nagrodę Williama Merritta Chase’a za obraz olejny „Martwy królik z miedzianym garnkiem”. Nagroda ta była stypendium pozwalającym Georgii na wzięcie udziału w plenerze nad jeziorem George, w stanie Nowy Jork. W roku 1908 O’Keeffe była na wystawie akwarel Rodina w Galerii „291”, której właścicielem był jej przyszły mąż, fotograf Alfred Stieglitz.
Jesienią 1908 roku rozczarowana O’Keeffe nie powróciła na studia do League, lecz wyjechała do Chicago i podjęła pracę. W tym czasie nic nie tworzyła, a nawet stwierdziła, że zapach terpentyny przyprawia ją o mdłości. Pracowała jako nauczycielka rysunku w szkole podstawowej niedaleko Amarillo w Pandandle w stanie Texas.
Dopiero w roku 1912, pod wpływem innowacyjnych teorii Arthura Wesleya Dowa, którego spotkała podczas zajęć szkoły letniej zorganizowanej na Uniwersytecie Wirginii, zaczęła ponownie malować. Dow zachęcał artystów do wyrażania siebie poprzez harmonijną kompozycję i kontrasty światła i cienia. Jego teorie, a także teorie jego protegowanego - Charles's J. Martina, miały zasadniczy wpływ na procesy twórcze artystki. W tym czasie pracowała jako asystentka Bementa, który poznał ją z Dowem. Później powróciła do Teksasu, gdzie uczyła w Canyon - na południe od Amarillo - na wydziale sztuki na West Texas A&amp;M University (wtedy znany jako West Texas State Normal College). O’Keeffe była pod wrażeniem znajdującego się w tamtej okolicy Palo Duro Canyon. Miała napisać o nim później: „To wzburzony, kipiący kocioł, wypełniony dramatycznym światłem i kolorem”.
Nowy Jork.
Na początku 1916 roku Anita Pollitzer zaniosła kilka rysunków Georgii do Galerii 291 Alfreda Stieglitza. Ten zachwycił się nimi (miał powiedzieć Anicie, że rysunki te to „najczystsze, najsubtelniejsze, najszczersze prace, jakich już dawno nie było w 291”) i postanowił je wystawić, nawet nie prosząc autorki o zgodę. O’Keeffe wysoko ceniła opinie Stieglitza jako krytyka, ale mimo wizyty w Galerii w 1908 roku, nie poznała go. Dopiero kiedy dotarła do niej wiadomość o wystawieniu jej 10 rysunków, skontaktowała się ze Stieglitzem po raz pierwszy. W kwietniu 1917 roku miała miejsce pierwsza (?) wystawa Georgii w Galerii 291. Były to głównie akwarele z Teksasu.
Małżeństwo ze Stieglitzem.
Wkrótce po przyjeździe Georgii do Nowego Jorku Stieglitz zabrał ją do swego rodzinnego domu nad jeziorem George w górach Adirondack. Powracali tam wiele razy każdego lata, co zaowocowało wieloma obrazami przedstawiającymi pejzaże znad jeziora.
Stieglitz zaaranżował dla Georgii miejsce do mieszkania w pracowni swojej kuzynki i opiekował się nią podczas jej pobytu. Wkrótce zakochali się w sobie. Dla Georgii, Stieglitz opuścił żonę, Emmeline Obermeyer Stieglitz, a po rozwodzie w 1924 roku, pobrali się. Zimy i wiosny spędzali na Manhattanie, lata i jesienie nad jeziorem George.
Stieglitz zaczął fotografować Georgię, kiedy odwiedziła go w Nowym Jorku w 1917 roku w związku ze swoją wystawą. W latach 1918 – 1937 wykonał ponad 300 portretów. Większość zdjęć erotycznych pochodzi z pierwszych lat ich małżeństwa. W lutym 1921 roku 45 fotografii Stieglitza, w tym wiele zdjęć i aktów Georgii, przedstawiono na wystawie retrospektywnej w Galeriach Andersona. Fotografie Georgii wzbudziły ogólną sensację.
W pierwszych latach pobytu w Nowym Jorku Georgia poznała wielu amerykańskich artystów modernistycznych, którzy należeli do grona przyjaciół Stieglitza, w tym Charlesa Demutha, Arthura Dove'a, Marsdena Hartleya, Paula Stranda i Edwarda Steichena. Prace fotograficzne Stranda i Stieglitza stały się inspiracją dla Georgii. W Nowym Jorku zaczęła malować obrazy olejne, a nie jak dotąd akwarele. W latach dwudziestych O’Keeffe zaczęła tworzyć obrazy przedstawiające formy kwiatowe w dużym powiększeniu (jakby widziane przez szkło powiększające).
W roku 1924 powstał jej obraz zatytułowany „"Petunia, Nr 2"”, który pokazano na wystawie w roku 1925. Wykonała też wiele obrazów budynków w Nowym Jorku, „"Miasto nocą i Nowy Jork Nocą"”, 1926, oraz „"Radiator Building Nocą", Nowy Jork, 1927.
Prace takie jak „"Czarny Irys III"” (1926) przywołują na myśl kobiece genitalia. O’Keeffe wprawdzie zaprzeczała jakoby miała przedstawiać w swoich pracach elementy waginalne, lecz wielu cenionych historyków sztuki łączyło jej prace z ruchem artystek-feministek lat siedemdziesiątych. Judy Chicago umieściła nawet O’Keeffee na czołowym miejscu w swojej pracy „"The Dinner Party"”.
Od roku 1923 Stieglitz organizował corocznie wystawy prac Georgii. W latach dwudziestych stała się jedną z czołowych artystek amerykańskich. Jej prace zyskiwały na cenie. W 1928 roku sześć z jej obrazów serii „calla lily” sprzedano za 25 000 dolarów amerykańskich, co było najwyższą sumą, jaką kiedykolwiek zapłacono za obrazy żyjącego amerykańskiego artysty. To przyciągnęło znaczną uwagę mediów na O’Keeffe.
Około 1928 roku Georgia O’Keeffe poczuła chęć podróżowania, by znaleźć inspirację twórczą. Zbliżała się również coroczna wystawa. Pod wpływem opowieści przyjaciół powracających z zachodnich stanów, Georgia chciała poznać i odkryć nowe miejsca. W maju 1929 roku, wraz z Beck Strand wyjechała pociągiem do Taos, w Nowym Meksyku. Wyjechały do Santa Fe, a następnie do Albuquerque. Po przyjeździe zostały zaproszone do spędzenia lata na ranczo Mabel Dodge Luhan w okolicy Taos. O’Keeffe odbyła wtedy wiele wypraw konnych w lokalne góry i na pustynie. Podczas jednej z tych wypraw dotarła na rancho D.H. Lawrence’a, gdzie spędziła kilka tygodni i namalowała znany obraz olejny „Drzewo Lawrence’a”, który obecnie znajduje się w zbiorach Wadsworth Atheneum w Hartford (stan Connecticut).
Podczas pobytu w Taos w 1929 roku O’Keeffe odwiedziła kościół misyjny na Ranchos de Taos. Chociaż wielu artystów malowało ten kościół, obraz O’Keeffe wyróżnia się spośród innych. O’Keeffe przedstawiła fragment ściany kościoła na tle ciemnoniebieskiego nieba.
W latach 1929-1949 O’Keeffe spędzała znaczną część każdego roku w Nowym Meksyku. Podczas pobytu w lecie drugiego roku, zaczęła zbierać i malować kości, oraz malować typowe dla tego rejonu formy architektoniczne i pejzaże. Każdej jesieni powracała do Nowego Jorku.
W roku 1932 w związku z projektem Radio City Music Hall, którego realizacja opóźniała się, przeszła załamanie nerwowe. Początek 1933 roku spędziła w szpitalu i przestała tworzyć. Dopiero w styczniu 1934 roku zaczęła na nowo malować. Wiosnę 1933 i 1934 roku spędziła na Bermudach, a latem 1934 roku znowu powróciła do Nowego Meksyku. W czerwcu tego roku odwiedziła po raz pierwszy „Ghost Ranch”, na północ od Abiquiu i podjęła decyzję, iż chce tam zamieszkać. W roku 1940 zakupiła dom na terenie należącym do ranczo. Wielokolorowe zbocza „Ghost Ranch” utrwaliła na swych najbardziej znanych pejzażach. Na ranczo tym gościła między innymi Charlesa i Anne Lindberghów, oraz Ansela Adamsa.
W tym czasie O’Keeffe zakupiła Forda Model A i poprosiła, aby nauczono ją prowadzić. Jeden z jej nauczycieli, w desperacji miał powiedzieć, że artystka nie jest w stanie opanować sztuki prowadzenia samochodu. Dopiero jej determinacja przyniosła sukces w tej dziedzinie.
W latach trzydziestych i czterdziestych, popularność O’Keeffe wzrastała, co przynosiło jej wiele zleceń. Jej prace wystawiano w Nowym Jorku i okolicach. W roku 1936 powstał jeden z najbardziej znanych i sławnych dzieł "Summer Days" (pol. "Letnie dni"), obraz przedstawiający czaszkę wołu ozdobioną różnymi dzikimi kwiatami na tle pustyni. W latach czterdziestych O’Keeffe miała dwie indywidualne wystawy retrospektywne. Pierwsza miała miejsce w Art Institute of Chicago (1943), druga w Museum of Modern Art (MOMA) na Manhattanie. W MOMA była to pierwsza retrospektywna wystawa kobiety-artystki. O’Keeffe otrzymała wiele honorowych wyróżnień na wielu uniwersytetach. W połowie lat czterdziestych Whitney Museum of American Art sponsorowało projekt opracowania katalogu jej prac.
W roku 1945 O’Keeffe zakupiła drugi dom, porzuconą haciendę w Abiguiu, 26 km na południe od Ghost Ranch. Zleciła odnowienie domu, w którym powstało wiele kolejnych obrazów.
Kiedy O’Keeffe spędzała lato 1946 roku w Nowym Meksyku, Stieglitz miał udar mózgu (Cerebral venous sinus thrombosis). Georgia poleciała natychmiast do Nowego Jorku. Stieglitz zmarł jednak 13 lipca 1946 roku. Jego prochy O’Keeffe zabrała do Lake George i pochowała pod wysoką sosną obok jeziora. Chociaż przez długie okresy w roku żyli oddzielnie, Stieglitz zajmował się interesami żony. Od tej chwili O’Keeffe musiała zająć się wszystkim sama.
W roku 1949 O’Keeffe przeniosła się na stałe do Nowego Meksyku. W latach pięćdziesiątych stworzyła serię obrazów przedstawiających formy architektoniczne – ścianę patio i drzwi – swojego domu z cegły suszonej w Abiguiu. Innym znanym obrazem tej dekady jest "Ladder to the Moon" (pol. "Drabina prowadząca na Księżyc") z roku 1958. Z jej pierwszych podróży po świecie, odbytych pod koniec lat pięćdziesiątych, powstała duża seria obrazów chmur, jak na przykład "Above the Clouds I" (pol. "Ponad chmurami I"), 1962/1963. Inspiracją były widoki z okien samolotów.
W roku 1962 O’Keeffe została wybrana do American Academy of Arts and Letters. Jesienią 1970 roku w Whitney Museum of American Art zorganizowano wystawę retrospektywną artystki. Był to pierwszy pokaz jej prac od 1946 roku, czyli śmierci Stieglitza. Wystawa ta przyczyniła się do ponownego zainteresowania twórczością O’Keeffe, zwłaszcza nowego pokolenia kobiet wychowanych w nowym nurcie feminizmu.
W roku 1971 O’Keeffe zauważyła znaczne pogorszenie wzroku. W wieku 84 lat utraciła prawie całkowicie wzrok – widziała tylko kątem oka. Zaprzestała malowania w 1972 roku. W 1973 roku na jej ranczo zjawił się Juan Hamilton, garncarz, który szukał pracy. Przyjęła go początkowo do wykonania kilku prac; później zatrudniła na pełny etat. Hamilton stał się jej najbliższym, zaufanym towarzyszem i menedżerem, aż do końca jej życia.
O’Keeffe zajęła się garncarstwem, miała nawet na ranczo piec do wypalania ceramiki. Hamilton zainspirował ją do malowania (ceramiki). Wynajęła nawet asystentkę do swojej pracowni. W tym czasie zgodziła się na udzielenie kilku wywiadów. W 1976 roku napisała, z pomocą Hamiltona, książkę o swojej sztuce. Zezwoliła też ekipie filmowej na nakręcenie filmu dokumentalnego o jej życiu i pracy na Ghost Ranch.
10 stycznia 1977 roku prezydent Gerald R. Ford odznaczył O’Keeffe Medalem Wolności. Natomiast w 1985 prezydent Ronald Reagan udekorował ją Narodowym Medalem Sztuki.
Pod koniec życia O’Keeffe przeniosła się do Santa Fe, gdzie zmarła 6 marca 1986 roku w wieku 98 lat. Malowała prawie do końca życia. Zgodnie z wolą zmarłej malarki jej ciało spalono następnego dnia. Po kremacji Juan Hamilton wyszedł na szczyt Pedernal Mountain i rozrzucił jej prochy z wiatrem, na ukochane przez nią "faraway".
Po śmierci.
Po śmierci rodzina O’Keeffe zakwestionowała jej testament, ponieważ w kodycylu, dodatku dopisanym w latach osiemdziesiątych, O’Keeffe pozostawiła cały swój majątek Hamiltonowi. Sprawę rozstrzygnięto w lipcu 1987 roku. Większa część tego, co O’Keeffe pozostawiła po sobie, w tym jej prace, fotografie, materiały archiwalne, dom w Abiguiu, biblioteka i posiadłość, dała początek muzeum Georgii O’Keeffe (Georgia O’Keeffe Museum) z główną siedzibą w Santa Fe.
Dom oraz pracownia O’Keeffe stały się w roku 1998 zabytkiem narodowym.
Telewizja Lifetime nakręciła film biograficzny o życiu Georgii O’Keeffe, którego premiera miała miejsce 19 września 2009 roku. W tym filmie w postać Georgii O’Keeffe wcieliła się Joan Allen, natomiast pozostałe role zagrali: Jeremy Irons (Alfred Stieglitz), Henry Simmons (Jean Toomer), Ed Begley Jr. (Leo, brat Alfreda Stieglitza) oraz Tyne Daly (Mabel Dodge Luhan).

</doc>
<doc id="538205" url="https://pl.wikipedia.org/wiki?curid=538205" title="Sanepid">
Sanepid



</doc>
<doc id="538206" url="https://pl.wikipedia.org/wiki?curid=538206" title="Hastings Banda">
Hastings Banda



</doc>
<doc id="538210" url="https://pl.wikipedia.org/wiki?curid=538210" title="Elastyka">
Elastyka



</doc>
<doc id="538214" url="https://pl.wikipedia.org/wiki?curid=538214" title="Deutsche Postgewerkschaft">
Deutsche Postgewerkschaft

Deutsche Postgewerkschaft (DPG; pol. Niemiecki Pocztowy Związek Zawodowy) – nieistniejący niemiecki związek zawodowy z siedzibą we Frankfurcie nad Menem. Należał do Deutscher Gewerkschaftsbund.
Został założony 29 i 30 czerwca 1949 w Stuttgarcie. Pod koniec istnienia miał ok. 457 tysięcy członków. W 2001 roku z fuzji DPG z czterema innymi związkami powstał Vereinte Dienstleistungsgewerkschaft.

</doc>
<doc id="538215" url="https://pl.wikipedia.org/wiki?curid=538215" title="Ahistozoa">
Ahistozoa



</doc>
<doc id="538216" url="https://pl.wikipedia.org/wiki?curid=538216" title="Parazoa">
Parazoa



</doc>
<doc id="538217" url="https://pl.wikipedia.org/wiki?curid=538217" title="Przedtkankowce">
Przedtkankowce



</doc>
<doc id="538218" url="https://pl.wikipedia.org/wiki?curid=538218" title="Nietkankowce">
Nietkankowce



</doc>
<doc id="538220" url="https://pl.wikipedia.org/wiki?curid=538220" title="Patrick Marber">
Patrick Marber

Patrick Marber (ur. 19 września 1964 w Londynie) – brytyjski pisarz, scenarzysta.
Życiorys.
Ukończył Wadham College w Oksfordzie.
Początkowo występował jako aktor specjalizujący się w monologach komediowych. W późniejszym czasie zainteresował się dramatopisarstwem. Jego pierwszą sztuką było „Dealer's Choice” (1995), wystawiane początkowo w Royal National Theatre, a następnie na West Endzie. Tekst ten doczekał się adaptacji na całym świecie (m.in.w Nowym Jorku, Melbourne, Berlinie, Wiedniu i Zurychu).
Druga sztuka Marbera „Bliżej” („Closer”) miała premierę w Royal National Theatre w maju 1997 roku. Tekst stał się międzynarodowym przebojem i doczekał się adaptacji w ponad stu miejscach na całym świecie i w przeszło trzydziestu językach (w Polsce m.in. w reż. Marty Ogrodzińskiej na Scenie Margines Teatru im. Jaracza w Olsztynie, w reż. Karoliny Szymczyk w Teatrze Nowym w Łodzi, w reż. Norberta Rakowskiego w Teatrze Współczesnym w Szczecinie, czy też w reż. Kuby Kowalskiego, Teatr Nowy w Krakowie, a także w reż. Marcina Sosnowskiego w Teatrze Ateneum w Warszawie).Jego najnowsza sztuka „Howard Katz” miała swą premierę w Royal National Theatre w 2001.
Oprócz reżyserowania własnych sztuk, Marber wyreżyserował także „1953” Craiga Raine’a, „Blue Remembered Hills” Dennisa Pottera, „The Old Neighbourhood” David Mameta czy „The Caretaker” Harolda Pintera. Dał się także poznać jako aktor w sztuce Davida Mameta „Speed-the-Plow” wyreżyserowanej przez Petera Gilla oraz rozlicznych produkcjach filmowych.
W 2004 r. Marber dokonał adaptacji swojej sztuki "Bliżej" na potrzeby kina. Film "Bliżej" wyreżyserowany przez Mike’a Nicholsa z Natalie Portman, Julią Roberts, Judem Law oraz Clive’em Owen w rolach głównych okazał się sukcesem i został nominowany do wielu nagród. Obecnie w trakcie realizacji są kolejne dwa filmy, których scenariusze adaptował Marber na podstawie „Asylum” Patricka McGratha oraz „Notes on a Scandal” Zoe Heller.
Bibliografia.
"Dealer's Choice" (1995); "After Miss Julie" (1996) (oparte na dramacie Augusta Strindberga „Panna Julia”; 75 Years of the BBC: A Celebration of BBC Radio, BBC Audiobooks (1997); Closer (1997); "Howard Katz" (2001); Alan Partridge: "Every Ruddy Word" (wspólnie z Peterem Baynhamem, Steve’em Cooganem oraz Armandem Iannuccim)(2003); "Plays One" (dzieła zebrane)(2003)

</doc>
<doc id="538223" url="https://pl.wikipedia.org/wiki?curid=538223" title="Rtg">
Rtg



</doc>
<doc id="538226" url="https://pl.wikipedia.org/wiki?curid=538226" title="Kościół Przemienienia Pańskiego w Iławie">
Kościół Przemienienia Pańskiego w Iławie

Kościół pw. Przemienienia Pańskiego – kościół w Iławie zbudowany w latach 1317-1325 w stylu gotyckim z renesansową wieżą z 1550, kilkakrotnie przebudowywany. Potocznie nazywany przez mieszkańców Iławy „czerwonym”.
Obiekt pełnił rolę głównego kościoła parafialnego miasta i jest tak stary jak ono samo. Mimo że parafia znajdowała się pod patronatem krzyżackim, faktyczną opiekę nad kościołem od początku sprawowali miejscowi mieszczanie, których zamożność decydowała o jego stanie. Przy kościele działało bractwo kościelne Bożego Ciała, które skupiało miejscową elitę. Kościół był kilkakrotnie przebudowywany. Ostatnia poważna przebudowa miała miejsce w latach 1903-1905.
Obecnie kościołem opiekują się Misjonarze Oblaci Maryi Niepokalanej.
16 września 1949 kościół – jako pierwszy zabytek Iławy – został objęty ochroną konserwatorską (nr rejestru 134).
Historia.
Do XVI w..
Kościół był najbardziej reprezentacyjnym budynkiem w mieście, górującym nad osadą i okolicą. Powstał zapewne wraz z lokowaniem miasta w 1305, choć źródłowo jego istnienie można stwierdzić w 1324, kiedy jako świadek występuje pierwszy pleban Andrzej (Andreas).
Wraz z usytuowaniem kościoła powstała najpewniej parafia obejmująca miasto i sąsiednie wsie. Według dokumentu z 1333 parafia obejmowała poza miastem: Nową Wieś, Dziarny i Wikielec. Wszyscy posiadacze łanów musieli dawać plebanowi co roku na świętego Marcina pół korca żyta i tyleż owsa, przy tym dokument ten potwierdzał stan przynajmniej z 1329.
Parafia była pod patronatem krzyżackim i dlatego Zakon zastrzegł sobie prawo obsadzenia jej własnymi księżmi, stąd plebani iławscy byli z reguły duchownymi Zakonu, np. w 1461 komtur elbląski Henryk Reuss von Plauen polecił wielkiemu mistrzowi na tutejszą parafię Mikołaja z Malborka ("Niclas von Marienburg"). Przy parafii funkcjonowała zapewne szkoła, brak o niej bezpośrednich przekazów, ale w XV wieku wzmiankowany jest uczeń z Iławy, któremu wielki mistrz darował raz pół, drugim razem l wiardunek.
Pleban jako uposażenie parafii otrzymał 5 łanów, które miały znajdować się na gruntach miejskich, Nowej Wsi lub na obu razem. Po zniszczeniach w czasie działań wojny trzynastoletniej proboszcz Mikołaj Erasmi ("Niclas Erasmi") otrzymał dodatkowo w uposażenie 4 łany w Stradomnie. Dobra te utraciła parafia w XVI w. na rzecz dzierżawcy Iławy Pawła Fasolta. W 1503 Balcer von Dieben sprzedał wikarówce przy parafii iławskiej pół wsi Kałduny wraz z jeziorem. Pojawiła się wtedy pierwszy raz informacja o funkcji wikarego w parafii.
Do znanych plebanów iławskich należeli niejaki Gerhard w 1350 oraz Jan z Posilge z Żuławki, na wschód od Malborka, w 1372.
Z końca XV wieku zachowały się wyrywkowe dane o dochodach parafii. Sołtys i mieszkańcy Dziarn mieli obowiązek dawania plebanowi od jednego łanu jeden korzec owsa i siedem wiardunków, do tego z Dziarnówka dochodził jeden wiardunek. W 1513 Wilhelm zu Eisenburg ufundował trzy msze tygodniowo przy ołtarzu świętego Mikołaja (pod takim też wezwaniem był kościół), na co przeznaczył 24 skojce rocznie ze wsi Wikielec. Najprawdopodobniej na dworze krzyżackim istniała równocześnie kaplica, bowiem w 1474 działał obok plebana iławskiego Jana Cristanni z Łasina (von Lessen) także Mikołaj Neumann, określony jako kapelan w Iławie.
Za ich czasów do życia zostało powołane bractwo kościelne Bożego Ciała. Bractwo w Iławie funkcjonowało jako stowarzyszenie pogrzebowe, troszczące się o ciała i dusze zmarłych członków. Obejmowało to organizację pożegnania konfratra, a więc wigilii, mszy świętej, pogrzebu, procesji żałobnej itd.
Bractwo było okazją nie tylko do pogłębiania życia religijnego, ale także życia towarzyskiego, spotykano się bowiem na licznych zebraniach, na które nie wolno było wnosić broni, podobnie jak na tzw. poranne rozmowy, czyli najpewniej wspólne modlitwy. Do tego corocznie na Boże Ciało odbywał się wybór nowych starszych bractwa, po którym raczono się piwem, jednakże nieskromnie zachowujących się, upijających się oraz wnoszących lub wynoszących bez zezwolenia piwo karano obowiązkiem dostarczenia l funta wosku. Kto zaś występował przeciw statutowi lub go złamał, miał być wydalony z bractwa. O powadze tegoż bractwa świadczy choćby lista jego założycieli, wśród których znajdujemy plebana, kapelana, podskarbiego miejskiego, czyli zapewne elity miejskie. Zachował się też ślad działalności jeszcze jednego bractwa – Najświętszej Marii Panny. Oba bractwa zostały rozwiązane po zwycięstwie reformacji.
Od XVII w..
W II poł. XVII wieku miasto było tak biedne, że w 1676, gdy na remont kościoła i naprawę organów zaplanowano zebrać kwotę 201 marek, mieszczanom udało się przeznaczyć na ten cel jedynie 29 marek. Zniszczone organy zostały naprawione dopiero w 1697 przez organmistrza z Susza. Do naprawy zużyto dwa cetnary angielskiego ołowiu kupionego w Toruniu. Malowaniem instrumentu zajął się malarz z Ostródy, a przy okazji odświeżył też ściany kościoła. Całość kosztowała 1005 marek.
Gdy w 1730 pęknięciu uległy zawieszone na wieży dzwony, mieszczanie ufundowali nowe dzwony w cenie 769 florenów, które zostały zamówione u odlewnika z Gdańska, przy czym kwotę 618 florenów zapłacono tylko za przetopienie starych dzwonów. Koszty tej inwestycji ponieśli mieszkańcy należącej do parafii wsi Szałkowo. Odlane w Gdańsku nowe dzwony do Iławy trafiły w 1733. Miały one średnicę 1145 mm. Brzmienie dzwonów zostało ustawione w tonacji F. Wieniec dzwonów został opatrzony napisem:
Druga strona dzwonów została opatrzona inskrypcją łacińską, w której zawarto sentencję Psalmu 95 werset 6 i 7.
W kilkanaście lat później, po kolejnym pożarze miasta, który wybuchł w nocy z 26/27 czerwca 1706, znacznemu zniszczeniu uległ kościół, który na remont musiał czekać aż do 1730. Wtedy hrabia Finckenstein, starosta dziedziczny miasta i patron kościoła, zlecił wykonanie napraw i pokrył z własnej kasy całkowity remont kościoła. Całość robót kosztowała starostę 1722 floreny i 27 groszy, w tym roboty murarskie wyniosły 384 floreny, materiały budowlane 368 florenów i 15 groszy, roboty ciesielskie 970 florenów i 12 groszy.
Podczas remontu wymieniono po obydwu stronach chóru 4 drewniane filary, które ustawiono na nowych fundamentach wykonanych z polnego kamienia i cegły. Wymieniono także stare podłogi w całym kościele oraz zapadnięty i podziurawiony dach, przez który do środka lała się woda, zalewając ołtarz i boczne sklepienia. W wysokich na 33 stopy wnętrzach kościoła ustawiono rusztowania i dokonano napraw architrawów, zostały odnowione także stiuki zdobiące sklepienie kościoła. Na koniec dokonano remontu ścian wewnątrz kościoła. Najpierw usunięto z nich plamy i zacieki, naprawiono i uszczelniono okna, dokładnie też wybielono wszystkie ściany, po czym wykonano, podparte trzycalowej grubości filarami, nowe trójłukowe stropy nad balkonem.
Po zakończeniu remontu kościoła, w 1741 został zamówiony na koszt miasta nowy ołtarz u rzeźbiarza Jana Henryka Selcke z Prabut, odmalowano wtedy także sufit i odnowiono znajdujące się nad ołtarzem sklepienie. W 1786 w nowym barokowym ołtarzu zawieszony został wykonany przez Christiana Bernarda Rhode obraz „Chrystus w Getsamani”, za który artyście parafia zapłaciła 80 talarów. W 1751 odnowione zostały pozłocenia kielichów ofiarnych i za kwotę 168 guldenów wykuto okna w ciemnym pomieszczeniu zakrystii.
3 czerwca 1753 wskutek uderzenia pioruna spłonął dach kościoła. Podczas gaszenia pożaru woda zalała i zniszczyła naprawiane i odnawiane w latach 1715 oraz 1738 organy. Zniszczonymi organami zajął się organmistrz Christoph Heinrich Obuch, który za opłatą 100 talarów dokonał tak solidnej naprawy organów, że działały one bez zarzutu aż do 1840.
W 1780 wdowa Schäffer (mieszkanka Iławy) zapisała w testamencie kościołowi swój domek wraz z posesją i ogrodem oraz 500 florenów przeznaczonych na utrzymanie i remont tego obiektu. W 1784 parafia kosztem 672 talarów wyremontowała domek pani Schäffer i przeznaczyła go na mieszkanie dla wdowy po pastorze.
W latach 1779-1798 został spisany inwentarz kościoła, zawierający s
Content-Disposition: form-datale przedmiotów. Są tam wymienione m.in.: srebrny wazon, dwa lichtarze cynowe, dwa srebrne pozłacane kielichy, dwie patery, pozłacana miedziana czara na opłatki, duża mosiężna chrzcielnica, dwa duże mosiężne żyrandole, dwa duże mosiężne lichtarze, trzy duże i jeden mały dzwonek, dwie kościelne pieczęcie – duża i mała, dwa jedwabne obrusy, oraz dwie kościelne księgi zawierające zapisy ślubów, chrztów i pogrzebów w latach od 1704 do 1787.
Według zapisów kronikarskich z 1790 kościół był w tak opłakanym stanie, że magistrat miasta musiał dokonać napraw oszacowanych na 4000 marek. W 1800 zostały zamurowane kościelne podziemia i zaprzestano dokonywać w nich pochówku ważnych osób.
Po raz kolejny do gruntownego remontu kościoła przystąpiono 5 listopada 1905. Zostały odnowione wtedy wnętrza oraz mury zewnętrzne. Koszt wszystkich wykonanych napraw poniosła gmina miejska (20 000 marek). Podczas remontu poddano gruntownej naprawie dzwonnicę: wzmocniono jej mury, których naprawa w 1787 kosztowała 45 talarów, wymieniono obelkowanie podtrzymujące dzwony, które było remontowane przedtem w latach 1781/1782, dokonano wymiany odnawianych w 1787 schodów, zbudowano też nowy podest.
Naprawy wymagał także zbudowany w 1704 i wyremontowany w 1784 za kwotę 1355 talarów – dom parafialny, który w 1900 już całkiem nie nadawał się do użytku. W jego miejsce w latach 1902-1903 zbudowano neogotycką (istniejącą do dzisiaj) plebanię za kwotę 30000 marek.
Wyremontowany gruntownie pod koniec XIX wieku kościół wraz z nową neogotycką plebanią przetrwał bez żadnych szkód I wojnę światową i w dobrym stanie doczekał wybuchu II wojny światowej. W 1940 parafianie zdjęli z wieży kościelnej i przekazali jako surowiec na potrzeby przemysłu wojennego zabytkowe dzwony odlane w 1733 przez gdańskich giserów. Zabytkowe dzwony z iławskiego kościoła w 1952 odnalazł na cmentarzysku dzwonów w Hamburgu pastor Schäffer (proboszcz parafii ewangelickiej w Osterode am Harz). Znalazca docenił dużą wartość tych dzwonów, przewiózł je do swej parafii i umieścił na wieży swego pochodzącego z XIII wieku kościoła w Osterode am Harz. 27 maja 2006 pierwszy raz po wojnie zabrzmiały w Iławie.
Po II wojnie światowej kościół zakonny ("Ordenskirche") użytkowany przez ewangelików (od 1525) wrócił do kościoła katolickiego. Pierwszym proboszczem po wojnie był ksiądz Ludwik Warpechowski. W 1952 na mocy decyzji kardynała Stefana Wyszyńskiego kościół w imieniu Zgromadzenia Misjonarzy Oblatów Maryi Niepokalanej przejął ks. Mieczysław Niepiekło, który jako misjonarz Zakonu Oblatów został proboszczem parafii pw. Przemienienia Pańskiego.
Położenie i architektura.
Kościół znajduje się na najwyższym punkcie wzgórza, na którym leży iławskie stare miasto. Zbudowano go z palonej cegły gotyckiej na fundamencie z głazów narzutowych, w formie jednonawowej budowli, z prostokątnym prezbiterium o wymiarach 8 × 11,70 m i również prostokątnym korpusie (nawie) o wymiarach 14,80 na 20,20 m. Został tak wkomponowany w południowo-wschodni narożnik murów obronnych, by mógł pełnić funkcje obronne – południowa ściana jest zbudowana na przedłużeniu południowego skrzydła murów miejskich, a szczytowa na przedłużeniu wschodniego pasma murów obronnych Iławy. Oba szczyty korpusu, wschodni i zachodni, są dzielone ukośnymi profilowanymi lizenami, zwieńczonymi sterczynami. Sterczyny wykonane zostały po części z kamienia a częściowo z cegły, co nadaje budowli wyjątkowego wyglądu.
Do wnętrza prowadzą dwa gotyckie portale ostrołukowe z XIV w., regotyzowane w latach 80. XX wieku: od północy czterouskokowy o bogatym profilu ('), od zachodu trójskokowy o bogatym profilu ('). Prezbiterium oddzielone jest od nawy ostrołukowym łukiem tęczowym, wnętrze jest kryte płaskimi stropami.
Przy prezbiterium od strony północnej w 1550 została wzniesiona wysoka na 27 m wieża na planie prostokąta, na której parterze znajduje się dwuprzęsłowe pomieszczenie o sklepieniu krzyżowym. Przykryta jest, tak jak obie nawy kościoła, stromym dachem dwuspadowym opartym na drewnianej konstrukcji. Do kościoła dobudowano w 1624 kruchtę sklepioną kolebką o łuku wspiętym.
Kościół posiada nocną iluminację – każda ściana kościoła jest oświetlona.
Pochówki w kościele.
W Iławie grzebano zmarłych w kościele co najmniej od XV wieku. Dowodem na to są umieszczone niegdyś w prezbiterium dwie płyty gotyckie. Obie są obecnie niemalże całkowicie zatarte, co stwarza problem identyfikacji osób pod nimi pochowanych. Jeszcze przed 1906 Bemrnhard Schmid zdołał odczytać na nich napis "pomezaniensis". Najpewniej więc były to osoby duchowne, być może związane z zanikiem kapituły pomezańskiej w Szymbarku.
Znacznie więcej można powiedzieć o innej, pochodzącej z XVIII wieku płycie. Tu niemalże w całości zachowana inskrypcja informuje, iż przykrywała ona grób iławskiego burmistrza Jakuba Mücka i jego żony Zuzanny, zmarłej 25 maja 1745. Ciekawy jest brak daty śmierci Jakuba, choć nazwisko jego zostało wykute. Jakub zmarł najpewniej w 1751. Przeżył więc swą żonę co najmniej o 6 lat i prawdopodobnie po jej śmierci zamówił płytę, która przykryła jej grób. Zaznaczając na kamieniu swą osobę i datę urodzin, za życia już szykował sobie przy żonie – o czym zresztą wspomina – miejsce spoczynku.
Zmarłych chowano pod posadzką kościoła oraz w krypcie. W XVIII wieku opłata za umieszczenie trumny w jednej z dwóch krypt znajdujących się w iławskim kościele wynosiła 3 talary. Obie krypty, znajdują się bezpośrednio pod ołtarzem. Obecnie tylko w jednej stoi 8 trumien. Między innymi ze zmumifikowanymi ciałami Wilhelma Albrechta von Finckenstein – starosty iławskiego (zm. 15 kwietnia 1752) i jego żony Hedwig Elizabeth z domu Rippin (zm. 1 lutego 1752). Między obiema trumnami znajduje się także maleńka trumna dziecka Finckensteinów.
Oprócz rodziny starościńskiej w krypcie znajdują się też trumny podpułkownika Johanna Friedricha von Jung Boyen (zm. 31 października 1777) i jego żony Hedwig z domu Holtzendorf (zm. 2 września 1773), a także trzy inne trumny. Paul Waltz wspominał, że pod ołtarzem pochowano również wspomnianych wyżej Jakuba i Zuzannę Mück oraz pastorów Johanna Schnitzenbäumera (zm. 1704), Christiana Cucholoviusa (zm. 1751) i Friedricha Wilhelma Rhode (zm. 1757). Do dziś w zakrystii wiszą plakietki trumienne Finckensteinów, jeszcze w 1918 znajdowały się tam także plakietki Boyenów.

</doc>
<doc id="538227" url="https://pl.wikipedia.org/wiki?curid=538227" title="NTFSDOS">
NTFSDOS

NTFSDOS – sterownik freeware dla systemu operacyjnego DOS napisany przez Marka Russinovicha i Bryca Cogswella, którzy są właścicielami SysInternals. Pozwala na odczyt i zapis (ten drugi tylko w płatnej wersji profesjonalnej) danych na partycjach z zainstalowanym systemem plików NTFS. Po uruchomieniu sterownika, wszystkie odnalezione partycje NTFS na dysku twardym stają się widoczne jako partycje FAT32, dzięki czemu można tak samo przeglądać i uruchamiać programy jak na partycjach FAT32. Sterownik jednak nie obsługuje wszystkich funkcji systemu plików NTFS, jak np. nakładanie na folder hasła.

</doc>
<doc id="538235" url="https://pl.wikipedia.org/wiki?curid=538235" title="Zdeněk Miler">
Zdeněk Miler

Zdeněk Miler (ur. 21 lutego 1921 w Kladnie, zm. 30 listopada 2011 w Novej Vsi pod Pleší) – czeski reżyser, scenarzysta i rysownik, twórca filmów animowanych. Twórca m.in. Krecika – bohatera kreskówek dla dzieci.
Życiorys.
Studiował w wyższej szkole artystycznoprzemysłowej w Pradze. Początkowo zamierzał jedynie malować obrazy, od roku 1942 zaczął pracować jako animator w studiach filmowych w Zlinie. W roku 1945 przeszedł do studia Bratři v triku, kierowanego przez Jiříego Trnkę. Pracował jako animator, scenarzysta i reżyser artystyczny, a także zaczął pisać opowiadania. Pierwszym jego samodzielnym filmem był „O milionerze, który ukradł słońce”.
W latach pięćdziesiątych dostał zadanie stworzenia edukacyjnego filmu o tym jak powstaje płótno. Ponieważ nie spodobał mu się otrzymany scenariusz (który zawierał same opisy maszyn, technologii itd.), zdecydował, że scenariusz napisze sam, a przez cały film dzieci prowadzić będzie jakieś sympatyczne zwierzątko, któremu dzieci będą wierzyć. Wówczas powstał Krecik. Prace nad filmem animowanym „Jak Krecik dostał nowe spodenki” trwały dwa lata i powiodły się. W 1956 na festiwalu w Wenecji dostał nagrodę Weneckiego Lwa, a następnie nagrodę na festiwalu w Montevideo. Od 1982 wybrane scenariusze tworzyła wspólnie z nim Hana Doskočilová.
W 2006 został odznaczony Medalem Za zasługi I stopnia.
Twórczość.
Miler stworzył prawie 70 filmów, z czego ok. 50 o Kreciku.

</doc>
<doc id="538237" url="https://pl.wikipedia.org/wiki?curid=538237" title="Throw Down Your Arms">
Throw Down Your Arms

Throw Down Your Arms – płyta Sinéad O’Connor wydana w 2005 roku.
Jest to album o klasycznym brzmieniu reggae. "Throw Down Your Arms" zawiera kompozycje autorstwa Boba Marleya, Burning Speara, Petera Tosha i Lee „Scratch” Perry'ego. Dobór materiału, który znalazł się na płycie, O’Connor uzasadniła jako „utwory, które inspirowały ją w życiu i pracy przez ostatnie 15 lat”.
Album składa się z dwóch płyt. Pierwsza zawiera oryginalne wersje piosenek. Druga płyta składa się ze zdubowanych utworów z pierwszej płyty urozmaiconych wstępem wypowiedzianym przez Sinéad zaczerpniętym z "Biblii".
Płyta została wydana w 42. rocznicę wygłoszenia przez Haile Selassie mowy do Organizacji Narodów Zjednoczonych (4 października 1963).

</doc>
<doc id="538242" url="https://pl.wikipedia.org/wiki?curid=538242" title="Prace i dni">
Prace i dni

Prace i dni (gr. , "Érga káj heméraj") – epos dydaktyczny zawierający zbiór rad o charakterze agrotechnicznym i filozoficznym napisany przez greckiego epika Hezjoda.
Gatunek.
"Prace i dni" należą do tzw. pisarstwa „pouczeń”. Jest to pierwszy tego gatunku utwór grecki, pojawiał się on za to wcześniej w literaturze Bliskiego Wschodu i Egiptu. Autorzy takich dzieł zwracali się zwykle do bliskich sobie, najczęściej młodszych osób, udzielając im serii negatywnych i pozytywnych rad dotyczących prowadzenia życia i uprawiania zawodu. Rady te – przyjmujące formę zwięzłych sentencji – dotyczyły nie tylko pracy, miały one na celu formowanie człowieka na podstawie starych doświadczeń i dawnej tradycji (działały tu starszeństwo oraz związane z nim mądrość i wiedza).
Geneza.
Impulsem do powstania utworu był niesprawiedliwie rozwiązany przez arystokratycznych sędziów („darów zjadaczy”) spór poety z jego bratem Persesem o podział ziemi.
Tytuł.
Tytuł utworu odnosi się jedynie do drugiej jego części, pierwsza bliższa jest "Narodzinom bogów" Hezjoda. 
Elementem jednoczącym te fragmenty jest wspólny adresat – brat autora Perses.

</doc>
<doc id="538244" url="https://pl.wikipedia.org/wiki?curid=538244" title="Enoftalmia">
Enoftalmia

Enoftalmia (łac. "enophthalmus") – zapadnięcie się gałki ocznej w oczodole, pojawia się w przypadku zmniejszenia zawartości oczodołu, do czego może dochodzić w wyniku:
Patologiczne przyczyny enoftalmii:

</doc>
<doc id="538246" url="https://pl.wikipedia.org/wiki?curid=538246" title="Endophtalmus">
Endophtalmus



</doc>
<doc id="538248" url="https://pl.wikipedia.org/wiki?curid=538248" title="Franciszek Drucki Lubecki">
Franciszek Drucki Lubecki



</doc>
<doc id="538249" url="https://pl.wikipedia.org/wiki?curid=538249" title="Zapadnięcie gałki ocznej">
Zapadnięcie gałki ocznej



</doc>
<doc id="538250" url="https://pl.wikipedia.org/wiki?curid=538250" title="Aerofinisher">
Aerofinisher



</doc>
<doc id="538260" url="https://pl.wikipedia.org/wiki?curid=538260" title="Zespół ramię-ręka">
Zespół ramię-ręka



</doc>
<doc id="538263" url="https://pl.wikipedia.org/wiki?curid=538263" title="Zygmunt (wielki książę litewski)">
Zygmunt (wielki książę litewski)



</doc>
<doc id="538265" url="https://pl.wikipedia.org/wiki?curid=538265" title="Enophtalmus">
Enophtalmus



</doc>
<doc id="538272" url="https://pl.wikipedia.org/wiki?curid=538272" title="Mittelfranken">
Mittelfranken



</doc>
<doc id="538277" url="https://pl.wikipedia.org/wiki?curid=538277" title="Justyna Rybak">
Justyna Rybak

Justyna Rybak (ur. 4 października 1989) – polska lekkoatletka, zawodniczka klubu AZS-AWF Kraków. Jej trenerem jest Ewa Ślusarczyk.
Rekordy życiowe:
Największe sukcesy:

</doc>
<doc id="538279" url="https://pl.wikipedia.org/wiki?curid=538279" title="Rónald Gómez">
Rónald Gómez

Rónald Gómez (ur. 24 stycznia 1975 w Puntarenas), kostarykański piłkarz występujący na pozycji napastnika, reprezentant Kostaryki.
Kariera klubowa.
Gómez rozpoczynał karierę w Kostaryce, gdzie w 1996 został królem strzelców 1. ligi i mistrzem w barwach LD Alajuelense, niedługo później trafił do klubu Primera División Sporting Gijón. Później grał m.in. w lidze gwatemalskiej oraz greckiej Alpha Ethniki, w której reprezentował OFI Kreta. W 2004 powrócił do ojczyzny, gdzie zdobył Puchar Mistrzów CONCACAF w 2005 i zajął z zespołem 3. miejsce na Klubowych Mistrzostwach Świata, strzelając decydującego gola w meczu o 3. miejsce. W 2006 zdobył z klubem mistrzostwo kraju.
Kariera reprezentacyjna.
W reprezentacji Kostaryki Gómez zadebiutował w lutym 1993 roku w meczu przeciwko drużynie Nikaragui. W 2002 zajął z drużyną 2. miejsce w Złotym Pucharze CONCACAF po porażce w finale ze Stanami Zjednoczonymi 0:2. Występował również w drużynie Alexandre Guimarãesa na Mistrzostwach Świata w Korei, na których zdobył bramkę w przegranym 2:5 meczu grupowym z Brazylią, zaś jego drużyna zajęła 3. miejsce w grupie C i odpadła. W 2006 wystąpił na Mistrzostwach Świata w Niemczech, na których jego reprezentacja odpadła zajmując ostatnie miejsce w grupie A. Gómez wpisał się na listę strzelców w pierwszej połowie meczu z Polską, przegranego 1:2. Dla reprezentacji Kostaryki rozegrał 91 meczów i zdobył 24 bramki.

</doc>
<doc id="538282" url="https://pl.wikipedia.org/wiki?curid=538282" title="Ronald Gomez">
Ronald Gomez



</doc>
<doc id="538290" url="https://pl.wikipedia.org/wiki?curid=538290" title="Simas Jasaitis">
Simas Jasaitis

Simas Jasaitis (ur. 26 marca 1982 w Wilnie) – litewski koszykarz, występujący na pozycji niskiego skrzydłowego, obecnie zawodnik Chocalates Trapa Palencia.
Jego pierwszym klubem w Lietuvos Krepšinio Lyga (LKL) było BC Sakalai w sezonie 2000/2001. W roku 2001 przeszedł na zasadzie wymiany do Lietuvos Rytas Wilno. Po pięciu latach spędzonych w drużynie wielokrotnego mistrza Litwy, w roku 2006 przeszedł do Maccabi Tel Awiw. Przygodę z izraelskim zespołem zakończył po jednym sezonie, po którym udał się do Hiszpanii, aby bronić barw zespołu TAU Cerámica (sezon 2007/2008). W sezonie 2008/2009 był zawodnikiem DKV Joventut Badalona. Od sezonu 2009/2010 występuje w Galatasaray Cafe Crown Stambuł w koszykarskiej lidze Türkiye Basketbol Ligleri (TBL).
28 lipca 2017 został zawodnikiem litewskiego Panevezys Lietkabelis.
16 sierpnia 2019 dołączył do Chocalates Trapa Palencia, występującego w II lidze hiszpańskiej (LEB Oro).

</doc>
<doc id="538294" url="https://pl.wikipedia.org/wiki?curid=538294" title="Pietro Mennea">
Pietro Mennea

Pietro Paolo Mennea (ur. 28 czerwca 1952 w Barletcie, zm. 21 marca 2013 w Rzymie) – włoski lekkoatleta, sprinter, eurodeputowany V kadencji.
Życiorys.
W swojej wieloletniej karierze sportowej został indywidualnie w biegu na 200 metrów mistrzem olimpijskim z Moskwy (1980) i brązowym medalistą olimpijskim z Monachium (1972). W Moskwie wywalczył także brązowy medal w sztafecie 4 × 400 metrów. W latach 1979–1996 był rekordzistą świata w biegu na 200 m (rekord został ustanowiony w Meksyku na bardzo dużej wysokości; pobił go dopiero Michael Johnson). Pietro Mennea uzyskał także m.in. dwa medale mistrzostw świata i sześć medali mistrzostwo Europy, a ponadto m.in. pięć złotych medali na igrzyskach śródziemnomorskich. We Włoszech był określany przydomkiem "Freccia del Sud" ("Strzała Południa"). Już po zakończeniu kariery sportowej przyznał, że w jej trakcie przyjmował hormon wzrostu (specyfik ten w tamtym czasie nie znajdował się na liście niedozwolonych substancji).
Pietro Mennea w latach 1999–2004 sprawował mandat deputowanego do Parlamentu Europejskiego V kadencji. Został wybrany z listy Demokratów, był członkiem grupy liberalnej, później chadeckiej, a od 2003 pozostawał posłem niezrzeszonym. Pracował w Komisji Kultury, Młodzieży, Edukacji, Mediów i Sportu. Założył i stanął na czele fundacji swojego imienia ("Fondazione Pietro Mennea").
Rekordy życiowe.
29 września 1983 w Cagliari włoska sztafeta 4 × 200 metrów w składzie Stefano Tilli, Carlo Simmionato, Giordani Bongiorni oraz Pietro Mennea ustanowiła do dziś aktualny rekord Europy – 1:21,10. Wynik 38,37 s uzyskany przez włoską sztafetę 4 x 100 metrów (Stefano Tilli, Carlo Simionato, Pierfrancesco Pavoni oraz Petro Mennea) podczas Mistrzostw Świata w Helsinkach (1983) był do 2010 rekordem Włoch.

</doc>
<doc id="538295" url="https://pl.wikipedia.org/wiki?curid=538295" title="Jezioro Żurskie">
Jezioro Żurskie

Jezioro Żurskie (Jezioro Tleńskie, Zalew Żurski, Zalew Żur, Jezioro Żurowskie, Zbiornik Żurowski, Zbiornik Żur) – sztuczny zbiornik wodny o powierzchni ok. 440 ha na rzece Wdzie, na Wysoczyźnie Świeckiej, w województwie kujawsko-pomorskim. Utworzony w 1929 roku w celach energetycznych (elektrownia wodna). Elektrownia wodna "Żur" (o mocy 8 MW) została oddana do eksploatacji w grudniu 1929 roku przez ówczesnego prezydenta Mościckiego. Głównym celem było zaopatrzenie w prąd budującego się portu w Gdyni. Obecnie wykorzystywany głównie jako teren do uprawiania sportów wodnych. Spiętrzenie rzeki Wdy o 16 metrów doprowadziło do utworzenia zbiornika o powierzchni 440 ha. Wody zbiornika połączyły się z istniejącym wcześniej jeziorem Mukrza. Długość zalewu to około 12 kilometrów, linia brzegowa natomiast około 34. Maksymalna głębokość dochodzi do 18 m, średnio około 8. Wyszczególnione zostały trzy wyspy, z której największą jest Madera.
Półwyspy obficie porośnięte bujnym drzewostanem mieszanym. W jeziorze występują bobry, z ryb między innymi okonie i płocie. Wskutek erozji wodnej (poziomej i pionowej) powstały liczne osuwiska abrazyjne sięgające kilkunastu metrów, które stały się siedliskiem niektórych gatunków ptaków, na przykład zimorodka. 

</doc>
<doc id="538298" url="https://pl.wikipedia.org/wiki?curid=538298" title="Colin McRae Rally 3">
Colin McRae Rally 3

Colin McRae Rally 3 – trzecia część serii gier wyścigowych reklamowanych nazwiskiem Colina McRae. Można się ścigać w 8 krajach na 52 OS-ach. Zmiany w przeciwieństwie do poprzedniej części dotyczą między innymi wprowadzenia realistyczniejszego modelu jazdy, uleszonej oprawy audiowizualnej i lepszej fizyki (można przejeżdżać po wstęgach). Dostępnych jest 12 samochodów rajdowych i kilka bonusowych (tylko w trybie odcinków).
CMR 3 była najbardziej realistyczną częścią cyklu, głównie dzięki trybowi mistrzostw dokładnie zrealizowanemu na motywach mistrzostw WRC oraz wysokiej jakości modelowi jazdy. W polskiej wersji językowej głos pod pilota podkładał znany polski kierowca rajdowy, Janusz Kulig. 

</doc>
<doc id="538299" url="https://pl.wikipedia.org/wiki?curid=538299" title="Wymuszenie rozbójnicze">
Wymuszenie rozbójnicze

Wymuszenie rozbójnicze – występek polegający na doprowadzeniu innej osoby do rozporządzenia mieniem własnym lub cudzym albo do zaprzestania działalności gospodarczej poprzez zastosowanie wobec niej przemocy, groźby zamachu na życie, zdrowie lub groźby gwałtownego zamachu na mienie. Sprawca musi działać w celu osiągnięcia korzyści majątkowej dla siebie lub dla kogoś innego.
Wymuszenie rozbójnicze różni się od rozboju odstępem czasowym pomiędzy działaniem sprawcy a reakcją pokrzywdzonego, podczas którego pokrzywdzony nie pozostaje pod bezpośrednim wpływem zmuszającego. Wyjątkowo tylko zachowania te mogą występować równocześnie a to w wypadku niszczenia mienia pokrzywdzonego przez sprawcę lub grożenia takimi zniszczeniami w celu zmuszenia pokrzywdzonego do działań o wskazanym charakterze.

</doc>
<doc id="538301" url="https://pl.wikipedia.org/wiki?curid=538301" title="Deividas Šemberas">
Deividas Šemberas

Deividas Šemberas (ur. 2 sierpnia 1978 w Kownie) – litewski piłkarz, występujący na pozycji obrońcy.
W trakcie kariery Šemberas reprezentował barwy zespołów rosyjskich Dinamo Moskwa, CSKA Moskwa i Ałanija Władykaukaz. Karierę rozpoczynał i skończył w Żalgirisie Wilno. W sezonie 2005 jako drugi litewski piłkarz w historii wywalczył europejskie trofeum, zwyciężając wraz z zespołem CSKA w Pucharze UEFA. Deividas znajduje się również na drugim miejscu pod względem liczby występów w kadrze narodowej (stan na 28 marca 2018). 28 listopada 2015 roku rozegrał ostatni mecz ligowy w karierze, a jego Žalgiris pokonał FK Trakai 3:0.

</doc>
<doc id="538302" url="https://pl.wikipedia.org/wiki?curid=538302" title="Wiesława Kwiatkowska">
Wiesława Kwiatkowska

Wiesława Irena Kwiatkowska (ur. 31 maja 1936 w Gdyni, zm. 18 czerwca 2006 tamże) – polska dziennikarka, autorka książek o Gdyni, działaczka opozycji w PRL.
Życiorys.
Była córką robotnika portowego. W czasie II wojny światowej wysiedlona razem z rodziną do wsi Kowala Stępocina pod Radomiem. Po wojnie powróciła do Gdyni. Ukończyła filologię polską na Uniwersytecie Gdańskim.
W latach 1980–1981 pracowała w sekcji historycznej Zarządu Regionu „Solidarności” w Gdańsku, zbierając materiały dotyczące wydarzeń Grudnia 1970 na Wybrzeżu. Po wprowadzeniu stanu wojennego została aresztowana i skazana przez Sąd Marynarki Wojennej w Gdyni na pięć lat więzienia. Wyszła na wolność w marcu 1983 po złagodzeniu kary przez Najwyższą Izbę Wojskową. Współpracowała z wydawnictwami podziemnymi oraz kapelanem „Solidarności” ks. Hilarym Jastakiem. W 1986 nakładem Archiwum „Solidarności” wydała książkę "Grudzień 1970 w Gdyni". Rok później została prewencyjnie zatrzymana razem z grupą opozycjonistów w czasie wizyty Jana Pawła II w Gdyni.
Po 1989 pracowała w „Tygodniku Gdańskim” i gdyńskim oddziale „Dziennika Bałtyckiego”. Opublikowała m.in. wywiad-rzekę z Andrzejem Gwiazdą "Gwiazda miałeś rację" (1990), a także kilka książek poświęconych Gdyni: "Grudniowa apokalipsa" (1993), "Są wśród nas" (wspólnie z Izabellą Greczanik-Filipp, praca o gdyńskich pomnikach, 2000), "Gdyńskie cmentarze. O twórcach miasta, portu i floty" (wspólnie z córką – Małgorzatą Sokołowską, 2003), "Encyklopedia Gdyni" (wspólnie z Małgorzatą Sokołowską i Izabellą Greczanik-Filipp, 2006).
W 1995 została skazana na trzy miesiące więzienia w zawieszeniu. Jej stwierdzenie opublikowane w „Dzienniku Bałtyckim”, że sędzia prowadzący proces w sprawie wydarzeń Grudnia 1970 jeździł uzgadniać wyrok do Warszawy, zostało uznane za obrazę sądu. Została pochowana na Cmentarzu Witomińskim w Gdyni (kwatera 4-13-13).

</doc>
<doc id="538303" url="https://pl.wikipedia.org/wiki?curid=538303" title="Kradzież rozbójnicza">
Kradzież rozbójnicza

Kradzież rozbójnicza – przestępstwo polegające na użyciu przemocy wobec osoby lub groźby jej natychmiastowego użycia, albo doprowadzeniu człowieka do stanu bezbronności lub nieprzytomności w celu utrzymania się w posiadaniu rzeczy bezpośrednio po dokonaniu jej kradzieży. Kradzież rozbójnicza zachodzi w razie zaatakowania przez uciekającego złodzieja osoby próbującej odebrać mu skradzioną rzecz. Dla bytu przestępstwa nie ma znaczenia, czy pokrzywdzonym jest osoba wcześniej okradziona czy też przypadkowy świadek przestępstwa, który wdał się w pogoń za sprawcą.
W kodeksie karnym wyróżnia się dwa typy kradzieży rozbójniczej:
Przestępstwa kradzieży rozbójniczej, rozboju oraz wymuszenia rozbójniczego, określa się w piśmiennictwie prawniczym wspólnym mianem triady rozbójniczej lub przestępstw rozbójniczych.

</doc>
<doc id="538304" url="https://pl.wikipedia.org/wiki?curid=538304" title="Parafia Podwyższenia Krzyża Świętego i Matki Bożej Uzdrowienia Chorych w Katowicach">
Parafia Podwyższenia Krzyża Świętego i Matki Bożej Uzdrowienia Chorych w Katowicach

Parafia Podwyższenia Krzyża Świętego i Matki Bożej Uzdrowienia Chorych – parafia rzymskokatolicka na Tysiącleciu Dolnym, dzielnicy Katowic. Parafia ta przynależy do dekanatu Katowice-Załęże i obejmuje swoim zasięgiem Tysiąclecie Dolne oraz Centralne. Liczyła ona w 2014 około 17 100 wiernych.
Historia.
Osiedle wzniesione w związku Tysiącleciem Państwa Polskiego miało być miejscem bez kościoła. Katolicy mieszkający w części osiedla Tysiąclecia - zwanej Tysiącleciem Dolnym - uczęszczali do odległego kościoła parafialnego św. Jana i Pawła Męczenników w Dębie. 
Zaś mieszkańcy tzw. Tysiąclecia Górnego, podlegali parafii św.Franciszka w Chorzowie - Klimzowcu.
Starania o wybudowanie kościoła na katowickim Osiedlu Tysiąclecia trwały około 15 lat. W 1976 roku, po wielu zabiegach i staraniach biskupa Herberta Bednorza przy stałym wsparciu ze strony arcybiskupa Karola Wojtyły, wydana została zgoda wojewody katowickiego na projekt kościoła, a 22 maja 1977 roku uzyskano pozwolenie na budowę. Budowniczym kościoła został ksiądz Paweł Furczyk. Autorem projektu kościoła byli architekci – autorzy Osiedla Tysiąclecia: Henryk Buszko i Aleksander Franta. 
6 czerwca 1979 roku papież Jan Paweł II poświęcił kamień węgielny, 27 września 1979 oficjalnie rozpoczęto budowę. Kościół powstał głównie dzięki ofiarom pieniężnym i pracy katolików Osiedla Tysiąclecia i Dębu. Jako jeden z nielicznych kościołów w Polsce, świątynia ta posiada rzeźby autorstwa Gustawa Zemły. 13 grudnia 1981 roku biskup Herbert Bednorz poświęcił kościół pw. Matki Bożej Uzdrowienia Chorych. 14 września 1991 roku biskup Damian Zimoń konsekrował kościół główny Podwyższenia Krzyża Świętego. Powstanie tego kościoła było jedną z największych i najtrudniejszych technicznie budowli sakralnych w diecezji katowickiej.

</doc>
<doc id="538305" url="https://pl.wikipedia.org/wiki?curid=538305" title="Veolia Energia Łódź">
Veolia Energia Łódź

Veolia Energia Łódź (dawniej Zespół Elektrociepłowni w Łodzi, Dalkia Łódź) – przedsiębiorstwo energetyczne znajdujące się w Łodzi, zajmujące się produkcją energii cieplnej i elektrycznej.
Obecnie (2017) w skład Veolia Energia Łódź wchodzą:
Moc cieplna osiągalna dwóch elektrociepłowni (EC-3 i EC-4) Veolii Energii Łódź wynosi 1624 MW, a moc elektryczna osiągalna 403,85 MW.
Telewizyjny Ośrodek Nadawczy Łódź / komin EC-4.
Nadawane programy.
Z komina EC-4 prowadzona jest transmisja radiowa, 23 maja 2022 roku zakończono prowadzenie transmisji telewizyjnej.
Programy telewizyjne cyfrowe już nie nadawane.
Emisję programów telewizyjnych zakończono 23 maja 2022 roku, z wyjątkiem programów na MUX 4, które wyłączono 25 kwietnia 2022 roku.
Programy telewizyjne analogowe już nie nadawane.
Emisję analogową wyłączono 20 maja 2013 roku.
Programy radiowe – cyfrowe.
Operatorem multipleksów jest spółka PSN Infrastruktura.

</doc>
<doc id="538307" url="https://pl.wikipedia.org/wiki?curid=538307" title="Centrum Medycznej Informacji Naukowej">
Centrum Medycznej Informacji Naukowej



</doc>
<doc id="538309" url="https://pl.wikipedia.org/wiki?curid=538309" title="Anhidrosis">
Anhidrosis



</doc>
<doc id="538315" url="https://pl.wikipedia.org/wiki?curid=538315" title="Ptosis">
Ptosis



</doc>
<doc id="538320" url="https://pl.wikipedia.org/wiki?curid=538320" title="Marzanna wonna">
Marzanna wonna



</doc>
<doc id="538323" url="https://pl.wikipedia.org/wiki?curid=538323" title="Bohdan Jastrzębski">
Bohdan Jastrzębski

Bohdan Michał Jastrzębski (ur. 29 września 1929 w Kielcach, zm. 11 lipca 2000 w Warszawie) – inżynier urbanista, działacz samorządowy w Warszawie.
Od 1942 mieszkał w Warszawie. Wiele lat pracował w zawodzie urbanisty w kraju i za granicą. Od 1988 był radnym Żoliborza. W październiku 1990 został wojewodą warszawskim i był nim do 1997.
Odznaczony Medalem Honorowym im. Józefa Tuliszkowskiego (1993). Został pochowany na cmentarzu Powązkowskim (kwatera 179-5-26/27).

</doc>
<doc id="538326" url="https://pl.wikipedia.org/wiki?curid=538326" title="Jezioro Mikorzyńskie">
Jezioro Mikorzyńskie

Jezioro Mikorzyńskie – jezioro pochodzenia polodowcowego typu rynnowego w gminie Ślesin koło Konina na Pojezierzu Gnieźnieńskim o znacznym wydłużeniu z południa na północ i dobrze rozwiniętej linii brzegowej. Od północy połączone jest z Jeziorem Ślesińskim, od południa z Jeziorem Pątnowskim.
Wchodzi w skład ciągu jezior rynnowych (tzw. rynna goplańska) stanowiących ślad cyrkulacji wód w podłożu lodowca. Nad jego brzegami znajdują się Ślesin, Mikorzyn, Wąsosze, Półwiosek Stary, Lubomyśle. Od lat 50. jezioro to jest częścią 32-kilometrowego Kanału Ślesińskiego. Jezioro stało się główną atrakcją turystyczną tego obszaru z licznymi ośrodkami wypoczynkowymi. Do wód akwenu dostają się wody ciepłownicze z niedalekich elektrowni w Koninie co sprawia, że temperatura wody jest podwyższona, latem często oscyluje wokół 25 °C.
W południowo-wschodniej części na odcinku 1750 m znajduje się grobla oraz żelbetonowa ściana. Umocnienia te są końcowymi elementami kanału zrzutowego elektrowni konińskich. Dno opada stromą skarpą tworząc 5 wyraźnych zagłębień w akwenie, w środkowej części osiągając największe głębokości. Jest to najgłębsze jezioro spośród jezior konińskich. Pod względem rybackim jezioro typu leszczowego. Występują tu leszcze, krąpie, ukleje, okonie, sandacze, płocie, jazgarze, cierniki, liny i węgorze. Dobre warunki do tarła, żerowania i wzrostu ryb ze względu na dużo roślinności zanurzonej.
Wokół jeziora, zwłaszcza po wschodniej części, duże powierzchnie stanowią lasy mieszane. Atrakcję turystyczną stanowią stare parki podworskie między innymi w Wąsoszach i Piotrkowicach.
W południowej części jeziora znajduje się "wyspa Klary" zwana też "wyspą Zakochanych". Nazwa wyspy związana jest z miejscową legendą.

</doc>
<doc id="538330" url="https://pl.wikipedia.org/wiki?curid=538330" title="Miosis">
Miosis



</doc>
<doc id="538332" url="https://pl.wikipedia.org/wiki?curid=538332" title="Lubliniec (stacja kolejowa)">
Lubliniec (stacja kolejowa)

Lubliniec – stacja kolejowa w Lublińcu, w województwie śląskim w Polsce. Według klasyfikacji PKP ma kategorię dworca lokalnego.
Pasażerowie.
W roku 2017 wymiana pasażerska wyniosła 511 tys. osób (1,4 tys. dziennie).
W roku 2018 stacja obsługiwała 1,5 tys. pasażerów na dobę (łącznie 548 tys. osób).
W roku 2019 wymiana pasażerska wyniosła 657 tys. osób (1,8 tys. dziennie).
W roku 2020 wymiana pasażerska wyniosła 476 tys. osób (1,3 tys. dziennie).
W roku 2021 wymiana pasażerska wyniosła 584 tys. osób (1,6 tys. dziennie).
Krótki opis.
Stacja znajduje się obok dworca głównego PKS w Lublińcu, przy pl. Niepodległości, na skraju dzielnicy Śródmieście Wschodnie. W 2012 roku rozpoczął się remont całego dworca, który pochłonął 2,5 mln zł.

</doc>
<doc id="538334" url="https://pl.wikipedia.org/wiki?curid=538334" title="Data Manipulation Language">
Data Manipulation Language

DML () – zbiór instrukcji języka zapytań (np. SQL) używanych do przetwarzania danych z bazy danych. Są to instrukcje takie jak: INSERT, UPDATE, DELETE i MERGE.

</doc>
<doc id="538337" url="https://pl.wikipedia.org/wiki?curid=538337" title="Oldřich Nejedlý">
Oldřich Nejedlý

Oldřich Nejedlý (ur. 26 grudnia 1909 w Žebráku, zm. 11 czerwca 1990 w Rakovníku) – czechosłowacki piłkarz narodowości czeskiej występujący na pozycji napastnika, reprezentant Czechosłowacji w latach 1931–1939.
Kariera klubowa.
W trakcie swojej kariery był zawodnikiem Sparty Praga oraz SK Rakovník. W Sparcie grał w latach 1931–1941 i wywalczył 4 tytuły mistrza Czechosłowacji oraz Puchar Mitropa, a w Rakovníku w latach 1941–1950. Znany był pod pseudonimem boiskowym "Olda".
Kariera reprezentacyjna.
Reprezentant Czechosłowacji od 1932, wystąpił w niej 44 razy, strzelając 29 goli.
Na mundialu we Włoszech w 1934 zdobył pięć bramek, co dało mu tytuł króla strzelców rozgrywek. Fakt ten został ustalony przez FIFA dopiero w 2006 roku po analizach strzelców bramek w półfinałowym meczu pomiędzy reprezentacjami Czechosłowacji i Niemiec. Pomimo tego historyk futbolu Andrzej Gowarzewski w swojej książce nadal uważa, że strzelcem drugiej bramki dla reprezentacji Czechosłowacji w tym meczu był Rudolf Krčil, tak więc Nejedlý w turnieju zdobył jedynie cztery bramki i został królem strzelców ex aequo z Edmundem Conenem i Angelo Schiavio.
Nejedlý brał udział jeszcze w mistrzostwach świata w 1938, gdzie zdobył dwie bramki.
Kariera trenerska.
W 1954 roku był w składzie sztabu szkoleniowego reprezentacji Czechosłowacji.

</doc>
<doc id="538347" url="https://pl.wikipedia.org/wiki?curid=538347" title="Ruprecht Polenz">
Ruprecht Polenz

Ruprecht Polenz (ur. 26 maja 1946 w Denkwitz koło Budziszyna) – polityk niemiecki, sekretarz generalny Unii Chrześcijańsko-Demokratycznej (CDU).
Po maturze (1966) odbył służbę wojskową i studia prawnicze na Uniwersytecie w Münster. W 1973 i 1976 złożył państwowe egzaminy prawnicze. Pracował na Uniwersytecie w Münster, następnie w Izbie Przemysłowo-Handlowej w Münster, od 1984 stał na jej czele. 
W latach 1975-1994 zasiadał w radzie miejskiej Münster, od 1984 kierował w tym gremium frakcją CDU. W 1994 wybrany po raz pierwszy do Bundestagu, mandat uzyskiwał także w 1998, 2002 i 2005. Od kwietnia do listopada 2000 pełnił funkcję sekretarza generalnego CDU. W 2005 został wybrany na przewodniczącego Komisji Spraw Zagranicznych Bundestagu.
Jest żonaty, ma czworo dzieci.

</doc>
<doc id="538348" url="https://pl.wikipedia.org/wiki?curid=538348" title="Peta Toppano">
Peta Toppano

Peta Toppano, właściwie Peita Margaret Toppano (ur. 8 kwietnia 1951 w Londynie) – australijska aktorka teatralna, telewizyjna i filmowa, piosenkarka, tancerka pochodzenia włoskiego.
Życiorys.
Córka aktorki Peggy Mortimer (wł. Margaret Joan Mortimer, zm. 2003) i Enzo Toppano. Po raz pierwszy pojawiła się na scenie w musicalu "Godspell" (1972). Występowała potem w Black Swan Theatre i Sydney Theatre Company w musicalu "Merrily We Roll Along". Zagrała także w musicalach "My Fair Lady", "Grają naszą piosenkę" ("They're Playing Our Song"), "Nine", "A Chorus Line" oraz "Les Misérables".
Na dużym ekranie debiutowała nominowaną do nagrody Australijskiego Instytutu Filmowego rolą matki Vinnie’ego w dramacie "Uliczny bohater" ("Street Hero", 1984). Popularność międzynarodową przyniosła jej rola przebiegłej i perfidnej Jilly Stewart w miniserialu "Powrót do Edenu" ("Return To Eden", 1986).
Życie prywatne.
Była trzykrotnie mężatką. W latach 1970-1971 jej mężem był Brian O’Toole. W kwietniu 1978 poznała Barry’ego Quina, współtwórcę serialu "Więźniarki" ("Prisoner", 1979), za którego wyszła za mąż w 1979, i przez krótki czas była znana jako Peta Quin. W fabule podczas kręcenia "Więźniarek" (1979) wyszła za mąż i przeniosła się do Queensland. Barry Quin użył ich prawdziwego zdjęcia ślubnego w serialu, kiedy na krótko wrócił na kilka odcinków. W 1991 rozwiodła się. 1 stycznia 1992 poślubiła Kerry’ego Stokesa. W 1995 doszło do rozwodu.

</doc>
<doc id="538350" url="https://pl.wikipedia.org/wiki?curid=538350" title="Poświętne (Wrocław)">
Poświętne (Wrocław)

Poświętne (niem. "Lilienthal") – część (zwyczajowo nazywana osiedlem) Wrocławia, na osiedlu Polanowice-Poświętne-Ligota. Na północy i wschodzie graniczy wzdłuż ul. Polanowickiej i Kamieńskiego z Polanowicami, od południa (wzdłuż linii kolejowej) z Karłowicami, od wschodu wzdłuż ul. Żmigrodzkiej z osiedlem Ligota
Poświętne wspomniano po raz pierwszy w zapiskach z 1362, jako o folwarku blisko rzeki Widawy zwanym "Poswentne" albo "Lilienthal"; była to wówczas własność biskupstwa wrocławskiego. Pod koniec XVIII wieku mieszkało tu 62 osoby, w tym 8 zagrodników. Wieś była własnością prywatną, prócz dworu i folwarku wspomina się też o karczmie. W połowie następnego stulecia funkcjonowała tu cukrownia i cegielnia, w 1845 mieszkało tu 106 osób, z czego katolicy (około połowa mieszkańców wsi) należeli do parafii w Świniarach i uczęszczali do kościoła św. Anny w Praczach Widawskich, a pozostali ewangelicy mieli swój kościół w Psarach. Folwark należał wtedy do rzeźnika nazwiskiem Hochmuth.
Pod koniec XIX wieku zmarli bezpotomnie właściciele majątku w Poświętnem – rodzina von Drabizius. Majątek wykupili w 1897 ojcowie bonifratrzy, urządzając w nim sanatorium dla swojego szpitala oraz kaplicę pod wezwaniem św. Rodziny. Później majątek rozbudowali, przekształcili kaplicę w kościół, dookoła urządzili spory park, a w 1926 uruchomili tu szpital ortopedyczny.
W 1928 Poświętne przyłączono do Wrocławia. W latach 30. powstały tu pierwsze nieliczne jeszcze domy wielorodzinne oraz tor kolarski. Po wojnie dominowała tu raczej zabudowa jednorodzinna, chociaż część terytorium Poświętnego, szczególnie wzdłuż ul. Żmigrodzkiej, przeznaczono w latach 70. pod zabudowę przemysłową (mleczarnia, piekarnia). Pod koniec XX wieku powstało w Poświętnem kolejnych kilka zgrupowań zabudowy wielorodzinnej.
Poświętne, wraz z Ligotą i Polanowicami, liczyło pod koniec 2004 roku około 3,1 tys. mieszkańców.
Poświętne dzieli się na starszą część wzdłuż ulicy Poświęckiej i nowszą, wzdłuż ulicy Milickiej.
Komunikacja miejska.
Do osiedla można dojechać tramwajami linii:
oraz autobusami linii:

</doc>
<doc id="538352" url="https://pl.wikipedia.org/wiki?curid=538352" title="Egzamin">
Egzamin

Egzamin ( – badanie) – jedna z form sprawdzania wiedzy. Stosuje się ją w szkołach, w instytucjach, np. w ramach rekrutacji na stanowiska w urzędach państwowych albo w weryfikacji kandydatów na duchownych.
W klasyfikacji systemów egzaminacyjnych wyróżnia się:
Sprawdzenie wiedzy teoretycznej i umiejętności praktycznych w formie egzaminu państwowego stosuje się w dziedzinach, gdzie przepisy wymagają posiadania konkretnych uprawnień. 

</doc>
<doc id="538355" url="https://pl.wikipedia.org/wiki?curid=538355" title="Kuna rybożerna">
Kuna rybożerna

Kuna rybożerna, kuna wodna ("Pekania pennanti") – niewielki gatunek drapieżnego ssaka z rodziny łasicowatych, występujący wyłącznie w Ameryce Północnej. 
Wymiary.
Ma ok. 50 cm długości (rekordowa długość to 63 cm), ogon ok. 30 cm (rekordowa długość 43 cm).
Ciężar ciała w przypadku samców waha się od 2,6 do 5,5 kilograma, a samic od 1,3 do 3,2 kilograma. Kuna rybożerna posiada ubarwienie brązowe. Na brzuchu i piersi mogą występować białe plamy.
Występowanie.
Wspomniany gatunek kuny zamieszkuje wyłącznie Amerykę Północną. Największe skupiska stanowisk kuny rybarki są w południowej części Kanady, oraz na pograniczu USA na terenie Gór Skalistych, oraz w krainie Wielkich Jezior. Kuna rybarka zamieszkuje głównie na terenach lesistych i podmokłych, ale także pojawia się na terenach prerii.
Tryb życia i pożywienie.
Częściej aktywna w nocy niż w ciągu dnia. Poluje na małe kręgowce, głównie zające, ptaki oraz gryzonie, ale również płazy i gady. Potrafi polować na koty domowe, małe psy oraz drób. Kuna rybożerna jest jednym z nielicznych zwierząt wyspecjalizowanych w polowaniu na ursony ("jeżozwierze" północnoamerykańskie). Żywi się insektami i owocami, gdy inny rodzaj pożywienia nie jest dostępny. Nie zakłada nigdy gniazd co czynią inne rodzaje kuny. Kuny rybożerne potrafią doskonale wspinać się na drzewa.
Samce polują w rewirze o powierzchni 38 kilometrów kwadratowych, zaś samice 15.
Kuna rybożerna żyje do 10 lat, jest zwierzęciem niezagrożonym, ale mimo tego jej liczebność została znacznie obniżona przez polowania.
Opieka nad młodymi.
Okres "godowy" wśród kun jest od marca do maja. Ciąża trwa 10-12 miesięcy i najczęściej przychodzą na świat 3 młode kuny. Samice najczęściej przygotowują sobie w okresie przedporodowym posłanie w jamach drzewnych. Młode rodzą się ślepe i dopiero po siedmiu tygodniach otwierają oczy. Po pięciu miesiącach są samodzielne, zaś po upływie 2 lat angażują się w życie płciowe.
Polowania na kuny.
Przez wzgląd na piękne futerka kuny wodne są obiektem polowań. Na początku XX wieku chęć posiadania takiego futerka doprowadziła do ruiny środowiska w którym kuny przebywały. Efektem tego w latach dwudziestych na terenie Stanów Zjednoczonych i wschodniej Kanadzie prawie wszystkie osobniki zostały wytępione. W latach trzydziestych na tychże terenach kuna była objęta całkowitą ochroną. Dzięki temu na terenie Kanady i Stanów Zjednoczonych kuna rybarka występuje często.

</doc>
<doc id="538356" url="https://pl.wikipedia.org/wiki?curid=538356" title="Artur Greiser">
Artur Greiser



</doc>
<doc id="538359" url="https://pl.wikipedia.org/wiki?curid=538359" title="Hawker Siddeley Company">
Hawker Siddeley Company



</doc>
<doc id="538361" url="https://pl.wikipedia.org/wiki?curid=538361" title="Janusz Olejniczak">
Janusz Olejniczak

Janusz Olejniczak (ur. 2 października 1952 we Wrocławiu) – polski pianista, pedagog muzyczny i aktor. Laureat VI nagrody na VIII Międzynarodowym Konkursie Pianistycznym im. Fryderyka Chopina (1970). Były mąż aktorki Sławomiry Łozińskiej.
Życiorys.
Wykształcenie i udział w konkursach.
Na fortepianie zaczął grać w wieku 6 lat, a edukację muzyczną odbył w Warszawie. Ukończył podstawową i średnią szkołę muzyczną, a następnie studia w Państwowej Wyższej Szkoły Muzycznej w Warszawie. Ponadto pobierał dodatkowe nauki w Paryżu i na studiach podyplomowych w Warszawie i Essen.
W trakcie studiów wziął udział w kilku konkursach pianistycznych:
Międzynarodowa kariera.
Po sukcesie na Konkursie Chopinowskim występował w wielu krajach Europy, Azji, w obu Amerykach i w Australii. Grał na wielu festiwalach muzycznych, w tym kilkukrotnie na Międzynarodowym Festiwalu Chopinowskim w Dusznikach-Zdroju. Wielokrotnie współpracował przy nagrywaniu muzyki do filmów w Polsce i w innych krajach. Nagrał większość partii fortepianowych do filmu "Chopin. Pragnienie miłości" (2002) i "Pianista" (2002). Jako aktor wystąpił m.in. w roli Chopina w filmie Andrzeja Żuławskiego pt. "Błękitna nuta" (1991).
Jest też pedagogiem muzycznym. Prowadził klasę fortepianu w Akademii Muzycznej w Krakowie i kursy mistrzowskie dla pianistów w różnych krajach. Był jurorem XVII i XVIII Międzynarodowego Konkursu Pianistycznego im. Fryderyka Chopina w Warszawie.
Repertuar i dyskografia.
W jego repertuarze znajdują się utwory m.in. Fryderyka Chopina, Ferenca Liszta, Jeana-Philippe’a Rameau, Wolfganga Amadeusa Mozarta, Franza Schuberta, Sergieja Prokofiewa, Wojciecha Kilara oraz Henryka Mikołaja Góreckiego. W 1995 roku jego płyta z koncertami fortepianowymi Chopina otrzymała Fryderyka (w kategorii Album roku – muzyka solowa). Łącznie nagrał kilkadziesiąt płyt dla wielu wytwórni muzycznych.

</doc>
<doc id="538362" url="https://pl.wikipedia.org/wiki?curid=538362" title="Gambit budapeszteński">
Gambit budapeszteński

Gambit budapeszteński – otwarcie szachowe oznaczone kodem ECO A51-52, którego wyjściowa pozycja powstaje po posunięciach:
Debiut ten znany był co najmniej od końca XIX wieku, ale swą nazwę zawdzięcza budapeszteńskim szachistom Istvánowi Abonyi'emu, Zsigmondowi Barászowi i Gyuli Breyerowi, którzy w 1917 r. poddali go gruntownej analizie. Wkrótce grany był przez znanych arcymistrzów, szybko jednak znaleziono dla białych drogi do uzyskania przewagi.
Czarne już w tak wczesnym stadium gry poświęcają piona w zamian za inicjatywę, białe jednak zwracając go w stosownym momencie, uzyskują lepszą pozycję.
Współcześnie w partiach silnych szachistów gambit budapeszteński spotykany jest rzadko, regularnie stosuje go australijski arcymistrz Ian Rogers.

</doc>
<doc id="538363" url="https://pl.wikipedia.org/wiki?curid=538363" title="Messier M21">
Messier M21



</doc>
<doc id="538368" url="https://pl.wikipedia.org/wiki?curid=538368" title="Tumak">
Tumak



</doc>
<doc id="538369" url="https://pl.wikipedia.org/wiki?curid=538369" title="Architektura renesansu w Niderlandach">
Architektura renesansu w Niderlandach

Na obszarze Niderlandów, zamieszkanych przez ludność pochodzenia germańskiego (na północy) i romańskiego (na południu), renesans pojawił się 
dopiero w XVI wieku. Ciągłe walki i niepokoje hamowały gospodarkę i nie sprzyjały rozwojowi architektury. Kierunki napływu nowych prądów, z uwagi na skomplikowaną sytuację polityczną tego regionu, były zróżnicowane. Po zawarciu traktatu utrechckiego w 1579 r. północna część terenu odzyskała niepodległość, a południowa nadal pozostała pod panowaniem hiszpańskim. Ten podział znalazł swoje odbicie w powoli rozwijającym się nowym stylu w architekturze. W prowincjach, które odzyskały wolność i nadal walczyły o jej utrzymanie, bardzo niechętnie odnoszono się do wzorów włoskich i hiszpańskich, dominujących na południu. Jednocześnie trwające prześladowania religijne we Francji i wynikający z nich liczny napływ hugenotów spowodowały na północy przebiegającą powoli adaptację wzorów francuskich.
Ok. 1500 r. pojawiają się pierwsze detale architektoniczne przejawiające nowy styl, dodawane do wciąż gotyckiej architektury. Powstające budowle to przede wszystkim budynki użyteczności publicznej (ratusze, arsenały, hale targowe, domy cechowe oraz kamienice mieszczańskie). Architektura sakralna rozwijała się znacznie słabiej. Reprezentują ją centralne budowle o oszczędnym wystroju wnętrz.
Względy naturalne (niedostatek kamienia, zwłaszcza na północy) sprzyjają rozwojowi architektury ceglanej, z dodatkiem niewielkiej ilości ciosów jako detali w postaci portali, gzymsów, obramowań i naroży budynku. Specyficzne dla architektury tego regionu są ceglane budynki o stromych dachach, wysokich kominach, bogato zdobionych fasadach. Często wykorzystywanym motywem (w Niderlandach i innych krajach germańskich) jest ornament okuciowy, wzorowany na ślusarskich okuciach skrzyń, drzwi, szaf. Charakterystyczne są także słupy kandelabrowe (trzon wyprowadzany jest z formy w kształcie kielicha, a całość przypomina świecę osadzoną w świeczniku).
Przykłady zabytków:
Literatura

</doc>
<doc id="538375" url="https://pl.wikipedia.org/wiki?curid=538375" title="Age of Empires">
Age of Empires

Age of Empires – historyczna, strategiczna gra komputerowa czasu rzeczywistego stworzona przez firmę Ensemble Studios i wydana na świecie przez Microsoft. Światowa premiera gry miała miejsce 26 października 1997, a polska – 31 października 1997. W czasie rozgrywki gracz wciela się w „ducha” będącego przewodnikiem przez dzieje historyczne plemienia bądź cywilizacji począwszy na epoce kamienia, skończywszy na epoce żelaza.
Ze względu na pozytywne opinie, jakie gra otrzymała w recenzjach, w 1998 wydano oficjalny dodatek, '. W późniejszych latach seria "Age of Empires" została rozszerzona o kolejne części (', dodatek ', "Age of Empires III" i dodatki "The Warchiefs" oraz '), drugą część gry przeniesiono również na konsolę Nintendo DS, jednocześnie zmieniając jej koncepcję na turową.
Rozgrywka.
"Age of Empires" stawia przed graczem cel rozwinięcia nacji rozpoczynając od garstki wieśniaków w epoce kamienia, do potężnej cywilizacji w epoce żelaza z rozwiniętą technologią i uzbrojeniem. By zapewnić sobie zwycięstwo, gracz musi zbierać zasoby (drewno, żywność, złoto i kamień), którymi zapłaci za jednostki, budynki i rozwój technologii. Choć jest możliwe takie ustawienie gry, by wygrana była oparta na osiągnięciach ekonomicznych, w praktyce większość graczy skupia się na rozbudowie siły militarnej i podboju przeciwników.
Istotną częścią gry jest awansowanie przez kolejne epoki. W grze występują cztery: epoka kamienia, epokę narzędzi pracy (neolit), epoka brązu i epoka żelaza. Awans do każdego z wymienionych okresów zachodzi w centrum miasta. Do jego przeprowadzenia wymagana jest znaczna ilość zasobów. Każda taka aktualizacja zapewnia dostępność nowych typów budynków, jednostek oraz technologii. Aby dostać się do kolejnego okresu, konieczne jest posiadanie dwóch budynków z obecnej ery (oraz, oczywiście zasobów z osobna określonych dla każdego procesu).
"Age of Empires" składa się z różnorodnych scenariuszy dla jednego gracza, w których postawiono konkretny cel do osiągnięcia. Scenariusze te pogrupowano do kampanii (każda z nich przypisana do konkretnej cywilizacji). Dostępne są tryby "random map" (ang. losowa mapa) i "death match" (ang. śmiertelna rozgrywka), w których tryumf uzyskać można jedynie przez podbój, budowę cudu świata bądź przejęcie wszystkich ruin lub artefaktów występujących na mapie.
Dostępny jest też tryb gry wieloosobowej (poprzez ogólnodostępne serwery internetowe, sieć lokalną czy null modem. W trybie wieloosobowym grać może od dwóch do ośmiu graczy jednocześnie. Ponieważ gra sieciowa jest mniej rozbudowana niż we współczesnych grach, dość często występuje lag lub odłączenie od serwera. Pomimo to, Age of Empires jest nadal popularne w serwisach GameRanger i GameSpy. W celu wyłonienia najlepszych graczy, regularnie przeprowadza się mistrzostwa świata.
Cywilizacje.
Kształt "AoE" kreowany jest przez dwanaście cywilizacji, z których każda reprezentuje jeden z czterech odmiennych stylów architektonicznych:
Reedycja.
20 lutego 2018 roku na platformie dystrybucji cyfrowej Microsoft Store ukazała się reedycja gry o tytule "Age of Empires: Definitive Edition". Edycja zawiera zarówno oryginalną grę, jak i dodatek "The Rise of Rome". Odświeżona edycja działa na silniku graficznym oryginalnej gry, mimo to twórcy całkowicie zmodyfikowali interfejs graficzny oraz zaimplementowali wsparcie dla rozdzielczości 4K, pozostawiając jednak możliwość zabawy w trybie Classic, który oferuje niezmienioną rozgrywkę z wersji z 1997 roku. Reedycja zawiera także nagraną od nowa, symfoniczną ścieżkę dźwiękową. Za remake odpowiedzialne jest studio Forgotten Empires.

</doc>
<doc id="538376" url="https://pl.wikipedia.org/wiki?curid=538376" title="Jezioro Żurowskie">
Jezioro Żurowskie



</doc>
<doc id="538378" url="https://pl.wikipedia.org/wiki?curid=538378" title="Anna Smashnova-Pistolesi">
Anna Smashnova-Pistolesi



</doc>
<doc id="538380" url="https://pl.wikipedia.org/wiki?curid=538380" title="Lidia Amejko">
Lidia Amejko

Lidia Amejko (ur. 2 września 1955 we Wrocławiu) – polska pisarka i dramatopisarka.
Życiorys.
Przez rok studiowała medycynę, po czym przeniosła się na studia kulturoznawcze Uniwersytetu Wrocławskiego. Pisarska kariera Amejko rozpoczęła się w latach siedemdziesiątych od napisania słuchowiska "Gdy rozum śpi – włącza się automatyczna sekretarka. Rzecz o gadaniu", a także w sztukach: "Męka Pańska w butelce" i "Dwadrzewko". Pierwsze opowiadanie ukazało się drukiem w 1987 r. na łamach miesięcznika „Odra” – tekst opublikowany jako rzekomy odnaleziony tekst Jorge Luisa Borgesa. Od 1993 r. zamieszcza swoje dramaty na łamach miesięcznika „Dialog”. Przełom w karierze Amejko przyniósł napisany w 1996 roku dramat "Farrago". Został on zekranizowany w Teatrze Telewizji z Cezarym Pazurą w roli tytułowej. Za "Głośne historie" otrzymała w 2004 nominację do Nagrody Literackiej Nike. Za książkę "Żywoty świętych osiedlowych" otrzymała w 2008 nominację do Nagrody Literackiej Nike oraz nagrodę „Srebrny Kałamarz im. Hermenegildy Kociubińskiej” przyznawaną przez Fundację Zielona Gęś im. K. I. Gałczyńskiego w dniu imienin poety 11 marca.
Późniejszy dramat Amejko, "Przemiana 1999", jest intrygującą wariacją na temat słynnego opowiadania Franza Kafki, gdzie akcja dzieje się w świecie wielkiej finansjery, a współczesną inkarnację Gregora Samsy stanowi niejaki Senso, kierownik działu analiz jednej z filii Rembrandt Banku. Dramaty Lidii Amejko wystawiano na deskach teatrów w Warszawie, Krakowie, Opolu, Wrocławiu, Londynie oraz w Düsseldorfie. Jej twórczość tłumaczono na angielski, niemiecki, chorwacki, hiszpański, włoski i czeski.
Twórczość.
Słuchowiska:
Dzieła zrealizowane w teatrze telewizji:

</doc>
<doc id="538382" url="https://pl.wikipedia.org/wiki?curid=538382" title="Orange Warsaw Open">
Orange Warsaw Open



</doc>
<doc id="538383" url="https://pl.wikipedia.org/wiki?curid=538383" title="Pierro della Francesca">
Pierro della Francesca



</doc>
<doc id="538384" url="https://pl.wikipedia.org/wiki?curid=538384" title="Oswald Mosley">
Oswald Mosley

Oswald Ernald Mosley (ur. 16 listopada 1896, zm. 3 grudnia 1980) – brytyjski polityk i szlachcic z tytułem szóstego baroneta, lider faszystów brytyjskich w latach 30. i 40. XX w.
Życiorys.
Pochodzenie.
Wywodził się z rodu o korzeniach anglo-irlandzkich, a posiadłości jego rodziny znajdowały się w Staffordshire. Wychowywany, po rozwodzie rodziców, przez rodzinę swojej matki, głównie przez dziadka. Kształcił się w Winchester College oraz w Royal Military Academy w Sandhurst.
Działalność polityczna w okresie międzywojennym.
Początkowo był działaczem Partii Konserwatywnej. Już w 1918 został wybrany deputowanym do Izby Gmin, którym pozostawał do 1931. W 1924 roku zmienił barwy partyjne stając się członkiem Partii Pracy, z której ponownie został wybrany do parlamentu w 1926 roku, tym razem z okręgu Smethwick. W 1929 roku dostał nominację na ministra bez teki w gabinecie brytyjskim zdominowanym przez laburzystów. Odpowiedzialny był za rozwiązywanie problemów bezrobotnych. Jednak w wyniku konfliktów wewnątrzpartyjnych podał się do dymisji w 1930 roku i założył nową, z czasem coraz bardziej radykalną Nową Partię, która jednak nie odniosła większych sukcesów wyborczych.
Po porażkach wyborczych Mosley utworzył w 1932 roku Brytyjską Unię Faszystowską, będącą wyrazem jego coraz większego zainteresowania faszyzmem i osobą Benito Mussoliniego. Na partię tę wydał znaczną część swojego majątku. Powołała ona do życia swoje bojówki Czarne Koszule, które często aranżowały starcia z komunistami i ludnością żydowską, głównie w Londynie.
Lata wojny i okres powojenny.
23 maja 1940 roku Mosley został, jak większość przywódców faszystowskich w Wielkiej Brytanii, aresztowany, internowany i osadzony w areszcie domowym w swoim majątku rodzinnym. Po wojnie zajął się ponownie działalnością polityczną. Tym razem w założonej przez siebie Unii Postępu, która to sprzeciwiała się integracji Wielkiej Brytanii ze Wspólnotami Europejskimi.
W 1951 w wyniku marginalizacji jego działalności politycznej, wyjechał do Irlandii, następnie zaś przeniósł się do Paryża. Powracał do Wielkiej Brytanii, dwukrotnie w 1959 i 1966 roku, bezskutecznie startując w wyborach do parlamentu. W 1968 ukończył pisanie swojej autobiografii. W 1977 był jednym z kandydatów na stanowisko lorda rektora Uniwersytetu Glasgow, ale przegrał wybory.
Rodzina i życie prywatne.
W 1920 roku ożenił się z Lady Cynthią Curzon (znaną jako "Cimmie"), której ojcem był wicekról Indii George Curzon. W 1933 roku jego żona zmarła z powodu infekcji. W 1936 roku ożenił się w Niemczech z Dianą Mitford w domu Josepha Goebbelsa, a jednym z gości był Adolf Hitler. Mosley miał troje dzieci z pierwszą, a dwoje z drugą żoną. Poza tym znany był z licznych romansów w tym z siostrą swojej pierwszej żony, a także z jej macochą.
Jeden z jego synów, Max Mosley był szefem Fédération Internationale de l’Automobile, stowarzyszenia organizującego m.in. wyścigi Formuły 1, World Touring Car Championship, rajdy Rajdowych Mistrzostw Świata.

</doc>
<doc id="538388" url="https://pl.wikipedia.org/wiki?curid=538388" title="Paradygmat defektywny">
Paradygmat defektywny

Paradygmat defektywny – paradygmat leksemu defektywnego, tj. leksemu, który nie ma wszystkich form wyrazowych przewidzianych dla jego części mowy. Na przykład niektóre czasowniki nie mają form określonego czasu albo strony biernej, a rzeczowniki nie mają form liczby pojedynczej albo mnogiej. 

</doc>
<doc id="538390" url="https://pl.wikipedia.org/wiki?curid=538390" title="Petropolis">
Petropolis



</doc>
<doc id="538391" url="https://pl.wikipedia.org/wiki?curid=538391" title="Prace i dnie">
Prace i dnie



</doc>
<doc id="538393" url="https://pl.wikipedia.org/wiki?curid=538393" title="Berlin Jungfernheide">
Berlin Jungfernheide

Berlin Jungfernheide – dworzec kolejowy na północnym zachodzie Berlina, w dzielnicy Charlottenburg-Nord, w okręgu administracyjnym Charlottenburg-Wilmersdorf, obsługujący pociągi regionalne i szybkiej kolei miejskiej S-Bahn. Pod dworcem znajduje się stacja linii metra U7.
Dworzec regionalny i szybkiej kolei miejskiej.
Kolej obwodowa w Berlinie powstała w latach 1871-1877 w kilku etapach na skutek decyzji króla Prus Wilhelma I. Linia przebiegała w okolicy miejscowości Jungfenheide (ówcześnie pisanej "Jungfernhaide"), lecz dopiero w 1894 zbudowano tu przystanek z peronem wyspowym (wprowadzenie do ruchu 1 maja 1894). Ponieważ od 1908 kursowały tędy również pociągi z Lehrter Bahnhof do zachodnich przedmieści (Wustermark, Nauen i inne), dobudowano do istniejącego peronu (określanego odtąd literą "A") drugi, peron "B".
W latach 20. stopniowo zelektryfikowano koleje podmiejskie, włączając je w system S-Bahn. Na dworcu Jungfernheide miało to miejsce w 1929. Rok ten miał jednak przede wszystkim znaczenie dla dworca z uwagi na budowę trzeciego peronu. Zakłady Siemensa sfinansowały budowę odgałęzienia S-Bahn do zespołu swych zakładów i osiedli, które łączyło się na dworcu Jungfernheide z resztą sieci. Na wschód od dotychczasowych peronów powstał peron "C", otwarty 15 listopada 1929. Pociągi nadjeżdżające z nowej linii kolejowej zatrzymywały się na dworcu dwa razy, przy peronie "B" i potem 200 m dalej przy peronie "C", aby umożliwić przesiadkę przez peron w obu kierunkach kolei obwodowej.
W czasie II wojny światowej pociągi kursowały do kwietnia 1945. Już w czerwcu 1945 zatrzymywały się na stacji pierwsze pociągi ciągnięte przez lokomotywę parową, a w sierpniu pociągi elektryczne. W 1951 zelektryfikowano także tory przy peronie "A", wraz z linią S-Bahn "Jungfernheide – Spandau".
Wskutek bojkotu S-Bahn w Berlinie Zachodnim liczba pasażerów gwałtownie spadła, zbudowano za to wiele nowych linii metra, m.in. do Spandau. Z tego powodu zburzono zbędny już peron C, poszerzając peron B, który miał otrzymać bezpośrednie połączenie z metrem. Jednak po strajku kolejarzy we wrześniu 1980 linia S-Bahn została całkowicie zamknięta, Deutsche Reichsbahn obsługiwała odtąd jedynie szczątkową sieć w śródmieściu.
Między 31 maja 1992 a 26 czerwca 1994 uruchomiono dworzec jako prowizoryczny punkt końcowy pociągów regionalnych do Nauen, następnie przeniesiono je na Westkreuz, aby umożliwić renowację i reaktywację kolei obwodowej. Po wieloletnim remoncie otwarto ją 15 kwietnia 1997 dla pociągów szybkiej kolei miejskiej, po 17 latach przerwy. Sam dworzec został zbudowany właściwie od podstaw w miejscu poprzedniego. Od 1999 linię przedłużono o dwie stacje na wschód, do stacji Westhafen, a w 2002 uruchomiono całą Ringbahn.
Od 28 maja 2006, wraz z uruchomieniem "grzyba kolejowego", na dworcu zatrzymują się ponownie pociągi regionalne – linia przyspieszona RE4, przeciętnie raz na godzinę i kierunek.
Stacja metra.
Stacja metra Jungfernheide została otwarta 1 października 1980 wraz z odcinkiem linii U7 Rohrdamm – Richard-Wagner-Platz. Planowano możliwość przesiadki na S-Bahn, lecz wstrzymano na niej ruch dwa tygodnie przed otwarciem stacji metra. Stację, jak wiele innych w tym czasie, zaprojektował architekt Rainer Gerhard Rümmler. Ściany zatorowe zdobione są wielobarwnymi kwiecistymi wzorami, jednak ze względu na słabe oświetlenie stacja wydaje się bardzo ciemna.
Stacja nie jest zwykłym dworcem szlakowym, poza możliwością przesiadki na naziemną kolej ma umożliwiać ona w przyszłości przesiadkę na kolejną linię metra na lotnisko Tegel oraz Dworzec Główny. W tym celu zbudowano stacje z dwoma peronami położonymi jeden nad drugim, z czego zachodnia jest używana przez linię U7, wschodnia zaś jest odgrodzona siatką. W przyszłości ma tędy kursować przedłużenie linii U5.
Po odbudowie szybkiej kolei miejskiej na Ringbahn istnieje bezpośrednie przejście z metra na jej stację, od 2006 także na ponownie otwarty dworzec regionalny.

</doc>
<doc id="538403" url="https://pl.wikipedia.org/wiki?curid=538403" title="Katarzyna Groniec">
Katarzyna Groniec

Katarzyna Groniec (ur. 22 lutego 1972 w Zabrzu) – polska piosenkarka, członkini Akademii Fonograficznej Związku Producentów Audio-Video.
Życiorys.
Jest córką Ślązaczki. Uczęszczała do szkoły muzycznej, uczyła się w klasie fletu. W 1988 za wykonanie utworu „My Funny Valentine” w duecie z Piotrem Hajdukiem zdobyła główną nagrodę na Festiwalu Młodych Talentów w Poznaniu. Niedługo później za namową Michała Bajora wzięła udział w przesłuchaniach do musicalu "Metro", do którego ostatecznie została zaangażowała do pierwszoplanowej roli Anki. Od 1991 przez kilka kolejnych lat współpracowała z Teatrem „Studio Buffo” w Warszawie, występując m.in. w spektaklach: "Do grającej szafy grosik wrzuć", "Brel. Nie opuszczaj mnie", "Grosik 2", "Obok nas" i "Tyle miłości".
W 1997 zdobyła "Grand Prix" i Nagrodę Dziennikarzy na Przeglądzie Piosenki Aktorskiej we Wrocławiu, gdzie rok później wystąpiła ze swoim własnym recitalem. Po prawie dziesięciu latach współpracy odeszła ze Studia Buffo. Grała także w innych teatrach, m.in. w musicalach: "Trzy razy Piaf" (w Ateneum), "Piotruś Pan" (w TM „Roma”), "Mandarynki i pomarańcze" (w Capitolu), "Bagdad Cafe" (w Polonii) i "Nie ma solidarności bez miłości" (w Palladium).
Na początku września 2000 wydała debiutancki album studyjny, zatytułowany "Mężczyźni", której producentem był Grzegorz Ciechowski. Jej drugą płytą został album pt. "Poste restante" z 2002.
W 2004 wydała kolejny album studyjny pt. "Emigrantka", na którym znalazły się kompozycje Piotra Dziubka oraz aranżacja piosenki z berlińskiego kabaretu Kurta Weilla i Bertolta Brechta. Następnie wydała płytę pt. "Przypadki", na której zawarła autorski materiał napisany we współpracy z Piotrem Dziubkiem. Album promowała dwoma singlami: "Będę z Tobą" i "Poniedziałek".
W 2008 otrzymała nagrodę im. Aleksandra Bardiniego za wybitne osiągnięcia w piosence aktorskiej, a także wydała dwupłytowy album koncertowy pt. "Na żywo". 27 marca 2009 podczas Przeglądu Piosenki Aktorskiej we Wrocławiu zaprezentowała premierowo recital pt. "Listy Julii", który jesienią wydała w formie albumu.
W listopadzie 2011 zaprezentowała siódmy album studyjny pt. "Pin-up Princess". W 2013 charytatywnie nagrała wraz z wieloma artystami świąteczną piosenkę pt. „Magia Świąt”. W marcu 2014 wydała album pt. "Wiszące ogrody", na którym znalazły się jej interpretacje piosenek wykonawców, takich jak m.in. Jacques Brel, Bertolt Brecht czy Nick Cave. 29 września na koncercie odbywającym się w ramach festiwalu "Pamiętajmy o Osieckiej", zaprezentowała nowy program koncertowy, złożony z piosenek Agnieszki Osieckiej. 18 września 2015 wydała album CD+DVD pt. "Zoo z piosenkami Agnieszki Osieckiej".
16 marca 2018 premierę miał jej dziesiąty album studyjny pt. "Ach!", za który otrzymała nominację do Fryderyka w kategorii „muzyka poetycka roku”. Płytę promowała singlami „Nie kocham” i „Koko”.
Życie prywatne.
W czasach licealnych spotykała się z Piotrem Hajdukiem. Jest rozwiedziona z aktorem Olafem Lubaszenką, z którym ma córkę Mariannę.
Obecnie mieszka z drugim mężem w Sopocie.

</doc>
<doc id="538404" url="https://pl.wikipedia.org/wiki?curid=538404" title="Egzaminy zewnętrzne w Polsce">
Egzaminy zewnętrzne w Polsce

Egzaminy zewnętrzne w Polsce – system egzaminów zewnętrznych wprowadzany w Polsce sukcesywnie od roku 2017. Egzaminy przeprowadzane są na zakończenie każdego szczebla edukacji. Części pisemne tych egzaminów są oceniane przez egzaminatorów zewnętrznych zatrudnianych przez okręgowe komisje egzaminacyjne.
Ponadto w szkołach dla dorosłych przeprowadza się egzamin eksternistyczny.

</doc>
<doc id="538407" url="https://pl.wikipedia.org/wiki?curid=538407" title="Tails (postać fikcyjna)">
Tails (postać fikcyjna)

Tails, właśc. Miles ,Tails” Prower (jap. マイルス・パウアー) – postać fikcyjna z gier komputerowych z serii Sonic the Hedgehog firmy Sega.
Opis postaci.
Tails jest antropomorficznym, biało-żółtym lisem o dwóch ogonach, które umożliwiają mu latanie podobne do lotu helikoptera.
To naukowiec, który wykorzystuje swoją wiedzę z zakresu elektrotechniki, mechatroniki i robotyki do tworzenia zaawansowanych urządzeń mechanicznych i elektronicznych. Jego iloraz inteligencji wynosi ok. 300 IQ (podobnie jak doktora Eggmana). Tails ukierunkował swoje zdolności, by czynić wyłącznie dobro.
Imię "Miles Prower" nawiązuje do angielskiej frazy "Miles per Hour (MPH)", oznaczającej „mile na godzinę”, co odnosi się zarówno do prędkości, jak i do mechanicznych zdolności lisa. Imię "Tails" jest propozycją zespołu Sonic Team (nie mylić z Team Sonic), jednak jej główny projektant Yasushi Yamaguchi nie zgodził się na przemianowanie bohatera, dlatego oficjalnym imieniem pozostaje "Miles Prower". "Tails" stał się pseudonimem nawiązującym do dwóch ogonów postaci (ang. "tails" – ogony).
Historia.
Pomysł stworzenia postaci Tailsa pojawił się wraz z powstawaniem gry "Sonic the Hedgehog 2". Po dyskusji na temat sequela dla "Sonic the Hedgehog" (1991), część Sonic Team dołączyła do zespołu Sega Technical Institute, należącego do Sega of America. Planowano stworzenie nowej postaci, pomagającej głównemu bohaterowi, która przyciągnęłaby do gry nowych fanów. Początkowo zaprojektował postać "Ray The Squirrel", żółtą wiewiórkę. Postać ta pojawiła się w grze Sega Sonic the Hedgehog, "Sonic Mania Plus i Team Sonic Racing," ale została odrzucona przez Sega of Japan, w wyniku czego powstała postać o imieniu Miles Prower. Pierwotnie miała ona być tanuki, jednak ze względu na podobieństwo do kostiumu Mario w "Super Mario Bros. 3", zmieniono gatunek postaci na lisa.
Na potrzeby gry "Sonic Adventure" Yuji Uekawa zmienił wygląd Tailsa, podobnie jak pozostałych postaci, które jak dotąd pojawiły się w serii. Lis otrzymał nieco ciemniejszy kolor żółtego futra, niebieskie oczy, bardziej szpiczaste uszy, a także stał się wyższy i szczuplejszy.
Tails pojawił się w filmie Sonic 2. Szybki jak błyskawica, mającym premierę w Polsce 22 kwietnia 2022 roku.
Temat muzyczny postaci.
Tails posiada kilka tematów muzycznych, które pojawiały się w serii. Niektóre współdzieli z Sonicem i Knucklesem.

</doc>
<doc id="538408" url="https://pl.wikipedia.org/wiki?curid=538408" title="Kappa (demon)">
Kappa (demon)

 lub – japoński złośliwy demon wodny. 
Opis.
Według legend kappy przebywają w rzekach i jeziorach oraz w lasach i na pustkowiach, zawsze w pobliżu zbiorników wodnych. To istoty bardzo złośliwe, nawet o skłonnościach morderczych (wabią dzieci do rzek, żeby je tam utopić, często wysysając organy wewnętrzne, lub – według innych wersji – krew, wątrobę lub "siłę życiową" poprzez odbyt). Obwinia się je także o porywanie dzieci. Jednocześnie lubią robić zwykłe żarty w pobliskich wsiach, strasząc kobiety, kradnąc żywność i hałasując. Mimo swojej siły i złośliwości są naiwne i łatwo je przechytrzyć. Nie lubią ognia i wiele wsi urządza festiwale z pokazami ogni sztucznych, żeby odstraszyć kappy.
Kappa to demon wzrostu kilkuletniego dziecka, łączy w sobie cechy hybrydy żółwia (według innych wersji: małpy lub żaby) i człowieka. Usta ma w formie nieco wydłużonego dzioba, palce połączone błoną (świetnie pływa), wierzch głowy jest łysy, wgłębiony i otoczony wianuszkiem zielonych włosów. Ta naturalna "miska" wypełniona jest wodą, która daje demonowi siłę. Nikt nie pokona kapp w bezpośrednim starciu – są bardzo silne i niebezpieczne, spotkanie z nimi jest zawsze groźne. Istnieje tylko jeden sposób: kappa jest bardzo uprzejmy, dlatego widząc go, należy mu złożyć głęboki ukłon powitalny. Kappa zawsze oddaje ukłon, a wtedy magiczna woda z "miski" na głowie wyleje się i demon straci całą swoją siłę, a nawet może umrzeć.
Kappa jest czasem pokryty łuską (lub skorupą) koloru zielonego, żółtego bądź niebieskiego. Ma wydzielać zapach ryby. Bardziej niż ludzkie mięso (dzieci lub nawet dorosłych) kappa lubi ogórki, dlatego Japończycy często rzucają je do rzeki lub jeziora, żeby demony nie przychodziły ich szukać i żeby je obłaskawić. Tak obdarowany kappa staje się życzliwy, nie topi ludzi, a regularnie częstowany ogórkiem może się nawet odwdzięczać, pomagając w irygacji pól ryżowych i lecząc chorych (zna różne lekarstwa). Zaprzyjaźniony kappa jest miłym towarzyszem, bo świetnie mówi po japońsku i gra w shōgi (rodzaj szachów). Oprócz tego zawsze wywiązuje się z obietnic i nie łamie przysięgi. Ku czci życzliwych kapp wznoszono chramy (shintō).
Kappa dziś.
Demon był zawsze częstym motywem folkloru i sztuki, a we współczesnej Japonii zyskał nawet na popularności. Stał się bardziej sympatyczny, bardziej infantylny i życzliwy. Odmianę sushi, nadziewaną ogórkiem, nazwano na cześć kappy – kappamaki.
Kappy są tematem anime, literatury dziecięcej, gier komputerowych (np. "Final Fantasy") i zabawek.
Nawet dziś umieszcza się wizerunki kapp na tablicach zakazujących kąpieli w rzekach czy jeziorach. Jako bohater legend demon spełnia pożyteczną rolę „straszaka” w wychowaniu dzieci (ucząc je, żeby nie kąpały się bez dozoru i kłaniały się uprzejmie).
Popularne japońskie powiedzenie oznacza „każdy może się pomylić” (por. pol. "koń ma cztery nogi i też się potknie").
Kappa pojawił się także w trzecim tomie przygód Harry’ego Pottera ("Harry Potter i więzień Azkabanu") jako "zwodnik kappa" – stwór żyjący na bagnach, zwodzący wędrowców.
Tego demona spotkał na swojej drodze również królik-samuraj, Usagi Yōjimbō, stworzony przez Stana Sakai w komiksie pod tytułem "Kappa". Historia znajduje się w drugim tomie przygód Usagiego pt. "Samuraj". W tej opowieści kappa czyha na zbłąkanych wędrowców i można go przebłagać tylko ogórkami.
W grach Touhou występuje także kappa o imieniu Nitori Kawashiro. Wygląda ona jak zwyczajna dziewczynka, żyjąca w rzece pod górą Youkai.
Scott Westerfeld do powieści "Goliat" z trylogii "Lewiatan" wprowadził bojowe stwory o nazwie kappa.
Kappa pojawiają się w pierwszym tomie serii książek "Klątwa Tygrysa" autorstwa Colleen Houck.

</doc>
<doc id="538409" url="https://pl.wikipedia.org/wiki?curid=538409" title="Please Please Me">
Please Please Me

Please Please Me – debiutancki album studyjny brytyjskiego zespołu rockowego The Beatles, wydany 22 marca 1963 w Wielkiej Brytanii. Płyta trafiła na rynek w pośpiechu, aby pomnożyć sukces singli „Please Please Me” i „Love Me Do”. Na płycie znalazło się czternaście utworów, w tym osiem napisanych przez duet Lennon/McCartney.
Nagrywanie.
Ponieważ płyta musiała zawierać czternaście utworów (normą dla dwunastocalowych winylowych popowych albumów w 1963 było siedem utworów na każdej stronie) dziesięć ścieżek musiało zostać dogranych do czterech utworów z pierwszych dwóch singli nagranych i wydanych wcześniej. W tym celu w poniedziałek 11 lutego 1963 roku o 10 rano w studiu przy Abbey Road Beatlesi i George Martin zaczęli coś, co w istocie było występem na żywo. Nagranie zakończyli po 9 godzinach i 45 minutach. W ciągu trzech sesji (każdej trwającej w przybliżeniu trzy godziny) stworzyli album oddający prawdziwego ducha zespołu grającego niegdyś w Cavern Club, chociaż później powstało kilka dubli i zmian. George Martin początkowo rozważał nagranie "Please Please Me" na żywo w Cavern, przed publicznością i odwiedził liverpoolski klub, żeby doświadczyć fenomenu Beatlemanii na własnej skórze. Ale ponieważ czas gonił, postanowił przenieść nagranie albumu do studia Abbey Road i nagrać go właściwie na żywo. Martin powiedział: „To było bezpośrednie odegranie ich scenicznego repertuaru – mniej więcej transmisja radiowa.”
Dzień skończył się nagraniem covera „Twist and Shout”, który zostawiono na sam koniec, ponieważ John Lennon złapał przeziębienie i Martin obawiał się, że nadwyrężający gardło wokal zniszczy jego głos. Ten występ, okrzyknięty mianem klasycznego, skłonił Martina do powiedzenia: „Nie wiem jak oni to robili. Nagrywaliśmy cały dzień, ale im dłużej to trwało, tym lepiej im szło.”
Piosenka „Hold Me Tight” została nagrana podczas sesji, ale ponieważ była „nadwyżką” nie znalazła się na płycie. „Hold Me Tight” została nagrana ponownie 12 września 1963, na albumie "With The Beatles".
Cały dzień sesji nagraniowej kosztował około 400 funtów. George Martin powiedział: „To nie było dużo pieniędzy dla Parlophone. Sam pracowałem z rocznym budżetem 55 000 funtów.” Ta kwota jednakże musiała pokryć koszty wszystkich artystów na liście Martina.
W ramach kontraktu z Musicans’ Union każdy z Beatlesów otrzymał siedem funtów i dziesięć szylingów za każde trzy godziny sesji, które punktualnie zrobili. Martin rozważał nazwanie albumu Off The Beatle Track, zanim został wydany przez Parlophone jako "Please Please Me".
"Please Please Me" została nagrana na dwuścieżkowym magnetofonie szpulowym, większość instrumentów na jednej ścieżce, wokal na drugiej, pozwalając na uzyskanie lepszej równowagi pomiędzy obiema na ostatecznej, półcalowej taśmie mono. Miks stereo został zrobiony później, z jedną ścieżką na lewym kanale, drugą na prawym i warstwą odbijającą dźwięk dla lepszego wymieszania dwóch ścieżek. To była zwyczajowa praktyka nagrywania na konsolach stereo, ale tworzyła dramatyczny efekt słuchana w słuchawkach.
Okładka.
George Martin, miłośnik londyńskiego zoo, sądził, że ustawienie Beatlesów na tle działu owadów może być dobrą reklamą dla ogrodu zoologicznego. Jednak londyńskie Stowarzyszenie Zoologiczne odrzuciło ofertę Martina i w zamian Angus McBean wysunął propozycję zrobienia fotografii w typowym kolorze, przedstawiającej grupę patrzącą w dół z balkonu w głównej siedzibie EMI w Londynie. Martin miał później napisać: „Zatrudniliśmy legendarnego fotografa Angusa McBeana i bingo, przyszedł i zrobił to tam i w ten sposób. To stało się niesamowicie szybko, jak muzyka. Później jednakże własna kreatywność Beatlesów wysunęła się naprzód.” W 1969 Beatlesi poprosili McBeana, żeby powtórzył to ujęcie dla (niezrealizowanego) projektu "Get Back", co w 1973 roku zostało wykorzystane dla dwóch retrospektywnych albumów: "The Beatles 1962–1966" i "The Beatles 1967–1970".
Pierwsze wydanie płyty było jedynym albumem Beatlesów, który miał złoto-czarną etykietę Parlophone (złote napisy na czarnym tle). Wersja mono bardzo poszukiwana przez kolekcjonerów, wersja stereo nawet jeszcze bardziej. Następna etykieta "Please Please Me" była żółto-czarną etykietą Parlophone (czarną z żółtymi napisami). Późniejsze etykiety były zwykle czarne ze srebrnymi napisami i na każdej znajdowało się jedno lub dwa loga EMI.
Wydanie.
"Please Please me" została wydana jako płyta długogrająca (LP) przez Parlophone 22 marca 1963 roku i pozostała w sprzedaży aż do dnia dzisiejszego.
Formaty wydania:
W USA większość utworów z "Please Please Me" wypuszczono na płycie wydawnictwa Vee-Jay Records "Introducing The Beatles" w 1964, a następnie na "The Early Beatles" wydawnictwa Capitol Records w 1965. Nieoczekiwanie sama "Please Please Me" nie została wydana w Stanach Zjednoczonych dopóki katalog albumów Beatlesów nie został znormalizowany w późnych latach 80.
W Nowej Zelandii album pojawił się najpierw tylko w mono z czarną etykietą Parlophone. W 1964 roku etykietę zmieniono na niebieską, ale nadal była to wersja mono. Ze względu na stałe zainteresowanie płytą, wydano ją w końcu na stereo najpierw przez World Record Club, a następnie już z niebieską etykietą Parlophone.
"Please Please Me" została oficjalnie wydana na CD 26 lutego 1987 roku, razem z trzema innymi albumami Beatlesów ("With The Beatles", "A Hard Day’s Night" i "Beatles for Sale"), wszystkie jedynie w wersji mono.
9 września 2009 album został zremasterowany i ponownie wydany na CD w stereo wraz z resztą oryginalnych studyjnych albumów The Beatles. To wydanie zastąpiło wydanie z 1987 roku. Wersja zremasterowana mono była dostępna w limitowanej edycji zestawu "The Beatles in Mono".
Odbiór.
Jak na debiutancki album, "Please Please Me" spisał się bardzo dobrze – uzyskał uznanie wśród większości krytyków i magazynów muzycznych, a także odniósł sukces komercyjny.
Album "Please Please Me" dostał się na szczyt brytyjskiej listy przebojów w maju 1963 i został tam przez trzydzieści tygodni, zastąpiony drugim albumem Beatlesów – "With The Beatles." To było spore zaskoczenie, ponieważ w tamtych czasach listy najchętniej kupowanych płyt były często zdominowane przez ściężki dźwiękowe z filmów.
"Rolling Stone" okrzyknął Beatlesów „samowystarczalnym rockowym zespołem, piszącym własne przeboje i grającym na swoich własnych instrumentach”. W 2003 roku magazyn umieścił album na trzydziestym dziewiątym miejscu w rankingu 500 najlepszych albumów wszech czasów. Była sklasyfikowana jako pierwsza spośród wczesnych płyt Beatlesów i szósta spośród wszystkich albumów Beatlesów. Wyprzedziły ją: "Sgt. Pepper’s Lonely Hearts Club Band", "Revolver", "Rubber Soul", "The Beatles (White Album)" i "Abbey Road". Rolling Stone umieścił również dwie piosenki z albumu na liście Pięciuset Najlepszych Piosenek Wszech Czasów: #139 „I Saw Her Standing There” i #184 „Please Please Me”.
Cytując AllMusic „dziesiątki lat po wypuszczeniu płyta ciągle brzmi świeżo”, covery są „imponujące”, a oryginalne nagrania „zadziwiające”.
Lista utworów.
Wszystkie utwory napisane przez Paula McCartneya i Johna Lennona, z wyjątkiem zaznaczonych. Znany podpis Lennon/McCartney pojawił się na drugim albumie "With The Beatles".

</doc>
<doc id="538410" url="https://pl.wikipedia.org/wiki?curid=538410" title="Tails">
Tails



</doc>
<doc id="538411" url="https://pl.wikipedia.org/wiki?curid=538411" title="Fajka akwarystyczna">
Fajka akwarystyczna

Fajka akwarystyczna – urządzenie wykonane ze szkła w kształcie fajki, służące do odłowu z akwarium tarliskowego lub ogólnego, narybku najczęściej ryb żyworodnych, żerujących przy powierzchni wody w akwarium. Stosowanie fajki zamiast siatki akwarystycznej zapobiega uszkodzeniom ciała ryb.

</doc>
<doc id="538413" url="https://pl.wikipedia.org/wiki?curid=538413" title="Postępowanie egzekucyjne">
Postępowanie egzekucyjne

Postępowanie egzekucyjne – zespół norm prawnych wchodzących w skład postępowania cywilnego, których celem jest przymusowe urzeczywistnienie praw i obowiązków ze stosunków z zakresu cywilnego prawa materialnego (rozumianego jako „sprawa cywilna” – art. 1 k.p.c.). Są to głównie sprawy dotyczące przymusowego wykonania orzeczeń i innych aktów wydanych w sprawach cywilnych, które stanowią tytuły egzekucyjne określone przez przepisy części trzeciej k.p.c. Zupełnie odrębnie jest uregulowane i funkcjonuje postępowanie egzekucyjne w administracji, którego przedmiotem jest wymuszanie przez organy administracyjne wykonania obowiązków o charakterze administracyjnoprawnym.
Sprawami egzekucyjnymi (w rozumieniu k.p.c.) nie są natomiast sprawy, które w art. 2 ustawy z dnia 17 czerwca 1966 r. o postępowaniu egzekucyjnym w administracji poddane zostały egzekucji administracyjnej; należą tu także sprawy przekazane do egzekucji administracyjnej przepisami szczególnymi (w tym obowiązującym do 2002 r. rozporządzeniem Rady Ministrów z dnia 23 grudnia 1996 r. w sprawie wykonania ustawy o postępowaniu egzekucyjnym w administracji).
Niemniej jednak czasami może dochodzić do sytuacji wykonywania aktów administracyjnych w trybie egzekucji sądowej (np. prowadzenie egzekucji z nieruchomości w celu wyegzekwowania należności pieniężnych ustalonych w decyzji ostatecznej). Wszczęcie egzekucji sądowej w sprawach należących do egzekucji administracyjnej nie jest dopuszczalne i uzasadnia umorzenie postępowania.
Wszczęcie egzekucji.
Podstawą egzekucji jest tytuł wykonawczy, a tytułem wykonawczym co do zasady jest tytuł egzekucyjny zaopatrzony w klauzulę wykonalności.
Egzekucja może zostać wszczęta:
Wszczęcie egzekucji następuje na wniosek:
Wszczęcie egzekucji z urzędu następuje na żądanie uprawnionego sądu pierwszej instancji, który sprawę rozpoznawał, jest to egzekucja na podstawie tytułów pochodzących od sądu. Tytułami takimi są postanowienia wydane w postępowaniu nieprocesowym w sprawach, w których postępowanie może być wszczęte z urzędu (np. postanowienia dotyczące zabezpieczenia spadku i spisu inwentarza), natomiast w postępowaniu procesowym – są to wyroki, w których zasądzono alimenty, w postępowaniu zabezpieczającym – postanowienia dotyczące alimentów, tytuły wykonawcze obejmujące grzywny, kary pieniężne, opłaty sądowe i koszty postępowania.
Wierzyciel ma prawo wyboru komornika na terenie całego kraju. Komornik nie może odmówić przyjęcia wniosku o wszczęcie postępowania egzekucyjnego, do którego przeprowadzenia jest właściwy. Komornik wybrany przez wierzyciela odmawia wszczęcia egzekucji, wykonania postanowienia o udzieleniu zabezpieczenia albo wykonania europejskiego nakazu zabezpieczenia na rachunku bankowym, jeżeli:
Organy egzekucyjne i inne podmioty biorące udział w postępowaniu.
Organami egzekucyjnymi są:
W postępowaniu uczestniczą też inne organy, na przykład organy policji, wojska, banki (podmioty te wykonują tylko niektóre czynności w postępowaniu egzekucyjnym).
Sąd okręgowy wyjątkowo jako sąd pierwszej instancji właściwy jest:
Przy czym sąd okręgowy nie jest organem egzekucyjnym – tę rolę pełni sąd rejonowy.
Sposoby egzekucji.
Postępowanie egzekucyjne może być prowadzone z następujących składników majątkowych:
Ograniczenia egzekucji.
Nie podlegają egzekucji m.in. (art. 829, 831 § 1 i 833 § 6 k.p.c.):
U rolnika prowadzącego gospodarstwo rolne egzekucji nie podlegają m.in. (art. 8291 k.p.c.):
Wynagrodzenie ze stosunku pracy podlega egzekucji w zakresie określonym w przepisach kodeksu pracy (art. 833 § 1 k.p.c.).
Środki prawne przysługujące dłużnikowi w ramach postępowania egzekucyjnego.
Dłużnik może skorzystać z:
Ponadto osoba trzecia może w drodze powództwa żądać zwolnienia zajętego przedmiotu od egzekucji, jeżeli skierowanie do niego egzekucji narusza jej prawa.
Zawieszenie i umorzenie egzekucji.
Zawieszenie egzekucji.
Organ egzekucyjny zawiesza postępowanie z urzędu, jeżeli:
Organ egzekucyjny zawiesza postępowanie na wniosek:
Sąd może na wniosek zawiesić w całości lub części postępowanie egzekucyjne, jeżeli złożono skargę na czynności komornika lub zażalenie na postanowienie sądu.
Komornik ma obowiązek wstrzymania się z dokonaniem czynności, jeżeli przed jej rozpoczęciem dłużnik złoży niebudzący wątpliwości dowód na piśmie, że obowiązku swojego dopełnił albo że wierzyciel udzielił mu zwłoki.
Umorzenie egzekucji.
Postępowanie egzekucyjne umarza się z mocy samego prawa, jeżeli wierzyciel w ciągu roku nie dokonał czynności potrzebnej do dalszego prowadzenia postępowania lub nie zażądał podjęcia zawieszonego postępowania.
Postępowanie umarza się w całości lub części z urzędu:
Organ egzekucyjny umarza postępowanie w całości lub części na wniosek:
Umorzenie postępowania egzekucyjnego powoduje uchylenie dokonanych czynności egzekucyjnych, lecz nie pozbawia wierzyciela możności wszczęcia ponownej egzekucji.

</doc>
<doc id="538414" url="https://pl.wikipedia.org/wiki?curid=538414" title="Twierdzenie Brouwera o punkcie stałym">
Twierdzenie Brouwera o punkcie stałym

Twierdzenie Brouwera o punkcie stałym:
Przez sympleks rozumie się tu sympleks domknięty, dowolnego, nieujemnego wymiaru (a więc niepusty).
"n"-wymiarowy sympleks standardowy zdefiniowany jest jako najmniejszy zbiór wypukły w formula_2 zawierający formula_3 punktów leżących na dodatnich półosiach współrzędnych, w odległości 1 od początku układu współrzędnych (inaczej: otoczkę wypukłą punktów o współrzędnej 1 ze wszystkich formula_3 osi). Inne sympleksy są obrazami standardowych przy odwzorowaniach afinicznych. Zresztą twierdzenie zachodzi dla każdej z przestrzeni topologicznych, homeomorficznej z jednym z sympleksów standardowych. Takie przestrzenie nazywamy sympleksami topologicznymi.
Twierdzenie Brouwera pochodzi z 1910 roku i pojawiło się jako wynik rozważań Brouwera o piątym problemie Hilberta. Na początku sformułował je on tylko dla przestrzeni formula_5 ale szybko rozszerzył również w wyższe wymiary. Obecnie wiadomo również, że równoważne twierdzenia zostały udowodnione wcześniej przez łotewskiego matematyka Piersa Bohla w 1904 roku oraz francuskiego matematyka Henri Poincarégo w 1886 roku.

</doc>
<doc id="538420" url="https://pl.wikipedia.org/wiki?curid=538420" title="Przygody Trzech Detektywów">
Przygody Trzech Detektywów

Przygody Trzech Detektywów – amerykańska seria książek kryminalnych dla młodzieży, które mają kilku różnych autorów (Robert Arthur – twórca postaci Trzech Detektywów, William Arden, Mary V. Carey, Nick West, Marc Brandel, Megan Stine &amp; H. William Stine, G.H. Stone, William MacCay, Peter Lerangis), jednak sygnowane są nazwiskiem Alfreda Hitchcocka.
Kilka książek serii wydanych tylko w Polsce napisało dwóch polskich autorów (Krystyna Boglar oraz Aleksander Minkowski). Opowiadają one o śledztwach trzech młodych detektywów: Jupitera Jonesa, Pete’a Crenshawa oraz Boba Andrewsa. Każda ze spraw znajduje swoje pełne wyjaśnienie w domu samego Alfreda Hitchcocka, przyjaciela chłopców, któremu streszczają oni ostatnio rozwiązaną zagadkę. Akcja zazwyczaj rozgrywa się w okolicach ich rodzinnego miasta, Rocky Beach, w pobliżu Hollywood.
Spis tytułów.
Do serii książek o Trzech Detektywach należą:
Ukazała się również seria „Nowe Przygody Trzech Detektywów” na którą składają się:
Ukazała się również seria „Trzej??? detektywi” na którą składają się m.in.:

</doc>
<doc id="538424" url="https://pl.wikipedia.org/wiki?curid=538424" title="Zdolność sądowa">
Zdolność sądowa

Zdolność sądowa – zdolność do występowania w procesie sądowym w charakterze strony.
Poza stronami procesu zdolność sądową posiadają:
Zdolność sądowa jest odpowiednikiem zdolności prawnej i tak jak zdolność prawna – nie podlega żadnym ograniczeniom. Podmioty, które mają zdolność prawną, mają równocześnie zdolność sądową. Zdolność sądową posiada:
Zdolność sądową mają także niektóre inne jednostki organizacyjne, które nie mają osobowości prawnej. Jednakże ustawa musi im przyznawać zdolność prawną.

</doc>
<doc id="538428" url="https://pl.wikipedia.org/wiki?curid=538428" title="Diafanoskopia gałki ocznej">
Diafanoskopia gałki ocznej

Diafanoskopia gałki ocznej – to badanie okulistyczne, polegające na prześwietleniu diafanoskopem gałki ocznej. Badany przebywa w ciemni i diafanoskop zostaje przystawiony do twardówki. Światło, które emituje diafanoskop, prześwietla gałkę oczną, jeśli nie ma przeszkody (np. guz, ciało obce) pojawia się jednolity różowy refleks ze źrenicy. W przypadku istnienia przeszkody - pojawiają się ubytki refleksu. Diafanoskop przystawia się w różnych punktach gałki ocznej.
Odmianą diafanoskopii, jest diafanoskopia poprzezźrenicza, w której diafanoskop przystawia się do gałki ocznej na rogówkę i kieruje się światło poprzez źrenicę do wnętrza gałki ocznej. W warunkach prawidłowych uzyskuje się jednolite rozjaśnienie twardówki.
Oba badania wykonuje się po znieczuleniu gałki ocznej.

</doc>
<doc id="538432" url="https://pl.wikipedia.org/wiki?curid=538432" title="Diafanoskop">
Diafanoskop

Diafanoskop () – aparat medyczny do oświetlania jam lub tkanek ciała za pomocą transiluminacji (prześwietlania). Czasami stosowany jest w diagnostyce guzów piersi.

</doc>
<doc id="538433" url="https://pl.wikipedia.org/wiki?curid=538433" title="LCM">
LCM

LCM - (ang. "Laser Capture Microdissection") Laserowe Pozyskiwanie Mikroskrawków. Metoda pozwalająca na pozyskanie wybranych komórek z fragmentu tkanki. Charakterystyczną cechą metody jest termoplastyczna błona umieszczona nad/pod preparatem, po zwizualizowaniu tkanki pod mikroskopem i rozpoznaniu interesujących nas komórek, za pomocą lasera IR ("infra red" - podczerwony) następuje zmiękczenie błony, a następnie złączenie jej z komórkami tkanki. 
Metoda LCM została opracowana w 1996 roku w laboratoriach NIH (ang. "National Health Institute") przez Michaela R. Emmert-Bucka i współpracowników. Pierwsza publikacja na ten temat pojawiła się w 1996 w listopadowym wydaniu Science Magazine (dokładnie: vol. 274, 8 Nov, 1996, strony 998-1001). 
Źródła:
- Science Magazine (1996, vol. 274, 8 Nov)
- Strona producenta systemów LCM - 'Arctur' 

</doc>
<doc id="538435" url="https://pl.wikipedia.org/wiki?curid=538435" title="Zdolność procesowa">
Zdolność procesowa

Zdolność procesowa – zdolność podmiotów procesu sądowego (postępowania sądowego) do podejmowania czynności procesowych, takich jak np. wytaczanie powództwa i zaskarżanie orzeczeń sądowych, składanie wszelkiego rodzaju oświadczeń i wniosków. 
Zdolność procesową mają:
Zdolność procesowa podmiotów, które nie są osobami fizycznymi jest związana z ich zdolnością sądową - podmioty te, mając zdolność sądową, mają równocześnie także zdolność procesową. 
Osoba fizyczna, która nie ma zdolności do czynności prawnych, nie posiada również zdolności procesowej, a więc nie może podejmować żadnych czynności procesowych.
Zdolność procesową pełną mają osoby fizyczne, jeżeli mają pełną zdolność do czynności prawnych, a więc osoby pełnoletnie (w tym także kobiety, które ukończyły 16 lat i za zgodą sądu zawarły związek małżeński) i nieubezwłasnowolnione.
Zdolność procesowa ograniczona przysługuje osobom fizycznym, jeżeli mają jedynie ograniczoną zdolność do czynności prawnych, są to osoby małoletnie między 13. a 18. rokiem życia oraz osobom częściowo ubezwłasnowolnionym a także osoby, dla których w postępowaniu o ubezwłasnowolnienie został ustanowiony doradca tymczasowy. 
Osoba posiadająca ograniczoną zdolność procesową może dokonywać wszelkich czynności procesowych w postępowaniach cywilnych wynikających z czynności prawnych, których może dokonywać samodzielnie. W pozostałych postępowaniach cywilnych nie może dokonywać żadnych czynności procesowych.

</doc>
<doc id="538442" url="https://pl.wikipedia.org/wiki?curid=538442" title="Built to Spill">
Built to Spill

Built to Spill – amerykańska grupa indierockowa ze stanu Idaho. Jej liderem jest Doug Martsch. Zespół wymienia wśród swoich inspiracji takich artystów, jak Dinosaur Jr., Neil Young, Pavement czy Camper Van Beethoven. Wpływ jego twórczości można dostrzec w muzyce Modest Mouse, Death Cab for Cutie, a także wielu innych artystów indierockowych.

</doc>
<doc id="538443" url="https://pl.wikipedia.org/wiki?curid=538443" title="Kenny Guinn">
Kenny Guinn

Kenneth Carroll Guinn, Kenny Guinn (ur. 24 sierpnia 1936 w Garland, zm. 22 lipca 2010 w Las Vegas) – amerykański polityk, biznesmen, nauczyciel akademicki. Członek Partii Republikańskiej, wybrany został w 1998 na gubernatora Nevady. Po zwycięstwie wyborczym w 2002 pozostał również na kolejną kadencję gubernatorską, którą zakończył w styczniu 2007.
Dorastał w Exeter w Kalifornii. Ukończył Fresno University z dyplomem nauczyciela fizyki, potem uzyskał doktorat z pedagogiki na Utah State University. Pracował w administracji hrabstwa Clark (Nevada). W 1994 tymczasowo pełnił funkcję rektora Uniwersytetu Nevady w Las Vegas.
W życiu politycznym uczestniczy od lat 60., kiedy brał udział w kampanii wyborczej gubernatora Nevady Paula Laxalta. Uważany jest za umiarkowanego republikanina, cieszy się szacunkiem wśród wielu Demokratów. W wyborach 2002 zdobył 68% głosów, a jego demokratyczny rywal Joe Neal 22%. W listopadzie 2005 magazyn „Time” umieścił Guinna na liście pięciu najlepszych gubernatorów Stanów Zjednoczonych.

</doc>
<doc id="538444" url="https://pl.wikipedia.org/wiki?curid=538444" title="Proces cywilny">
Proces cywilny



</doc>
<doc id="538446" url="https://pl.wikipedia.org/wiki?curid=538446" title="Tom Pettitt">
Tom Pettitt

Tom Pettitt (ur. 19 grudnia 1859 w Beckenham, zm. 17 października 1946 w Newport) – brytyjski tenisista, mistrz świata w "real tennis".
Jako nastolatek opuścił Anglię i osiadł w Bostonie. Pracował początkowo fizycznie w klubie sportowym, by wkrótce z powodzeniem spróbować swoich sił w zbliżonej do tenisa dyscyplinie "real tennis" (francuska nazwa "jeu de paume"). W wieku 17 lat został profesjonalnym zawodnikiem. Występował w USA, a także w Europie. W 1885 roku pokonał w klubie przy pałacu Hampton Court pod Londynem w walce o mistrzostwo świata obrońcę tytułu George Lamberta. Mistrzostwo zachował w 1890 roku pokonując w Dublinie Charlesa Saundersa, ale wkrótce sam zrezygnował z tytułu.
W kolejnych latach pracował jako zawodowy trener "real tennis" w Tennis and Racquet Club w Bostonie. W sezonach letnich udzielał lekcji zarówno "real tennis", jak i tenisa w klubie w Newport. Był jednym z pierwszych zawodowych tenisistów. W 1889 roku odbył trzy pokazowe pojedynki z irlandzkim George’em Kerrem (w Bostonie, Springfield i Newport). Był jedną z legend klubu tenisowego w Newport (po zakończeniu pracy trenerskiej pracował w jego zarządzie). Inny działacz James Van Alen wspominał towarzyskie mecze Pettitta, który – pozostając sportowo poza zasięgiem rywali – potrafił wygrywać używając zamiast rakiety butelki szampana owiniętej taśmą.
W 1982 roku Tom Pettitt został wpisany do międzynarodowej tenisowej galerii sławy.

</doc>
<doc id="538448" url="https://pl.wikipedia.org/wiki?curid=538448" title="Karol Broniewski (wojskowy)">
Karol Broniewski (wojskowy)

Karol Broniewski s. Aleksandra (ur. 28 września 1916 we Lwowie, ur. 21 października 1977) – podpułkownik ludowego Wojska Polskiego, uczestnik walk w II wojnie światowej.
Życiorys.
Absolwent Centralnej Szkoły Oficerów Polityczno-Wychowawczych w Łodzi z 1945.
W latach 1932–1934 pracował w firmie „Elektrobłysk” we Lwowie, a następnie do 18 kwietnia 1936 w fabryce żarówek „Polluść”. Podczas pracy był dwukrotnie aresztowany.
W okresie drugiej okupacji radzieckiej polskiego Lwowa powrócił do fabryki, gdzie pracował do chwili powołania do wojska.
Służbę wojskową rozpoczął 23 czerwca 1941 jako szeregowy w batalionie medycznym 8. kompanii zmechanizowanej Armii Czerwonej i pełnił ją do 29 lipca 1941.
Od 22 czerwca 1941 do 3 lipca 1941 brał udział w walkach w rejonie Przemyśla, podczas których został ranny w głowę.
28 listopada 1950 został wyznaczony na komendanta Rejonowej Komendy Uzupełnień w Gdyni.
Awansowany do stopnia podpułkownika rozkazem personalnym nr 922 z 7 grudnia 1950.
Po przemianowaniu na Wojskową Komendę Rejonową pełnił obowiązki komendanta do 28 października 1953.
W latach 1955–1957 pełnił obowiązki komendanta Wojskowej Komendy Wojewódzkiej w Koszalinie, a następnie 1957–1966 był komendantem Wojskowej Komendy Uzupełnień w Szczecinie.
Przeniesiony do rezerwy na podstawie Rozkazu personalnego nr 0813 z dnia 22 czerwca 1966.

</doc>
<doc id="538451" url="https://pl.wikipedia.org/wiki?curid=538451" title="Camaxtle">
Camaxtle

Camaxtle lub Camaxtli lub Mixcoatl – chichimecki i aztecki bóg myśliwych, jedno z bóstw nocy. Bóstwo plemienia Tlaskalan. Prawdopodobnie jedno z wcieleń Huitzilopochtli'a.
Camaxtle według podań był synem bóstw stworzycieli Tonacatecuhtli i jego żony Tonacacihuatl. Był bogiem łowów, opiekunem myśliwych, stwórcą ludzi. Zamieszkiwał ósme niebo, gdzie rozpoczął proces tworzenia ludzi z pierwotnym przeznaczeniem ich jako pokarm dla Słońca.
W "Historia de los mexicanos" autorstwa Andreasa de Olmos z 1533 r. znajduje się kilka wzmianek o nim. 
Camaxtle przedstawiany był jako "mężczyzna koloru czerwonego", pomalowany w białe pasy, z łukiem i strzałami w jednej ręce i plecionką do łowienia zwierzyny w drugiej. Aztekowie czcili go w dniu Ce Tepactl (1-Nóż) w dwudziestodniowym cyklu tonalpohualli wraz z Huitzilopochtli. Aztekowie w tym dniu ściągali wszystkie ozdoby z posągu tego drugiego, oczyszczali je i kładli na słońcu. Camaxtle składali w darze różne rodzaje dobrze przyrządzonych potraw jakie jadają władcy. Po pewnym czasie potrawy te zabierali urzędnicy i rozdzielali między siebie, zjadali i okadzali posąg. Następnie ofiarowali przepiórki odcinając im głowy przed nim, aby krew spryskiwała podobiznę. Władca ofiarował również drogocenne kwiaty.
Camaxtle został przejęty od Chichimeków przez Azteków, a jego odpowiednikiem w mitologii azteckiej był Xipe Totec (Tlatlauhqui Tezcatlipoca)

</doc>
<doc id="538454" url="https://pl.wikipedia.org/wiki?curid=538454" title="Robert Scott Lazar">
Robert Scott Lazar



</doc>
<doc id="538455" url="https://pl.wikipedia.org/wiki?curid=538455" title="Vlastimil Hort">
Vlastimil Hort

Vlastimil Hort (ur. 12 stycznia 1944 w Kladnie) – czechosłowacki szachista, od 1985 r. obywatel niemiecki, pretendent do tytułu mistrza świata w szachach. 
Kariera szachowa.
Pierwsze sukcesy odniósł w mistrzostwach Czechosłowacji juniorów, dwukrotnie (w latach 1960 i 1962) zdobywając tytuły mistrza kraju. W roku 1962 otrzymał tytuł mistrza międzynarodowego, a trzy lata później - arcymistrza. W roku 1964 wystąpił w turnieju strefowym w Kecskemét, gdzie podzielił miejsce VII - VIII. W kolejnej eliminacji do mistrzostw świata, turnieju strefowym w Halle w roku 1967 zajął II miejsce i zakwalifikował się do turnieju międzystrefowego w Sousse, w którym podzielił VI - VIII miejsce i wystąpił w dogrywce o jedno miejsce premiowane awansem do meczów pretendentów (w rozegranym w Los Angeles barażu zajął drugie miejsce i nie awansował do grona pretendentów). Starty w dwóch kolejnych turniejach międzystrefowych (Palma de Mallorca 1970 i Petrópolis 1973) również nie przyniosły sukcesu w postaci awansu do meczów pretendentów.
Największy sukces osiągnął w roku 1976, zajmując w turnieju międzystrefowym w Manili III miejsce i zdobywając awans do ósemki pretendentów. Rozegrany w roku 1977 w Reykjavíku ćwierćfinałowy mecz przeciwko Borysowi Spasskiemu zakończył się po bardzo zaciętej walce jego porażką w stosunku 7½ - 8½.
W latach 1960–1984 reprezentował Czechosłowację na 11 szachowych olimpiadach, siedmiokrotnie na I szachownicy. Największym sukcesem zakończył się występ w roku 1982 w Lucernie, gdzie wraz z drużyną zdobył srebrny medal olimpijski. W swoim dorobku posiada również dwa medale indywidualne - srebrny (za rezultat 14½ pkt z 18 partii na I szachownicy w roku 1972 w Skopje) oraz brązowy (zdobyty w roku 1962 w Warnie na szachownicy III). Po zmianie obywatelstwa jeszcze trzykrotnie wystąpił na olimpiadach (w latach 1988–1992). Łącznie w turniejach olimpijskich rozegrał 197 partie, zdobywając 125½ pkt.
Był pięciokrotnym mistrzem Czechosłowacji (1970, 1971, 1972, 1975, 1977 i 1984) oraz trzykrotnie (1987, 1989 i 1991) zwyciężał w mistrzostwach Niemiec. Od początku swojej szachowej kariery był zawodnikiem bardzo aktywnym. Wystąpił w niezliczonej liczbie turniejów (zwyciężając w ponad 20), m.in. w meczu ZSRR - Reszta świata, rozegranym w roku 1970 w Belgradzie, w którym pokonał na IV szachownicy Lwa Poługajewskiego w stosunku 2½ - 1½. Wielokrotnie występował również na turniejach w Polsce, m.in. trzykrotnie w memoriałach Akiby Rubinsteina, zwyciężając w roku 1977.
Najwyższy ranking w karierze osiągnął 1 stycznia 1977 r., z wynikiem 2620 punktów dzielił wówczas (wspólnie z Lwem Poługajewskim i Michaiłem Talem) 6-8. miejsce na światowej liście FIDE.
"Metoda Horta".
Vlastimil Hort jest autorem oryginalnej metody ustalania wysokości nagród pieniężnych w przypadku dzielenia miejsc (przy równej liczbie punktów z gry), nazwanej jego nazwiskiem ("metoda Horta").
Przykład:
Dzięki tej metodzie, najwyżej zaszeregowany zawodnik nieco traci z regulaminowej nagrody, a zaszeregowany najniżej – trochę zyskuje.

</doc>
<doc id="538460" url="https://pl.wikipedia.org/wiki?curid=538460" title="Nizina Abyjska">
Nizina Abyjska

Nizina Abyjska (ros. Абыйская Низменность) – nizina w azjatyckiej części Rosji (Jakucja).
Leży w dorzeczu środkowej Indygirki; rozciąga się na długości ok. 250 km pomiędzy Górami Czerskiego na zachodzie a Płaskowyżem Ałazejskim na wschodzie; od południa ograniczona Górami Momskimi; od północy górami Połousny Kriaż.
Zbudowana z mezozoicznych skał osadowych pokrytych plejstoceńskimi osadami rzecznymi i jeziornymi. Powierzchnia równinna; klimat subpolarny; wieczna zmarzlina w gruncie, występuje lód kopalny. Gleby tundrowe; roślinność tundrowa, miejscami rzadki las modrzewiowy. Gęsta sieć rzeczna (główne rzeki: Indygirka, Ujandina, Selenniach, Badiaricha); liczne jeziora; rozległe bagna.
Słabo zaludniona, główne miejscowości: Abyj, Biełaja Gora.

</doc>
<doc id="538464" url="https://pl.wikipedia.org/wiki?curid=538464" title="André Weil">
André Weil

André Weil (ur. 6 maja 1906 w Paryżu, zm. 6 sierpnia 1998 w Princeton) – matematyk francuski, założyciel i faktyczny lider grupy Bourbaki. Jego prace dotyczyły głównie geometrii algebraicznej i teorii liczb. Laureat Nagrody Kioto w dziedzinie nauk podstawowych z 1994 roku.
Był bratem Simone Weil.
Linki zewnętrzne.
 

</doc>
<doc id="538484" url="https://pl.wikipedia.org/wiki?curid=538484" title="Vespa (zespół muzyczny)">
Vespa (zespół muzyczny)

Vespa – szczeciński zespół, grający mieszankę muzyki ska, swingu i rocksteady.
Nazwa zespołu pochodzi od włoskiego skutera Vespa. Zespół powstał w 1995 r. na gruzach zespołów Żaróweczki i Green Indian Tears. Zadebiutował w nieistniejącym już szczecińskim klubie Oszołom, w którym zagrał po raz pierwszy utwór „Skutermania”. W Oszołomie zespół zagrał po raz pierwszy w tak zwanym „stabilnym składzie”, a mianowicie: Radar (śpiew), Krzaq (gitara basowa), Maciek (gitara solowa), Kantor (gitara rytmiczna) oraz Michał (perkusja). W 1997 r. nakładem niezależnej wytwórni QQRYQ zespół wydał album zatytułowany "Vespa". W 1999 r. ich utwór znalazł się na składance "Jedna rasa – ludzka rasa" (zespół wystąpił tam m.in. obok Kuby Sienkiewicza i T.Love). Dwa lata później muzycy nagrali drugi album – "Bujaj się…" (ukazał się w 2003 r. nakładem Jimmy Jazz Records). W 2007 r. zespół wydał w założonej przez siebie wytwórni trzeci album, zatytułowany "Potwór". W 2008 r. wydano na CD reedycję debiutanckiego albumu. Płyta ukazała się w dwóch wersjach: zwykłej i ręcznie numerowanej, limitowanej do 500 sztuk. W marcu 2010 r. ukazał się czwarty album grupy, zatytułowany "Starsi Grubsi Bogatsi". Jako utwór promujący album wybrano „To tyle dziś kosztuje”, do którego powstał teledysk. W grudniu 2015 r. zespół rozpoczął nagrywanie nowej płyty w odnowionym składzie. Premiera piątej płyty zatytułowanej "Diamenty i jedwabie" odbyła się 26 sierpnia 2016 r.

</doc>
<doc id="538490" url="https://pl.wikipedia.org/wiki?curid=538490" title="Kinezyna">
Kinezyna



</doc>
<doc id="538491" url="https://pl.wikipedia.org/wiki?curid=538491" title="Broń ABC">
Broń ABC



</doc>
<doc id="538493" url="https://pl.wikipedia.org/wiki?curid=538493" title="Ceca Ražnatović">
Ceca Ražnatović

Ceca Ražnatović, właściwie "Svetlana Ceca Ražnatović", cyr. Светлана "Цеца" Ражнатовић, nazwisko panieńskie "Veličković" (ur. 14 czerwca 1973 w Žitoradzie) – serbska pop, popfolk piosenkarka, wdowa po Željko „Arkanie” Ražnatoviciu, oskarżanym o zbrodnie wojenne nacjonalistycznym polityku i dowódcy paramilitarnego oddziału "Tygrysy Arkana".
Życiorys.
Ceca jest najpopularniejszą piosenkarką w Serbii oraz w okolicznych krajach. Jej talent wokalny został zauważony, kiedy miała 13 lat przez muzyka Mirko Kodicia. Karierę rozpoczęła w 1988 roku, wydając pierwszą płytę. W 1993 roku utwór pt. "Kukavica" pochodzący z płyty "Šta je to u tvojim venama" stał się przebojem roku. O jej popularności w tym okresie świadczy występ przez publicznością złożoną z 10 tys. osób, który odbył się na stadionie Tašmajdan.
W 1995 roku wyszła za mąż za Željko Ražnatovicia, przywódcę paramilitarnej Serbskiej Straży Ochotniczej nazywanej "Tygrysami Arkana", która walczyła w Chorwacji i Bośni. Po zamordowaniu Ražnatovicia w Belgradzie w 2000 roku piosenkarka stała się właścicielką klubu piłkarskiego Obilić (zakupionego przez "Arkana" Ražnatovicia) oraz willi w Belgradzie, w której mieszka z dwójką swoich dzieci (Veljko i Anastasiją).
W 2002 roku dała koncert dla ponad 100 tysięcy fanów na "Marakanie" (stadion Crvena zvezda w Belgradzie), a w Sylwestrowy wieczór 2005 roku w Niszu wystąpiła przed 80-tysięcznym tłumem. Koncert był zupełnie darmowy, sfinansowany przez sponsorów, co spowodowało przyjazd fanów ze wszystkich zakątków Bałkanów. W 2005 roku został wydany album "London MIX", na którym znalazły się największe przeboje artystki w nowych, zremiksowanych wersjach.

</doc>
<doc id="538497" url="https://pl.wikipedia.org/wiki?curid=538497" title="Kościół państwowy">
Kościół państwowy



</doc>
<doc id="538498" url="https://pl.wikipedia.org/wiki?curid=538498" title="Płaskowyż Ojmiakoński">
Płaskowyż Ojmiakoński



</doc>
<doc id="538505" url="https://pl.wikipedia.org/wiki?curid=538505" title="Marian Miśkiewicz">
Marian Miśkiewicz

Marian Wojciech Miśkiewicz (ur. 2 października 1926 w Poznaniu, zm. 27 kwietnia 2020) – polski lekarz i polityk, minister zdrowia i opieki społecznej w latach 1991–1992.
Życiorys.
W 1952 ukończył studia na Wydziale Lekarskim Uniwersytetu Poznańskiego. Pracował krótko na uczelni jako młodszy asystent, zwolniony ze względów politycznych (działał w mikołajczykowskim PSL). W latach 1958–1962 pracował w szpitalu powiatowym w Będzinie, w latach 1958–1963 w I Klinice Studium Doskonalenia Lekarzy Akademii Medycznej w Warszawie. Od 1958 był równocześnie zatrudniony w Ministerstwie Zdrowia, gdzie w 1974 został wicedyrektorem Departamentu Profilaktyki i Lecznictwa. W 1972 uzyskał stopień doktora nauk medycznych. Współpracował ze Światową Organizacją Zdrowia.
Od 1980 pracował w Instytucie Kardiologii w Aninie, gdzie w latach 1980–2001 był zastępcą dyrektora ds. klinicznych i organizacyjnych, wchodził w skład Rady Naukowej Instytutu. Był również prezesem Polskiego Towarzystwa Szpitalnictwa. Ogłosił ponad 60 prac, głównie z organizacji i planowania instytucji służby zdrowia. Od 1980 był związany z „Solidarnością”.
W grudniu 1991 został powołany na stanowisko ministra zdrowia i opieki społecznej w rządzie Jana Olszewskiego, stanowisko piastował do czasu powołania rządu Hanny Suchockiej.
W 1997 otrzymał Krzyż Komandorski Orderu Odrodzenia Polski.
Zmarł 27 kwietnia 2020. 6 maja został pochowany w grobie rodzinnym na cmentarzu Powązkowskim w Warszawie (kwatera 232-2-10).

</doc>
<doc id="538506" url="https://pl.wikipedia.org/wiki?curid=538506" title="Brachyspira">
Brachyspira

Brachyspira – krętki należące do tego rodzaju są uważane za istotny czynnik etiologiczny ciężkich zakażeń przewodu pokarmowego wielu gatunków zwierząt. Należą do bakterii beztlenowych, o dużych wymaganiach wzrostowych.
Wykazują one wiele cech różniących je od borelii i leptospir. Ogólnie przyjmuje się, że do rodzaju "Brachyspira" należą krętki, których wielkość waha się od 0,10 do 0,40 μm. Rozmieszczenie skrętów komórki jest u tych bakterii regularne lub nieregularne, w zależności od gatunku, a ich liczba mniejsza niż u innych rodzajów z grupy "Spirochartes".
W komórkach krętków z rodzaju "Brachyspira" znajduje się od 8 do 30 włókien osiowych, które tworzą charakterystyczny aparat ruchu pozwalający na ich sprawne przemieszczanie w środowisku o dużej gęstości, jakim jest np. śluz. Komórka "B. pilosicoli" jest na brzegach wyraźnie zwężona, natomiast u pozostałych gatunków końce komórki są owalne.
Gatunki.
Znane są następujące gatunki z rodzaju "Brachyspira", którym przypisywane jest podane znaczenie patogenne:

</doc>
<doc id="538507" url="https://pl.wikipedia.org/wiki?curid=538507" title="Mokrzyca">
Mokrzyca



</doc>
<doc id="538510" url="https://pl.wikipedia.org/wiki?curid=538510" title="Ludwik Tyrowicz (grafik)">
Ludwik Tyrowicz (grafik)

Ludwik Tyrowicz (ur. 15 lipca 1901 we Lwowie, zm. 17 lutego 1958 w Łodzi) – polski grafik, pedagog, twórca ekslibrisów.
Życiorys.
Wywodził się z rodziny ormiańskiej. Był synem lwowskiego rzeźbiarza Ludwika (1861-1930) i Józefy z domu Iżykiewicz (1861-1920) oraz bratem Tadeusza (1893-1978) i bratem-bliźniakiem Mariana (1901-1989).
W latach 1923–1926 uczył się w Szkole Sztuk Pięknych w Warszawie, w 1930 wrócił do Lwowa, gdzie wykładał w Instytucie Sztuk Graficznych. Od 1945 w Łodzi, uczył w Państwowej Szkole Sztuk Plastycznych oraz w Szkole Drukarstwa Artystycznego.
Uprawiał różne rodzaje grafiki warsztatowej, zebrane w teki tematyczne (m.in. "Piękny Lwów", "Italia", "Teka karpacka"). Zajmował się grafiką użytkową, był autorem kilkuset ekslibrisów, m.in. dla braci Mariana i Tadeusza, Rosy Bailly, Stefana Kawyna, Zenona Klemensiewicza, Tymona Terleckiego. W roku 1938 opublikował pracę "Liternictwo w reklamie". Członek ugrupowań „Ryt” i „Artes”.
Pochowany na Starym Cmentarzu przy ul. Ogrodowej w Łodzi, w części katolickiej.
Przypisy.
 

</doc>
<doc id="538515" url="https://pl.wikipedia.org/wiki?curid=538515" title="Ultimate Fighting Championship">
Ultimate Fighting Championship

Ultimate Fighting Championship, UFC – amerykańska organizacja mieszanych sztuk walki (MMA) założona w 1993 roku. Pojedynki odbywają się w ośmiokątnym ringu otoczonym siatką, zwanym oktagonem.
Historia.
Pierwsze zawody Ultimate Fighting Championship zostały zorganizowane przez Arta Davie i Roriona Gracie. UFC 1 odbyło się 12 listopada 1993 roku w Denver w stanie Kolorado. Wzięli w nich udział: sumita, bokser, mistrz świata w savate (będący też mistrzem Europy w kyokushin), dwóch kick-boxerów, praktyk kempo, mistrz Pancrase oraz zawodnik brazylijskiego jiu-jitsu Royce Gracie. Gracie wygrał cały turniej, a także późniejsze UFC 2 i UFC 4 (walczył i w UFC 3, wygrał pierwszą walkę, lecz wycofał się ze względu na udar cieplny). Początkowe edycje były zbliżone pod względem minimum reguł do turniejów vale tudo. Popularność tychże walk gwałtownie się zwiększała, co zwróciło uwagę amerykańskich władz. Wielkim przeciwnikiem UFC w tamtych latach był senator John McCain, który jawnie sprzeciwiał się organizowaniu gal na terenie USA. Zapoczątkował nawet kampanię przeciw UFC, rozsyłał listy do gubernatorów stanów z prośbą zakazania organizowania gal UFC oraz podobnych imprez. W odpowiedzi na krytykę UFC zaczęto wprowadzać szereg ograniczeń i modyfikacji, m.in.:
W 2001 roku organizacja została zakupiona przez spółkę Zuffa, należącą do braci Fertita, przedsiębiorców z branży hazardowej z Las Vegas za sumę 2 milionów USD. Prezydentem UFC został Dana White. Mimo że UFC była dominującą organizacją na terenie Ameryki, globalnie pozostawała ówcześnie w cieniu japońskiej Pride Fighting Championships, która dysponowała znacznymi środkami finansowymi i większość najlepszych zawodników walczyła w jej szeregach. W roku 2006 sytuacja zaczęła się odwracać. PRIDE straciła kontrakt ze stacją telewizyjną Fuji TV, głównie w wyniku pomówień dotyczących związków z Jakuzą, natomiast UFC rozwinęła się dzięki kontraktowi z telewizją Spike TV oraz popularności show The Ultimate Fighter. Stopniowo zaczęła ściągać do siebie najlepszych zawodników z innych organizacji, w tym także z PRIDE FC.
Ostatnim krokiem w wyeliminowaniu konkurencji było kupienie 27 marca 2007 roku PRIDE przez Zuffę. Wkrótce potem PRIDE FC przestało funkcjonować.
28 października 2010 roku prezydent UFC Dana White ogłosił, że federacja World Extreme Cagefighting zostanie wchłonięta przez UFC. WEC od 2006 roku była siostrzaną organizacją UFC, również należącą do spółki braci Fertitta – Zuffa, LLC. Istniejąca od 2001 roku organizacja, począwszy od 2006 roku i zmian wprowadzonych przez nowych właścicieli ograniczyła się do organizowania walk w lżejszych kategoriach wagowych (lekkiej, piórkowej i koguciej). Ostatnia gala WEC odbyła się 16 grudnia 2010 roku. Proces połączenia obu organizacji zakończył się na początku 2011 roku. Mistrzowie WEC w wadze piórkowej (Jose Aldo) i koguciej (Dominick Cruz) stali się automatycznie mistrzami UFC.
12 marca 2011 roku Dana White ujawnił, że Zuffa kupiła udziały głównego rywala UFC na amerykańskim rynku – Strikeforce. White ogłosił, że Strikeforce będzie działać nadal jako niezależna spółka, a Scott Coker będzie dalej pełnić rolę jej prezydenta. Ostatnia gala tej organizacji odbyła się 12 stycznia 2013 roku, po czym jej zawodnicy zostali włączeni do UFC, a mistrzyni Strikeforce w wadze koguciej, Ronda Rousey została mianowana mistrzynią UFC.
W sierpniu 2011 roku UFC podpisała 7-letni kontrakt z czołową amerykańską siecią telewizyjną, Fox.
23 lutego 2013 na gali UFC 157 miała miejsce pierwsza w historii organizacji walka kobiet. W walce o mistrzostwo w wadze koguciej zmierzyły się Ronda Rousey i Liz Carmouche.
27 grudnia 2013 została uruchomiona internetowa platforma UFC Fight Pass umożliwiająca oglądanie na żywo (po uiszczeniu opłaty) poszczególnych gal (m.in. z cyklu Fight Night) oraz udostępniająca wszystkie archiwalne gale m.in. UFC, WEC, PRIDE oraz Strikeforce. W lipcu 2015 na UFC Fan Expo poinformowano o poszerzeniu oferty o transmisję i bibliotekę m.in. gal King of the Cage oraz Pancrase.
Na początku czerwca 2014 roku nawiązano współpracę z żeńską organizacją MMA, Invicta Fighting Championships. Umowa obejmuje transmisję gal na Fight Passie oraz możliwość transferu zawodniczek z Invicta do UFC.
2 grudnia 2014 roku UFC i Reebok zorganizowały wspólną konferencję prasową, podczas której ogłoszono współpracę federacji ze światowym producentem odzieży sportowej na najbliższych sześć lat i w związku z tym porozumieniem wprowadzono ujednolicenie strojów zawodników począwszy od lipca 2015. Pierwszą imprezą, podczas której każdy z zawodników musiał być ubrany w odzież firmy Reebok była gala UFC 189 w Las Vegas, gdzie w walce wieczoru Conor McGregor zdobył tymczasowy pas mistrza wagi piórkowej, pokonując przez techniczny nokaut Chada Mendesa. Wraz z nową umową wycofano możliwość, którą miał do tej pory każdy zawodnik, mianowicie umieszczenie logotypów własnych, indywidualnych sponsorów na spodenkach, co było przyczyną dużych kontrowersji, ponieważ zwłaszcza w przypadku zawodników mających za sobą po kilka walk pod szyldem UFC pieniądze od Reeboka okazały się być kwotą znacznie mniejszą, niż ta którą zawodnik otrzymywał od swoich indywidualnych sponsorów.
Zasady wypłat sponsorskich od firmy Reebok, po każdej stoczonej walce:
5 marca 2016 Conor McGregor stał się najlepiej opłacanym zawodnikiem MMA na świecie, otrzymując za swój pojedynek z Nathanem Diazem na UFC 196 podstawową gażę w wysokości 1 miliona USD.
Na tej samej gali – UFC 196 – organizacja zbliżyła się także do rekordu sprzedanych pakietów PPV, z jubileuszowej gali UFC 100, który wówczas wyniósł 1 600 000 abonentów płatnej telewizji, którzy zdecydowali się wykupić transmisję. UFC tylko 10 razy udało się przekroczyć granicę miliona sprzedanych PPV, ponadto na 5 galach było ku temu blisko:
Jubileuszowa gala UFC 200 wygenerowała zysk z bramki w okolicach 10 700 000 USD, co jest aktualnie rekordową sumą uzyskaną podczas zawodów MMA w Stanach Zjednoczonych.
11 lipca 2016, Dana White poinformował media o sprzedaży większościowych udziałów UFC grupie kapitałowej WME-IMG za sumę 4 miliardów USD. Według zapewnień, nadal będzie sprawował stanowisko prezydenta organizacji.
Wśród niemal powszechnego zatrzymania zawodów sportowych na całym świecie turniej UFC 249, zaplanowany na 18 kwietnia 2020 r., pozostał jedną z niewielu nadziei fanów sportu i bukmacherów. Krążyło wokół niego wiele plotek, ale teraz wszystko całkowicie się ułożyło – turniej został ostatecznie odwołany.
Zostało to ogłoszone przez szefa ligi Dana White’a. W swoim odwołaniu nazwał jedyny powód odwołania turnieju ogólnoświatowym rozprzestrzenianiem się wirusa COVID-19. I nie zauważył, że „z góry” istniała uparta rekomendacja, aby odmówić zorganizowania zawodów. Kolejne kilka turniejów serii zostanie anulowanych.
Zasady.
Reguły UFC.
Reguły zostały przyjęte przez Nevada State Athletic Commission 23 lipca 2001 roku:
Bonusy.
Od 2006 poza podstawowymi gażami od organizacji oraz sponsorów, zawodnicy mogą zostać nagrodzeni przez włodarzy bonusami finansowymi w wysokości 50 tys. USD w trzech kategoriach – za "nokaut", "poddanie" oraz "walkę wieczoru".
Kategorie wagowe.
Aktualnie UFC posiada 12 kategorii wagowych, 8 męskich i 4 kobiece:
Kobiece.
W latach 2001–2010 obowiązywał podział na 5 kategorii:
W latach 1997–2001 obowiązywał podział na 4 kategorie:
Aktualni mistrzowie.
Walki o mistrzostwo UFC w poszczególnych kategoriach wagowych rozgrywane są od 1997 roku. Obecnymi mistrzami są:
Galeria Sław.
Od 2003 roku włodarze UFC nagradzają najbardziej zasłużone osoby związane z MMA i organizacją włączając je do tzw. galerii sław (ang. Hall of Fame).
Polacy w UFC.
Wraz z rozwojem MMA polscy fani doczekali się także swoich rodaków. Pierwszym zakontraktowanym Polakiem w UFC był Tomasz Drwal, który podpisał umowę w 2007 roku. „Goryl” wygrał trzy walki (Ivan Serati, Mike Ciesnolevicz i Drew McFedries) i tyle samo razy schodził z oktagonu pokonany (z Thiago Silvą, Rousimarem Palharesem i Davidem Branchem). Drwal po dwóch porażkach z rzędu został zwolniony w 2010 roku.
W 2010 roku na skutek wchłonięcia przez UFC organizacji WEC zawodnikiem UFC został Maciej Jewtuszko. „Irokez” stoczył w niej jedną walkę. Na UFC 127 przegrał z Curtem Warburtonem. Po walce został zwolniony.
Wraz z pojawieniem się informacji o ekspansji UFC na Europę oraz planach organizacji gali w Polsce na galach UFC zaczęli debiutować następni zawodnicy z Polski.
Joanna Jędrzejczyk podczas gali UFC 185 pokonała Carlę Esparzę, dzięki czemu zdobyła tytuł mistrzowski w wadze słomkowej. Tym samym została trzecim europejskim (po Andreju Arłouskim i Basie Ruttenie) mistrzem UFC (pierwsza kobieca mistrzyni). Dodatkowo „JJ” za swój występ została uhonorowana bonusem (50 tys. USD) za występ wieczoru oraz awansem na pierwsze miejsce w światowym rankingu.
Problem z dopingiem.
W ostatnich latach dużym problemem UFC stały się afery dopingowe u zakontraktowanych zawodników, które zaczęły narastać w związku z coraz większymi kontrolami komisji sportowych w USA. Na przełomie lat 1999–2001 badania antydopingowe miały charakter wyrywkowy i sondażowy, niewielu zawodników, u których wykryto zażywanie sterydów było karanych, dopiero po maju 2001 zaczęło się to zmieniać w związku z uregulowaniem przepisów w mieszanych sztukach walki w Stanach. W tym czasie najgłośniejszymi wpadkami były te związane z Joshem Barnettem (2002), Timem Sylvią (2003) i Seanem Sherkem (2007) – wszyscy zawodnicy zostali ówcześnie zawieszeni na kilka miesięcy oraz odebrano im pasy mistrzowskie.
W latach 2010–2015 zaostrzono jeszcze bardziej kontrole antydopingowe, co skutkowało coraz większą liczbą zawodników, u których wykrywano zakazane substancje w organizmie (głównie sterydy anaboliczne – boldenon, nandrolon, drostanolon oraz podwyższony testosteron) mimo wysokich kar finansowych, 9-miesięcznym zawieszeniem oraz zmianami werdyktów na no contest. Na przestrzeni ostatnich lat wielu czołowych zawodników UFC zażywało zabronione środki, m.in. Alistair Overeem, Jake Shields, Nick Diaz, Wanderlei Silva, Chael Sonnen czy Frank Mir.
By przeciwdziałać fali dopingu w MMA, w maju 2015 Komisja Sportowa stanu Nevada postanowiła zaostrzyć jeszcze bardziej kary za stosowanie dopingu. Zmianom uległy m.in. czasy zawieszenia oraz kary pieniężne, które teraz wynoszą średnio 3 lata za pierwszą wpadkę oraz 30–40% kary pieniężnej, 4 lata za drugą, 40–50% kary pieniężnej oraz dożywotnie zawieszenie i 100% kary pieniężnej za trzecią wpadkę.
Jednymi z pierwszych, którzy zostali ukarani po wprowadzeniu nowych przepisów, byli Nick Diaz oraz Anderson Silva, jednak ostatecznie skrócono im zawieszenia.
W październiku 2014 Polski zawodnik Piotr Hallmann po przegranej walce z Gleisonem Tibau został zawieszony na 9 miesięcy za stosowanie dopingu. Natomiast sam Tibau w grudniu 2015 oblał testy, po których wykryto w jego organizmie erytropoetynę (EPO). 18 lutego 2016 USADA nałożyła na Brazylijczyka karę (już w świetle nowych, zaostrzonych przepisów) w postaci dwuletniego zawieszenia oraz zmiany wyniku walki ze zwycięstwa na przegraną przez dyskwalifikację.
Prawa telewizyjne w Polsce.
Prawa telewizyjne do UFC w Polsce posiada telewizja Polsat, transmisje emitowane są na kanale Polsat Sport. Transmisje z gal UFC na żywo w internecie udostępniane są przez platformy streamingowe Polsat Box Go oraz UFC Fight Pass. Transmisje ze wszystkich gal UFC można też oglądać na stronie internetowej zakładów bukmacherskich Fortuna.

</doc>
<doc id="538516" url="https://pl.wikipedia.org/wiki?curid=538516" title="Wojciech Żabiałowicz">
Wojciech Żabiałowicz

Wojciech Żabiałowicz (ur. 16 października 1957 w Toruniu) – polski żużlowiec i trener żużlowy, mistrz Polski.
W 1986 roku Indywidualny Mistrz Polski. Całą karierę spędził w Apatorze Toruń, gdzie również był trenerem. Z Apatorem był dwukrotnie Drużynowym Mistrzem Polski (1986, 1990).
W sezonie 1986 osiągnął najwyższą średnią biegową w lidze 2,774.
Osiągnięcia.
Mistrzostwa świata par
Indywidualne mistrzostwa Polski
Młodzieżowe indywidualne mistrzostwa Polski
Mistrzostwa Polski par klubowych
Młodzieżowe Drużynowe Mistrzostwa Polski
Złoty Kask
Srebrny Kask
Brązowy Kask
Inne turnieje.
Memoriał Alfreda Smoczyka w Lesznie

</doc>
<doc id="538518" url="https://pl.wikipedia.org/wiki?curid=538518" title="Płaskowyż Elgiński">
Płaskowyż Elgiński

Płaskowyż Elgiński (ros. Эльгинское плоскогорье) – płaskowyż w azjatyckiej części Rosji, w Jakucji; środkowa część Wyżyny Jano-Ojmiakońskiej.
Leży pomiędzy Płaskowyżem Jańskim (na północnym zachodzie), Górami Czerskiego (na północnym wschodzie), Wyżyną Ojmiakońską (na południowym wschodzie) i górami Suntar-Chajata (na południowym zachodzie). Maksymalna 1590 m n.p.m. (Wierszyna-Tuojdach). W niższych partiach tajga modrzewiowa, w wyższych limba syberyjska i tundra górska. W dolinach modrzewie, na obszarach zalewowych wierzby i topole.

</doc>
<doc id="538519" url="https://pl.wikipedia.org/wiki?curid=538519" title="Władysław Tyniecki">
Władysław Tyniecki

Władysław Tyniecki (ur. 5 maja 1833 w Olszanicy na Podolu, zm. 16 października 1912 we Lwowie) – polski leśnik, botanik.
Życiorys.
Studiował w nowo otwartej Akademii Rolniczej w Dublanach (1855-1857) a następnie jako ekstern w Akademii Leśnej w Tharandcie (1858-1859). Po studiach w latach 1859-1874 profesor-adiunkt Akademii Rolniczej w Dublanach, tam też był założycielem ogrodu botanicznego. Od 1868 był członkiem Komisji Fizjograficznej Towarzystwa Naukowego Krakowskiego, a następnie Akademii Umiejętności. W latach 1874-1898 profesor Krajowej Szkoły Gospodarstwa Lasowego we Lwowie, po Henryku Strzeleckim pełnił funkcję jej dyrektora (1892-1898).
Członek i działacz Galicyjskiego Towarzystwa Gospodarskiego, członek jego Komitetu (12 czerwca 1880 - 30 czerwca 1908), w latach 1874-1898 redaktor "Rolnika", organu GTG. Był także współzałożycielem Galicyjskiego Towarzystwa Leśnego, w latach 1900-1905 jego wiceprezes, w latach 1887-1891 i 1896-1904 red. "Sylwana". Od 1905 honorowy członek Polskiego Towarzystwa Leśnego. Był również działaczem Towarzystwa Ogrodniczo-Sadowniczego we Lwowie i redaktorem jego organu "Flora". Członek założyciel Polskiego Towarzystwa Przyrodników im. Kopernika (1873).
Autor wielu rozpraw naukowych i prac popularyzatorskich z różnych dziedzin leśnictwa oraz z botaniki i ogrodnictwa.

</doc>
<doc id="538524" url="https://pl.wikipedia.org/wiki?curid=538524" title="Andre Weil">
Andre Weil



</doc>
<doc id="538525" url="https://pl.wikipedia.org/wiki?curid=538525" title="Mokrzyca (Bałaje)">
Mokrzyca (Bałaje)

Mokrzyca – część wsi Bałaje w Polsce, położona w województwie podkarpackim, w powiecie lubaczowskim, w gminie Lubaczów.
W latach 1975–1998 Mokrzyca administracyjnie należała do województwa przemyskiego.
Wieś starostwa niegrodowego lubaczowskiego w XVIII wieku. 

</doc>
<doc id="538531" url="https://pl.wikipedia.org/wiki?curid=538531" title="Orzeł sawannowy">
Orzeł sawannowy

Orzeł sawannowy ("Aquila rapax") – gatunek dużego, osiadłego ptaka drapieżnego z rodziny jastrzębiowatych (Accipitridae). Zamieszkuje Afrykę Subsaharyjską i Azję Południową, izolowane populacje w północnej Afryce i na Bliskim Wschodzie. Narażony na wyginięcie.
Systematyka.
Dawniej uważano, że orzeł sawannowy jest blisko spokrewniony z wędrownym orłem stepowym ("Aquila nipalensis") i obie formy zaliczano do jednego gatunku. Różnią się jednak w zakresie DNA, morfologii, zachowania i ekologii.
Status.
Międzynarodowa Unia Ochrony Przyrody (IUCN) od 2018 roku uznaje orła sawannowego za gatunek narażony (VU – "vulnerable"); wcześniej, od 1988 roku miał on status gatunku najmniejszej troski (LC – "least concern"). Liczebność światowej populacji szacuje się na 100–200 tysięcy dorosłych osobników. Trend liczebności populacji uznaje się za spadkowy.

</doc>
<doc id="538532" url="https://pl.wikipedia.org/wiki?curid=538532" title="1856 w literaturze">
1856 w literaturze



</doc>
<doc id="538538" url="https://pl.wikipedia.org/wiki?curid=538538" title="Appendicularia">
Appendicularia



</doc>
<doc id="538540" url="https://pl.wikipedia.org/wiki?curid=538540" title="Ascidiacea">
Ascidiacea



</doc>
<doc id="538541" url="https://pl.wikipedia.org/wiki?curid=538541" title="Thaliacea">
Thaliacea



</doc>
<doc id="538542" url="https://pl.wikipedia.org/wiki?curid=538542" title="Napływy korzeniowe">
Napływy korzeniowe

Napływy korzeniowe, fałdy korzeniowe, nabiegi korzeniowe - wada drewna z grupy wad kształtu. Są to zniekształcenia szyi korzeniowej i odziomkowej części pnia w postaci podłużnych wypukłości ciągnących się od korzeni i stopniowo zmniejszających się na pniu.
Napływy korzeniowe i zgrubienie odziomkowe często traktowane są jako jedna wada drewna, gdyż trudno jest określić granicę występowania i wpływu jednej wady i drugiej. Napływy korzeniowe biorą swój początek od korzeni, stopniowo przechodzą w pień (często u świerków i grabów). Zgrubienie odziomkowe ma podobny charakter, lecz nie można w nim zauważyć wpływu korzeni.

</doc>
<doc id="538546" url="https://pl.wikipedia.org/wiki?curid=538546" title="Thomas Merton">
Thomas Merton

Thomas Merton – Ojciec Ludwik (ur. 31 stycznia 1915 r. w Prades (Pireneje Wschodnie), zm. 10 grudnia 1968 r. w Bangkoku) – amerykański pisarz, poeta, ksiądz katolicki, trapista.
Życiorys.
Był synem pochodzącego z Nowej Zelandii Owena Mertona (anglikanina) i Amerykanki Rut Jenkins (kwakierki), ochrzczonym w kościele anglikańskim. Wychowywany w rodzinie artystów wcześnie został osierocony, a jego jedyny młodszy brat zginął jako lotnik w czasie II wojny światowej. Uczęszczał do szkół we Francji, Anglii i Stanach Zjednoczonych. W 1935 r. rozpoczął studia na Uniwersytecie Columbia w Nowym Jorku, a po ich ukończeniu został nauczycielem języka angielskiego w miejscowym City College, reporterem gazet The New York Times i New York Herald Tribune. Zainteresowanie filozofią św. Tomasza i Dunsa Szkota oraz przyjaźń z hinduskim mnichem zaowocowało przyjęciem warunkowego chrztu w Kościele katolickim (1938 r.).
W latach 1939-1941 wykładał na franciszkańskiej uczelni St. Bonaventura College, a następnie pracował w czarnym getcie Harlemu, pośród ubogich Afroamerykanów.
Studiowanie tekstów św. Jana od Krzyża przyniosło decyzję o wstąpieniu do klasztoru zakonu trapistów w Gethsemani (1941 r.). W roku 1949 Merton przyjął święcenia kapłańskie, następnie sprawował funkcję mistrza nowicjatu (lata 1955-1965). Zmarł 10 grudnia 1968 r. w jednym z hoteli Bangkoku, porażony prądem elektrycznym podczas kąpieli.

</doc>
<doc id="538548" url="https://pl.wikipedia.org/wiki?curid=538548" title="Gnathostomulida">
Gnathostomulida



</doc>
<doc id="538549" url="https://pl.wikipedia.org/wiki?curid=538549" title="Twierdzenie o wykresie domkniętym">
Twierdzenie o wykresie domkniętym

Twierdzenie o wykresie domkniętym – jedno z podstawowych twierdzeń klasycznej analizy funkcjonalnej, charakteryzujące ciągłe przekształcenia liniowe między F-przestrzeniami, a więc w szczególności między przestrzeniami Banacha.
Twierdzenie.
Niech formula_1 oraz formula_2 będą F-przestrzeniami. Jeżeli operator liniowy formula_3 ma domknięty wykres, to jest on ciągły.
Uwagi o dowodzie.
Dowód twierdzenia o wykresie domkniętym można przeprowadzić w oparciu o inne ważne twierdzenie analizy funkcjonalnej – twierdzenie o operatorze odwrotnym.
Główna idea tego dowodu polega na skonstruowaniu odwzorowania liniowego, ciągłego i odwracalnego, dla którego odwrotne byłoby wyjściowym odwzorowaniem.

</doc>
<doc id="538550" url="https://pl.wikipedia.org/wiki?curid=538550" title="Pogonophora">
Pogonophora



</doc>
<doc id="538552" url="https://pl.wikipedia.org/wiki?curid=538552" title="Drzewołaz lazurowy">
Drzewołaz lazurowy



</doc>
<doc id="538554" url="https://pl.wikipedia.org/wiki?curid=538554" title="Echiura">
Echiura



</doc>
<doc id="538557" url="https://pl.wikipedia.org/wiki?curid=538557" title="Pycnogonida">
Pycnogonida



</doc>
<doc id="538558" url="https://pl.wikipedia.org/wiki?curid=538558" title="Port Gliwice">
Port Gliwice

Port Gliwice (inne nazwy: "Port Gliwicki", "port w Gliwicach") – port rzeczny znajdujący się w Gliwicach przy ulicy Portowej. Port położony jest w okolicach stanowiska szczytowego Kanału Gliwickiego i zaczyna prawie 41 kilometrową trasę, która łączy basen portowy z rzeką Odrą, jest również przykładem portu kanałowo-końcowego.
Port Gliwice jest początkowym portem Odrzańskiej Drogi Wodnej.
Informacje ogólne.
Port Gliwice obecnie wraz ze stacją kolejową, terminalem celnym, wolnym obszarem celnym, bazą magazynową, parkingami i biurami jest jednym z elementów Śląskiego Centrum Logistyki. 
Historia.
W 1989 r. ustanowiono wolny obszar celny w Gliwicach o powierzchni 355,2 ha. W 1993 r. zmniejszono powierzchnię wolnego obszaru celnego do 47,6 ha. W 2004 r. zmniejszono obszar do 44,05 ha.
Stary Port.
Pierwszy gliwicki port znajdował się w centrum miasta (pomiędzy obecnymi ulicami Dworcową i Zwycięstwa) nad Kanałem Kłodnickim. Do portu doprowadzona była linia kolei wąskotorowej. Port zlikwidowano po wybudowaniu Kanału Gliwickiego.

</doc>
<doc id="538559" url="https://pl.wikipedia.org/wiki?curid=538559" title="Brachiopoda">
Brachiopoda



</doc>
<doc id="538560" url="https://pl.wikipedia.org/wiki?curid=538560" title="Reform Plaza">
Reform Plaza



</doc>
<doc id="538562" url="https://pl.wikipedia.org/wiki?curid=538562" title="Echinoidea">
Echinoidea



</doc>
<doc id="538563" url="https://pl.wikipedia.org/wiki?curid=538563" title="Holothuroidea">
Holothuroidea



</doc>
<doc id="538564" url="https://pl.wikipedia.org/wiki?curid=538564" title="Polskie banknoty">
Polskie banknoty



</doc>
<doc id="538565" url="https://pl.wikipedia.org/wiki?curid=538565" title="Catha edulis">
Catha edulis



</doc>
<doc id="538566" url="https://pl.wikipedia.org/wiki?curid=538566" title="Ophiuroidea">
Ophiuroidea



</doc>
<doc id="538568" url="https://pl.wikipedia.org/wiki?curid=538568" title="Józef Tymowski">
Józef Tymowski

Józef Tymowski (ur. 19 kwietnia 1791, zm. 18 marca 1871) – radca stanu, szambelan dworu królewskiego Mikołaja I Romanowa w 1830 roku, urzędnik administracji Królestwa Polskiego, zwolennik ugody z Rosją; od 1815 kamerjunkier, od 1819 szambelan rosyjskiego dworu cesarskiego i od 1820 naczelny dyrektor kancelarii w Sekretariacie Stanu Królestwa Polskiego, od 1824 główny sekretarz Zgromadzenia Ogólnego Rady Stanu, sekretarz Rządu Tymczasowego Królestwa Polskiego (1831-1832), od 1833 sekretarz stanu, od 1855 członek Rady Administracyjnej i od 1856 członek rosyjskiej Rady Państwa; członek Rady Stanu Królestwa Kongresowego, w latach 1842–1855 także prezes Banku Polskiego. Prezes Heroldii Królestwa Polskiego od marca 1857 roku, tajny radca, senator.
Odznaczony Orderem Orła Białego, Orderem Świętego Włodzimierza 2 klasy, Orderem Świętej Anny 1 klasy z koroną, odznaką XXV lat nieskazitelnej służby.
Odznaczony Orderem Świętego Stanisława I klasy w 1829 roku i II klasy w 1820 roku.

</doc>
<doc id="538569" url="https://pl.wikipedia.org/wiki?curid=538569" title="Hrabstwo Lyon (Nevada)">
Hrabstwo Lyon (Nevada)

Hrabstwo Lyon znajduje się w środkowo-zachodniej części stanu Nevada. W roku 2005 liczba ludności wynosiła 48 865. Stolicą jest Yerington.
Historia.
Hrabstwo Lyon jest jednym z dziewięciu pierwszych hrabstw Terytorium Nevady utworzonych w 1861 roku. Zostało nazwane na cześć Nathaniela Lyona – generała wojsk Unii w czasie wyjny secesyjnej, który zginął w Missouri w 1861 roku. Pierwszą stolicą zostało Dayton, które rok później zmieniło nazwę na Nevada City. W 1909 roku, strawione przez pożar, dwa lata później władze przeniosły się do obecnego Yerington.
Linie kolejowe.
Eagle Salt Works Railroad wybudowało tu pierwszą linię kolejową długości 13,5 mil (ok. 21,72 km) – pierwszą konstrukcję Central Pacific. Central Pacific (Pierwsza Kolej Transkontynentalna) także przebiegała przez hrabstwo Churchill, chociaż znaczna część oryginalnej trasy przesunięto do Wadsworth na południu przez Fernley.
Transport.
Linie kolejowe California Zephyr przechodzą przez Lyon. Stacje znajdują się w Sparks i Winnemucca. Przechodzi tędy autostrada międzystanowa nr 80.
Geografia.
Całkowita powierzchnia wynosi 5222 km² (2016 mil²), z czego 5164 km² (1994 mil²) stanowi ląd, a 59 km² (23 mil², 1,13%) woda.

</doc>
<doc id="538571" url="https://pl.wikipedia.org/wiki?curid=538571" title="Marcus Allbäck">
Marcus Allbäck

Marcus Allbäck (wym. ; ur. 5 lipca 1973 w Göteborgu) – szwedzki piłkarz występujący na pozycji napastnika, reprezentant Szwecji, od 2008 roku gracz klubu Örgryte IS.
Allbäck rozpoczynał klubową karierę w zespole Örgryte z Göteborga, w którym zadebiutował w Allsvenskan. W 139 meczach dla tego klubu zdobył 52 bramki. W 1997 wyjechał z ojczyzny, aby grać w zespołach w Danii oraz w drużynie beniaminka Serie A AS Bari. Jego zagraniczne występy nie okazały się jednak tak owocne i w 1999 Allbäck powrócił do macierzystego klubu, w którym ponownie stał się gwiazdą zdobywając 34 gole w 64 meczach. Skuteczności nie stracił również w ekipie wicemistrza Holandii Sc Heerenveen. W 2002 próbował kontynuować karierę na Wyspach Brytyjskich, jednak w Premiership zdołał zdobyć jedynie 6 bramek w 35 meczach w barwach Aston Villi, skąd odszedł w 2004 do Bundesligi. W sezonie 2004/2005 nie zapobiegł spadkowi Hansy Rostock i ostatecznie podpisał kontrakt z FC København, z którym zdobył wicemistrzostwo Danii w 2005 i mistrzostwo w 2006 oraz dwukrotnie wygrywał rozgrywki Royal League. W 2008 roku powrócił do swojej pierwszej drużyny - Örgryte IS.
Kariera reprezentacyjna.
W reprezentacji Szwecji Allbäck zadebiutował 27 listopada 1999 w towarzyskim meczu przeciwko Afryce Południowej. Znajdywał miejsce w składzie drużyny narodowej na wielkich turniejach początku XXI wieku, występował na Mistrzostwach Europy 2000 i 2004 oraz na Mistrzostwach Świata 2002, jednak na żadnych ani on, ani jego reprezentacja nie odgrywali czołowej roli. W 2006 został powołany na Mistrzostwa Świata w Niemczech, na których zdobył bramkę w zremisowanym 2:2 ostatnim meczu grupowym Szwecji z Anglią, ta bramka była golem nr 2000 w historii Mistrzostw Świata w piłce nożnej. Jego drużyna awansowała z drugiego miejsca w grupie B. Do tej pory Allbäck rozegrał dla kadry narodowej 74 mecze i zdobył 30 bramek.

</doc>
<doc id="538573" url="https://pl.wikipedia.org/wiki?curid=538573" title="Marcus Allback">
Marcus Allback



</doc>
<doc id="538575" url="https://pl.wikipedia.org/wiki?curid=538575" title="Deividas Semberas">
Deividas Semberas



</doc>
<doc id="538576" url="https://pl.wikipedia.org/wiki?curid=538576" title="Atak dnia urodzin">
Atak dnia urodzin



</doc>
<doc id="538580" url="https://pl.wikipedia.org/wiki?curid=538580" title="Zbigniew Tymoszewski">
Zbigniew Tymoszewski

Zbigniew Tymoszewski (ur. 24 lipca 1924 w Chodowie, zm. 11 marca 1963 w Warszawie) – polski malarz i nauczyciel malarstwa.
Życiorys.
W roku 1952 uzyskał dyplom u Jana Cybisa w ASP w Warszawie. Początkowo malował realistyczne obrazy bliskie koloryzmowi ("Pejzaż z Suffczyna" (ok. 1948)). W drugiej połowie lat 50., zafascynowany sztuką informel, zaczął tworzyć inspirowane naturą kompozycje abstrakcyjne, odznaczające się nasyconą kolorystyką oraz grubo modelowaną fakturą ("Pejzaż błękitny" (1961)). W ostatnich latach życia malował pełne dramatycznej ekspresji obrazy figuratywne ("Koń" (1962), "Mięso" (1963)).
Od roku 1955 był nauczycielem malarstwa i rysunku w Państwowym Liceum Techniki Teatralnej w Warszawie.
W 1958 roku w Warszawie, w salach wystawowych dawnego IPS odbyła się jedyna za życia Tymoszewskiego indywidualna wystawa jego prac. W 1959 roku uczestniczył w III Wystawie Sztuki Nowoczesnej w Warszawie i w Wystawie Malarstwa Nowoczesnego w Jugosławii. W 1963 roku w Galerii Sztuki ZPAP odbyła się pośmiertna wystawa dzieł Tymoszewskiego z lat 1960–1963. W 30-lecie śmierci artysty zorganizowano w warszawskiej Zachęcie retrospektywną wystawę jego twórczości.

</doc>
<doc id="538581" url="https://pl.wikipedia.org/wiki?curid=538581" title="Urochordata">
Urochordata



</doc>
<doc id="538583" url="https://pl.wikipedia.org/wiki?curid=538583" title="Port Gliwicki">
Port Gliwicki



</doc>
<doc id="538586" url="https://pl.wikipedia.org/wiki?curid=538586" title="Kazimierz Przybylski">
Kazimierz Przybylski

Kazimierz Przybylski (ur. 3 marca 1925 w Bydgoszczy) – podpułkownik Wojska Polskiego.
Życiorys.
Był synem Walentego. Absolwent Oficerskiej Szkoły Polityczno-Wychowawczej w Łodzi z 1945. Przed powołaniem do wojska w latach 1941-1945 pracował jako ślusarz w warsztatach kolejowych w Bydgoszczy, po wyzwoleniu w 1945 pracował w milicji przeciwpożarowej w Bydgoszczy. 12 kwietnia 1945 został powołany do wojska. W tym samym roku ukończył Oficerską Szkołę Polityczno-Wychowawczą w Łodzi. Pełnił liczne funkcje w administracji wojskowej. Odznaczony m.in. Krzyżem Kawalerskim Orderu Odrodzenia Polski oraz Złotym Krzyżem Zasługi.
W latach 1955-1965 był komendantem Wojskowej Komendy Rejonowej w Gdyni, a następnie zastępcą szefa Miejskiego Sztabu Wojskowego w Gdyni. Po rozformowaniu Miejskiego Sztabu Wojskowego od 31 lipca 1975 do 26 listopada 1975 był komendantem Wojskowej Komendy Uzupełnień w Gdyni.
Przeniesiony do rezerwy 20 maja 1976 na podstawie decyzji kadrowej Ministra Obrony Narodowej Nr 035 z 21 lutego 1976.

</doc>
<doc id="538587" url="https://pl.wikipedia.org/wiki?curid=538587" title="Nelson Cuevas">
Nelson Cuevas

Nelson Rafael Cuevas Amarilla (ur. 10 stycznia 1980 w Asunción) – paragwajski piłkarz występujący najczęściej na pozycji prawego skrzydłowego, reprezentant Paragwaju. Obdarzony przydomkiem „Pipino”.
Kariera klubowa.
Cuevas rozpoczynał swoją karierę piłkarską w ojczyźnie, skąd w 1998 wyjechał do River Plate aby występować w argentyńskiej Primera División, gdzie w 1998 roku był mistrzem Apertury, w 2002 Clausury, zaś w 2000 zarówno Apertury, jak i Clausury. W 2003 grał krótko w zespole z Szanghaju, z którym zdobył wicemistrzostwo Chin i powrócił do Argentyny, gdzie wywalczył tytuł w Torneo Clausura 2004. W 2005 został sprzedany do Club América, który to szybko wypożyczył go do innego zespołu ligi meksykańskiej, C.F. Pachuca, z którym Cuevas wywalczył mistrzostwo kraju w 2006. Od 2006 do końca 2007 roku występował w Américe. W 2008 roku wrócił do Paragwaju i został zawodnikiem Club Libertad. Jednak rok ten kończył jako piłkarz brazylijskiego Santosu FC. W 2009 roku przeszedł do Universidad de Chile. Później występował także w paragwajskiej Olimpii, hiszpańskim drugoligowcu Albacete Balompié, meksykańskiej Puebli oraz Cerro Porteño.
Kariera reprezentacyjna.
W reprezentacji Paragwaju Cuevas zadebiutował w czerwcu 1999 w meczu przeciwko Boliwii. W 2002 został powołany na Mistrzostwa Świata, na którym zdobył dwa gole w ostatnim meczu grupowym ze Słowenią, które zapewniły Paragwajowi awans do 1/8 finału (ostatecznie na tej fazie zakończył się ten turniej dla drużyny Cuevasa). W 2006 również pojechał na Mundial, jednak w Niemczech jego drużyna odpadła już po fazie grupowej, zajmując trzecie miejsce w grupie B. Cuevas wpisał się jednak na listę strzelców w ostatnim meczu z Trynidadem i Tobago (2:0).

</doc>
<doc id="538592" url="https://pl.wikipedia.org/wiki?curid=538592" title="Zóna A">
Zóna A

Zóna A – słowacka grupa punkrockowa z Bratysławy.
Ma ona swoje korzenie w formacji Paradox, która powstała w styczniu 1980 roku. W pierwotnym składzie Paradoxu znaleźli się: Peter „Koňyk” Schredl – wokal i Jaro „Leďo” Lederleither – gitara. Początkowo grali covery zachodnich punkowych zespołów (The Clash, Sham 69, The Stranglers, Ramones), z czasem jednak zaczęli kopiować także twórczość grup rodzimej sceny punkowej (Olympic, Kryl, Mládek) oraz tworzyć własne kompozycje.
Pierwszy koncert Zóny A odbył się w marcu 1983 r. na okręgowym przeglądzie amatorskich zespołów. Skład grupy ulegał licznym zmianom. W czerwcu 1985 roku Zóna A z wielkim powodzeniem koncertowała w Pradze. W tym czasie ukazało się ich pierwsze demo z takimi hitami jak „Je to zlé”, „MHD”, „Pivo”. Wkrótce znaleźli się na rządowej czarnej liście wraz z innymi grupami punkowymi i otrzymali zakaz występowania przez kolejne trzynaście miesięcy. Odbierając paszporty, członkom zespołu uniemożliwiono im wyjazd na koncert do Polski. W tej atmosferze, która przyczyniła się do rozpadu innych bratysławskich zespołów (Ex-Tip, Problém 5, Tlak), powstało drugie demo „Potopa”, zawierające kolejny wielki przebój „Kde je Josef Mengele?”.
W kwietniu 1990 roku Zóna A nagrała pierwszą studyjną kasetę "Potopa".

</doc>
<doc id="538595" url="https://pl.wikipedia.org/wiki?curid=538595" title="Zona A">
Zona A



</doc>
<doc id="538596" url="https://pl.wikipedia.org/wiki?curid=538596" title="Tysiąclecie Państwa Polskiego">
Tysiąclecie Państwa Polskiego

Tysiąclecie Państwa Polskiego – państwowe obchody tysiąclecia polskiej suwerenności państwowej i kultury polskiej ogłoszone na lata 1960–1966 uchwałą Sejmu w 1958; inauguracja obchodów jubileuszu odbyła się na plenarnej sesji Ogólnopolskiego Komitetu Frontu Jedności Narodu 16 lutego 1960 w Kaliszu.
Obchodom jubileuszu towarzyszył program oświatowy „Tysiąc szkół na 1000-lecie”, podczas którego w latach 1959–1972 wzniesiono blisko 1,5 tys. nowoczesnych szkół-pomników Tysiąclecia Państwa Polskiego. W związku z jubileuszem wzmożono na większą skalę niż dotychczas badania archeologiczne, podjęto także inne akcje, jak: zadrzewiania kraju, budowy dróg, budowy wałów przeciwpowodziowych.
Okrągłą rocznicę (zarówno hierarchia Kościoła katolickiego jak i rząd Polski Ludowej) postanowiono wykorzystać propagandowo, rozpoczynając "wojnę o milenium". Kościół planował obchody "milenium chrztu Polski", a władze państwowe jubileusz Tysiąclecia Państwa Polskiego. Obie strony rozpoczęły walkę o "rząd dusz", którą to walkę władze PRL-u jednak przegrały, co przejawiało się m.in. wzrostem mas społeczeństwa odpornego na ateistyczne argumenty. 
Historyk Joachim Lelewel obchody tysiąclecia polskiej państwowości i kultury proponował obchodzić już w 1860. Miejscem miał być teren nad jeziorem Gopło w Kruszwicy, gdzie powinni zgromadzić się Polacy, tak jak wcześniej gromadzili się na wiecach.
Obchody.
W okresie uroczystości w 1960 na wielką skalę urządzono obchody 550 rocznicy bitwy pod Grunwaldem. W Gnieźnie 15 kwietnia 1966 powitanie salwami armatnimi marszałka Mariana Spychalskiego przybyłego na państwowe uroczystości zakłóciło mszę świętą celebrowaną przez arcybiskupa Karola Wojtyłę. Natomiast 16 kwietnia w Poznaniu I sekretarz Władysław Gomułka skrytykował prymasa Stefana Wyszyńskiego i kościelną koncepcje obchodów chrztu Polski. Skrytykował też ideę "przedmurza Chrześcijaństwa" jako będącą wymysłem antyradzieckim.
W dniu 22 lipca 1966 roku ulicami Warszawy przeszła uroczysta wielotysięczna parada przedstawiająca tysiąclecie Oręża Polskiego, z udziałem władz państwowych, wojska, sportowców i młodzieży. Nad miastem przeleciał oddział samolotów uformowany w piastowskiego orła, za którym uczestnicy ujrzeli symboliczną liczbę 1000. Razem z tysiącami warszawiaków paradę obserwował I sekretarz Władysław Gomułka. Następną atrakcją był przemarsz oddziałów, wojów Bolesława Chrobrego, rycerstwa spod Grunwaldu, kosynierów oraz kolumna zdobywców Berlina wraz ze sztandarami bojowymi. Odbył się też pokaz najnowszego sprzętu bojowego. Huczna Defilada Tysiąclecia, była kulminacyjnym punktem obchodów Tysiąclecia Państwa Polskiego, których głównym celem było przyćmienie uroczystości Milenium Chrztu Polski organizowanego przez Kościół. Zamknięciem obchodów Tysiąclecia Państwa Polskiego był Kongres Kultury Polskiej mający miejsce w dniach 7-9 października 1966 w Warszawie, w którym uczestniczyli pisarze, naukowcy oraz działacze z całego kraju.
Upamiętnienie.
W związku z obchodami wyemitowane zostały okolicznościowe monety. Ich projekty zostały przygotowane na konkurs ogłoszony przez NBP w roku 1957. W wyniku rozstrzygnięcia zdecydowano, że zaprojektowana przez Józefa Gosławskiego 10-złotowa moneta z wizerunkiem Mieszka i Dobrawy zostanie wyemitowana jako milenijna srebrna moneta 100-złotowa. Stała się ona jedną z najdroższych monet okresu PRL, a w latach 70. w konkursie „Biuletynu Numizmatycznego” zyskała miano „Najpiękniejszej monety polskiej”.
Dekretem Prezydenta RP na uchodźstwie Augusta Zaleskiego z 1 lipca 1966 postanowiono o wybiciu pamiątkowego Medalu Tysiąclecia Polski Chrześcijańskiej.

</doc>
<doc id="538598" url="https://pl.wikipedia.org/wiki?curid=538598" title="Poszukiwanie asocjacji">
Poszukiwanie asocjacji



</doc>
<doc id="538600" url="https://pl.wikipedia.org/wiki?curid=538600" title="Winkelried">
Winkelried



</doc>
<doc id="538603" url="https://pl.wikipedia.org/wiki?curid=538603" title="Ogrody Watykańskie">
Ogrody Watykańskie

Ogrody Watykańskie () – zespół ogrodowo-parkowy o powierzchni około 23 hektarów w Watykanie.
Na Ogrody Watykańskie składają się założenia ogrodowe i parkowe powstałe w różnych okresach historii siedziby papieży. Ogrody okalają budynki użyteczności publicznej i mieszkalne państwa-miasta. Od 2012 roku w ogrodach znajduje się 100 fontann, do których wodę doprowadza akwedukt zbudowany za papieża Pawła V. Ostatnią, dedykowaną św. Józefowi, ufundowało stowarzyszenie Patrons of arts in the Vatican Museum, ofiarowując ją papieżowi Benedyktowi XVI.
Ogrody Watykańskie nie były dostępne dla turystów zwiedzających Watykan aż do czasów Piusa XII (pontyfikat 1939–1958).
Historia.
Ogrody na Wzgórzu Watykańskim zostały założone przez papieża Mikołaja III w 1279 roku. Za jego pontyfikatu istniał w pobliżu Bazyliki św. Piotra na Watykanie papieski dwór obronny, będący jedną z oficjalnych rezydencji. Nie była to jednak siedziba tak okazała jak średniowieczny Pałac Laterański. Mikołaj III wzniósł nową rezydencję na Watykanie, a przy niej urządził rozległe ogrody. Ród Orsinich, z którego wywodził się Mikołaj III, posiadał swoją siedzibę w twierdzy Montegiordano, położonej naprzeciwko Zamku Świętego Anioła. Pierwsze ogrody papieskie składały się z sadów (), łąk () oraz ogrodów w ścisłym tego słowa znaczeniu (). Ogrody zlokalizowane były w pobliżu wzgórza Sant’Egidio, gdzie dzisiaj wznosi się Palazzetto del Belvedere i krużganki Muzeów Watykańskich.
Papież Innocenty VIII zlecił architektowi Antoniemu del Pollaiolo wybudowanie letniej rezydencji, tzw. . Z biegiem wieków na terenach pierwotnych ogrodów, pomiędzy pałacem papieża Mikołaja III a letnią rezydencją, kolejni papieże wznosili nowe budowle. Juliusz II zlecił Donato Bramantemu połączenie Pałacu Apostolskiego z Belwederem. W ten sposób powstały dwie dwupiętrowe równoległe galerie z tarasami. Budowę ukończono w 1546 roku. Zewnętrzną granicę państwa i w dużej części ogrodów wyznacza linia murów wzniesionych za pontyfikatów Pawła III i Piusa IV.
Za pontyfikatu Piusa IV wzniesiony został Domek Piusa IV (). Jest on zabytkiem sztuki renesansowej. Autorami projektu byli: Pirro Ligorio i Sallustio Peruzzi. Obok domku urządzono w czasach Piusa V ogród botaniczny. Za Grzegorza XIII zbudowano tzw. Wieżę Wiatrów (), pierwsze watykańskie obserwatorium astronomiczne. Znaczenie Ogrodów Watykańskich pomniejszyło wybudowanie Pałacu Kwirynalskiego jako letniej rezydencji papieży, a w XVII wieku nabycie willi w Castel Gandolfo.
Papież Leon XIII wzniósł na szczycie Wzgórza Watykańskiego skromną willę, gdzie spędzał dużo czasu. Za Piusa X willę połączono podziemnym przejściem z Pałacem Apostolskim. Po podpisaniu Traktatu Laterańskiego w 1929 roku na terenie ogrodów zbudowano: Pałac Gubernatorski, Pałac Trybunału, Pałac św. Karola, stację kolejową, Kolegium Etiopskie oraz siedzibę Radia Watykańskiego.
Opis.
Ogrody Watykańskie zajmują prawie połowę obszaru Państwa Watykańskiego. Zajmują stok Wzgórza Watykańskiego. Z trzech stron otoczone są murami obronnymi z bastionami. Od strony wschodniej przylegają do absydy Bazyliki św. Piotra i długiego skrzydła Muzeów Watykańskich.
Plac Pierwszych Męczenników.
Wchodząc na teren ogrodów pod Łukiem Dzwonów (), na lewo od monumentalnych schodów do bazyliki, mija się Plac Pierwszych Męczenników (). Jest to teren dawnego Cyrku Nerona (). Marmurowa płyta znajduje się w miejscu, w którym do 1584 roku stał egipski obelisk, przeniesiony na środek Placu Świętego Piotra. Do placu przylega od południa Kolegium Teutońskie z cmentarzem (Campo Santo Teutonico), od zachodu kanonia i zakrystia, od północy bazylika.
Plac św. Marty.
Na zachód od pl. Pierwszych Męczenników znajduje się Plac św. Marty. Bierze swą nazwę od nieistniejącego kościoła dedykowanego św. Marcie, siostrze św. Łazarza. W latach trzydziestych XX wieku wzniesiono przy nim pałace św. Karola i Trybunału oraz Dom św. Marty. Na zachód od Pałacu Trybunału znajdują się Pracownia Mozaik i watykańska stacja kolejowa. Na północ od Pałacu Trybunału usytuowany jest abisyński kościół św. Stefana.
Okolica Pałacu Gubernatoratu.
Na północ od stacji i pracowni mozaik zlokalizowany jest Pałac Gubernatoratu () z kaplicą Santa Maria Regina della Famiglia. Na trawniku przed siedzibą gubernatora ogrodnicy sadzą klomb kwiatowy w kształcie herbu panującego papieża. Rośliny zmieniane są w zależności od pór roku. Na północ od herbu z kwiatów fontanna, za nią statua św. Piotra.
Z pałacem sąsiaduje od strony zachodniej mur przyporowy ozdobiony wapiennymi skałami, przy nim ogród skalny. W ogrodzie skalnym znajduje się fontanna w formie omszałej groty. Na południe od Pałacu Gubernatoratu, ponad torami kolejowymi wykonana w trawertynie duża fontanna.
Ogród włoski.
Na zachód od Pałacu Gubernatoratu, między budynkiem Kolegium etiopskiego i Radiem Watykańskim znajduje się Ogród włoski. Jego niskie żywopłoty wyznaczają kształty grządek kwiatowych i trawników. Ozdobą ogrodu są dwie okrągłe fontanny.
Okolica Wieży św. Jana.
Wieża jest częścią murów z czasów papieża Leona IV. Wieża stoi na szczycie wzniesienia. W jej wnętrzu urządzone są apartamenty, z których korzystał Jan XXIII, patriarcha Atenagoras oraz Jan Paweł II, gdy przygotowywano jego mieszkanie w Pałacu Apostolskim zaraz po wyborze w październiku 1978 roku. W pobliżu dzwon Wielkiego Jubileuszu 2000 i kapliczka dedykowana św. Teresie z Lisieux. Figura świętej jest kopią rzeźby z karmelu w Lisieux.
Na łagodnym stoku opadającym w kierunku północno-wschodnim od heliportu części leśnej urządzono ogród z sezonowymi kwiatami. Ogród zdobi fontanna i pomnik św. Juana Diego. Od północnego zachodu granicę ogrodu wyznacza zewnętrzny mur graniczny z XVI wieku, od południowego wschodu mur z czasów papieża Leona IV. Na końcu ogrodu znajduje się kopia Groty Lourdzkiej z 1902 roku oraz współczesna rzeźba upamiętniająca zamach na Jana Pawła II w 1981 roku.
Ogród francuski.
Na północny wschód od Groty Lourdzkiej znajduje się dawna Wieża Leona XIII i fragment średniowiecznych murów. Na rezydencję letnią zamienił wieżę papież Leon XIII. Dzisiaj jest ona siedzibą studia Radia Watykańskiego. Z wieżą sąsiaduje ogród w stylu francuskim, z fontannami i arkadami obsadzonymi różami.
Ogród angielski.
Na północ od Klasztoru Mater Ecclesiae zaczynają się tereny parkowe w obszarze Państwa Papieskiego, pozostawione z dziko rosnącymi dębami, wiązami i krzewami śródziemnomorskimi. Park poprzecinany jest alejkami z rzeźbami, marmurowymi esedrami i ławkami. Jedna z rzeźb przedstawia św. Piotra w okowach. W parku znajdują się też fontanny. Na skraju parku usytuowana jest duża Fontana dell’Aquilone (), której fundatorem był papież Paweł V z rodu Borghese, projektantem Giovanni Vasanzio.
Domek Piusa IV.
Na wschód od ogrodów angielskich, otoczony ogrodem z klombami, znajduje się Domek Piusa IV (). Willę tę zaprojektował Pirro Ligorio. Prace trwały 1558–1561. Ukończono więc ją już za pontyfikatu Piusa IV. Loggię od willi oddziela eliptyczny dziedziniec. Dolna część loggi stylizowana jest na nimfeum. Duży posąg w nimfeum przedstawia boginię Kybele. Sklepienia sal willi zdobią freski Federica Zuccarego, Santiego di Tito i Federica Barocciego. Willa jest siedzibą Papieskiej Akademii Nauk ().
Kwadratowy ogród.
Przed budynkiem Pinakoteki Watykańskiej znajduje się Kwadratowy ogród (). Jest on pozostałością tzw. Sekretnego ogrodu z czasów papieża Pawła III.
Fontanna Najświętszego Sakramentu.
Na południowy wschód od parku przed Domkiem Piusa IV, oparta o budynek dawnej mennicy, znajduje się Fotnanna Najświętszego Sakramentu (). Wytryskująca promieniście woda imituje monstrancję. Przy schodach do Pałacu Apostolskiego została zbudowana na wzór pompejański niewielka Fontanna Zwierciadeł, którą zdobi różnokolorowa mozaika.
Urzędy i siedziby instytucji.
Na obszarze ogrodów rozsiane są budynki stanowiące siedziby urzędów i instytucji, m.in.:

</doc>
<doc id="538605" url="https://pl.wikipedia.org/wiki?curid=538605" title="Czerwony album (album Abradaba)">
Czerwony album (album Abradaba)

Czerwony album – pierwsza solowa płyta Abradaba, wydana przez S.P. Records dnia 8 czerwca 2004. Gościnnie brali w niej udział m.in. Gutek, Tede oraz WSZ &amp; CNE.
Nagrania dotarły do 14. miejsca listy OLiS. W 2004 roku album został wyróżniony nagrodą polskiego przemysłu fonograficznego Fryderykiem w kategorii „najlepszy album hip-hop/R&amp;B”.
Pochodzący z albumu utwór pt. „Miasto jest nasze” znalazł się na 65. miejscu listy „120 najważniejszych polskich utworów hip-hopowych” według serwisu T-Mobile Music.
Lista utworów.
Opracowano na podstawie źródła.

</doc>
<doc id="538606" url="https://pl.wikipedia.org/wiki?curid=538606" title="Damien Johnson">
Damien Johnson

Damien Johnson, (ur. 18 listopada 1978 w Lisburn w Irlandii Północnej), północnoirlandzki piłkarz, występujący na pozycji środkowego pomocnika w Huddersfield Town, do którego jest wypożyczony z Plymouth Argyle; były reprezentant kraju.
Jego pierwszym klubem w Premiership był Blackburn Rovers, gdzie dołączył w roku 1997 zaliczając swój debiut w podstawowym składzie w meczu Pucharu Ligi 30 sierpnia 1997, który jego ekipa przegrała 0-1 z drużyną Preston North End, a on sam dostał żółtą kartkę.
Wypożyczony do Nottingham Forest F.C. 28 stycznia 1998, zagrał w pięciu meczach i pozytywnie wpłynął na grę zespołu.
Na jego powrót do Blackburn złożyły się osiągane przez niego dobre wyniki i podczas sezonu 1999 - 2000 zdobył swoje pierwsze powołanie na mecz Reprezentacji Irlandii Północnej rozgrywane 23 lutego 2000 w którym to Reprezentacja Irlandii Północnej w piłce nożnej pokonała 3-1 Luksemburg. Potem wystąpił w meczach przeciwko Malcie oraz Węgrom, które skończyły się już nie tak pewnymi zwycięstwami jak to odniesione nad drużyną Luksemburga.
8 marca 2002 podpisał kontrakt z drużyną Birmingham City, po bardzo udanym sezonie w Blackburn Rovers zakończonym zdobyciem przez drużynę Pucharu Ligi. W Birmingham pomógł utrzymać się drużynie w czołówce tabeli. We wrześniu 2004 podpisał 3-letni kontrakt.
W 2010 roku trafił do Plymouth Argyle.
W drużynie narodowej wystąpił 56 razy, lecz ani razu nie wpisał się na listę strzelców.

</doc>
<doc id="538610" url="https://pl.wikipedia.org/wiki?curid=538610" title="(132524) APL">
(132524) APL

(132524) APL – mała planetoida z głównego pasa planetoid.
Odkrycie i nazwa.
Obiekt został odkryty 9 maja 2002 roku przez obserwatorium programu LINEAR. Planetoida ta nosiła najpierw prowizoryczne oznaczenie 2002 JF56. Jej oficjalna nazwa pochodzi od skrótu nazwy Johns Hopkins Applied Physics Lab, który to instytut kieruje misją New Horizons.
Orbita.
Orbita planetoidy (132524) APL jest nachylona pod kątem 4,16˚ do ekliptyki, a jej mimośród wynosi 0,274. Ciało to krąży w średniej odległości 2,6 j.a. wokół Słońca. Peryhelium orbity znajduje się 1,89 j.a., a aphelium 3,31 j.a. od Słońca. Na jeden obieg Słońca planetoida ta potrzebuje 4,20 roku.
Właściwości fizyczne.
Jest to małe ciało, którego wielkość szacuje się na 2,5 km; ma najprawdopodobniej nieregularny kształt. Jego absolutna wielkość gwiazdowa wynosi ok. 15,4.
W dniu 13 czerwca 2006 roku sonda kosmiczna New Horizons zbliżyła się na odległość około 102 000 km od tej planetoidy. Przelot wykorzystano do przetestowania instrumentów sondy i jej zdolności do obserwowania szybko poruszających się względem niej obiektów.

</doc>
<doc id="538611" url="https://pl.wikipedia.org/wiki?curid=538611" title="Polanowice (Wrocław)">
Polanowice (Wrocław)

Polanowice (niem. "Pohlanowitz", od 1937 "Burgweide-West" lub "Weidenbrück") - część (zwyczajowo nazywana osiedlem) Wrocławia położona na północy miasta na osiedlu Polanowice-Poświętne-Ligota, w dzielnicy Psie Pole. Od południa graniczy z osiedlami Poświętne, Karłowice i Sołtysowice, a od północy - przez rzekę Widawę - z wsią Krzyżanowice (województwo dolnośląskie) w powiecie trzebnickim.
Nazwa.
Miejscowość po raz pierwszy zanotowana łacińskim dokumencie z 1251 roku jako "Polamnovice". Nazwa ta notowana później w tym samym brzmieniu w 1268, a także "Polanovici" w latach 1267 oraz 1351, "Polonowicz" w 1360 oraz zgermanizowanej wersji "Pollanowitz" 1800.
Nazwa miejscowości pochodzi od polskiej nazwy określającej "pole" lub "polanę". Według niemieckiego językoznawcy Heinricha Adamy’ego wywodzi się ona od polskiej nazwy "polowania", które również ma swój źródłosłów w słowie "pole". W swoim dziele o nazwach miejscowych na Śląsku wydanym w 1888 roku we Wrocławiu wymienia jako najstarszą zanotowaną nazwę - "Polanowice" podając jej znaczenie "Jagdberzirk" czyli po polsku "Rejon, rewir łowiecki".
Od polskiej nazwy oznaczającej "pole" oraz "polanę", a także od nazwy "Polak" - "von Polan, Polanin, lat. Polanus, Polonus, wie Polak" wywodził znaczenie miejscowości niemiecki językoznawca Paul Hefftner w swojej pracy o nazwach miejscowości ziemi wrocławskiej pt. "Ursprung und Bedeutung der Ortsnamen im Stadt und Landkreise Breslau".
Historia.
Wzmiankowana w połowie wieku XIII wieś stanowiła własność kapituły katedralnej. Po sekularyzacji w 1810 samodzielne sołectwo (z własną szkołą, wiatrakiem, cegielnią, folwarkiem i komorą celną), liczące w 1845 roku 351 mieszkańców.
Pod koniec XIX stulecia w związku z budową nowoczesnych umocnień Wrocławia zbudowano na północny zachód od Polanowic schron piechoty (1890 - 1891), który następnie w roku 1910 rozbudowano tworząc Fort Piechoty nr 6. Istnienie tego dzieła warownego, otoczonego strefą rejonu ograniczeń budowlanych, ograniczało możliwość rozwoju miejscowości w kierunku zachodnum. Obecnie fort ten jest największą atrakcją turystyczną Polanowic, udostępnianą do zwiedzania przez Wrocławskie Stowarzyszenie Fortyfikacyjne.
W czasie oblężenia "Festung Breslau" poważnie zniszczona. Po wojnie zmieniała nazwy: Sułkowice i Sołtysowice Zachodnie, przy czym ta druga jest dosłownym tłumaczeniem nazwy z lat 1937-1945 ("Burgweide" to Sołtysowice, "Burgweide-West" przetłumaczono jako Sołtysowice Zachodnie), na mapie z 1948 już jako Polanowice. Wieś przyłączona do Wrocławia 1 stycznia 1973. W latach 80. zbudowano tu kościół NMP Matki Kościoła, od lat 90. datuje się przyspieszenie zabudowy, tak jednorodzinnej, jak wielorodzinnej.
Komunikacja Miejska.
K (Kamieńskiego Pętla - Gaj pętla)
130 (Polanowice - Pawłowice)
144 (Polanowice - Wojszycka)908 (Dworzec Nadodrze - Psary/Krzyżanowice/Szymanów
930 (Krzyżanowice - Kromera)
247 (Polanowice - Centrum Hurtu ul. Giełdowa) (linia nocna)

</doc>
<doc id="538612" url="https://pl.wikipedia.org/wiki?curid=538612" title="Sara Paxton">
Sara Paxton

Sara Paxton (ur. 25 kwietnia 1988 w Los Angeles) – amerykańska aktorka i piosenkarka popowa. Od 2007 roku współpracuje z wytwórnią Epic Records.
Życiorys.
Urodziła się w 1988 roku w Kalifornii. Zajmuje się zarówno aktorstwem, jak i muzyką. Znana jest z roli w serialu ' oraz z filmów "Piżama party" i "Akwamaryna". Jest jedynaczką i dorastała w San Fernando Valley. Gdy była mała, zaczęła występować w reklamach. Jej pierwszą rolą filmową był epizod w "Kłamca, kłamca" (1997). Później pojawiała się w różnych podrzędnych filmach telewizyjnych i gościnnie grała w serialach takich jak: "Passions" czy "Lizzie McGuire". Większą rolę dostała w "Piżama party" (2004), a następnie główną w serialu młodzieżowym '. Gdy serial "Summerland" został wycofany z telewizji, zaczęła pracę nad filmem "Akwamaryna", gdzie zagrała tytułową syrenkę. Po dobrych recenzjach posypało się wiele propozycji filmowych. Ten występ był przełomowym w jej karierze. Sara zajmuje się też śpiewem. W 2004 r. nagrała piosenkę „Take A Walk” na ścieżkę dźwiękową do "Darcy: Życie na farmie", a w 2006 „Connected” do "Akwamaryny". W 2009 została wydana jej debiutancka płyta „The Ups and Downs”.

</doc>
<doc id="538613" url="https://pl.wikipedia.org/wiki?curid=538613" title="Sara Emily Paxton">
Sara Emily Paxton



</doc>
<doc id="538614" url="https://pl.wikipedia.org/wiki?curid=538614" title="Andrzej Czok">
Andrzej Czok

Andrzej Czok (ur. 11 listopada 1948 w Zabrzu, zm. 11 stycznia 1986 na stokach Kanczendzongi) – polski himalaista związany z gliwickim Klubem Wysokogórskim. Taternikiem był od 1970 r. Poza Tatrami wspinał się też w Dolomitach i Alpach Zachodnich, później w Pamirze, Andach, Himalajach i Karakorum.
Himalaizm.
Swój pierwszy ośmiotysięcznik zdobył 4 października 1979 roku, kiedy to grupa himalaistów w składzie: Andrzej Czok, Jerzy Kukuczka, Zygmunt Andrzej Heinrich, Janusz Skorek weszła na szczyt Lhotse. Niespełna rok później z Kukuczką stanął na szczycie najwyższej góry świata, Mount Evereście, a następnie samotnie w 1982 roku na Makalu. Swój czwarty ośmiotysięcznik – Dhaulagiri – zdobył ponownie z Kukuczką, a stało się to 21 stycznia 1985 roku. Było to pierwsze zimowe wejście na ten szczyt. Andrzej Czok okupił je poważnymi odmrożeniami, w wyniku których stracił części pięciu palców u obu stóp. Mimo tego już rok później podjął nowe wyzwanie. Była to Kanczendzonga – próba zdobycia kolejnego ośmiotysięcznika po raz pierwszy porą zimową. Wierzchołek góry uznawanej przez Tybetańczyków za świętą nie był mu pisany. Osłabiony organizm przegrał z chorobą wysokościową. Zasłabł po dotarciu do obozu IV. Po wycofaniu się z drogi na szczyt zmarł 11 stycznia 1986 w obozie III na obrzęk płuc. Jego ciało spoczęło w szczelinie lodowej na południowej ścianie Kanczendzongi.

</doc>
<doc id="538630" url="https://pl.wikipedia.org/wiki?curid=538630" title="Łącznik elektryczny">
Łącznik elektryczny

Łączniki elektryczne – aparaty elektryczne przeznaczone do załączania lub wyłączania prądu w jednym lub większej liczbie obwodów elektrycznych. Łącznik może być przeznaczony do jednej lub obu tych czynności łączeniowych. Przemieszczenie styków ruchomych łącznika z jednego położenia granicznego w drugie położenie graniczne nazywa się "przestawieniem". Ogólna definicja łącznika obejmuje wszystkie urządzenia przeznaczone do wykonywania operacji łączeniowych. 
Podział i rodzaje.
Łączniki elektryczne można ze względu na przeznaczenie do pracy w określonych sieciach elektrycznych klasyfikować wg rodzaju prądu, napięcia, funkcjonalności sterowniczej (pierwsze trzy klasyfikacje poniżej).
Ze względu na rodzaj prądu w torze głównym łączniki dzieli się na łączniki:
Ze względu na wartość napięcia rozróżnia się następujące łączniki:
Ze względu na funkcjonalność sterowniczą możemy wyróżnić łączniki:
Spośród mnogości łączników pomocniczych można wyróżnić przyciski, oraz łączniki drogowe, w tym łączniki krańcowe.
Łączniki drogowe to łączniki pomocnicze działające pod wpływem ruchomej części maszyny, gdy część ta osiągnie przewidziane położenie
Łączniki krańcowe, zwane też wyłącznikami krańcowymi, krańcówkami lub wyłącznikami bezpieczeństwa, to łączniki drogowe powodujące otwieranie skuteczne (inaczej otwieranie niezawodne), to znaczy dające pewność, że wszystkie zestyki główne łącznika są otwarte, gdy manipulator (napęd) łącznika jest w położeniu otwarcia, a ruchoma napędzająca część maszyny osiągnie położenie krańcowe.
Ze względu na sposób załączania lub wyłączania prądu łączniki dzieli się na:
Ze względu na sposób utrzymywania styków w położeniach ustalonych łączniki dzielimy na: 
Zamek w łączniku zamkowym rygluje napęd i posiada mechanizm zapadkowy umożliwiający utrzymywanie styków w żądanym położeniu bez trwale przyłożonej siły wymuszającej. Dla otworzenia wyłącznika konieczne jest zadziałanie odrębnego urządzenia wyzwalającego działającego na zamek. 
W odróżnieniu od łącznika zamkowego stycznik zapadki nie posiada, a w czasie całej jego pracy musi istnieć siła utrzymująca styki w żądanym położeniu, np. elektromagnes, który działa tylko wtedy, gdy jest przyłożone do niego napięcie sterownicze.
Łączniki mechanizmowe klasyfikuje się także w zależności od rodzaju napędu, który ma dokonywać przemieszczenia styków: np. ręczny, elektromagnetyczny, elektryczny silnikowy, pneumatyczny.
Istotnym kryterium podziału, które łączy się ściśle z ogólnie przyjętymi nazwami łączników, jest wartość największego prądu wyłączalnego przez łączniki. Z tego względu rozróżnia się:
Każdy z wyżej wymienionych łączników może przenosić bez ograniczeń prądy robocze i krótkotrwałe zakłóceniowe (przeciążeniowe i zwarciowe), a podany podział dotyczy możliwości załączania i wyłączania prądu. 
Nazwę prądy zwarciowe stosuje się potocznie, ściślej mamy na myśli prądy wyłączalne większe, niż 10-krotna wartość prądu znamionowego cieplnego.
Odłącznik nie może załączać i wyłączać prądu, nie jest do tego konstrukcyjnie przystosowany, operuje się nim wyłącznie w stanie bezprądowym. W starszych zastosowaniach dopuszczano łączenie prądu biegu jałowego transformatora i krótkich linii elektroenergetycznych, obecnie prawie nie stosowane. W tej kategorii mieści się także uziemiacz. Odłącznik i uziemiacz mogą służyć wyłącznie do otwierania lub zwierania niezasilonej drogi prądowej. Stosuje się dla podniesienia bezpieczeństwa robót przy urządzeniach elektroenergetycznych: odłącznik w celu stworzenia dodatkowej przerwy izolacyjnej, uziemiacz w celu zapewnienia wyłączenia (we współpracy z innymi układami) przy przypadkowym podaniu napięcia.
Osobnym rodzajem łącznika jest zwiernik. Nie należy on do żadnej z wymienionych grup łączników, ale ze względu na budowę omawia się go przy odłącznikach. Jest to urządzenie stosowane do celowego stwarzania zwarć doziemnych, ale po to, aby te zwarcia zostały szybciej wykryte i wyłączone przez nadzorujący układ wyłącznik. Jest to rozwiązanie oszczędnościowe w mniej ważnych rozdzielniach.
Rozłącznik może załączać prądy robocze i przeciążeniowe, nie może wyłączać prądów zwarciowych.
Wyłącznik może załączać i wyłączać prądy robocze, przeciążeniowe i zwarciowe.
Każdy z wymienionych łączników może mieć napęd ręczny lub jakiś rodzaj napędu mechanicznego.
Niezależnie od rodzaju napędu w rozłączniku i wyłączniku dociskanie i otwieranie styków odbywa się z prędkością ustaloną przez projektanta (także przy napędzie ręcznym). Z wyjątkiem wyłącznika pneumatycznego styki są przestawiane za pomocą sprężyn, a napęd (ręczny lub mechaniczny) służy tylko do ich napinania. Już w chwili gotowości wyłącznika do załączenia co najmniej musi być gotowy do wyłączenia zestaw sprężyn wyłączających, tak aby wyłączenie zawsze było możliwe.
Bezpiecznik – jest wyłącznikiem jednorazowego użytku, służy do jednokrotnego przerywania prądów zwarciowych i przeciążeniowych.
Wysokonapięciowe wyłączniki mocy są aparatami najbardziej skomplikowanymi i mogą bez szkody wielokrotnie wyłączać prądy zwarciowe (w zakresie ustalonej trwałości urządzenia).
Względy praktyczne zadecydowały, że do dużej ilości łączeń, w tym łączeń w automatycznych cyklach sterowania, stosuje się rozłączniki najlepiej do tego technicznie przystosowane, choć nie mogące przerywać prądów zwarciowych. Powszechnie do dużej ilości cykli roboczych stosuje się styczniki w wykonaniu rozłącznikowym.
Natomiast wyłączniki powinny zapewnić dużą wytrzymałość zwarciową przy niezbyt dużej częstości łączeń, co pozwala na ich stosowanie jako sieciowych łączników zwarciowych.
W związku z powyższym wyłączniki do planowych łączeń stosuje się tylko, gdy to niezbędne, za to w szczególności korzysta się z ich zdolności do interwencyjnego wyłączenia. Standardowo wyłącznik współpracuje z układem wyzwalania, który po wykryciu zakłócenia dokonuje samoczynnego wyłączenia wyłącznika. Nawet, jeśli napęd był ręczny otwarcie nastąpi automatycznie. W prostych rozwiązaniach układ wykrywania zakłócenia jest konstrukcyjną częścią wyzwalacza, w rozwiązaniach bardziej wymagających jest to osobny moduł automatyki zabezpieczeniowej oddziałujący na wyzwalacz. Automatyczne załączanie za pomocą wyłącznika stosowane jest praktycznie tylko w wysoce specjalizowanych operacjach, jak Samoczynne Załączanie Rezerwy, Samoczynne Ponowne Załączenie, rezerwacja technologiczna urządzeń, synchronizacja generatorów.
Podział łączników z uwagi na środowisko gaszenia łuku:
W praktyce operuje się zazwyczaj nazwami łączników wynikających częściowo z podziału według kryterium wartości prądu wyłączeniowego, a częściowo z podziału według kryteriów konstrukcyjnych z dodatkowymi informacjami dotyczącymi rodzaju prądu, wartości napięcia i innych cech charakteryzujących, np. wyłącznik pneumatyczny wysokiego napięcia prądu przemiennego, rozłącznik gazowydmuchowy wysokiego napięcia prądu przemiennego itp.
Łączniki elektroenergetyczne niskonapięciowe.
Łączniki elektroenergetyczne niskiego napięcia wytwarzane są na prądy znamionowe ciągłe w granicach od części ampera do kilku tysięcy amperów, napięcia znamionowe do 1000 V prądu przemiennego i 1500 V prądu stałego oraz o różnych innych parametrach technicznych, określanych właściwościami łączników. W łącznikach o określonym przeznaczeniu uzyskuje się różne układy połączeń zestyków głównych i pomocniczych, zmieniając położenie dźwigni napędu. 
Podobnie, jak przy łącznikach wysokonapięciowych rozpowszechniony jest między innymi podział ze względu na zdolność łączeniową. W ten sposób wyróżnić można:
W klasyfikacji wg przeznaczenia można wyróżnić łączniki manewrowe – przeznaczone do sterowania pracą odbiorników, na przykład silników, charakteryzujące się dużą trwałością mechaniczną i łączeniową oraz znaczną lub bardzo dużą znamionową częstością łączeń. Odmianą łączników manewrowych są przełączniki.
Ze względu na napęd łączniki niskiego napięcia można podzielić na ręczne i automatyczne.
Do łączników ręcznych zalicza się łączniki:
Do łączników automatycznych zalicza się łączniki:
Stosowana nazwa łączniki instalacyjne jest różnie interpretowana przez źródła. Według jednych łączniki instalacyjne to tylko ręczne łączniki stosowane w niskonapięciowych instalacjach mieszkaniowych, bytowych, nieprzemysłowych, ale np. tzw. wyłączniki instalacyjne powszechnie są stosowane w przemyśle. Należy przyjąć, że chodzi o instalacje niskonapięciowe trwałe, w odróżnieniu od przenośnych, obsługiwanych wtyczkami.

</doc>
<doc id="538634" url="https://pl.wikipedia.org/wiki?curid=538634" title="Gruszyczka jednokwiatowa">
Gruszyczka jednokwiatowa



</doc>
<doc id="538637" url="https://pl.wikipedia.org/wiki?curid=538637" title="Park Narodowy Lovćen">
Park Narodowy Lovćen

Park Narodowy Lovćen (czarn. Национални Парк Ловћен, Nacionalni Park Lovćen) – park narodowy znajdujący się w Czarnogórze na Półwyspie Bałkańskim. Powołany w 1952 r. Obejmuje powierzchnię 6220 ha w centralnej części pasma gór Lovćen. Najwyższy szczyt Štirovnik wznosi się na wysokość 1749 m n.p.m. Najważniejszą górą w parku jest Jezerski vrh (1657 m n.p.m.), gdzie na szczycie znajduje się mauzoleum Piotra II Petrovića Njegoša, największego czarnogórskiego twórcy okresu romantyzmu, a także władcy. Ze szczytu rozpościera się piękny widok na park, a także na Zatokę Kotorską.
W parku znaleźć można wiele leczniczych roślin i grzybów. Przeważają lasy bukowe oraz sosny.

</doc>
<doc id="538638" url="https://pl.wikipedia.org/wiki?curid=538638" title="Super 1">
Super 1

Super 1 – polska stacja telewizyjna istniejąca w latach 1998–2002.
Pojawiła się w 1998 i pierwotnie miała służyć głównie jako kanał powtórkowy programów, seriali i filmów pokazywanych wcześniej na antenie Polonii 1. Właścicielem obu stacji była spółka Polcast (następnie Fincast). Telewizja nadawała najpierw z Włoch (1998–2000), a następnie ze Słowenii (2000–2002).
Historia.
14 grudnia 1998 roku telewizja Super 1 wystartowała jako uzupełnienie oferty programowej siostrzanej Polonii 1, podczas gdy ta poddawała się coraz większemu wpływowi pasm telezakupowych. Powtarzano m.in. seriale lansowane na początku lat 90., zaoferowano również klasykę kina amerykańskiego oraz włoskiego. Właśnie wtedy zakupiono znaczną część filmów od włoskich dystrybutorów, opatrzoną także tamtejszym dubbingiem. Oferowano także kilka produkcji własnych, które odbiły się bez echa pośród widzów.
W sierpniu 2000 roku przy okazji "przeprowadzki" studia emisyjnego z Włoch na Słowenię, zdecydowano się odświeżyć formułę stacji. Nadawca postawił na szeroką dystrybucję satelitarną oraz kablową, by dotrzeć do polskojęzycznej widowni w całej Europie. Do opisu nowej formuły Super 1 użyto określeń: telewizja "bez przemocy", "pogodna", "bezpieczna dla dzieci". Dowodem na zmiany miała być całkowita zmiana logo oraz oprawy graficznej, a także emitowane przez całą dobę materiały promocyjne nowej telewizji, w tym odcinki pilotażowe programów "Auto Motor i Sport" (kontynuowanego później w Tele 5) czy "Goście Zofii Bigosowej" (znanej z TVN). W tym ostatnim programie gośćmi byli m.in. kandydaci w wyborach prezydenckich w 2000 roku. Ponadto w trakcie trwania ciszy wyborczej przed tymi wyborami telewizja wyemitowała rozmowę z jednym z kandydatów na prezydenta Marianem Krzaklewskim, co nie uszło uwadze innych mediów.
We wrześniu z obietnic dofinansowania stacji wycofał się jeden z amerykańskich funduszy inwestycyjnych, przez co start nowej ramówki został przesunięty na październik. Zmusiło to nadawcę do negocjacji z polskimi oraz zagranicznymi podmiotami, którym zamierzano sprzedać znaczną część udziałów w Super 1. Fiasko rozmów zmusiło nadawcę do nadawania kilku programów powtarzanych przez większość dnia, natomiast w 2001 roku stacja z powrotem stała się kanałem powtórkowym. 17 kwietnia 2002 roku około godz. 22:00 na antenie po raz ostatni pojawił się ident stacji i nadajnik w Słowenii został wyłączony co skutkowało zamknięciem tej stacji, a dwa dni później jej miejsce zajęła nadająca z Polski telewizja Tele 5.
Programy emitowane w Super 1.
Seria pierwsza programów:
Seria druga programów:
Zagraniczne produkcje:
Seriale animowane:

</doc>
<doc id="538639" url="https://pl.wikipedia.org/wiki?curid=538639" title="Przędziorkowate">
Przędziorkowate

Przędziorkowate (Tetranychidae) - rodzina roztoczy obejmująca 1305 gatunków. Roztocze z tej rodziny pasożytują na 3808 gatunkach roślin.

</doc>
<doc id="538640" url="https://pl.wikipedia.org/wiki?curid=538640" title="Przędziorek owocowiec">
Przędziorek owocowiec

Przędziorek owocowiec ("Panonychus ulmi") – gatunek roztocza z rodziny Tetranychidae. Samica w kolorze wiśniowym, czerwonym z białymi brodawkami i szczecinkami długości 0,38-045 mm. Samiec kształtu gruszkowatego 0,36mm. Wylęg larw następuje przed kwitnieniem. Płodność – 20 jaj. Rozwój pokolenia trwa 3-5 tygodni. Występuje w ilości 5-8 pokoleń na rok. Masowo występuje w Polsce na śliwach, jabłoniach i innych z rodziny różowatych. Powoduje żółknięcie i przedwczesne opadanie liści.
Stadium zimującego przędziorka są tzw. jaja zimowe, które składane są w złożach na konarach, gałęziach i ich pędach, najczęściej od strony południowej.
Zwalczanie.
W sadach zwalczanie pordzewiacza przeprowadza się na dwa sposoby. Jednym jest zwalczanie chemiczne stosując w latach nasilenia szkodnika opryski pestycydami z grupy akarycydów, jeśli przeprowadzana lustracja wykazuje przekroczenie progu zagrożenia.
Oprócz zwalczania chemicznego od końca lat 90. wprowadza się w sadach zwalczanie biologiczne wporwadzając dobroczynka gruszowca (Typchlodromus pyri), – naturalnego roztocza – drapieżcę dla przędziorków. Pozwala on utrzymac populację szkodników na poziomie nie zagrażającym uprawie.

</doc>
<doc id="538643" url="https://pl.wikipedia.org/wiki?curid=538643" title="Różnopazurkowce">
Różnopazurkowce

Różnopazurkowce (Tarsonemidae) – rodzina roztoczy. Posiadają bruzdę między 2 a 3 parą odnóży. 3 pary nóg do przemieszczania (4 para – duże szczęki u samicy, długie nożyce u samca do przytrzymywania samicy). Barwa brunatna, ciało owalne, przypłaszczone – długość 0,18–0,28 mm. Brak stadiów nimfalnych. Ciepłolubne.

</doc>
<doc id="538644" url="https://pl.wikipedia.org/wiki?curid=538644" title="Roztocz truskawkowiec">
Roztocz truskawkowiec

Roztocz truskawkowiec ("Phytonemus pallidus") – gatunek roztocza z rodziny różnopazurkowców (Tarsonemidae). W obrębie tego gatunku klasyfikowany jest też roztocz cyklamenowy opisywany wcześniej m.in. pod nazwą "Steneotarsonemus fragariae", obecnie traktowany jako podgatunek "Ph. p. fragariae".
Samica owalna z poprzeczną bruzdą między 2 a 3 parą kończyn, biała. Długość ciała 0,15 mm. Zimują zapłodnione samice u nasady roślin. Jaja są składane na młodych liściach. Płodność – 40 jaj. Występuje 4–5 pokoleń w sezonie. Nakłuwają i wysysają soki roślin ozdobnych (cyklameny, azalie, begonie, gerbery i wyżliny), powodując bielenie, żółknięcie i deformacje liści, niszczą wierzchołek wzrostu. Rośliny młode słabo plonują. Zwalczanie poprzez m.in. zdrową rozsadę oraz palenie liści.

</doc>
<doc id="538645" url="https://pl.wikipedia.org/wiki?curid=538645" title="Sądownictwo">
Sądownictwo

Sądownictwo – oznacza z jednej strony władzę i funkcję wymiaru sprawiedliwości i obowiązującego orzecznictwa, z drugiej – ustrój sądów pewnej kategorii, bądź całego państwa lub społeczności międzynarodowej.
Sądownictwo jest jedną z trzech istotnych funkcji władzy państwowej (władza prawodawcza, wykonawcza i sądowa).

</doc>
