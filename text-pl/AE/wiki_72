<doc id="538646" url="https://pl.wikipedia.org/wiki?curid=538646" title="Pracze Widawskie">
Pracze Widawskie

Pracze Widawskie – osiedle na północnym skraju Wrocławia, w dzielnicy Psie Pole. Dawna wieś owalnica (w obrębie dzisiejszych ulic Dekarskiej, Zduńskiej i Kaletniczej), służebna osada książęca z własną komorą celną.
Historia.
W 1266 roku Władysław, książę regent Wrocławia i arcybiskup elekt Salzburga, nadał Pracze („hereditas nostra in villa Pracz iuxta Widauia”) w zamian za zasługi magistrowi Milonowi. Wzmiankowana w 1266 jako "Pratche" (w 1298 i 1348 – "Pracz"). Lokowana była na prawie niemieckim. W 1348 istniał tu już kościół pod wezwaniem św. Anny, ufundowany przez rycerza Henryka z Kałowa (wzmiankowanego po łacinie jako "Henricus de Cal"). Wzmiankowany także w dokumentach z lat 1342, 1344 i 1345 jako „Henricus Calow de Pracz”. Tutejsze sołectwo (oraz znajdujące się we wsi młyn, karczma i folwark) wzmiankowane było po raz pierwszy w 1353 roku. W 1649 wybudowano tu dwór, rozbudowany w 1914 (nie zachował się po II wojnie światowej), a w latach 30. XIX wieku – cegielnię.
Położona nad rzeką Widawą (niem. "Weide"), występowała także pod nazwami "Protch an der Weide", "Protch Weide" i "Weide-West".
W roku 1795 w 35 domach mieszkało tu 189 osób, a w 1913 liczba mieszkańców wynosiła 550. W latach 20. XX wieku w Praczach Widawskich wybudowano szpital, funkcjonujący do dziś jako dom pomocy społecznej.
Wieś przyłączona do Wrocławia w 1973; obecnie osiedle Pracze Widawskie traktowane są – na potrzeby administracyjne – wspólnie z większym od nich osiedlem Widawa, liczą wspólnie ok. 1,3 tys. mieszkańców.

</doc>
<doc id="538647" url="https://pl.wikipedia.org/wiki?curid=538647" title="Nieznany książę">
Nieznany książę

Nieznany książę (, ) – umowne określenie wodza plemion serbskich, który w początkach VII wieku poprowadził swój lud z terenów Białej Serbii na położone bardziej na południu Bałkany.
Podstawowa wzmianka historyczna o "nieznanym księciu serbskim" pojawia się w dziele bizantyjskiego cesarza Konstantyna VII Porfirogenety pt. "De Administrando Imperio", powstałym w połowie X wieku. Zgodnie z zawartą tam informacją "nieznany książę" poprowadził Serbów z Białej Serbii (umiejscawianej w dzisiejszej Wielkopolsce, na Śląsku, na terenie Łużyc, w Czechach lub w Saksonii) na Bałkany za panowania bizantyjskiego cesarza Herakliusza (pan. 610–641). Zawędrowawszy na południe, plemiona serbskie miały pokonać Awarów w okolicach Gór Dynarskich, a następnie zasiedlić zdobytą ziemię, zgodnie z umową zawartą z Herakliuszem jako opłata za pokonanie Awarów.
"Nieznany książę" wkrótce po przybyciu na Bałkany został usunięty w wyniku wewnętrznych sporów o władzę nad Serbami. "De Administrando Imperio" wspomina, iż miał on umrzeć około 680 roku.
Jego bratem lub ojcem mógł być Derwan, książę Serbów łużyckich. Pierwsza serbska dynastia panująca, Vlasimiroviciów, została tak nazwana od księcia Włastimira, który miał być praprawnukiem "nieznanego księcia".

</doc>
<doc id="538648" url="https://pl.wikipedia.org/wiki?curid=538648" title="Widawa (Wrocław)">
Widawa (Wrocław)

Widawa (niem. "Weide") – osiedle administracyjne Wrocławia utworzone na terenie byłej dzielnicy Psie Pole, położone nad rzeką Widawą.
Nazwa.
Miejscowość została wymieniona w zlatynizowanej formie "Widav" w łacińskim dokumencie wydanym 10 sierpnia 1201 roku przez kancelarię papieża Innocentego III w Segni. W dokumencie z 1202 roku wydanym przez księcia wrocławskiego Henryka I Brodatego wymieniona jest w zlatynizowanej formie "Vidava". W spisanym po łacinie dokumencie średniowiecznym wydanym we Wrocławiu w 1266 roku, który sygnował książę śląski Henryk III Biały miejscowość wymieniona jest w formie "Widawa". 16 grudnia 1946 roku urzędowo wprowadzono polską nazwę Widawa.
Historia osiedla.
Najstarsza znana wzmianka o Widawie pochodzi z bulli papieża Celestyna III z 8 kwietnia 1193 roku. Widawa powstała z połączenia dwóch sąsiednich miejscowości: Widawy, ciągnącej się wzdłuż traktu w stronę Trzebnicy oraz dawnego majątku ziemskiego – Pracz nad Widawą. Przez następne trzysta lat należąca z przerwami do dóbr rycerskich osada rozwijała się w cieniu Wrocławia.
W 1257 roku Henryk III Biały zgodził się aby rycerze: Idzi Jucha i jego brat Bogusław zlecili swojemu sołtysowi Albertowi, przeniesienie ich dóbr Widawa na prawo średzkie. Świadkami na dokumencie byli: przeor Franciszkanów Franczko, Syfrid, komes Paweł oraz kupiec Ramwold.
W 1344 r. zapadła decyzja o budowie kościoła parafialnego. Wcześniej Widawa należała do parafii w Ołbinie. Fundatorem kościoła był właściciel miejscowości, rycerz Henryk Cal, którego herb do dziś pozostaje herbem Widawy. Budowa kościoła trwała ok. 4 lata. Widawa posiadała młyn i karczmę oraz 20 łanów pola.
W 1552 r. dotarła do Widawy rewolucja protestancka. Wtedy to na polecenie właściciela majątku w kościele odbyło się pierwsze nabożeństwo luterańskie. Kolejne lata przyniosły znaczne rozszerzenie luteranizmu, co potwierdza fakt poświęcenia w 1604 r. przez pastora z Widawy nowej świątyni w Psarach. Kościół w Widawie zwrócony katolikom ulegał dewastacji z powodu braku wiernych. W 1706 r. przeprowadzono spis ludności, który wykazał:
W latach 1749–1777 miały miejsce trzecia przebudowa i remont kościoła, wykonane przez Franza Andreasa hrabiego von Sierstorpffa, ówczesnego właściciela majątku ziemskiego w Widawie. W latach 1777–1781 w miejscowości działały 2 szkoły: protestancka i katolicka. W 1798 r. miała miejsce czwarta przebudowa kościoła, którą wykonał wrocławski kupiec Steyer, właściciel Widawy od 1794 roku. W następnych latach stopniowo zwiększała się liczba ludności o wyznaniu katolickim i w 1897 r. parafia św. Anny, obejmująca takie miejscowości jak Widawa, Osobowice, Polanowice, Poświętne liczyła 1167 wiernych.
Na podstawie spisu mieszkańców dokonanego w 1912 roku, można stwierdzić, że łącznie w wymienionych wyżej miejscowościach żyło: 119 ewangelików i 814 katolików. W latach 1918–1922 na skutek reorganizacji struktury administracyjnej i kościelnej Widawa stała się gminą obejmującą Widawę, Psary, Krzyżanowice, Polanowice i Poświętne. Lata te to okres uruchomienia kolei wąskotorowej, popularnego w Prusach środka transportu na bliskie odległości. Linia biegnąca przez Widawę to Wąskotorowa Kolejka Wrocławsko-Trzebnicko-Prusicka. Dalszymi liniami można było dotrzeć do Żmigrodu i Milicza, a jednym z jej odgałęzień była linia do ówczesnego majątku ziemskiego Szymanów.
Wiek XX to czas osiedlania się na obszarze Widawy katolickich zakonów żeńskich. 5 maja 1917 roku, za aprobatą miejscowego proboszcza, Hermana Bannerta, powstała placówka sióstr boromeuszek, prowadzących szpital św. Jerzego we Wrocławiu (dzisiejszy szpital im. Rydygiera). W 1917 r. siostra Longina Nowak, przełożona zakonu, zakupiła gospodarstwo rolne w Widawie, w celu zaopatrzenia szpitala w żywność. Lata 1919–1930 to okres osiedlenia się w Widawie sióstr szkolnych de Notre Dame, których przełożona prowincji śląskiej, Maria Anuncjata Opic, nabyła widawski majątek ziemski. Okres dwudziestolecia międzywojennego zaznaczył się uruchomieniem zasilania Widawy w energię elektryczną, a także kablowej łączności telefonicznej.
Rozwijającą się osadę oszczędziły bezpośrednie działania wojenne u schyłku II wojny światowej, w czasie oblężenia miasta Wrocławia. Po wojnie ludność pochodzenia niemieckiego, na skutek postanowień jałtańskich, musiała opuścić swoje miejsca zamieszkania. Przemarsz wojsk radzieckich oraz ich zakwaterowanie spowodował duże zniszczenia oraz spalenie majątku ziemskiego, który był w posiadaniu sióstr de Notre Dame. W latach 1945–1946 w opuszczonej miejscowości osiedlała się ludność deportowana z obszarów wschodnich oraz z innych regionów Polski. W latach 1945–1954 Widawa była siedzibą gminy Widawa (urząd gminy mieścił się przy dzisiejszej ul. Księgarskiej 37). W Widawie istniał posterunek milicji, oraz siedziba Gminnej Spółdzielni z placówką handlową przy dzisiejszej ul. Sułowskiej, poczta oraz ośrodek zdrowia. Czynna była również restauracja przy ul. Sułowskiej. Z organizacji społecznych istniały: Ochotnicza Straż Pożarna i koło gospodyń wiejskich. W 1973 r. miejscowość została przyłączona do Wrocławia.
Dla potrzeb administracyjnych osiedle Widawa traktowane jest wspólnie z sąsiadującym mniejszym osiedlem Pracze Widawskie; oba osiedla mają wspólnie ok. 1,5 tys. mieszkańców.
Zabytki.
Do wojewódzkiego rejestru zabytków wpisany jest:
Sport.
Mieszkańcy Widawy w 1948 roku powołali zespół sportowy LZS Widawa. Pierwszy piłkarski mecz (porażka 12:1) zawodnicy Widawy rozegrali w 1951 roku z nieistniejącym obecnie klubem - Cukrownia Sułkowice. Piłka nożna nie była tylko jedyną uprawianą dyscypliną sportu, dodatkowo istniały następujące sekcję: lekkoatletyka, podnoszenie ciężarów, boks oraz kolarstwo. Współcześnie LZS-u Widawa już nie ma, natomiast na osiedlu działa Klub Sportowy Tomtex Widawa Wrocław. Założona w 2011 roku sekcja piłki nożnej rozpoczęła rozgrywki od "C klasy". W 2012 roku awansowała do wyższej klasy rozgrywkowej. W jej składzie występują głównie mieszkańcy osiedla i pobliskich wiosek. Boisko znajduje się przy ulicy Kominiarskiej 68. W sezonie 2021/2022 drużyna z Widawy wywalczyła awans do A-Klasy, nie przegrywając żadnego meczu w swojej grupie.
Komunikacja miejska.
Przez osiedle kursują autobusy linii:

</doc>
<doc id="538649" url="https://pl.wikipedia.org/wiki?curid=538649" title="El cóndor pasa">
El cóndor pasa

El Cóndor Pasa (hiszp., dosłownie: "Przelot kondora" – częściej tłumaczone jako "Przelatujący kondor") ballada peruwiańska skomponowana w 1913 roku przez Daniela Alomía Robles. To także zarzuela, czyli rodzaj musicalu. Libretto musicalu stworzył Julio Baudouin pod pseudonimem "Julio de La Paz".
Popularność zyskała dzięki wersji coverowej, nagranej w 1970 roku przez Simona i Garfunkela.
W roku 1993 została oficjalnie uznana za "Patrimonio cultural de la Nación" (część dziedzictwa kulturalnego Peru).
W roku 2006 fenomenem internetowym stała się disco-polowa aranżacja utworu w wykonaniu lubelskiego zespołu Primo, który z kolei był coverem zespołu Wańka Wstańka z 1986 roku.
Libretto.
Akcja zarzueli umieszczona jest w kopalni w Cerro de Pasco i opowiada o tragicznym konflikcie pomiędzy Indianami i "sajones" (dosł. Sasami) – ich europejskimi panami. Okrutny wyzyskiwacz – pan King, właściciel kopalni, zostaje zabity przez Higinio, ale wkrótce zastępuje go następny właściciel, pan Cup i walka trwa nadal. Tytułowy kondor jest tutaj symbolem wolności.
Ballada grana jest w scenie finałowej. Początkowo nie miała ona słów. Linia melodyczna ballady nawiązuje do "cashua" (rodzaj andyjskiego tańca podobnego do huaino). Jej inspiracją były tradycyjne pieśni andyjskie.
Oryginalne słowa pieśni są napisane w keczua, języku Imperium Inków, który do tej pory jest używany przez rdzenną ludność Peru. Pieśniarz wzywa potężnego andyjskiego kondora, aby zaniósł go z powrotem do pradawnego królestwa Machu Picchu.
Aranżacja Simona i Garfunkela.
Jest to prawdopodobnie najbardziej znana na świecie pieśń peruwiańska. W znacznej mierze zawdzięcza to wersji coverowej, nagranej w 1970 roku przez Simona i Garfunkela na płycie "Bridge over Troubled Water" ("Most nad wzburzoną wodą") – albumie, który w całości miał tytuł "El Condor Pasa (If I Could)". Paul Simon wykorzystał tylko melodię i napisał do niej całkiem nowe, niezwiązane z oryginalną wersją, słowa. W późniejszym okresie tego samego roku także Perry Como wydał swoją wersję anglojęzycznej wersji Simona w albumie "It's Impossible".
Tekst oryginalny (w języku keczua).
&lt;poem&gt;
Yaw kuntur llaqtay urqupi tiyaq
maymantam qawamuwachkanki,
kuntur, kuntur
apallaway llaqtanchikman, wasinchikman
chay chiri urqupi, kutiytam munani,
kuntur, kuntur.
Qusqu llaqtapim plasachallanpim
suyaykamullaway,
Machu Pikchupi Wayna Pikchupi
purikunanchikpaq.
&lt;/poem&gt;
Przekład na język polski.
&lt;poem&gt;
O majestatyczny kondorze, władco niebios,
zabierz mnie do domu, na szczyty Andów!
O kondorze!
Pragnę znów powrócić w me rodzinne strony,
znów przebywać razem wśród mych braci Inków.
Tak tęsknię za nimi,
o dumny kondorze!
Czekajcie na mnie w Cuzco,
na centralnym placu.
Może do Machu Picchu i Huayna Picchu
powędrujemy już razem.
&lt;/poem&gt;

</doc>
<doc id="538650" url="https://pl.wikipedia.org/wiki?curid=538650" title="El Cóndor Pasa">
El Cóndor Pasa



</doc>
<doc id="538651" url="https://pl.wikipedia.org/wiki?curid=538651" title="El condor pasa">
El condor pasa



</doc>
<doc id="538655" url="https://pl.wikipedia.org/wiki?curid=538655" title="Saparmurad Nijazow">
Saparmurad Nijazow



</doc>
<doc id="538657" url="https://pl.wikipedia.org/wiki?curid=538657" title="Herb Trzebiatowa">
Herb Trzebiatowa

Herb Trzebiatowa – jeden z symboli miasta Trzebiatów i gminy Trzebiatów w postaci herbu.
Wygląd i symbolika.
Herb przedstawia na tarczy dołem półkolistej, tzw. hiszpańskiej II, w srebrnym polu czerwonego wspiętego gryfa pomorskiego zwróconego w prawą stronę, trzymającego w szponach złotą tarczę, na której znajduje się zielony trójliść koniczyny. Pod tarczą widnieje złoty równoramienny krzyż premonstratensów. Za gryfem znajduje się niebieski odwrócony w słup klucz św. Piotra.
Historia.
Pierwotny herb miasta, którego pierwszy znany wizerunek znajduje się na pieczęci z 1383 roku przedstawiał wznoszącego się gryfa w kratkowanym polu między krzyżem św. Andrzeja i stojącym kluczem.

</doc>
<doc id="538663" url="https://pl.wikipedia.org/wiki?curid=538663" title="Crossduathlon">
Crossduathlon

Crossduathlon – odmiana duathlonu. Na tę dyscyplinę składają się biegi przełajowe i kolarstwo Cross-Country. Najpopularniejszym formatem są wyścigi, w których dwa etapy biegowe są rozdzielone etapem rowerowym, choć istnieją różne modyfikacje (np. bieg/rower/bieg/rower/bieg). Często organizatorzy ustalają dystanse etapów w taki sposób, by dystans rowerowy był około 2 razy większy niż dystans obu etapów biegowych.
Aktualnie 

</doc>
<doc id="538664" url="https://pl.wikipedia.org/wiki?curid=538664" title="Owen Hargreaves">
Owen Hargreaves

Owen Hargreaves (ur. 20 stycznia 1981 w Calgary w Kanadzie), angielski piłkarz występujący na pozycji pomocnika lub prawego obrońcy. Reprezentant Anglii, od sezonu 1996/1997 do sezonu 2006/2007 zawodnik klubu niemieckiej Bundesligi Bayern Monachium. W latach 2007-2011 występował w Manchesterze United.
Kariera klubowa.
Owen Hargreaves urodził się w Kanadzie jako najmłodszy syn Margaret i Colina Hargreavesów. Jego rodzina wyemigrowała z Wielkiej Brytanii w 1980 roku. Ojciec Owena występował niegdyś jako piłkarz w angielskich klubach Bolton Wanderers i Wigan Athletic. Owen rozpoczął swoją karierę w dziecięcych drużynach klubu Calgary Foothills FC. Z zespołem wywalczył tytuł mistrza Kanady U-15 w 1994 roku. Talent Hargreavesa znalazł uznanie u Haralda Hoppe'a, trenera juniorów Bayernu Monachium. Młody piłkarz został zaproszony na testy w 1996, zaś w lipcu 1997 dołączył do juniorskiej drużyny klubu z Monachium. W nowym klubie Owen występował przez dwa i pół roku w drużynie U-19, a następnie w zespole amatorów. Z zespołem U-19 dotarł w 1998 do finału mistrzostw Niemiec, przegranym z Borussią Dortmund. 12 sierpnia 2000 Hargreaves zadebiutował w meczu Bundesligi, zmieniając Carstena Janckera w 83. minucie. W tym samym roku po raz pierwszy wyszedł w podstawowym składzie Bayernu (w meczu z SpVgg Unterhaching 16 września). Sezon 2000/2001 okazał się wspaniały dla klubu, który zdobył mistrzostwo Niemiec oraz Ligę Mistrzów. Hargreaves pokazał się w tych ostatnich rozgrywkach z dobrej strony, szczególnie w półfinale z Realem Madryt. W kolejnym sezonie Owen umocnił swoją pozycję w pierwszym składzie, rozgrywając 46 meczów. Był wtedy jednym z kluczowych graczy zespołu, który jednak nie zdobył żadnego trofeum, zajmując 3. miejsce w Bundeslidze i odpadając z Pucharu Niemiec oraz Ligi Mistrzów. W sezonie 2002/2003 Bayern Monachium cieszył się znowu z mistrzostwa kraju i finału Pucharu Niemiec. 26 stycznia 2003 Hargreaves zdobył swoją pierwszą bramkę w Bundeslidze, w meczu przeciwko Borussii Mönchengladbach. Niestety w sezonie 2002/2003 często nękały go kontuzje, co umożliwiło mu rozegranie jedynie 32 meczów dla swojego klubu. W sezonie 2003/2004 Bayern Monachium ponownie zawiódł w lidze i Lidze Mistrzów. Jednak kolejne dwa lata to pasmo sukcesów krajowych. Hargreaves zdobył z klubem w latach 2005 i 2006 dublety: dwukrotnie mistrzostwo i Puchar Niemiec. 
20 maja prezydent Bayernu Monachium, Franz Beckenbauer potwierdził, że Owen Hargreaves podczas letniego okienka transferowego podpisze kontrakt z Manchesterem United. W 2008 roku przyczynił się do zdobycia mistrzostwa Anglii oraz Ligi Mistrzów. Liczne kontuzje sprawiły, że w ciągu czterech lat rozegrał dla Manchesteru United tylko 27 spotkań w których strzelił 2 bramki, dlatego klub postanowił nie przedłużać z nim umowy.
31 sierpnia 2011 roku podpisał roczny kontrakt z Manchesterem City.
Kariera reprezentacyjna.
Owen Hargreaves mógł wybrać grę w reprezentacji Kanady, jednak jego szybki wyjazd do Niemiec uniemożliwił mu to. 31 sierpnia 2000 roku ówczesny trener reprezentacji Anglii U-21 Howard Wilkinson powołał Hargreavesa na mecz towarzyski z Gruzją (6:1). Później piłkarz Bayernu wystąpił w kolejnych meczach drużyny U-21. W pierwszej reprezentacji seniorów zadebiutował 15 sierpnia 2001 roku w meczu przeciwko Holandii. W 2002 Sven-Göran Eriksson powołał go, jako jedynego gracza spoza Premiership, na Mistrzostwa Świata, na których Anglia odpadła w ćwierćfinale z Brazylią. Hargreaves jednak doznał kontuzji już w drugim meczu grupowym z Argentyną i musiał zostać zmieniony. Jego kariera reprezentacyjna, pomimo małego znaczenia dla drużyny narodowej i niechęci kibiców, rozwijała się i w 2004 został on powołany na Mistrzostwa Europy, zaś w 2006 na Mistrzostwa Świata, na których rozegrał dwa mecze w fazie grupowej, przeciwko Paragwajowi i Szwecji. Do tej pory rozegrał w reprezentacji Anglii 42 mecze i nie zdobył gola.

</doc>
<doc id="538669" url="https://pl.wikipedia.org/wiki?curid=538669" title="Jan Zawada">
Jan Zawada

Jan Zawada (ur. 23 grudnia 1891 w Kamesznicy, zm. 16 października 1975) – ezoteryk, różokrzyżowiec, esperantysta, działacz ruchu spółdzielczego.
W latach dwudziestych XX wieku członek Stowarzyszenia Wolnomyślicieli Polskich i współpracownik jego organu prasowego "Myśl Wolna". W latach trzydziestych związał się z Towarzystwem dla Badania Chrześcijaństwa Różokrzyżowego.
Był jednym z pionierów ruchu esperanckiego w Polsce, członkiem Polskiego Związku Esperantystów, autorem "Pełnego Podstawowego Słownika Języka Międzynarodowego Esperanto" (1929) i redaktorem "Księgi adresowej esperantystów Polski" (1931). Działał w Niezależnej Socjalistycznej Partii Pracy. 
W 1944 został kierownikiem wydziału spółdzielczości przy PKWN, a następnie dyrektorem biura Państwowej Rady Spółdzielczej w Warszawie.
Od 1948 – po usunięciu z pracy w spółdzielczości – pracował jako księgowy.

</doc>
<doc id="538672" url="https://pl.wikipedia.org/wiki?curid=538672" title="Bogumił (arcybiskup gnieźnieński)">
Bogumił (arcybiskup gnieźnieński)

Bogumił (? – zm. 1092) – arcybiskup gnieźnieński.
Jedynym pewnym przekazem o nim jest wzmianka nekrologiczna w Roczniku Świętokrzyskim Dawnym. Przypuszczalnie został arcybiskupem zaraz po odnowieniu metropolii gnieźnieńskiej w 1075 za sprawą Bolesława II Szczodrego, którego następnie koronował w katedrze gnieźnieńskiej 25 grudnia 1076.
Niekiedy podaje się, że w sporze króla Bolesława Szczodrego z biskupem krakowskim Stanisławem stanął po stronie króla i brał udział w wydaniu wyroku śmierci na Stanisława. Teza ta opiera się na treści niedatowanego listu papieża Paschalisa II (1099–1118) adresowanego jakoby do arcybiskupa gnieźnieńskiego Marcina (ok. 1100–1112), w którym papież wspomina o udziale jego poprzednika w sądzie nad jednym ze swoich sufraganów. Jest jednak wątpliwe, czy list ten faktycznie odnosił się do Polski, imię arcybiskupa nie jest bowiem wymienione, a jego tytulatura na różnych kopiach tego dokumentu jest różna; najprawdopodobniej dotyczył arcybiskupstwa podlegającego królowi Węgier (Kalocsa lub Split). Natomiast przekaz Jana Długosza (który nazywa go Piotrem), jakoby po zabiciu biskupa Stanisława był wykonawcą klątwy papieskiej nałożonej na króla Bolesława, nie znajduje żadnego potwierdzenia w źródłach współczesnych.

</doc>
<doc id="538673" url="https://pl.wikipedia.org/wiki?curid=538673" title="Aparaty elektryczne">
Aparaty elektryczne

Aparaty elektryczne (elektroenergetyczne) − grupa przyrządów głównie elektromechanicznych, ale także elektromagnetycznych, elektronicznych lub mieszanych, które pełnią funkcje:
Aparaty elektryczne to wszystkie te elementy elektryczne jakiegoś zespołu urządzeń elektroenergetycznych, które nie służą do wytwarzania i przetwarzania energii elektrycznej, a więc nie należą do maszyn elektrycznych, transformatorów, prostowników, akumulatorów itp. Obok terminu aparat stosuje się również termin "przyrząd". Niekiedy wiąże się pojęcie przyrządu z aparatami prostszymi lub mniejszymi.
Nieco inną definicję aparatu podaje międzynarodowa norma IEC 60050, która brzmi następująco − urządzenie lub układ urządzeń mogący być użyty jako niezależna jednostka wykonująca określoną funkcję.
Podstawowe cechy aparatów elektrycznych to:
Do aparatów elektrycznych zalicza się:

</doc>
<doc id="538674" url="https://pl.wikipedia.org/wiki?curid=538674" title="Włodzimierz Tarło-Maziński">
Włodzimierz Tarło-Maziński

Zygmunt Włodzimierz Tarło-Maziński (ur. 28 kwietnia 1889, zm. 31 grudnia 1967) – polski inżynier, autor pierwszych prac popularnonaukowych z dziedziny radiotechniki w Polsce, nauczyciel, działacz społeczny, oficer. Urodzony w Brodziencinie w powiecie Ciechanów, syn Władysława i Stefanii z domu Lewandowska. Zmarł 31 grudnia 1967 roku w Warszawie. Pochowany na Cmentarzu Wojskowym na Powązkach w Warszawie, kwatera A18, rząd 6, grób 10 (kwatera Dowborczyków). 
Był kierownikiem Wydziału Informacyjnego Obywatelskiego Komitetu Wykonawczego Obrony Państwa w 1920 roku.
Wolnomularz i różokrzyżowiec – szef („generał zakonu") polskiej jurysdykcji Starożytnego i Mistycznego Zakonu Różo-Krzyża ("The Ancient Mystical Order Rosae Crucis") oraz prezes Towarzystwa Miłośników Wiedzy i Przyrody, będącego ekspozyturą AMORC, współzałożyciel i prezes powstałego w 1924 roku Polskiego Związku Synarchicznego. Od 1934 roku przedstawiciel generalny Powszechnej Federacji Zakonów i Stowarzyszeń Inicjacyjnych ("Fédération Universelle des Ordres et Sociétés Initiatiques") na Polskę. 
W czasie wojny przebywał we Francji. Po powrocie do Polski w latach 1945–1947 prezes Komitetu Opieki nad Polakami za Granicą, działającego przy Ministerstwie Spraw Zagranicznych. Od 1945 roku członek PPS. W okresie 1948–1949 więziony przez trzy miesiące. W grudniu 1939 roku był współzałożycielem polskiej loży „Kopernik" w Paryżu, jednak Wielka Loża Francji, do której ta jednostka przystąpiła, uznała go za masona nieregularnego i nie zatwierdziła jego członkostwa w loży „Kopernik".

</doc>
<doc id="538678" url="https://pl.wikipedia.org/wiki?curid=538678" title="Zdzisław (arcybiskup gnieźnieński)">
Zdzisław (arcybiskup gnieźnieński)

Zdzisław (? – zm. w latach 80. XII wieku) – arcybiskup gnieźnieński. 
Po raz pierwszy jest udokumentowany 26 kwietnia 1177 jako świadek na przywileju księcia Mieszka Starego dla opactwa w Lubiążu. Przewodniczył synodowi w Świerzym Górnym (Wielkanoc 1179?) oraz zjazdowi polskich biskupów i baronów odbytemu w Łęczycy w 1180 z inicjatywy księcia Kazimierza Sprawiedliwego. Na zjeździe tym uchwalono pierwszy w historii Polski immunitet stanowy, dotyczący duchowieństwa. Po raz ostatni wspomniany jest w bulli papieża Aleksandra III z 28 marca 1181 zatwierdzającej uchwały podjęte w Łęczycy. Data jego śmierci nie jest znana.

</doc>
<doc id="538679" url="https://pl.wikipedia.org/wiki?curid=538679" title="Jan Hadyna">
Jan Hadyna

Jan Hadyna (ur. 7 września 1899 w Zamarskach k/Cieszyna, zm. 1971), syn Jana i Ewy z Brodów – powstaniec śląski, dziennikarz, sekretarz Towarzystwa Metapsychicznego w Krakowie. W latach trzydziestych XX w. redaktor i wydawca Biblioteki Wiedzy Duchowej oraz miesięczników „Wiedza Duchowa" i „Lotos". Autor licznych prac z zakresu teozofii, filozofii ezoterycznej, parapsychologii, mistyki, medycyny hermetycznej i okultyzmu. Różokrzyżowiec związany z Towarzystwem dla Badania Chrześcijaństwa Różokrzyżowego. W latach sześćdziesiątych XX w. sekretarz powstałego w Krakowie Towarzystwa Polsko-Indyjskiego.
Pochowany na cmentarzu wojskowym przy ul. Prandoty w Krakowie (kw. LXXXI-14-49).

</doc>
<doc id="538682" url="https://pl.wikipedia.org/wiki?curid=538682" title="Hurysa">
Hurysa

Hurysa (arab. حورية "" – wolna, ta co ma czarne oczy) – według religii muzułmańskich to wiecznie młode i piękne dziewice w raju stanowiące jedną z nagród dla zbawionych wiernych. Atrakcyjność hurys opisuje Koran:
A tych, którzy uwierzyli i czynili dobro, wprowadzimy do Ogrodów; gdzie w dole płyną strumyki. Będą oni tam przebywać na wieki, nieśmiertelni. Będą tam mieli małżonki bez skazy. I wprowadzimy ich do cienia cienistego. (4:57) 
Według hadisów hurysy, kobiety idealne, mają po 33 lata, są duchowo i cieleśnie nieskazitelne ("czyste jak perły ukryte"), są personifikacją dobrych uczynków z wypisanym na piersi imieniem Allaha. Są wiecznie piękne i młode, mogą odnawiać swoje dziewictwo. Każdy muzułmanin w ogrodzie Dżannah może mieć do 72 hurys i zależnie od jego woli będą one (lub nie będą) rodzić dzieci, osiągające pełną dojrzałość w ciągu godziny. Często uważane w literaturze islamu za alegorię mistycznych uniesień, rozumu i przymiotów Boga.
Christoph Luxemburg, badacz Koranu, wysunął tezę, że legenda o hurysach wzięła się z błędnego zrozumienia słowa "hur", które przetłumaczono z arabskiego jako "hurysy", podczas gdy po syriacku oznacza to "białe rodzynki".
Hurysy w kulturze Zachodu.
Hurysy zostały wspomniane w poemacie Juliusza Słowackiego „Beniowski” ("Pieśń III"):
&lt;poem&gt;Juz widział dziesięć przynajmniéj Andromed
Do skał przykutych srogimi żelazy,
Z warkoczem, który wisi jak u komet –
Miłe nadzwyczaj w młodości obrazy!
Młodość albowiem świeża – jak Mahomet
Panteistyczną jest i wszystkie głazy
Zmienia w kobiety, w ogień topi kruszce,
Huryski widzi zamiast ziarnek w gruszce.&lt;/poem&gt;
Do tego motywu odwołuje się również Jacek Kaczmarski w piosence "Źródło wszelkiego zła":
&lt;poem&gt;Unicestwić, pozarzynać,
Wobec śmierci się nie wahać
Biorąc z sobą poganina
W wielkim hołdzie dla Allacha.
By pijane rozpasanie
Wieczność trwało w tamtym świecie -
Trup z hurysą na kolanie
Prorokowi służył przecież!&lt;/poem&gt;

</doc>
<doc id="538683" url="https://pl.wikipedia.org/wiki?curid=538683" title="Jerzy Znamierowski">
Jerzy Znamierowski

Jerzy Znamierowski (ur. 1895, zm. 1992) – polski filozof, teozof i antropozof. 
Członek Polskiego Towarzystwa Teozoficznego i wileńskiej loży zakonu „Le Droit Humain". Wyznawca związanego z teozofami Kościoła liberalno-katolickiego. W 1949 r. aresztowany w Wilnie przez sowieckie organy bezpieczeństwa i skazany na dziesięć lat pobytu w łagrze za propagowanie antropozofii. W 1957 r. przyjechał w nowe granice Polski w ramach ostatniej fali wysiedleń ludności z przedwojennych wschodnich ziem polskich i zamieszkał w Toruniu. 
Siostra Jerzego Maria Znamierowska-Prüfferowa była etnografem.

</doc>
<doc id="538686" url="https://pl.wikipedia.org/wiki?curid=538686" title="Marcin (arcybiskup gnieźnieński)">
Marcin (arcybiskup gnieźnieński)

Marcin (Martinus) – arcybiskup gnieźnieński na początku XII wieku.
Po raz pierwszy jest wspomniany przez Galla Anonima jako mediator w konflikcie między księciem Władysławem I Hermanem a jego synami Zbigniewem I i Bolesławem III Krzywoustym (1099/1100). W 1102 roku przewodniczył uroczystościom pogrzebowym Władysława w Płocku. Położył kres wojnie domowej i doprowadził do pojednania Bolesława ze Zbigniewem. Przyjmował legata papieskiego Gwalona, biskupa Beauvais, który ok. 1103 roku przewodniczył synodowi, na którym złożono z urzędu dwóch biskupów z powodu "nieprzestrzegania kanonów". Gall Anonim ok. 1112 roku zadedykował arcybiskupowi Marcinowi swą kronikę.
Data jego śmierci nie jest znana. Późniejsze źródła (m.in. Długosz) podają najczęściej rok 1118. Jego następca Jakub ze Żnina w 1124 roku był jeszcze prepozytem gnieźnieńskim, a jako arcybiskup jest udokumentowany dopiero w 1136 roku, stąd też niektórzy autorzy datują zgon Marcina dopiero na okres po 1124 (K. Śmigiel) lub też przyjmują pomiędzy nim a Jakubem pontyfikat jeszcze jednego, nieznanego z imienia metropolity (G. Labuda).

</doc>
<doc id="538687" url="https://pl.wikipedia.org/wiki?curid=538687" title="Wybierak">
Wybierak



</doc>
<doc id="538690" url="https://pl.wikipedia.org/wiki?curid=538690" title="Stefania Krasowska">
Stefania Krasowska

Stefania Krasowska (ur. 20 sierpnia 1886, zm. 9 lub 19 czerwca 1964 w Warszawie) – polska legionistka, dziennikarka i urzędniczka. Należała do Polskiego Towarzystwa Teozoficznego i wolnomularstwa.
Życiorys.
Z domu Flekówna. Przed I wojną światową wstąpiła do Polskich Drużyn Strzeleckich, a następnie do służby pomocniczej Legionów Polskich. Pod koniec 1914 r. wysłana do Radomia, gdzie zajmowała się budowaniem sieci pocztowej dla Legionów. W 1915 r. została kierowniczką wypożyczalni książek w Warszawie, będącej zarazem lokalem kontaktowym POW. Od 1916 r. zajmowała się sprawami administracyjnymi „Rządu i Wojska”, nielegalnego tygodnika POW. W tym czasie współpracowała także z uniwersytetem ludowym, w którym prowadziła kursy dla analfabetów. W okresie międzywojennym urzędniczka Ministerstwa Spraw Zagranicznych. Od 1920 do 1932 r. pracowała w Konsulacie w Królewcu, następnie w Konsulacie Generalnym w Bytomiu i Konsulacie Generalnym w Opolu. W latach 1932 – 1936 zajmowała stanowiska urzędnicze bezpośrednio w Ministerstwie Spraw Zagranicznych. Była członkiem Polskiego Towarzystwa Teozoficznego oraz loży „Pokój” Międzynarodowego Zakonu Wolnomularstwa Mieszanego „Le Droit Humain”.
29 października 1930 r. odznaczona Krzyżem Niepodległości z Mieczami.
W okresie II wojny światowej przewodnicząca sekcji kobiecej Chłopskiej Organizacji Wolności „Racławice”. Jesienią 1943 r. aresztowana przez gestapo, po kilku miesiącach zwolniona. Redagowała „Głos Kobiet Wiejskich”, będący dodatkiem do „Walka i Wolność”. Podczas powstania warszawskiego dodatek ten przekształcony został w „Kobietę na Barykadzie”.
Po wojnie współzałożycielka Towarzystwa Przyjaźni Polsko-Indyjskiej. Inwigilowana przez SB w operacji „Ezoteryk”, wymierzonej przeciwko środowiskom masońskim, próbującym prowadzić działalność w ramach Towarzystwa.
Stefania Krasowska zmarła w Warszawie 9 lub 19 czerwca 1964 r. Pochowana wraz z mężem na cmentarzu Powązkowskim w Warszawie (kwatera 142-1-28).
Życie prywatne.
Jej mężem był Józef Krasowski, działacz Chłopskiej Organizacji Wolności „Racławice”.

</doc>
<doc id="538692" url="https://pl.wikipedia.org/wiki?curid=538692" title="Jan Gryfita">
Jan Gryfita

Jan, Janik albo Janisław z rodu Gryfitów (zm. 11/12 marca po 1167, być może 1176) – arcybiskup gnieźnieński od 1149, a wcześniej biskup wrocławski od 1146 do 1149.
Życiorys.
Był synem Klemensa z Brzeźnicy, jednego z protoplastów możnowładczego rodu Gryfitów-Świebodziców. Wiosną 1146 został biskupem wrocławskim z nominacji Władysława II, jednak jeszcze w tym samym roku poparł młodszych synów Bolesława Krzywoustego. W 1149 (po 22 czerwca) został arcybiskupem gnieźnieńskim.
Karol Maleczyński przypuszczał, że przed nominacją biskupią mógł pełnić urząd kanclerza Bolesława Kędzierzawego, jednak w świetle nowszych badań hipoteza ta okazała się błędna.
Wraz ze swoim bratem Klemensem był współfundatorem opactwa cystersów w Jędrzejowie. Przypisywana mu jest fundacja Drzwi Gnieźnieńskich. Zakładał wiele kapituł kolegiackich (np. św. Pawła w Kaliszu). Podczas zjazdu w Łęczycy w maju 1161 poświęcił kolegiatę w Tumie.
Jego duża pieczęć z podobizną metropolity i napisem "archiepiscopus Polonie" (arcybiskup Polski) z dokumentu z 1153, wystawionego przez arcybiskupa Jana w imieniu Zbyluta, fundatora opactwa cysterskiego w Łeknie, jest najstarszą zachowaną w Polsce pieczęcią biskupią.
W 1160 roku wraz z księciem Bolesławem Kędzierzawym uznał antypapieża Wiktora IV.
W nekrologach opactwa lubińskiego oraz opactwa św. Wincentego we Wrocławiu jego zgon zarejestrowano pod datą dzienną odpowiednio 11 i 12 marca, ale bez podania roku. Po raz ostatni jest on poświadczony jako uczestnik zjazdu jędrzejowskiego pod koniec 1167 roku, na którym wraz z biskupem krakowskim Gedką wydał przywilej dla opactwa w Jędrzejowie. Jego następca Zdzisław pojawia się w źródłach po raz pierwszy dopiero na wiecu w Gnieźnie w kwietniu 1177. Jako data śmierci Jana wchodzą więc w grę lata od 1168 aż do 1176/7. Wincenty Kadłubek w swej kronice czyni go jednym z komentatorów historii Polski aż do śmierci Bolesława Kędzierzawego w 1173, co może wskazywać, że Jan przeżył tego księcia. Ponadto, z uwagi na udokumentowane powiązania Jana z cystersami, przy jednoczesnym braku dowodów na takie powiązania arcybiskupa Zdzisława, Józef Dobosz przyjął, że fundacja cysterskiego opactwa w Sulejowie w 1176 odbyła się jeszcze przy współudziale arcybiskupa Jana.
W literaturze.
Jan Gryfita jest jednym z narratorów Kroniki Wincentego Kadłubka, dzieła napisanego w formie dialogu.

</doc>
<doc id="538694" url="https://pl.wikipedia.org/wiki?curid=538694" title="Znak równości">
Znak równości

Znak równości (ang. "Equals sign") – symbol matematyczny używany dla oznaczenia równości. Znak równości stawiamy między dwoma przedmiotami, o których twierdzimy, że są równe.
Historia.
Znak równości miał zostać wprowadzony w 1557 roku przez walijskiego matematyka Roberta Recorde'a w książce "The Wheatstone of Witte". Równość przez lata przedstawiana była przy pomocy słów, takich jak "aequales", "aequantur", "esgale", "faciunt", "ghelijck" czy "gleich", czasami w skróconej formie (np. "aeq"). Jak wyjaśnia Recorde w swojej książce, wprowadził znak = dla uniknięcia ciągłego pisania słów „jest równe”, zaś właśnie taki kształt nadał mu, gdyż – jak pisał – nic nie może być bardziej równego, niż dwa równoległe odcinki tej samej długości.
Autorstwo Recorde'a jest kwestionowane, gdyż symbol ten pojawia się w manuskrypcie przechowywanym w bibliotece Uniwersytetu w Bolonii, datowanym na lata 1550–1568 – możliwe jest więc, iż któryś z bolońskich uczonych wprowadził to oznaczenie przed Recorde'em.
Znak równości został później na pewien czas porzucony. Ponownie pojawił się w anonimowym dodatku do angielskiego wydania Descriptio Napiera, w tłumaczeniu Edwarda Wrighta, z 1618 roku (autorstwo dodatku przypisuje się Williamowi Oughtredowi).
Kod znaku.
W Unicode znaki równości przybierają następujące postacie:

</doc>
<doc id="538695" url="https://pl.wikipedia.org/wiki?curid=538695" title="=">
=



</doc>
<doc id="538696" url="https://pl.wikipedia.org/wiki?curid=538696" title="Avaritia">
Avaritia



</doc>
<doc id="538697" url="https://pl.wikipedia.org/wiki?curid=538697" title="Odwzorowanie liniowe">
Odwzorowanie liniowe



</doc>
<doc id="538698" url="https://pl.wikipedia.org/wiki?curid=538698" title="Homomorfizm liniowy">
Homomorfizm liniowy



</doc>
<doc id="538699" url="https://pl.wikipedia.org/wiki?curid=538699" title="Chciwość">
Chciwość

Chciwość (łac. "avaritia") – jeden z siedmiu grzechów głównych, wymieniany jako drugi w kolejności.
W średniowiecznej literaturze, w podręcznikach Ars moriendi, avaritia pojawia się często jako największy grzech człowieka w czasie sądu nad nim. Pojęcie to nabiera tu specyficznego znaczenia, ociera się o chęć hedonistycznego, natychmiastowego użycia bogactw. Jak pisze Philippe Ariès w swojej książce "Człowiek i śmierć" avaritia tak pojmowana zanika wraz z rozwojem kapitalizmu, gromadzenia dóbr i oszczędności oraz racjonalnego ich wykorzystywania.

</doc>
<doc id="538700" url="https://pl.wikipedia.org/wiki?curid=538700" title="Zużywanie">
Zużywanie

Zużywanie – proces wyczerpywania się jakiegoś zasobu, a także niszczenie przez długie użytkowanie lub funkcjonowanie.
Zużywaniem elementów maszyn nazywa się ubytek masy lub trwałe odkształcenie powierzchni elementu maszyny. Skutkiem zużywania jest zużycie.
Do scharakteryzowania procesu zużywania najczęściej stosuje się pojęcie szybkości zużywania, czyli odniesienie ubytku do jednostki czasu.
Nauka, która zajmuje się procesami zużywania i zużycia, to tribologia.
Ogólny podział procesu zużywania i zużycia.
Ogólnie zużywanie można podzielić na zużywanie trybologiczne (spowodowane procesami tarcia: zużycie ścierne, adhezyjne, scuffing, przez utlenianie, zmęczeniowe, łuszczenie (spalling), pitting (gruzełkowe), fretting i cieplne) i nietrybologiczne (wszelkie inne).

</doc>
<doc id="538707" url="https://pl.wikipedia.org/wiki?curid=538707" title="Triatlon zimowy">
Triatlon zimowy



</doc>
<doc id="538709" url="https://pl.wikipedia.org/wiki?curid=538709" title="Philippe Ariès">
Philippe Ariès

Philippe Ariès [fr: filip ariɛs] (ur. 21 lipca 1914 w Blois, zm. 8 lutego 1984 w Tuluzie) – francuski historyk, dziennikarz i eseista.
Życiorys.
Pochodził z rodziny kreolskiej o katolickich i rojalistycznych tradycjach. Wykształcenie średnie odebrał w instytutach jezuickich w Paryżu. W owym okresie związał się z młodzieżówką Akcji Francuskiej i podjął pracę w redakcji „L'Étudiant français”. Współpracował tam z m.in. Claude'em Royem, Raoulem Girardetem, Robertem Brasillachem, Pierre'em Gaxotte'em i Pierre'em Boutangiem. Stopniowo odchodził od środowiska Akcji Francuskiej, uważając je za silnie nacjonalistyczne i autorytarne. Podjął więc współpracę z Pierre'em Boutangiem, redaktorem „Paroles françaises” i „La Nation française”.
W 1943, po dwóch kolejnych niepowodzeniach zdania egzaminu agregacji, który w systemie edukacji francuskiej dawał prawo nauczania w liceach i wykładania na uczelniach, zatrudnił się jako dokumentalista w Instytucie Owoców Kolonialnych i Tropikalnych (do 1979). Na tym stanowisku wykorzystywał nowoczesne technologie mikrofilmu (1956), później także informatyczne (1965) w zarządzaniu informacją. W tym okresie współpracował również z wydawnictwem „Plon”, gdzie sprawował funkcję redaktora prowadzącego. Obok pracy zawodowej rozwijał działalność eseistyczną, pisząc pod silnym wpływem szkoły Annales. W 1948 opracował swoje pierwsze studium napisane w duchu szkoły: "L'Histoire des populations françaises et leurs attitudes devant la vie depuis le xviiie siècle", jednak długo nie mógł znaleźć wydawcy (wyd. 1979). Jego druga książka "Historia dzieciństwa: Dziecko i rodzina w dawnych czasach" (1960, wyd. pol. 1995) również przeszła bez większego echa we Francji, jednak jej angielskie tłumaczenie, przyniosło autorowi niespodziewaną popularność w Stanach Zjednoczonych, zafascynowanych nową perspektywą w historiografii. Sukces ten przyczynił się do przyjęcia go na półroczne stypendium w Waszyngtonie, które uzyskał dzięki protekcji przyjaciela Oresta Ranuma.
W 1977 opublikował ostatnią swoją większą pracę pt. "Człowiek i śmierć" (wyd. pol. 1989), dzięki której uzyskał potwierdzenie tytułu doktora filozofii w zakresie historii i nauk społecznych. Następnie został przyjęty do Szkoły Zaawansowanych Badań w Naukach Społecznych, gdzie objął stanowisko dyrektora ds. kształcenia (1978–1982).
W 1979 był jednym z 34 sygnatariuszy listu, zredagowanego przez Léona Poliakova i Pierre'a Vidal-Naqueta, potępiającego negacjonistyczną retorykę Roberta Faurissona.

</doc>
<doc id="538710" url="https://pl.wikipedia.org/wiki?curid=538710" title="Ścieranie">
Ścieranie

Ścieranie (zużycie ścierne) - niszczenie wierzchniej warstwy współpracujących, poruszających się względem siebie części. Ubytek masy, objętości lub grubości materiału jest spowodowany oddzielaniem cząstek materiału na skutek rysowania, mikroskrawania lub bruzdowania. Mikroskrawanie to odrywanie nierówności, ubytek; rysowanie to powstawanie nieciągłości, pękanie wgłębne; bruzdowanie to przemieszczenia materiału.
Zużycie ścierne występuje najczęściej, gdy występuje duża różnica twardości współpracujących części, gdy między trącymi się powierzchniami znajdują się luźne albo utwierdzone cząstki ścierniwa lub występują nierówności twardszego materiału, które działają jak mikroostrza. Podobne własności skrawające mają utlenione produkty zużycia znajdujące się w obszarze tarcia. 
Ścieranie ma miejsce również wszędzie tam, gdzie luźne ścierniwo przesuwa się po powierzchni materiału.
Szybkość zużycia ściernego zależy od składu chemicznego, parametrów geometrycznych i twardości cząstek ścierniwa znajdujących się w strefie tarcia, jak również od wzajemnej prędkości trących się części.
Ścieralność.
Ścieralność to właściwość mechaniczna materiału, której miarą jest pomiar utraty wysokości lub ubytku masy na cm2 powierzchni ścieranej próbki. Do oznaczania ścieralności używamy różnych aparatów, których dobór zależy od rodzaju materiału. Badaniu temu poddaje się materiały, które w okresie eksploatacji podlegają ścieraniu np. podłogi, nawierzchnie drogowe i lotniskowe lub zbiorniki na materiały sypkie .

</doc>
<doc id="538713" url="https://pl.wikipedia.org/wiki?curid=538713" title="Philippe Aries">
Philippe Aries



</doc>
<doc id="538714" url="https://pl.wikipedia.org/wiki?curid=538714" title="Kazimierz Chodkiewicz">
Kazimierz Chodkiewicz

Kazimierz Stanisław Chodkiewicz (ur. 17 października 1892 we Lwowie, zm. 16 maja 1980 w Londynie) – pułkownik żandarmerii Wojska Polskiego, kawaler Orderu Virtuti Militari, filozof, ezoteryk i teozof.
Życiorys.
Urodził się 17 października 1892 roku we Lwowie, w rodzinie Mieczysława i Amalii z domu Trelka. Po ukończeniu gimnazjum został przyjęty na Uniwersytet Franciszkański we Lwowie. Studiował języki klasyczne, filozofię i pedagogikę. Ukończył studia z tytułem magistra. Od 1 lipca 1914 do 28 października 1918 służył w cesarskiej i królewskiej Armii.
W grudniu 1918 roku został wcielony do Lotnego Oddziału Żandarmerii Polowej we Lwowie. 22 maja 1920 roku został przeniesiony z 6/II batalionu wartowniczego, stacjonującego na terenie Okręgu Generalnego „Lublin”, do Dowództwa Żandarmerii Wojskowej, przy czym przydział służbowy był „czasowy aż do reaktywacji”. 27 sierpnia 1920 roku został zatwierdzony z dniem 1 kwietnia 1920 roku w stopniu rotmistrza, w żandarmerii, w grupie oficerów byłej armii austro-węgierskiej. Pełnił wówczas służbę w dywizjonie żandarmerii wojskowej nr 5 w Krakowie.
3 maja 1922 roku został zweryfikowany w stopniu kapitana ze starszeństwem z dniem 1 czerwca 1919 roku i 22. lokatą w korpusie oficerów żandarmerii. W styczniu 1923 roku przeniesiony został z 5 dywizjonu żandarmerii w Krakowie do Centralnej Szkoły Żandarmerii w Grudziądzu na stanowisko instruktora. W następnym roku mianowany został dyrektorem nauk – zastępcą komendanta szkoły (w 1927 roku przeformowanej w dywizjon szkolny żandarmerii). 1 grudnia 1924 roku został awansowany na majora ze starszeństwem z dniem 15 sierpnia 1924 roku i 5. lokatą w korpusie oficerów żandarmerii. Funkcję dyrektora nauk pełnił do stycznia 1930 roku. W grudniu 1929 został wyznaczony na stanowisko pełniącego obowiązki dowódcy 10 dywizjonu żandarmerii w Przemyślu. Od 1933 do 1939 roku był dowódcą 6 dywizjonu żandarmerii we Lwowie. 27 czerwca 1935 roku został awansowany na podpułkownika ze starszeństwem z dniem 1 stycznia 1935 roku i 1. lokatą w korpusie oficerów żandarmerii.
W czasie kampanii wrześniowej 1939 roku był dowódcą żandarmerii Armii „Karpaty”. Następnie przedostał się na Węgry i do Francji. 16 marca 1940 roku przybył do Paryża i przejął od majora Czesława Mańkowskiego obowiązki szefa żandarmerii przy Naczelnym Wodzu i Ministrze Spraw Wojskowych. Po klęsce Francji ewakuował się do Wielkiej Brytanii, gdzie w latach 1940–1944 oraz 1946-1973 był szefem żandarmerii Sztabu Naczelnego Wodza i Ministerstwa Obrony Narodowej. W 1944 roku został awansowany na pułkownika w korpusie oficerów żandarmerii.
9 września 1963 roku został wybrany na członka Rady Rzeczypospolitej Polskiej z okręgu wyborczego w Londynie. Członkiem Rady pozostawał do jej rozwiązania 20 lipca 1968 roku. Był członkiem Kapituły Krzyża Orderu Wojennego Virtuti Militari, powoływany 7 marca 1960, 7 marca 1964, 7 marca 1966. Uchwałą Tymczasowego Rządu Jedności Narodowej z 26 września 1946 roku został pozbawiony obywatelstwa polskiego, które przywrócono mu w 1971 roku.
Kazimierz Chodkiewicz był członkiem loży „Orzeł Biały” zakonu Le Droit Humain do czasu jej samorozwiązania w 1938 roku. Od 1945 roku był członkiem loży „International Concord” tego zakonu. Od 1940 roku był członkiem Towarzystwa Teozoficznego w Edynburgu. W 1947 roku został założycielem i prezesem polskiego Ogniwa „Wawel” Towarzystwa Teozoficznego w Anglii. Autor wielu prac z zakresu ezoteryki, m.in. "„Kraków. Ognisko sił tajemnych”".
Zmarł 16 maja 1980 w Londynie.

</doc>
<doc id="538720" url="https://pl.wikipedia.org/wiki?curid=538720" title="Kopiejsk">
Kopiejsk

Kopiejsk () – miasto w Rosji, w obwodzie czelabińskim, na Uralu, 18 km na południowy wschód od Czelabińska. Ośrodek górnictwa węgla brunatnego oraz przemysłu maszynowego, meblarskiego. Prawa miejskie od 1933. Około 147,6 tys. mieszkańców (2020).

</doc>
<doc id="538721" url="https://pl.wikipedia.org/wiki?curid=538721" title="JUNET">
JUNET

JUNET – dwa rodzaje sieci komputerowych (niezwiązane ze sobą):

</doc>
<doc id="538723" url="https://pl.wikipedia.org/wiki?curid=538723" title="Egzoftalometr Hertla">
Egzoftalometr Hertla

Egzoftalometr Hertla – przyrząd medyczny stosowany w okulistyce, służący do pomiaru wytrzeszczu (łac. "exophtalmus") gałek ocznych.
Zbudowany jest z metalowego pręta z podziałką oraz dwóch rusztowań z lusterkami ustawionymi względem siebie pod kątem. Na górnym lusterku znajduje się podziałka, oraz odpowiednie wcięcia będące miejscami orientacyjnymi, służącymi do ustawienia na bocznych krawędziach oczodołów.
Następnie sprawdza się w lusterkach profil gałki ocznej, który rzutuje się na podziałkę milimetrową.
W warunkach prawidłowych gałka oczna wystaje z oczodołu na 10 - 21 milimetrów.

</doc>
<doc id="538725" url="https://pl.wikipedia.org/wiki?curid=538725" title="Troick (obwód czelabiński)">
Troick (obwód czelabiński)

Troick () – miasto w Rosji, w obwodzie czelabińskim, nad Ujem, przy ujściu Uwielki (dorzecze Obu). Około 73,4 mieszkańców (2021).
Gospodarka.
W mieście rozwinął się przemysł maszynowy, skórzany oraz spożywczy.
Edukacja.
W mieście znajduje się filia Czelabińskiego Uniwersytetu Państwowego.

</doc>
<doc id="538728" url="https://pl.wikipedia.org/wiki?curid=538728" title="Polewskoj">
Polewskoj

Polewskoj () – miasto we wschodniej części Rosji, w obwodzie swierdłowskim, na Uralu. Liczy około 60 tys. mieszkańców (2021).

</doc>
<doc id="538730" url="https://pl.wikipedia.org/wiki?curid=538730" title="Kozieradka pospolita">
Kozieradka pospolita

Kozieradka pospolita, kozieradka lekarska ("Trigonella foenum-graecum" L.) – gatunek rośliny zielnej z rodziny bobowatych. Inne nazwy zwyczajowe: fenegryka, greckie siano, kozioroźnik, boża trawka. Łacińska nazwa "foenum-graecum" oznacza "greckie siano". Rodzimym obszarem jej występowania jest Azja (Kaukaz, Turkmenistan, Uzbekistan) i Europa Wschodnia (Ukraina, Mołdawia, Litwa, Estonia), rozprzestrzenia się też w niektórych innych regionach jako gatunek zawleczony i jest uprawiana niemal na całym świecie. W Polsce roślina zawlekana i przejściowo dziczejąca z upraw (efemerofit). 
Biologia i ekologia.
Roślina jednoroczna. Jest wybitnie wapieniolubna. Kwitnie w czerwcu i lipcu, zapylana jest przez owady. Jest rośliną miododajną. Ma nieprzyjemny, mdły zapach. Liczba chromosomów 2n = 16.
Historia uprawy.
Znana była już w starożytności. Jej nasiona pochodzące sprzed 3 tysięcy lat p.n.e. znaleziono w Maadi w Egipcie, w grobowcu Tutenchamona (1342-1339 r. p.n.e.) oraz w Lakisz w Palestynie. Niektórzy znawcy roślin biblijnych uważają, że Żydzi po ucieczce z Egiptu podczas swojej 40-letniej tułaczki na pustyni tęsknili nie za czosnkiem, jak to jest w tłumaczeniach Księgi Liczb (11,5), lecz za kozieradką. Słynny papirus Ebersa podaje przepis na wykorzystanie oleju z jej nasion do pielęgnacji ciała. Szymon Syreński (Syreniusz) w XVI wieku, autor pierwszego w Polsce opracowania botanicznego, podaje jej nazwę jako fenegryk lub boża trawka.
Uprawa.
Wymaga słonecznego i osłoniętego od wiatrów stanowiska oraz żyznej gleby o dużej zawartości wapnia. Uprawia się ją z nasion wysiewanych w połowie kwietnia bezpośrednio do gruntu na głębokość 1-1,5 cm, w rządkach o rozstawie 30 cm. Nasiona kiełkują zazwyczaj po dwóch tygodniach. Oprócz pielenia i spulchniania gleby nie wymaga innych zabiegów uprawowych.

</doc>
<doc id="538731" url="https://pl.wikipedia.org/wiki?curid=538731" title="Herb gminy Pietrowice Wielkie">
Herb gminy Pietrowice Wielkie

Herb gminy Pietrowice Wielkie przedstawia na jednopolowej tarczy hiszpańskiej w kolorze błękitnym, złotą trzylistną koniczynkę z krótką łodyżką. Jest to nawiązanie do trzech kultur, historycznie obecnych na tych ziemiach: kultury morawskiej, polskiej i niemieckiej. Koniczynka w heraldyce jest symbolem witalności, rozwoju i szczęścia.

</doc>
<doc id="538732" url="https://pl.wikipedia.org/wiki?curid=538732" title="Strunogłowe">
Strunogłowe



</doc>
<doc id="538733" url="https://pl.wikipedia.org/wiki?curid=538733" title="Cambridge (stacja kolejowa)">
Cambridge (stacja kolejowa)

Stacja kolejowa Cambridge ("Cambridge railway station") – stacja kolejowa w Cambridge, w Anglii. Posiada 3 perony i obsługuje prawie 5,54 mln pasażerów rocznie.

</doc>
<doc id="538735" url="https://pl.wikipedia.org/wiki?curid=538735" title="Cephalochordata">
Cephalochordata



</doc>
<doc id="538736" url="https://pl.wikipedia.org/wiki?curid=538736" title="Smarowanie">
Smarowanie

Smarowanie – doprowadzenie smaru stałego (plastycznego), ciekłego (oleju), ciała stałego (np. dwusiarczek molibdenu, grafit) bądź gazowego w miejsce styku współpracujących części maszyn lub urządzeń. Przy konstrukcji poszczególnych węzłów tarcia, należy przewidzieć odpowiednie smarowanie, gdyż ma ono decydujący wpływ na zużycie cierne a tym samym ich niezawodność i trwałość oraz na straty mocy (dyssypację). Środek smarny jest częścią konstrukcyjną maszyny. Najkorzystniejsze smarowanie uzyskuje się dzięki środkom smarnym płynnym, gdyż najłatwiej i najprecyzyjniej można je doprowadzić do węzłów tarcia.
Zadania smarowania :
Rodzaje smarowania smarem ciekłym:

</doc>
<doc id="538738" url="https://pl.wikipedia.org/wiki?curid=538738" title="Peterborough (stacja kolejowa)">
Peterborough (stacja kolejowa)

Stacja kolejowa Peterborough ("Peterborough railway station") – stacja kolejowa w Peterborough, w Anglii. Ma 3 perony i obsługuje rocznie prawie 3,720 mln pasażerów.

</doc>
<doc id="538739" url="https://pl.wikipedia.org/wiki?curid=538739" title="Władysław Lisewski">
Władysław Lisewski

Władysław Tomasz Lisewski (ur. 11 kwietnia 1948 w Zbójnie, zm. 5 lipca 2021 w Szczecinie) – polski polityk, prezydent Szczecina (1991–1994), wojewoda szczeciński (1997–1999) i zachodniopomorski (1999–2001).
Życiorys.
Syn Ignacego i Marii. Absolwent Wydziału Budowy Maszyn i Okrętów Politechniki Szczecińskiej oraz Wydziału Matematycznego Uniwersytetu im. Adama Mickiewicza w Poznaniu. W 1991 uzyskał stopień doktora nauk technicznych na PS. Przez dziewiętnaście lat pracował jako nauczyciel akademicki w Instytucie Technologii Mechanicznej tej uczelni.
W 1980 wstąpił do „Solidarności”, od 1991 do 1997 należał do Porozumienia Centrum, następnie do 2001 był członkiem Ruchu Społecznego AWS.
Od 21 czerwca 1990 zajmował stanowisko zastępcy prezydenta Szczecina (w zarządzie Jana Czesława Bieleckiego). 11 kwietnia 1991, po odwołaniu przez radę miasta Jana Czesława Bieleckiego, został p.o. prezydenta tego miasta. 22 kwietnia został wybrany przez radnych nowym prezydentem Szczecina. Urząd ten sprawował do 5 lipca 1994. Później prowadził własną działalność gospodarczą. W grudniu 1997 objął stanowisko wojewody szczecińskiego. Po reformie administracyjnej 1 stycznia 1999 objął urząd wojewody zachodniopomorskiego, który sprawował do 20 października 2001.
W styczniu 2006 został wiceprezesem Zarządu Morskich Portów Szczecin i Świnoujście, a w okresie od lipca do września 2008 był p.o. prezesa tego przedsiębiorstwa.
9 lipca 2021 został pochowany na cmentarzu Centralnym w Szczecinie.
Odznaczenia.
W 2018 prezydent RP Andrzej Duda odznaczył go Krzyżem Oficerskim Orderu Odrodzenia Polski i Krzyżem Wolności i Solidarności.

</doc>
<doc id="538741" url="https://pl.wikipedia.org/wiki?curid=538741" title="Thanatos (obrazy Jacka Malczewskiego)">
Thanatos (obrazy Jacka Malczewskiego)

Thanatos – cykl obrazów Jacka Malczewskiego, poświęconych tematyce śmierci. Jest to ważna część poetyckiej mitologii malarza. Artysta odcinając się od pośredniowiecznej tradycji personifikowania śmierci, nie odwołuje się także do motywów makabrycznych. Autor sięga natomiast do greckiego mitu o bogu Tanatosie, bracie bliźniaku Hypnosa, boga snu. Jednak w przeciwieństwie do tradycji greckiej, Malczewski przedstawia Thanatosa jako dorodną kobietę ze skrzydłami. Powstaje w ten sposób niekonwencjonalny wizerunek śmierci. Nie jest to jednak femme fatale, motyw popularny w epoce Młodej Polski. W obrazach występuje bowiem kontrast między erotyzmem ciała kobiety a kosą – narzędziem śmierci. Takie zestawienie symboli oznacza pojmowanie śmierci jako odrodzenia, nadziei na przejście do nowego życia w lepszym świecie (obraz "Zmartwychwstanie"). Malczewski przedstawiał śmierć także jako kobietę z kosą zamykającą oczy starca albo z twarzą kochanki (obraz z 1911).
Przywołanie scenerii nocnej, oświetlenie światłem księżyca wiąże się z filozoficznym sensem mitu o greckim bogu i jego pokrewieństwie ze snem, dającym możliwość poznania niezakłóconego namiętnościami cielesnej natury. Artysta wykorzystuje motyw śmierci jako powrotu do arkadii w obrazach "Powrót w rodzinne strony" i w ostatniej części tryptyku "Moje życie".

</doc>
<doc id="538742" url="https://pl.wikipedia.org/wiki?curid=538742" title="Flaga gminy Pietrowice Wielkie">
Flaga gminy Pietrowice Wielkie



</doc>
<doc id="538744" url="https://pl.wikipedia.org/wiki?curid=538744" title="Leicester (stacja kolejowa)">
Leicester (stacja kolejowa)

Stacja kolejowa Leicester ("Leicester railway station") – stacja kolejowa w Leicesterze, w Anglii. W roku statystycznym 2008/09 skorzystało z niej ok. 5,132 mln pasażerów. Przewoźnikiem zarządzającym stacją jest East Midlands Trains, obsługuje ją również CrossCountry. 

</doc>
<doc id="538746" url="https://pl.wikipedia.org/wiki?curid=538746" title="UEFA Euro 2008">
UEFA Euro 2008



</doc>
<doc id="538747" url="https://pl.wikipedia.org/wiki?curid=538747" title="Oxford (stacja kolejowa)">
Oxford (stacja kolejowa)

Stacja kolejowa Oksford ("Oxford railway station") – stacja kolejowa w Oksfordzie, w Anglii. Znajdują się na niej dwa perony, stacja obsługuje 4 540 878 pasażerów rocznie (2006/2007). Dworzec jest wykorzystywany głównie przez First Great Western.

</doc>
<doc id="538750" url="https://pl.wikipedia.org/wiki?curid=538750" title="Saponiny">
Saponiny

Saponiny (z łac. "sāpō", dop. "sāpōnis" - "mydło") – grupa związków chemicznych należących do glikozydów, których masa cząsteczkowa wynosi 600-1500 u. W ich skład wchodzą dwie części: aglikon - sapogenina (sapogenol) i glikon – sacharyd (cukier). Są wytwarzane przez wiele roślin oraz przez niektóre organizmy morskie, w tym strzykwy.
Działanie saponin.
Wykazują zdolność obniżania napięcia powierzchniowego roztworów wodnych. Pienią się w wodzie jak mydło (szczególnie dobrze w ciepłej), dlatego organy roślinne bogate w saponiny stosowano jako namiastkę mydła, do prania. 
Mają działanie lecznicze: moczopędne, wykrztuśne, wzmagają wydzielanie śluzu, wzmagają procesy wchłaniania składników pokarmowych z jelit do krwi, przeciwzapalnie, przeciwbakteryjne, pierwotniakobójcze, przeciwgrzybicze i przeciwwirusowe, pobudzają wydzielanie soku żołądkowego, żółci i soku jelitowego. Mogą wpływać na poziom cholesterolu. Nasilają trawienie tłuszczów. Niektóre z nich są truciznami.
Saponiny powodują hemolizę czerwonych krwinek. Saponiny łatwo wnikają w warstwę lipidową błony komórkowej tuż przy cząsteczkach cholesterolu, ściągają cholesterol do warstwy zewnętrznej błony, co powoduje wniknięcie następnych cząsteczek saponin. Następuje wybrzuszenie i dalej rozerwanie błon komórkowych erytrocytów. Właściwość ta jest wykorzystywana do określania siły działania saponin poprzez indeks hemolityczny - największe rozcieńczenie roztworu saponin, jakie powoduje jeszcze hemolizę krwinek czerwonych.
Duże dawki saponin, podane doustnie mają działanie wymiotne.
Podział i występowanie saponin.
Można wyróżnić:
Saponiny występują najczęściej w skórce łodyg i owoców oraz w korzeniach, m.in. takich roślin jak:
Pochodzenie nazwy.
Od łac. "sapo" - mydło w związku z właściwościami pieniącymi.

</doc>
<doc id="538753" url="https://pl.wikipedia.org/wiki?curid=538753" title="Nakarmić kruki">
Nakarmić kruki

Nakarmić kruki (hiszp. "Cría Cuervos") – hiszpański film z 1976 roku w reżyserii Carlosa Saury.
Opis fabuły.
Opowiada historię Any, dziewczynki z dwojgiem rodzeństwa dorastającej w czasach reżimu Francisco Franco. Ana (Ana Torrent) doświadcza wielu okropnych rzeczy w swoim krótkim życiu. Jej matka (Geraldine Chaplin) jest zdradzana przez męża, a potem umiera w boleściach na tajemniczą chorobę. Ojciec (Hector Alterio) jest romansującym na prawo i lewo generałem z armii Franco, umiera w trakcie stosunku ze swoją kochanką. W efekcie śmierci obojga rodziców dzieci wraz z babcią zostają wysłane do siostry matki – Pauliny (Monica Randall).
Większa część filmu składa się ze wspomnień i scen z wyobraźni Any, głównie o jej matce. Uważa się, że "Nakarmić kruki" jest analogią do sytuacji Hiszpanii. Ojciec, reprezentujący reżim Franco, ignoruje tradycyjne wartości; matka jest śmiertelnie chorą „starą” Hiszpanią; babka reprezentuje pokolenie wciąż spoglądające wstecz; Ana i jej siostry to „nowa” Hiszpania dotkniętą przemocą i próbującą znaleźć sposób na stworzenie czegoś nowego.
Filmowi towarzyszy piosenka Jeanette „Porque te vas”.
Tytuł filmu pochodzi z hiszpańskiego przysłowia "Cría cuervos y te sacarán los ojos" ("Karm kruki, a te wydziobią ci oczy").

</doc>
<doc id="538755" url="https://pl.wikipedia.org/wiki?curid=538755" title="Konrad Górski">
Konrad Górski

Konrad Józef August Górski (ur. 22 kwietnia 1895 w Wągrach, zm. 7 kwietnia 1990 w Toruniu) – polski historyk i teoretyk literatury, specjalizujący się w historii literatury polskiej.
Życiorys.
Syn Jana i Heleny z Rozdajczerów. W 1913 roku ukończył prywatne Gimnazjum Wojciecha Górskiego w Warszawie (jego nauczycielem był m.in. Marian Massonius) i zdał maturę w V Gimnazjum Państwowym w Warszawie. W latach 1913–1915 studiował prawo na Uniwersytecie w Dorpacie, równocześnie udzielając korepetycji oraz studiując indywidualnie historię filozofii greckiej pod kierunkiem Mariana Massoniusa. W latach 1915–1917 pracował jako nauczyciel domowy na granicy Żmudzi i Kurlandii.
W 1918 roku podjął studia w zakresie filologii polskiej na Uniwersytecie Warszawskim. W 1921 roku przedstawił pracę zatytułowaną "Ewolucja stosunku Mickiewicza do racjonalizmu i wieku oświecenia w latach młodzieńczych". Promotorem pracy był Józef Ujejski, ale ze względu na jego wyjazd rozprawa faktycznie sprawdzana była przez Bronisława Gubrynowicza oraz Zygmunta Łempickiego. W 1953 roku na podstawie tej samej pracy, wydanej pod tytułem "Pogląd na świat młodego Mickiewicza", Centralna Komisja Kwalifikacyjna (CKK) przyznała mu stopień doktora nauk filologicznych.
W 1920 roku przez cztery miesiące służył w wojsku, w 201 ochotniczym pułku artylerii polowej.
W latach 1922–1923 studiował bohemistykę na Uniwersytecie Karola w Pradze, równocześnie prowadząc tam lektorat z języka polskiego. Po powrocie z Pragi został nauczycielem języka polskiego w szkole dla dziewcząt, prowadzonej przez Jadwigę Kowalczykównę i Jadwigę Jawurkównę („Szkoła na Wiejskiej”). Pracował w niej w latach 1923–1934.
W 1929 roku uzyskał habilitację na podstawie rozprawy "Grzegorz Paweł z Brzezin: monografja z dziejów polskiej literatury arjańskiej XVI wieku" i objął stanowisko docenta na Uniwersytecie Warszawskim. W 1934 roku otrzymał stanowisko profesora nadzwyczajnego historii literatury polskiej na Uniwersytecie Stefana Batorego w Wilnie. Po zamknięciu uczelni w 1939 roku pracował w wileńskiej bibliotece Akademii Nauk Litewskiej SRR oraz brał udział w tajnym nauczaniu na poziomie licealnym i uniwersyteckim.
1 października 1945 r. zatrudnił się na organizowanym Uniwersytecie Mikołaja Kopernika w Toruniu, gdzie na podstawie prowizorycznej nominacji rektora, wydanej 8 października, objął stanowisko profesora zwyczajnego w Katedrze Historii Literatury Polskiej oraz funkcję dziekana Wydziału Humanistycznego. Dziekanem był do 1947 roku, potem przez rok prodziekanem oraz kierownikiem Zakładu Literatury Polskiej XIX wieku. W 1950 roku został odsunięty z powodów politycznych od zajęć dydaktycznych i do 1956 roku pracował w Instytucie Badań Literackich PAN. Powrócił na UMK w 1956 roku i pracował na tej uczelni do przejścia na emeryturę w 1965 roku.
Od roku 1947 był członkiem Polskiej Akademii Umiejętności, a od roku 1969 – PAN. W kwietniu 1978 r. został członkiem Towarzystwa Kursów Naukowych.
W 1964 podpisał tzw. „List 34”. Po nagonce partyjnej wycofał, jako jedyny, swój podpis, po czym napisał list do premiera Cyrankiewicza, w którym za wciągnięcie go do tej sprawy obciążył Jerzego Turowicza. List ten został odczytany przez Zenona Kliszkę na zebraniu Związku Literatów.

</doc>
<doc id="538761" url="https://pl.wikipedia.org/wiki?curid=538761" title="Amroth">
Amroth



</doc>
<doc id="538762" url="https://pl.wikipedia.org/wiki?curid=538762" title="Galadriel">
Galadriel



</doc>
<doc id="538764" url="https://pl.wikipedia.org/wiki?curid=538764" title="Sindar">
Sindar



</doc>
<doc id="538766" url="https://pl.wikipedia.org/wiki?curid=538766" title="Błędne koło (obraz Jacka Malczewskiego)">
Błędne koło (obraz Jacka Malczewskiego)

Błędne koło – obraz olejny polskiego symbolisty, Jacka Malczewskiego. Jest uznawany za jedno z jego najwybitniejszych dzieł i jest zazwyczaj interpretowany jako alegoria roli artysty. Obecnie znajduje się w Muzeum Narodowym w Poznaniu.
Opis i analiza.
Obraz przedstawia fantastyczną wizję postaci ludzkich dynamicznie wirujących nad ziemią. Artysta przedstawił samego siebie jako chłopca siedzącego na drabinie pośrodku koła z zamyślonym wyrazem twarzy i pędzlem w ręce. Jest otoczony przez nagie ciała bachantek; ludzi młodych i starych, którzy personifikują uczucia i wyobrażenia młodego twórcy. Paradoksalnie, wydają się oni zarówno rzeczywiści ze względu na iluzoryczny sposób przedstawienia, jak i nierealni, przez abstrakcyjną przestrzeń, którą zajmują na obrazie. Lewa, lepiej oświetlona część obrazu może symbolizować zmysłową ekstazę, a prawa, ciemniejsza - lęki i niepokoje artysty. Według Ireny Kossowskiej ten wewnętrzny dualizm kreatywności artysty pokazuje witalność ludzkich instynktów i tragedię ludzkiego losu jednocześnie. Jednocześnie warto uwzględnić, że dualizm jest istotnym tematem w wielu dziełach Malczewskiego - chociażby w "Hamlecie polskim", w którym używa nawet podobnego podziału kolorystycznego.
Stanisław Ignacy Witkiewicz skomentował obraz, mówiąc, że artysta i sztuka odgrywają ważną kognitywną rolę; artyści mogą dostrzec ludzką duszę poprzez pozbycie się zwykłych sposobów myślenia i poprzez bezpośredni kontakt z wszechświatem. 

</doc>
<doc id="538767" url="https://pl.wikipedia.org/wiki?curid=538767" title="Maszyna rolnicza">
Maszyna rolnicza

Maszyny rolnicze – maszyny używane w rolnictwie:
W maszynie rolniczej, w przeciwieństwie do narzędzia rolniczego, proces roboczy odbywa się nie tylko w wyniku ruchu całej maszyny po polu, ale także w wyniku ruchu aktywnych elementów maszyny bezpośrednio napędzanych. Jednak w szerszym znaczeniu część narzędzi rolniczych, zwłaszcza zawieszanych lub doczepianych do ciągników (np. pługi czy kultywatory), bywa zaliczana do maszyn.

</doc>
<doc id="538769" url="https://pl.wikipedia.org/wiki?curid=538769" title="Szinto">
Szinto



</doc>
<doc id="538771" url="https://pl.wikipedia.org/wiki?curid=538771" title="R-30 Buława">
R-30 Buława

R-30 Buława (NATO: SS-N-30) – rosyjski trzystopniowy pocisk balistyczny ang. "SLBM" na paliwo stałe, przeznaczony dla okrętów podwodnych "projektu 955". Pocisk, którego deklarowany przez Rosję zgodnie z traktatami ang. "SALT" oraz "START 1" udźwig ("throw-weight") wynosi 1150 kg, zdolny jest do dostarczenia 6 głowic ang. "MIRV" na odległość &gt;8000 km.
Konstrukcja.
Konstrukcja Buławy oparta jest na projekcie pocisku typu ang. ICBM Topol-M (SS-27). Wzmocniono jednak zewnętrzną osłonę jego głowic bojowych. W aktualnej fazie rozwoju konstrukcyjnego, jest w stanie przenieść do 6 głowic termojądrowych. Według twierdzeń rosyjskich, pocisk jest w stanie spenetrować „praktycznie każdą obronę przeciwrakietową na świecie”. Jego innowacyjność polega na nieprzewidywalnej zmianie trajektorii lotu.
Pierwotnie wejście do służby nowego pocisku miało nastąpić już w 2006, jednakże na skutek serii niepomyślnych prób, termin ten parokrotnie przesuwano. Pierwsze trzy okręty podwodne projektu 955 miały zostać wyposażone w Buławy do 2010 roku. Rosyjscy specjaliści wskazali potrzebę wykonania 12-14 prób, by potwierdzić sprawność tej broni. Po nieudanym teście pocisku 23 grudnia 2008 r., wielu analityków i dziennikarzy sugerowało możliwość anulowania programu tego pocisku, jednakże 3 stycznia 2009 roku Zastępca Szefa Sztabu Generalnego SZ Fed. Ros. gen. płk Anatoli Nogowicyn – stwierdził, iż pocisk R-30 „będzie sukcesem", a jego program nie zostanie anulowany. Dodał też, iż przyczyna niepowodzeń testów tkwi na styku rozwiązań konstrukcyjnych z produkcyjnymi, jednakże problemy zostaną rozwiązane.
Problemy spowodują jednak kolejne opóźnienie wejścia pocisku do służby, konieczność przeprowadzenia w 2009 roku dodatkowych nieplanowanych wcześniej testów oraz opóźnienie o kolejny rok wejścia do służby przeznaczonego dla tego systemu rakietowego okrętu podwodnego projektu 955 – K-535 Jurij Dołgoruki. Nieoficjalnie, problemy konstrukcyjne pocisku, łączone są z powierzeniem jego konstrukcji Moskiewskiemu Instytutowi Techniki Cieplnej (MIT), które zaprojektowało między innymi pocisk Topol-M, nie miało jednak dotąd jakiegokolwiek doświadczenia w projektowaniu balistycznych pocisków morskich. Powierzenie konstrukcji pocisku temu biuru wywołało szereg kontrowersji, gdyż powierzając MIT opracowanie Buławy, pominięto dysponujące wielkim doświadczeniem w konstruowaniu tej klasie pocisków inne biura konstrukcyjne, które – jak biuro KBM – od wczesnych lat po II wojnie świat. w ZSRR, specjalizują się w konstrukcji morskich pocisków balistycznych.
Testy.
Tabela przedstawia testy systemu poprzedzające włączenie rakiety do arsenału Federacji Rosyjskiej, których przeprowadzenie zostało potwierdzone przez Ministerstwo Obrony FR. Lista nie obejmuje wszystkich odpaleń rakiet.
Pocisk przechodził również testy odpalenia (pop-up) z wyrzutni naziemnej 23.5.2018 r. okręt K-535 odpalił z położenia podwodnego 4 pociski 3M30, pociski trafiły w cele na poligonie Kura.

</doc>
<doc id="538779" url="https://pl.wikipedia.org/wiki?curid=538779" title="Piaskowanie">
Piaskowanie



</doc>
<doc id="538780" url="https://pl.wikipedia.org/wiki?curid=538780" title="Larvacea">
Larvacea



</doc>
<doc id="538781" url="https://pl.wikipedia.org/wiki?curid=538781" title="High Proof Cosmic Milk">
High Proof Cosmic Milk

High Proof Cosmic Milk – siódmy studyjny album polskiej grupy Acid Drinkers. Został wydany 18 marca 1998 nakładem Metal Mind Productions.
Utwór "Proud Mary" jest interpretacją utworu grupy Creedence Clearwater Revival pod tym samym tytułem, jednak pod względem muzycznym wykorzystano w nim riff autorstwa zespołu Sepultura z utworu "Roots Bloody Roots", opublikowanego na albumie "Roots" (1996)..
Na ścieżce dźwiękowej do filmu "Poniedziałek" (1998) w reżyserii Witolda Adamka pojawił się utwór "Dementia Blvd".
Płyta jest ostatnim albumem studyjnym Acid Drinkers, który nagrał z grupą długoletni gitarzysta, Robert "Litza" Friedrich. Był również jednym z kilku polskich albumów wydanych na MiniDiscu.
Trasa koncertowa.
Płyta "High Proof Cosmic Milk" była promowana podczas trasy Varran z Comodo Tour '98. Podczas koncertów formację poprzedzały Guess Why, Dog Family i Corozone. Maciej Starosta grał na trasie w dwóch zespołach, support z Dog Family, a później koncert z Acid Drinkers. Była to również ostatnia trasa Roberta "Litzy" Friedricha.
Podczas występów został nagrany koncertowy album zatytułowany "Varran Strikes Back - Alive!!!". Trasa przebiegła przez Starachowice ponieważ podczas poprzedniego koncertu w tym mieście Titus uległ porażeniu prądem i przebywał kilka dni w szpitalu pod obserwacją.
Lista utworów.
Opracowano na podstawie materiału źródłowego. Wszystkie teksty i kompozycje autorstwa zespołu Acid Drinkers, poza wyszczególnionymi wyjątkami.
Twórcy.
Opracowano na podstawie materiału źródłowego.

</doc>
<doc id="538787" url="https://pl.wikipedia.org/wiki?curid=538787" title="Juliusz Nowina-Sokolnicki">
Juliusz Nowina-Sokolnicki

Juliusz Nowina-Sokolnicki (ur. 16 grudnia 1925 w Pińsku, zm. 17 sierpnia 2009 w Colchesterze) – polski polityk emigracyjny, obywatel brytyjski, w latach 1972–1990 tytułujący się „Prezydentem Wolnej Polski na Wychodźstwie” – uważany przez rząd RP na uchodźstwie i część środowisk emigracyjnych za samozwańczego.
Młodość.
W sporządzonym przez siebie życiorysie podał, że urodził się 16 grudnia 1920 w Pińsku. Na tej podstawie utrzymywał, iż w latach 1937–1938 studiował historię na Uniwersytecie Warszawskim, a w sierpniu 1939 został zmobilizowany do Wojska Polskiego, w kampanii wrześniowej brał udział w szeregach 84 Pułku Strzelców Poleskich. W istocie istnieją wątpliwości, czy nawet uczęszczał do gimnazjum w Pińsku. Miał uciec z radzieckiej niewoli i zaangażować się w kolportaż podziemnej prasy. Uwięziony przez gestapo był ponoć przetrzymywany na Pawiaku, a następnie trafił do obozu pracy w Metzu. Zwolniony w 1942 z powodu słabego stanu zdrowia przybył do Warszawy. Kolejne lata swojego życia Sokolnicki opisywał w późniejszym okresie "„jako okres intensywnej działalności antynazistowskiej i antykomunistycznej w niewielkiej niezależnej organizacji określonej jako „Grupa Wolnych"”. Podczas okupacji niemieckiej był podobno żołnierzem Armii Krajowej, w 1942 awansowany na stopień porucznika, a w 1943 na kapitana (władze RP na uchodźstwie stwierdziły, że Sokolnicki nie figurował w rejestrach AK). W Polskich Siłach Zbrojnych miał zostać mianowany na stopień podpułkownika.
Działalność emigracyjna.
W bliżej nieznanych okolicznościach przedostał się pod koniec II wojny światowej do Wielkiej Brytanii. W 1947 został zdemobilizowany i był członkiem zarządu cywilnego polskiego obozu wojskowego. Wkrótce mianowany został sekretarzem 107. koła Stowarzyszenia Kombatantów Polskich „Witley i Okolice”. Rok później zamieszkał w Londynie, gdzie przez szereg lat pracował fizycznie. Równocześnie nie zaprzestał aktywności w strukturach polonijnych, m.in. sekretarzując Towarzystwu Oświaty Powszechnej. Od czerwca 1950 współredagował „Biuletyn Ziem Zachodnich”. W 1951 został działaczem piłsudczykowskiej Ligi Niepodległości Polski. Po powstaniu w 1954 niekonstytucyjnej Rady Trzech opowiedział się w tym sporze po stronie legalnego prezydenta. Wówczas to wraz z grupą byłych działaczy Ligi Niepodległości Polski współtworzył Konwent Walki o Niepodległość. Ugrupowanie to deklarowało wsparcie dla obozu prezydenckiego. W latach 1955–1956 nawiązał krótkotrwały kontakt z wywiadem PRL, aby – jak twierdził – „rozpracować działalność służb reżymowych w środowiskach emigracyjnych”. Po kilku spotkaniach zgłosił się do Scotland Yardu, gdzie przekazał posiadane informacje, w efekcie czego funkcjonariusz PRL-owskiego wywiadu został uznany za "persona non grata". W 1958 współzałożyciel Związku Obrony Polskich Ziem Zachodnich, członek zarządów Związku Ziem Wschodnich.
Był członkiem Rady Rzeczypospolitej Polskiej I kadencji (1954–1957, wyznaczony przez Konwent Walk o Niepodległość, na pierwszym posiedzeniu 18 grudnia 1954 wybrany jej sekretarzem; pełnił mandat do 28 kwietnia 1957) oraz z ramienia Ruchu Odrodzenia Narodowego II kadencji (1958–1963), III kadencji (1963–1968) i IV kadencji (1968–1970). Od 12 stycznia 1967 był ministrem informacji i dokumentacji w rządzie Aleksandra Zawiszy, działającym do 9 czerwca 1970. W kolejnym rządzie Zygmunta Muchniewskiego był ministrem informacji i dokumentacji do 3 czerwca 1971, a następnie ministrem i został zwolniony z tego stanowiska na własną prośbę.
Będąc związanym z częścią emigracji, która zwalczała tzw. Radę Trzech, 8 kwietnia 1972, wykorzystując fakt śmierci Prezydenta RP na Uchodźstwie Augusta Zaleskiego, rozesłał fotokopie dokumentu stwierdzającego, że jest on wyznaczonym następcą przez zmarłego prezydenta Zaleskiego, powołując się na dokument nominacji na następcę prezydenta RP na Uchodźstwie z 22 września 1971. Autentyczność dokumentu była kwestionowana przez zwolenników prezydentury S. Ostrowskiego i środowiska związane z Radą Trzech, nie został on jednak nigdy poddany profesjonalnej analizie.
Przedstawiając się jako "Prezydent Wolnej Polski na Wychodźstwie" zdymisjonował w grudniu 1972 premiera rządu polskiego na uchodźstwie Alfreda Urbańskiego, powołanego przez prezydenta Ostrowskiego i powołał własny gabinet kierowany przez nieznanego bliżej na emigracji płk. Sergiusza Pawła Ursyna-Szantyra.
„Prezydent Wolnej Polski na Wychodźstwie”.
Od lat 70. działał jako "Prezydent Wolnej Polski na Wychodźstwie" równolegle z prezydentami Rzeczypospolitej Polskiej na Uchodźstwie, pełniącymi urząd do 1990. Tworzył własne rządy, własnych premierów i ministrów działających równolegle z rządami polskimi na uchodźstwie. Ministrem w jego gabinecie był m.in. ksiądz prałat Henryk Jankowski (został on powołany w czerwcu 1989 na ministra stanu w rządzie Jana Alfreda Łokcikowskiego tytułowanego generałem broni). Dekretem z 5 marca 1986 ustanowił Nadzwyczajny Trybunał Karny z siedzibą w Warszawie oraz z jurysdykcją na terenie Polski, w zamierzeniu przeznaczony do sądzenia komunistów i ich współpracowników.
19 stycznia 1987 Rząd Rzeczypospolitej Polskiej na uchodźstwie (pierwszy rząd Edwarda Szczepanika) wydał specjalne oświadczenie, w którym uznał Sokolnickiego za samozwańca, a przywołując jego działalność określił ją jako szkodliwą prowokację, jednocześnie piętnując ją. Według oświadczenia władz RP na uchodźstwie również przedstawiony przez Sokolnickiego życiorys „"budzi poważne zastrzeżenia" i jest "wytworem wybujałej fantazji”".
W sierpniu 1992 otrzymał Medal Zasługi stanu Karolina. Przed wyborami prezydenckimi w 1990 w Polsce oferował przekazanie władzy „osobie, która w wyniku wolnych wyborów w kraju obejmie urząd Prezydenta RP”. Podpisany w tej sprawie dokument został przekazany do Trybunału Konstytucyjnego. W niedługi czas później, w odpowiedzi na działania Sokolnickiego, Ryszard Kaczorowski ogłosił chęć przekazania Lechowi Wałęsie „insygniów władzy prezydenckiej”. Prezes Trybunału Konstytucyjnego prof. Mieczysław Tyczka odpowiedział Sokolnickiemu, że nie ma kompetencji do rozpatrzenia tej sprawy. Oficjalnie uznano linię sukcesji prezydenckiej od Ryszarda Kaczorowskiego.
„Rządy” powołane przez Juliusza Nowinę-Sokolnickiego.
Rządy te nie były szerzej uznawane jako "de iure" i "de facto" ośrodki władzy konstytucyjnej RP na uchodźstwie. Nie znalazły większego uznania ani w kręgach niepodległościowo-emigracyjnych, ani w części struktur niepodległościowo-opozycyjnych w kraju i zostały przez nie uznane jako powołane poza legalną strukturą władz konstytucyjnych RP.
Nominacje „generalskie”.
Na emigracji Sokolnicki sam siebie mianował na stopień generała brygady. Legitymował się tytułem książęcym pochodzenia pruskiego, który według władz RP na uchodźstwie był fikcyjny. W 1982 powołał do życia honorową jednostkę militarną emigracji polskiej, nadając jej nazwę „Polska Niezależna Brygada Rezerwy”. Korzystając z okazji istnienia takiej jednostki, Sokolnicki nadawał liczne tytuły oficerskie i generalskie. Mianował nawet marszałka nieistniejącej armii.
Wykaz oficerów, podchorążych i podoficerów mianowanych przez Juliusza Nowina-Sokolnickiego na stopnie „generalskie” i „admiralskie” w okresie od 1 grudnia 1972 roku do 22 grudnia 1990 roku:
21 kwietnia 1977 roku generałowie dywizji Zygmunt Szyszko-Bohusz, Bronisław Duch i Stanisław Maczek wystosowali apel do żołnierzy Polskich Sił Zbrojnych na Zachodzie, w którym odnieśli się do nominacji oficerskich Juliusza Nowina-Sokolnickiego i stwierdzili, że „"działalność ta prowadzi do rozbicia naszych szeregów i do ośmieszania pięknych tradycji naszego wojska. Dlatego też przestrzegamy Was, Żołnierze PSZ, jak i całą emigrację, przed rozbijacką robotą p. Sokolnickiego, podobną do roboty, prowadzonej od lat przez reżymowych agentów komunistycznych"” (zob. fotografia obok).
Działalność odznaczeniowa.
W 1979 Juliusz Nowina-Sokolnicki jako samozwańczy Prezydent Wolnej Polski ogłosił reaktywowanie historycznego Orderu Świętego Stanisława i włączenie go do systemu odznaczeń państwowych. Przed przekazaniem władzy prezydenckiej podpisał dekret o wyłączeniu go z systemu odznaczeń państwowych i ustanowieniu suwerennego orderu na wzór kawalerów maltańskich. W zależności od klasy orderu wymagał od odznaczonej osoby uiszczenia opłaty w wysokości od 150 do 1000 dolarów. Po 1990 uważając się samozwańczo za VIII Wielkiego Mistrza Orderu Świętego Stanisława zajął się nadawaniem tego orderu w Polsce i za granicą.
19 stycznia 1983 ogłosił dekret, w którym przetworzył Order Polonia Restituta w „zakon rycerski Rzeczypospolitej Polskiej” ("Order of Chivalry of the Republic of Poland"), twierdząc że „istniał od stuleci” i nadając jego posiadaczom prawo używania tytułu Sir przed nazwiskiem.
W 1988 nadał Lechowi Wałęsie order Polonia Restituta, przyjęty jako nadany przez prezydenta Rzeczypospolitej.
Samozwańcze tytuły arystokratyczne, zakonne i kościelne.
W latach 70. XX wieku Juliusz Sokolnicki dodał do nazwiska człon „Nowina” i zaczął tytułować się polskim "hrabią". W późniejszych latach używał też tytułu "księcia" otrzymanego od samozwańczych władców: księcia Augusta von Hohenstaufa i potwierdzonego przez samozwańczego księcia Burgundii, niejakiego Karla Friedricha von Deutschland. W latach 90. XX wieku jako Przeor na Polskę Najwyższego Zakonu Rycerskiego Świątyni Jerozolimskiej (OSMTH-IFA) podjął starania na rzecz utworzenia polskiej gałęzi OSMTH. Wkrótce jednak z uwagi na niesubordynację wobec wielkiego mistrza i próbę powołania swojej własnej obediencji Templum został wykluczony z Zakonu.
Równocześnie 27 maja 1983 Juliusz Nowina-Sokolnicki został konsekrowany przez szwedzkiego abp. Nilsa Bertila Alexandra Perssona na biskupa Apostolskiego Kościoła Episkopalnego (Apostolic Episcopal Church). W następnych latach pełnił funkcję zastępcy biskupa Apostolskiego Kościoła Episkopalnego w Wielkiej Brytanii George’a Boyera (1921–2008), ale również jako biskup ds. społeczności polskojęzycznej na Wyspach Brytyjskich. W 2016 Prymas Apostolskiego Kościoła Episkopalnego Mar Joannes Edmundus ustanowił medal charytatywny „The Juliusz Sokolnicki Memorial Charity Medal” w celu uhonorowania osób wspierających finansowo działania charytatywne (wsparcie dla dzieci i młodzieży z ubogich rodzin) realizowane pod patronatem Apostolskiego Kościoła Episkopalnego.
Przed śmiercią wyznaczył swojego dalekiego kuzyna Jana Zbigniewa Potockiego następcą na urzędzie Wielkiego Mistrza Orderu Świętego Stanisława, a 15 sierpnia 2009 również „następcą prezydenta Rzeczypospolitej”. Zwłoki Sokolnickiego, spopielone w Anglii, zgodnie z jego ostatnią wolą złożono w krypcie Sanktuarium Matki Bożej Bolesnej Królowej Polski w Kałkowie-Godowie niedaleko Starachowic. Pogrzeb odbył się bez udziału władz państwowych. Żegnali go przede wszystkim kawalerowie i damy Orderu Św. Stanisława.
W 2006 ukazała się biografia Juliusza Sokolnickiego autorstwa Roberta Majki pt. „"Nieznany prezydent Rzeczypospolitej Polskiej Juliusz Nowina-Sokolnicki”".
Stosunki rodzinne.
Był synem Antoniego Franciszka Emila Sokolnickiego (1900–1946) i Ireny Skirmunt (ur. 1896). Sam Sokolnicki zawarł kilka związków małżeńskich:
Jego pozostałe żony to Elizabeth Mary Mayall oraz Margaret Docherty.

</doc>
<doc id="538790" url="https://pl.wikipedia.org/wiki?curid=538790" title="Wielka Synagoga w Warszawie">
Wielka Synagoga w Warszawie

Wielka Synagoga w Warszawie – nieistniejąca obecnie, największa synagoga znajdująca się w Warszawie, przy placu Tłomackie 7. Była symbolem judaizmu reformowanego Warszawy oraz jedną z najwspanialszych polskich budowli wzniesionych w XIX wieku.
Uroczyście otwarta 26 września 1878 w święto Rosz ha-Szana, czyli żydowski Nowy Rok. Została osobiście wysadzona przez Jürgena Stroopa dnia 16 maja 1943, co było ostatnim aktem niszczenia przez Niemców getta żydowskiego w Warszawie.
Historia.
W XVIII wieku w Europie Środkowej został zapoczątkowany ruch hebrajskiego oświecenia, tzw. haskala, z centrum w Berlinie. Zwolennicy tego ruchu, zgromadzeni wokół Mosesa Mendelssohna, propagowali m.in. nowoczesne nauczanie świeckie, podejmowanie pracy w zawodach nie związanych z handlem i rzemiosłem, żądając także emancypacji kobiet i unowocześnienia własnej kultury. Zwolennicy haskali chcieli w Warszawie otworzyć własny dom modlitwy, niezależny od licznych tu ortodoksyjnych wyznawców judaizmu. W ten sposób w roku 1802 wzniesiona została za ówczesnym ratuszem miejskim w Pałacu Jabłonowskich synagoga na ul. Daniłowiczowskiej, która już wkrótce okazała się za mała. W 1843 w jej miejscu powstała nowa synagoga, która podobnie jak i poprzednia już po kilkunastu latach była za ciasna.
Wśród oświeconych zwolenników haskali znajdowało się wielu ludzi zamożnych – bankierów, drukarzy, wydawców, prawników i lekarzy, których stać było na sfinansowanie budowy nowej synagogi. Rozpoczęło się poszukiwanie lokalizacji.
Przed budową.
Propozycja budowy nowej i większej synagogi padła 5 września 1859 z ust Ludwika Natansona, członka Komitetu budowy Synagogi na Daniłłowiczowskiej, przekształconego w 1870 w Komitet Budowy Synagogi. Jego propozycja natychmiast została przyjęta z uznaniem i od razu zaczęto przygotowywać się do zbierania funduszy oraz poszukiwania reprezentacyjnego miejsca pod budowę synagogi. 20 września 1860 Komitet wystosował prośbę do władz o pozwolenie na budowę synagogi, lecz odpowiedzi nie uzyskano. W lutym 1861 wystosowano kolejną prośbę, która zakończyła się pozwoleniem, ale pod warunkiem, że synagoga powstanie w pobliżu domów żydowskich.
Było wiele propozycji lokalizacji synagogi; komitet proponował, aby ją wznieść przy jednej z główniejszych ulic: Bielańskiej, Świętojerskiej lub Długiej. Magistrat proponował posesję przy ulicy Bielańskiej, w miejscu dawnego pałacu Kossowskich, czyli w głębi działki – co nie odpowiadało komitetowi. Ulokowanie synagogi przy ulicy Długiej prawdopodobnie nie wchodziło w grę ze względu na przepis z 1844, zabraniający stawiania żydowskiego domu modlitwy w odległości mniejszej niż 100 sążni, czyli około 170 metrów od cerkwi prawosławnej (jedyna wolna działka przy tej ulicy była położona blisko cerkwi katedralnej pw. Najświętszej Trójcy). Nie wiadomo, jak była brana pod uwagę działka przy ulicy Świętojerskiej. Kolejną propozycją było ulokowanie jej na działce przy ulicy Daniłłowiczowskiej z uwzględnieniem przebicia jej do ulicy Miodowej, lecz władze miejskie się nie zgodziły. Następnie proponowano plac na rogu ulic Elektoralnej i Orlej oraz plac przy ulicy Królewskiej, lecz obu transakcji nie sfinansowano. Ostatnią propozycją był plac Tłomackie, gdzie 5 maja 1872 zakupiono od Józefa Simmlera dwie XVII-wieczne kamienice, które później wyburzono, oraz około 11 tysięcy łokci kwadratowych ogrodu pałacu Mniszchów. Ta lokalizacja została pozytywnie przyjęta przez władze.
22 maja 1872 podjęto decyzję o rozpisaniu pierwszego konkursu architektonicznego, który rozpoczął się 11 lipca tegoż roku. Członkowie Komitetu mieli bardzo wielkie wymagania, a całość budowy miała kosztować 150 tysięcy rubli. Termin upływu przysyłania prac nastąpił 1 marca 1873. Przysłano 6 prac, które przed ocenieniem wystawiono w gmachu Zachęty. Pierwszą nagrodę w wysokości 750 rubli zdobył zespół Bronisław Żochowski i Teofil Lemke, a drugą w wysokości 300 rubli zdobył Jan Kacper Heurich. Wszystkie te projekty, w tym jeden w stylu klasycystycznym nie zostały jednak zaakceptowane przez członków komitetu, ponieważ nie spełniały wszystkich wymagań.
Na ten konkurs nadesłano dwie prace przedstawiające budowle w stylu mauretańskim. Nigdzie nie zostały one opublikowane i zapewne również się nie zachowały. Były to prace Jana Kacpra Heuricha oraz Jerzego Vöckla. Praca Heuricha została w „Izraelicie” scharakteryzowana pod numerem pierwszym: „[...] nader gustowny fronton, zwieńczony pośrodku kopułą, a po bokach dwiema smukłymi wieżycami” lub pod numerem szóstym. Projekt Vöckla: „[...] choć nie nagrodzony, uznano wówczas za powszechnie najcenniejszy, który z powodu jedynie kosztowności przerastającej siły finansowe przedsiębiorstwa nie mógł być przyjętym”.
Kolejny konkurs architektoniczny rozpisano w czerwcu 1873. Początkowo wygrał projekt synagogi w stylu "egipskim" Stanisława Adamczewskiego, lecz po raz kolejny projekt nie został zaakceptowany przez Komitet Budowy Synagogi. Następnie zamówiono projekt u znanego warszawskiego architekta Leandra Marconiego. 3 stycznia 1874 został on zaakceptowany przez namiestnika Królestwa, generała Fiodora Fiodorowicza Berga.
Budowa.
14 maja 1876 odbyła się uroczystość wmurowania kamienia węgielnego pod budowę synagogi. Już po rozpoczęciu budowy w otworze fundamentu umieszczono puszkę, zawierającą tekst z historią synagogi w językach polskim i hebrajskim. Cała budowa trwała dwa lata. Cegłę dostarczył i prace murarskie wykonał Kazimierz Granzow, właściciel posesji i budynku synagogi niemieckiej na Daniłłowiczowskiej, który kilka lat później przebudował ją na teatr.
Pod koniec budowy zabrakło pieniędzy na jej kontynuowanie, ale członkowie zarządu budowy synagogi zachęcali bogatych Żydów do podpisywania deklaracji na pożyczkę w obligacjach hipotecznych oraz do zbiórek w okolicznych kościołach. Tak więc udało się zebrać odpowiednią sumę i prace budowlane zostały dokończone. Całkowity koszt budowy wyniósł ostatecznie około 200 000 rubli.
Do dnia dzisiejszego nie zostały odnalezione plany architektoniczne synagogi. Znane są tylko schematy rzutów parteru i poziomu galerii dla kobiet, opublikowane w numerze trzecim gazety „Architekt” z 1902 roku.
Po otwarciu.
Uroczyste otwarcie synagogi odbyło się 26 września 1878 w święto Rosz ha-Szana. W uroczystości uczestniczył rosyjski namiestnik hr. Paweł Kotzebue, którego przywitał Izaak Cylkow nie w języku rosyjskim, hebrajskim czy jidisz, lecz w polskim, co odebrano jako zgodę na wygłaszanie kazań w tym języku, gdyż Kotzebue podobno nie zaprotestował. Następnie Henryk Natanson zapalił wieczne światło przed Aron ha-kodesz.
Synagoga posiadała dokładnie 2200 miejsc siedzących, 1150 miejsc w sali głównej oraz 1050 miejsc w galerii dla kobiet. W synagodze znajdowały się również: biblioteka, posiadającą bardzo bogaty i cenny księgozbiór, starodruki oraz manuskrypty, do których zaliczyć należy: „Księgi pamiętnicze, rodzaj kronik spisywanych przez rabinów w Buczaczu i Rohatynie itp.”. Jej wieloletnim opiekunem był Mojżesz Moszkowski.
Za Aron ha-kodesz znajdowały się pomieszczenia kancelarii oraz pokój zaślubin. Synagoga była kojarzona ze światowej sławy chórem, który śpiewał przy akompaniamencie organów i innych instrumentów muzycznych. W 1922 Mieczysław Orłowicz pisał: "W piątek o zmierzchu podczas nabożeństwa (wstęp możliwy też dla chrześcijan, panowie wchodzą na parter w kapeluszach na głowach, panie na galerie) produkcje dobrego chóru przy akompaniamencie organów".
Odbywały się w niej nie tylko nabożeństwa czysto religijne, ale również nabożeństwa z okazji odzyskania niepodległości przez Polskę, uchwalenia Konstytucji 3 Maja, rozpoczęcia roku szkolnego czy nabożeństwo żałobne w dniu śmierci Józefa Piłsudskiego. W 1909 przed synagogą urządzono niewielki skwer, obsadzonym krzewami i drzewami oraz otoczony kutym płotem. W latach 20. XX wieku synagoga przeszła pierwszą renowację: naprawiono dach, odnowiono elewacje boczne oraz częściowo frontową i ułożono stopnie wejściowe. Pracami kierował Maurycy Grodzieński. Po zakończeniu remontu na ścianie synagogi odsłonięto tablicę pamiątkową o treści: „Bogu jedynemu na chwałę gmach ten odnowiono w 50. roku jego zbudowania i 10 roku wskrzeszenia Rzeczypospolitej Polskiej”. W 1938 rozpoczęto kolejną renowację, lecz jej całkowicie nie ukończono.
Zniszczenie.
Najtragiczniejszym okresem dla Wielkiej Synagogi była II wojna światowa. W 1940 po utworzeniu getta warszawskiego hitlerowcy przystąpili do niszczenia budynku, który znalazł się w jego obrębie. W połowie 1941 synagoga była już znacznie zdewastowana, w dachu były liczne dziury, większość wyposażenia została wywieziona lub zniszczona, kapitele i części architrawów zniszczone, a Aron ha-kodesz leżał powalony na ziemi.
20 maja 1941 władze niemieckie zezwoliły na otwarcie trzech synagog dla wiernych, w tym Wielkiej Synagogi. 27 kwietnia Adam Czerniaków zwołał komitet celem zbiórki funduszy na remont i ponowne uruchomienie synagogi.
31 maja 1941 w sobotę przed świętem Szawuot w synagodze odbyło się pierwsze nabożeństwo. 1 czerwca o godzinie 9.30 nastąpiło uroczyste otwarcie synagogi, na remont której przeznaczono ogromną sumę pieniędzy. Wniesienia Tory i dwukrotnego obejścia z nią synagogi dokonał osobiście Adam Czerniaków. Na zakończenie dnia w synagodze kantor dostał ataku paraliżu i odwieziono go do szpitala. Pod koniec lipca zorganizowano specjalny konkurs na stanowisko nadkantora dzielnicy warszawskiej.
19 października w synagodze odbył się koncert muzyki oratoryjnej z okazji Miesiąca Dziecka. Prezentowano liczne utwory chóralne do tekstów Starego Testamentu w wykonaniu Lewandowskiego, Naumburga, Bernsteina oraz Zilberca. Swoje utwory wykonał chór synagogalny pod batutą Mariana Neuteicha, wirtuoz skrzypcowy Henryk Reinberg, organista Izrael Fajwiszys, a partie solowe wykonali m.in. bas-baryton Goldner.
30 marca 1942 na polecenie Heinza Auerswalda synagoga została zamknięta, a jej klucze trafiły do Służby Porządkowej. Synagoga stała się miejscem tymczasowego lokowania Żydów zwożonych m.in. z okupowanych Czech.
W 1942, po zmniejszeniu obszaru getta, synagoga znalazła się poza jego obszarem. Ze względu na dużą powierzchnię budynku hitlerowcy urządzili w niej magazyn mebli i zrabowanego mienia żydowskiego. Magazynem kierował komisarz getta warszawskiego do spraw nieruchomości, Karol Nabe.
Kres istnienia synagogi nastąpił po krwawym stłumieniu powstania w getcie warszawskim, 16 maja 1943. Wtedy to o godzinie 20.15 została osobiście wysadzona w powietrze przez Jürgena Stroopa, co było symbolem ostatecznej likwidacji dzielnicy żydowskiej. Polecenie zniszczenia gmachu wydał Stroopowi Heinrich Himmler. Po zburzeniu Wielkiej Synagogi Stroop powiedział:
W wysadzonym gmachu wybuchł pożar, który ogarnął także sąsiadujący budynek Centralnej Biblioteki Judaistycznej (śladem po tym wydarzeniu są odbarwienia posadzki w holu na parterze).
Okres powojenny.
Po zakończeniu wojny rozważano odbudowanie synagogi, o czym świadczyć może wypowiedź byłego prezydenta Warszawy, Juliana Kulskiego: "[gmach] wrósł w przedwojenny krajobraz miasta". Wkrótce jednak ruiny usunięto. Przez wiele lat miejsce po niej pozostawało puste. W latach 50. XX wieku władze miejskie podjęły decyzję o budowie na nim wieżowca. 
Budowa ciągnęła się przez prawie dwa dziesięciolecia, co usprawiedliwiano w prasie nałożeniem klątwy przez rabinów. Ostatecznie, po wielu zmianach projektów, około 1976 wzniesiono stalowy szkielet budynku, obłożono go złocistymi blachami i budowa zamarła, a szkielet budynku rdzewiał. W latach 80. w prasie lokalnej pojawiły się wzmianki o kontynuacji budowy, która ruszyła pod koniec dekady, po podpisaniu umowy z jugosłowiańską firmą Generalexport-Giposs. Złociste blachy zamieniono na srebrzyste, odbijające barwę nieba, rozbudowano także podium budynku, nawiązujące kształtem do wcześniejszej synagogi.
Budowę ukończono w 1991, co tłumaczono w prasie odczynieniem klątwy przez usatysfakcjonowanych rabinów. W ramach odszkodowania w 2004 Gmina Wyznaniowa Żydowska w Warszawie otrzymała w wieżowcu trzy piętra: XVIII, XIX i XX, w których znalazły się biura różnych instytucji, a na parterze powstała sala wystaw czasowych Żydowskiego Instytutu Historycznego. Na budynku od strony ulicy Tłomackie umieszczono tablicę MSI, upamiętniającą synagogę.
Sam wieżowiec nie znajduje się dokładnie w miejscu synagogi, lecz jest przesunięty na północ w kierunku Grubej Kaśki, a podium wieżowca zajmuje miejsce zarówno dawnego skweru przed synagogą, jak i samej synagogi. Zmieniło się też całe otoczenie synagogi – w tej chwili wieżowiec przylega od strony wschodniej do Placu Bankowego, podczas gdy przed wojną była tam zabudowa zachodniej pierzei placu Tłomackie. Natomiast budynki zlokalizowane przy Placu Bankowym nosiły adres nieistniejącej dziś ulicy Rymarskiej. Wytyczono też nową ulicę Antonia Corazziego, łączącą ulicę Bielańską z Placem Bankowym przez plac po dawnej synagodze i środek przyległego dawnego ogrodu pałacu Mniszchów.
27 lipca 1966 do Archiwum Żydowskiego Instytutu Historycznego Helena Wiesflog przekazała tzw. Złotą Księgę – dokument opisujący najstarsze dzieje synagogi. Niestety, księga nie jest kompletna. Podczas przyjmowania daru Adam Rutkowski, jeden z ówczesnych dyrektorów instytutu, nie dokonał jej dokładnego opisu ani nie opaginował jej; z tego powodu nie przedstawia już wartości pełnego dokumentu archiwalnego. Wciąż jest jednak unikalnym i jedynym w swoim rodzaju dokumentem, dotyczącym Wielkiej Synagogi w Warszawie.
Fragment getta, w którym w latach 1940–1942 znajdowała się Wielka Synagoga, upamiętnia od 2008 jeden z pomników granic getta przy ulicy Bielańskiej róg A. Corazziego.
Architektura.
Wielki gmach synagogi wzniesiono na planie zbliżonym do krzyża łacińskiego, w stylu klasycystycznym z wieloma elementami empirowymi i renesansowymi. Wejście prowadziło przez wielki klasycystyczny czterokolumnowy portyk na fasadzie, z pozłacanym napisem w języku hebrajskim na jego fryzie: „Imię, które w tym przybytku zagościło, imię Wszechmocnego, niechaj sprawia, aby zamieszkały wśród nas miłość, braterstwo, spokój i zgoda”. Po obu stronach wejścia znajdowały się pięcioramienne świeczniki bożnicze. Nad głównym wejściem znajdował się napis w języku polskim: „Bogu jedynemu na chwałę za panowania Aleksandra II Cesarza Wszech Rosyi Króla Polskiego”, który był krytykowany przez wielu warszawiaków.
Główny korpus był przykryty dachem walmowym, z osadzonym na trzech pierwszych od wejściach przęsłach kwadratowym belwederem, otoczonym balustradą w narożnikach której stały niewielkie rzeźby, a od frontu stały dwie tablice Dekalogu i zwieńczonym kopułą, którą otaczała korona, co miało symbolizować główną i największą synagogę Warszawy, która pełniła dominującą rolę. Długość całego budynku wynosiła 64 metry. Na szczycie synagogi znajdowała się miedziana pozłacana kula, w której znajdowała się relacja z przebiegu budowy synagogi i jej opis, dar Henryka Reychmana.
Dalej z przedsionka mężczyźni przechodzili do wielkiej sali modlitw na parterze, kobiety zaś na galerie po jej bokach. Naprzeciwko wejścia znajdowało się podwyższenie, po bokach którego stały dwie kolumny korynckie, które miały być nawiązaniem do kolumn istniejących przy wejściu do Świątyni Jerozolimskiej opisanej w Biblii.
Główna sala modlitewna wzniesiona na planie prostokąta o wymiarach 29 na 33 metry. Nawy boczne miały o szerokość po 8,5 metra, a nawa środkowa 10,5 metra. Do sali głównej prowadził kwadratowy przedsionek o boku równym 17,5 metra, po którego bokach znajdowały się szatnie. Z zewnątrz przedsionek zwieńczony był płaską kopułką.
Nawa środkowa była przekryta sklepieniem kolebkowym na łękach sklepiennych, zamknięta półkolistą pseudoromańską absydą przekrytą sklepieniem ćwierć kulistym. Apsyda posiadała wbudowane dwie kondygnacje krużganków przeznaczonych dla chóru. Nawy boczne podzielone dwukondygnacyjnym arkadowaniem, o szerokości 2/3 nawy środkowej, były przekryte sklepieniem kolebkowym z galeriami dla kobiet wspartymi na kolumnach o korynckich głowicach, z amfiteatralnym układem ławek.
W miejscu połączenia nawy środkowej z apsydą znajdował się łuk tęczowy wsparty na gładkich kolumnach z korynckimi kapitelami, symbolizujących kolumny Jachin i Boaz, które dawniej flankowały wejście do Świątyni Jerozolimskiej. Na łuku umieszczono napis odnoszący się do Mądrości: „"Jej drogi drogami miłymi, ku szczęściu wiodą wszystkie jej ścieżki. Dla tego, co strzeże jej, drzewem jest życia, a kto się jej trzyma – szczęśliwy"” (Prz 3, 17-18, Biblia Tysiąclecia). Pomiędzy czaszą sklepienia apsydy a arkadami chóru umieszczono inwokację: „"Słuchaj, Izraelu, Pan jest naszym Bogiem, Pan jest Jedyny"”, gdzie dwukrotnie wpisano imię Boga, czyli tetragram – stworzono sytuację nie do przyjęcia dla większości warszawskich Żydów, którzy nie śmieli wypowiadać i wypisywać imienia Boga, które zastępowali zwykle skrótem – podwójną literą jud.
Synagoga posiadała bardzo bogate wyposażenie. Aron ha-kodesz, które ufundowała rodzina Natansonów, był wykonany z drewna cedrowego sprowadzonego specjalnie z Libanu. Arkę przysłaniały wspaniałe czerwone i białe, bogato haftowane parochety przetykane złotem i srebrem. Wspaniałą wyrzeźbioną w drewnie przez Gunderlacha bimę ufundował Mathias Bersohn; pulpit stał zaraz przed arką. Posadzkę bimy przykrył ozdobny dywan złożony z kwadratów utkany z inicjatywy wnuczek Antoniego Eisenbauma, pań Paprockich. Nad wnęką, w której znajdowała się Arka, znajdowało się miejsce dla chóru w postaci niewielkiej galerii arkadowej.
O ile elewacja synagogi budziła różne zastrzeżenia, to wnętrze budziło powszechny podziw:

</doc>
<doc id="538791" url="https://pl.wikipedia.org/wiki?curid=538791" title="Biuro „W”">
Biuro „W”

Biuro „W” MSW – jednostka organizacyjna resortu spraw wewnętrznych Polskiej Rzeczypospolitej Ludowej zajmująca się tajną perlustracją korespondencji (przeglądanie przesyłek krajowych i zagranicznych, w tym listów, paczek, telegramów, przekazów pocztowych, wykonywanie ekspertyz pism, wykrywanie tajnopisów). Jako samodzielny pion pod tą nazwą biuro funkcjonowało w latach 1956–1989 (w różnej formie służby kontrolujące przesyłki pocztowe istniały przez cały okres działalności organów bezpieczeństwa PRL).
Pion perlustracji korespondencji RBP, MBP i KdsBP.
Pierwsza jednostka ds. perlustracji korespondencji została zorganizowana już przy Resorcie Bezpieczeństwa Publicznego, od 1 września 1944 r. był to Wydział Cenzury RBP. Komórka zachowała tę nazwę także po utworzeniu Ministerstwa Bezpieczeństwa Publicznego, odpowiednie struktury powołano ponadto w Wojewódzkich Urzędach Bezpieczeństwa Publicznego. Początkowo pion współpracował też z resortem obrony narodowej w organizowaniu cenzury wojskowej.
W tym samym czasie przy MBP rozpoczynały również działalność główne organy cenzury w Polsce Ludowej. 19 stycznia 1945 r. utworzone zostało Centralne Biuro Kontroli Prasy MBP. 15 listopada 1945 r. jednostka ta została wydzielona ze struktur ministerstwa, a na jej bazie powstał Główny Urząd Kontroli Prasy, Publikacji i Widowisk (formalnie na mocy dekretu z 5 lipca 1946 r.).
15 stycznia 1946 r. Wydział Cenzury MBP przekształcono w Główny Urząd Cenzury MBP, a jego terenowymi ekspozyturami stały się nowo utworzone wydziały VIII WUBP. Niespełna rok później na mocy rozkazów nr 109a i 113 ministra z 2 grudnia 1946 r. w miejsce pionu powołano Biuro „B” MBP oraz wydziały „B” WUBP. Ta zmiana również okazała się nietrwała, gdyż rozkazem nr 082 ministra z 2 grudnia 1947 r. jednostki te zostały zlikwidowane. Ich zadania przejął na kolejne lata Wydział VII Departamentu II MBP, a w terenie wydziały II WUBP.
Po rozwiązaniu Ministerstwa Bezpieczeństwa Publicznego pod koniec 1954 r. i powołaniu Komitetu do Spraw Bezpieczeństwa Publicznego większość spraw Departamentu II MBP przekazano do zakresu działania Departamentu IX KdsBP. Przy tej komórce na mocy rozkazu organizacyjnego nr 067 przewodniczącego komitetu z 21 kwietnia 1955 r. zadania związane z perlustracją korespondencji objęło nowo utworzone Biuro „W”. Kolejnym rozkazem organizacyjnym (nr 0159 z 7 grudnia 1955 r.) wyodrębniono je z dniem 1 stycznia 1956 r. jako samodzielną jednostkę organizacyjną, zaś w terenie rozpoczęto organizowanie wydziałów „W” WUdsBP.
Pion perlustracji korespondencji MSW.
Zniesienie komitetu i wcielenie jego struktur jako Służby Bezpieczeństwa do Ministerstwa Spraw Wewnętrznych oznaczało zmianę podległości komórki. Na podstawie zarządzenia nr 00238 ministra z 29 listopada 1956 r. w składzie resortu znalazło się Biuro „W” MSW, które pod tą nazwą prowadziło działalność aż do 1989 r.
Terenowymi jednostkami biura stały się wydziały „W” lub samodzielne sekcje „W” utworzone w styczniu 1957 r. przy Komendach Wojewódzkich Milicji Obywatelskiej (do 1961 r. wszystkie sekcje ponownie rozbudowano do etatów wydziałów). Po reformie administracyjnej z 1975 r. zorganizowano kolejne wydziały „W” KW MO z wyjątkiem siedmiu komend wojewódzkich (w Białej Podlaskiej, Chełmie, Ciechanowie, Nowym Sączu, Ostrołęce, Skierniewicach i Zamościu). W połowie 1982 r. w części KW MO (rok później przemianowanych na Wojewódzkie Urzędy Spraw Wewnętrznych) utworzono wydziały zabezpieczenia operacyjnego składające się z sekcji „B”, „C”, „T” i „W” utworzonych w miejsce dotychczasowych wydziałów. Reorganizacja objęła 23 mniejsze komendy wojewódzkie (w Białej Podlaskiej, Chełmie, Ciechanowie, Gorzowie Wielkopolskim, Jeleniej Górze, Koninie, Krośnie, Lesznie, Łomży, Nowym Sączu, Ostrołęce, Pile, Piotrkowie Trybunalskim, Siedlcach, Sieradzu, Skierniewicach, Słupsku, Suwałkach, Tarnobrzegu, Tarnowie, Wałbrzychu, Włocławku i Zamościu), tak jak poprzednio w siedmiu z nich pion „W” nie został zorganizowany.
Od listopada 1981 r. nadzór nad biurem sprawował szef Służby Zabezpieczenia Operacyjnego. W okresie stanu wojennego cały pion „W” oraz wydzielone siły i środki pionu „T” weszły w skład jawnie działających organów cenzury. Przygotowania w celu zorganizowania tych struktur trwały od początku 1981 r., w rezultacie na mocy zarządzenia ministra z 12 grudnia 1981 r. utworzony został Główny Urząd Cenzury MSW oraz wojewódzkie urzędy cenzury we wszystkich KW MO (również w tych nie posiadających wcześniej wydziałów „W”). Do zakresu działania nowej jednostki należało selektywne cenzurowanie, zatrzymywanie i konfiskowanie (w części lub w całości) krajowych i zagranicznych przesyłek pocztowych i korespondencji telekomunikacyjnej oraz kontrola i przerywanie rozmów telefonicznych, połączeń teleksowych i telegraficznych w przypadkach, gdy uznano, że ich treść zagraża bezpieczeństwu i obronności państwa. Zadania te realizowane były do 31 grudnia 1982 r. we współpracy z resortem łączności, a w szczególności z przedsiębiorstwem państwowym „Poczta Polska, Telegraf i Telefon”.
Po zniesieniu stanu wojennego struktura biura (na użytek zewnętrzny występującego jako Jednostka Wojskowa nr 1944) przedstawiała się następująco:
Rozwiązanie Biura „W” MSW nastąpiło po rozpoczęciu zmian ustrojowych, które wymusiły na kierownictwie ministerstwa dokonanie daleko idącej reorganizacji resortu. Jednostkę zlikwidowano z dniem 16 czerwca 1989 r. na podstawie zarządzenia organizacyjnego nr 0115 ministra z 30 maja 1989 r., w rzeczywistości jednak jej kadry zostały w całości włączone do Departamentu II MSW (jako Wydziały XIV, XV i XVI oraz Grupa nr 6 etatów niejawnych). W terenie komórki pionu „W” przekształcono w zespoły do spraw obrotu w komunikacji przy wydziałach II WUSW (ich kierownictwo sprawowali zastępcy naczelników wydziałów). W tym kształcie służby ds. kontroli korespondencji utrzymały się aż do rozwiązania struktur kontrwywiadu 31 lipca 1990 r.
Kierownictwo.
Kierownicy Wydziału Cenzury RBP / MBP:
Kierownik Głównego Urzędu Cenzury MBP / dyrektor Biura „B” MBP:
Dyrektorzy Biura „W” KdsBP / MSW:

</doc>
<doc id="538794" url="https://pl.wikipedia.org/wiki?curid=538794" title="Prędkość hipersoniczna">
Prędkość hipersoniczna

Prędkość hipersoniczna, prędkość hiperdźwiękowa – prędkość naddźwiękowa poruszającego się obiektu przekraczająca wartość mach 5.
Obecnie najszybszym samolotem hipersonicznym jest bezzałogowy Boeing X-43, który w 2004 roku osiągnął na krótko prędkość mach 9,6.
Klasyfikacja NASA.
NASA klasyfikuje prędkości hiperdźwiękowe następująco:

</doc>
<doc id="538799" url="https://pl.wikipedia.org/wiki?curid=538799" title="Salpae">
Salpae



</doc>
<doc id="538802" url="https://pl.wikipedia.org/wiki?curid=538802" title="Prędkość naddźwiękowa">
Prędkość naddźwiękowa

Prędkość naddźwiękowa, prędkość supersoniczna – w aerodynamice prędkość obiektu lub przepływu, poruszającego się szybciej niż prędkość dźwięku w powietrzu (przy temp. +20 °C = 340 m/s). Prędkości ponad pięciokrotnie większe od prędkości dźwięku często nazywane są prędkościami hipersonicznymi. 
Przy zbliżaniu się do prędkości dźwięku dochodzi do powstawania zjawisk związanych z tak zwaną barierą dźwięku, a po zbliżeniu się, osiągnięciu i przekroczeniu prędkości dźwięku fali uderzeniowej, a w jej wyniku gromu dźwiękowego.

</doc>
<doc id="538804" url="https://pl.wikipedia.org/wiki?curid=538804" title="Piaskowanie trawnika">
Piaskowanie trawnika

Piaskowanie trawnika – zabieg polegający na posypywaniu powierzchni trawiastej równomierną warstwą piasku. Piaskowanie przyczynia się do lepszego rozwoju korzeni trawy, poprzez poprawę struktury gleby. Piaskowanie może być wykonywane zarówno ręcznie, jak i za pomocą maszyn (np. dla boiska sportowego).

</doc>
<doc id="538806" url="https://pl.wikipedia.org/wiki?curid=538806" title="Triumf śmierci">
Triumf śmierci

Triumf śmierci – motyw w malarstwie przedstawiający śmierć triumfującą. W średniowieczu śmierć jest personifikowana jako trup albo szkielet, często z kosą, na koniu, wozie ciągniętym przez czarne woły, często w czasie akcji zabijania. Geneza motywu jest związana z "Legendą o trzech żywych i trzech umarłych". Malowidła takie często występowały w budowlach związanych z cmentarzami (np. Campo santo w Pizie z obrazem Francesco Trainiego).
W renesansie w wielu przedstawieniach triumfu śmierci mniej jest makabry, śmierć (jak na obrazie "Triumf śmierci" Lorenzo Costy) jedynie ostrzega przed swoim nadejściem. Często w triumfie śmierci przedstawiane są Mojry lub przynajmniej najstarsza, Atropos.

</doc>
<doc id="538807" url="https://pl.wikipedia.org/wiki?curid=538807" title="Car Tycoon">
Car Tycoon

Car Tycoon – komputerowa gra symulacyjna.
Akcja gry rozgrywa się w Stanach Zjednoczonych między rokiem 1950 a 2006. Gra rozpoczyna się w latach pięćdziesiątych, kiedy w Stanach powstały już najatrakcyjniejsze modele samochodów.
Gracz wciela się w przedsiębiorcę działającego w branży motoryzacyjnej. Na początku użytkownik gry ma fabrykę i salon sprzedaży. Czasem także dostępna jest stacja napraw. Zadaniem gracza jest stworzenie koncernu samochodowego.
Użytkownik gry walczy z konkurencją na wiele sposobów. Pierwszym jest zaproponowanie klientom samochodów wykorzystujących najnowsze rozwiązania techniczne, które opracowują inżynierowie. Cztery składniki potrzebne do zbudowania nowego samochodu: karoserię, silnik, zawieszenie i wystrój wnętrza projektują przez około półtora roku. Jeśli pracują za wolno, gracz wysyła szpiegów, którzy wykradają konkurencji plany nowych rozwiązań. Od innych producentów użytkownik gry kupuje części tylko w ostateczności, ponieważ ich cena jest wysoka.
Nawet najlepszy samochód spotyka się z dobrym rynkowym przyjęciem, tylko gdy jego cena jest rozsądna. Jeśli gracz zniszczył już konkurencję, żąda za auto dwa razy więcej niż wynoszą koszty produkcji. Dopóki jednak samochody innych firm jeżdżą po ulicach miast, maksymalnie użytkownik gry obniża cenę swoich pojazdów.

</doc>
<doc id="538810" url="https://pl.wikipedia.org/wiki?curid=538810" title="Roland Boyes">
Roland Boyes

Roland Boyes (ur. 12 lutego 1937 w Holmfirth w Yorkshire, zm. 16 czerwca 2006 w Peterlee w hrabstwie Durham) – polityk brytyjski.
Ukończył nauki ekonomiczne na University of Bradford. Z ramienia Partii Pracy zasiadał w Parlamencie Europejskim z okręgu Durham (1979-1984), a następnie był posłem do Izby Gmin w latach 1983-1997 z okręgu Houghton and Washington. W 1990 przedstawiał w Izbie Gmin projekt ustawy o eutanazji. Wycofał się z polityki ze względu na chorobę Alzheimera, wspierał finansowo badania naukowe nad tą chorobą.

</doc>
<doc id="538811" url="https://pl.wikipedia.org/wiki?curid=538811" title="Arcyklejnot">
Arcyklejnot



</doc>
<doc id="538812" url="https://pl.wikipedia.org/wiki?curid=538812" title="Kamienie żółciowe">
Kamienie żółciowe



</doc>
<doc id="538813" url="https://pl.wikipedia.org/wiki?curid=538813" title="Schlaraffia">
Schlaraffia

Schlaraffia (od "Schlaraffenland", bajecznego kraju obżartuchów i próżniaków) – niemieckie stowarzyszenie paramasońskie powstałe w Pradze w 1859 r., skupiające „jednakowo myślących mężów, których celem jest pielęgnowanie humoru i sztuki według określonych form i przy przestrzeganiu pewnego ceremoniału, i których główną zasadą jest przyjaź”. Zbliżone charakterem do organizacji skautowskich oraz Templariuszy Dobrych. W 1938 r. na terenie Polski istniały cztery loże Schlaraffii.

</doc>
<doc id="538814" url="https://pl.wikipedia.org/wiki?curid=538814" title="Anorien">
Anorien



</doc>
<doc id="538816" url="https://pl.wikipedia.org/wiki?curid=538816" title="Lotnicze Pogotowie Ratunkowe">
Lotnicze Pogotowie Ratunkowe

Lotnicze Pogotowie Ratunkowe – podmiot leczniczy niebędący przedsiębiorcą prowadzony w formie samodzielnego publicznego zakładu opieki zdrowotnej podległy Ministrowi Zdrowia, zajmujący się w polskim systemie opieki zdrowotnej udzielaniem świadczeń zdrowotnych w ramach ratownictwa medycznego, w tym wykonywaniem medycznych czynności ratunkowych, oraz wykonywaniem lotniczego transportu sanitarnego. Samodzielny Publiczny Zakład Opieki Zdrowotnej Lotnicze Pogotowie Ratunkowe powstał w 2000 roku. Zarządzeniem ministra zdrowia z 9 listopada 2016 r. nastąpiła zmiana nazwy podmiotu na „Lotnicze Pogotowie Ratunkowe”.
Bazy HEMS.
W ramach LPR w Polsce funkcjonuje HEMS (ang. "Helicopter Emergency Medical Service", pol. Śmigłowcowa Służba Ratownictwa Medycznego). Obecnie LPR dysponuje 21 bazami stałymi i 1 czasową.
W Polsce bazy Śmigłowcowej Służby Ratownictwa Medycznego (HEMS) znajdują się w następujących miejscowościach:
Lądowiska i gminne miejsca lądowania.
Zgodnie z definicją podaną w Ustawie prawo lotnicze, lądowiskiem jest obszar na lądzie, wodzie lub innej powierzchni, który może być w całości lub w części wykorzystywany do startów i lądowań naziemnego lub nawodnego ruchu statków powietrznych. Lądowisko przyszpitalne jest specyficznym miejscem do lądowania. Z definicji jest położone w pobliżu placówki ochrony zdrowia, co już powoduje spełnienie ostrych wymagań przepisów, choćby w sprawie ochrony środowiska (hałas). Dodatkowo przepisy lotnicze nakładają obowiązek na operatorów lotniczych (czyli w tym przypadku – Lotnicze Pogotowie Ratunkowe), aby na lądowiskach przyszpitalnych, położonych w środowisku nieprzyjaznym (brak miejsc umożliwiających w dowolnym momencie lądowanie awaryjne), użytkować śmigłowce w tak zwanej 1 klasie osiągowej – w każdej chwili podczas operacji startu i lądowania, musi być zapewniona możliwość przerwania procedury i bezpiecznego wylądowania lub odlotu na lądowisko/lotnisko zapasowe.
Od dnia 01.01.2017 roku każdy szpitalny oddział ratunkowy musi posiadać lądowisko (lub lotnisko) zgodnie z § 3 ust. 7, 8, 9, 10 i załącznikiem do Rozporządzenia Ministra Zdrowia z dnia 3 listopada 2011 r. w sprawie szpitalnego oddziału ratunkowego. Rozporządzenie to zostało zastąpione nowym z dnia 27 czerwca 2019 r., które również przewiduje taki obowiązek.
Miejsca gminne (gminne miejsca lądowania) są to miejsca lądowania śmigłowców w lotach HEMS realizowanych po zachodzie słońca, wyznaczone (docelowo) w każdej gminie, celem przekazania pacjenta z naziemnego zespołu ratownictwa medycznego do śmigłowca i odtransportowania go do specjalistycznego ośrodka wyposażonego w lądowisko całodobowe. Miejsce gminne nie jest lądowiskiem przyszpitalnym. W chwili powstania programu wyznaczania miejsc gminnych, były one formalnie tak zwanymi innymi miejscami przeznaczonymi do startów i lądowań (zgodnie z wytycznymi Prezesa Urzędu Lotnictwa Cywilnego). Obecnie znowelizowana Ustawa Prawo Lotnicze wycofała pojęcie innego miejsca przystosowanego do startów i lądowań. Mimo to program wyznaczania miejsc gminnych dla potrzeb LPR jest kontynuowany. Nazwa „miejsce gminne” została wymyślona przez Lotnicze Pogotowie Ratunkowe i nie funkcjonuje jako termin ustawowy.
Wyposażenie.
Do wiosny 2011 r. w użyciu były śmigłowce Mi-2 plus. W 2008 r. po rozstrzygnięciu przetargu firma Eurocopter ze swoim modelem EC 135 P2+ została wybrana na dostawcę 23 maszyn i jednego symulatora lotu. Oficjalna prezentacja pierwszej maszyny (SP-HXB) odbyła się na lotnisku Warszawa-Babice 10 września 2009 roku. Pozostałe 22 śmigłowce zostały dostarczone do końca 2010 roku (przekazanie 2 ostatnich maszyn odbyło się 16 grudnia 2010 roku). Konieczność zmiany śmigłowców Mi-2 plus wynikała m.in. z powodu niespełniania wymogów osiągowych dla śmigłowców HEMS, wykonujących operacje w tak zwanym środowisku nieprzyjaznym w zwartej zabudowie miejskiej, wymaganych przez przepisy JAR-OPS 3 oraz nieprzystawania dotychczas użytkowanych śmigłowców do współczesnych wymogów i standardów medycznego ratownictwa lotniczego. Z uwagi na konieczność szkoleń i zapoznania z nowym sprzętem pierwsze nowe śmigłowce LPR weszły do służby (HEMS) w grudniu 2009, ostatnie rozpoczęły dyżury w kwietniu 2011 roku.
Śmigłowce LPR mają wyposażenie i obsadę podobną jak specjalistyczny zespół ratownictwa medycznego. Używane często jako pomoc dla obciążonych zespołów pogotowia ratunkowego lub w przypadkach wymagających natychmiastowego transportu rannego do specjalistycznego ośrodka.
Zadania ratunkowe są wykonywane przez stanowiące obecnie trzon wyposażenia śmigłowce Eurocopter EC 135. Pierwszą bazą, która otrzymała nowy śmigłowiec był Kraków, w grudniu 2009. Dyżury z użyciem nowych maszyn pełnione są obecnie w 22 bazach (21 stałych, 1 tymczasowa). W kwietniu 2011 r. LPR wydłużyło dyżur o porę nocną w bazach: w Warszawie (24h przez cały rok), w Gdańsku i Wrocławiu (od 7:00 do 23:00 przez cały rok), w 2012 r. w Białymstoku, Szczecinie i Krakowie (od 7:00 do 20:00 przez cały rok), w 2013 r. w Olsztynie, Lublinie i Poznaniu (od 7:00 do 20:00 przez cały rok), w 2018 r. w Łodzi, Zielonej Górze, Sanoku i Suwałkach (od 7:00 do 20:00 przez cały rok). Obecnie 4 bazy pełnią dyżur całodobowy - Warszawa, Kraków, Wrocław, Gdańsk. Planowane jest wydłużenie dyżuru do godziny 20:00 we wszystkich pozostałych bazach, a w kilku wybranych bazach dyżur będzie pełniony całodobowo. Aktualnie wciąż trwają szkolenia załóg oraz strażaków odpowiedzialnych za bezpieczeństwo podczas lądowań w nocy oraz trwa wyznaczanie i weryfikacja tak zwanych miejsc gminnych dla śmigłowców LPR. W 2011 r. zrealizowano 1456 lotów po zachodzie słońca, w tym 542 loty ratunkowe i 914 lotów szkolnych, przebazowań itp. Na potrzeby nocnych lotów w całej Polsce wyznaczono już niemal 2000 miejsc gminnych, gdzie przy zabezpieczeniu przez strażaków możliwe jest lądowanie śmigłowca w porze nocnej. Oprócz miejsc gminnych, śmigłowce wykonują nocne misje HEMS bezpośrednio do miejsca zdarzenia, a także zdarzeń, które miały miejsce na autostradach i innych drogach dwujezdniowych. Do dnia 1 czerwca 2015 roku wszystkie maszyny EC 135 latające w ramach LPR wykonały 150 tys. lądowań.
Większa prędkość maszyny umożliwiła zwiększenie skutecznego zasięgu udzielania pomocy z dotychczasowych 60 km (Mi-2) do 80 km (dla Eurocoptera), których osiągnięcie jest możliwe w czasie 23 minut.
LPR korzystało również ze śmigłowca Agusta A109E Power, służącego jako Ratownik 12. Uległ on jednak wypadkowi 20 listopada 2009 w Warszawie.
Lotnicze Pogotowie Ratunkowe dysponuje też dwoma samolotami Piaggio P.180 Avanti (Avanti I i Avanti II) stacjonującymi na Lotnisku Chopina w Warszawie. Wykorzystywane są one głównie do szybkiego transportu pacjentów na duże odległości.
W grudniu 2015 roku na lotnisku Warszawa Babice wylądowały cztery nowe śmigłowce (Airbus Helicopters H135 P3). Po ich dostawie Minister Zdrowia podjął decyzję o utworzeniu na terenie kraju czterech nowych baz HEMS w Opolu, Sokołowie Podlaskim, Ostrowie Wielkopolskim oraz Gorzowie Wielkopolskim.
31 lipca 2018 roku rozstrzygnięto przetarg na dostawę dwóch śmigłowców Robinson R44 Raven II. 13 sierpnia 2018 roku, LPR zawarło umowę na dostawę trzech samolotów Tecnam P2008JC MK II. Maszyny mają posłużyć do szkolenia wstępnego pilotów LPR. Dostawcą samolotów jest firma Bartolini Air.
13 grudnia 2019 roku podpisano umowę na zakup dwóch samolotów Learjet 75 na potrzeby Samolotowego Zespołu Transportowego. 16 grudnia 2021 roku wylądowała pierwsza maszyna, zaś 20 grudnia odebrano drugą maszynę.

</doc>
<doc id="538818" url="https://pl.wikipedia.org/wiki?curid=538818" title="Personifikacja śmierci">
Personifikacja śmierci



</doc>
<doc id="538821" url="https://pl.wikipedia.org/wiki?curid=538821" title="Fabricio Coloccini">
Fabricio Coloccini

Fabricio Coloccini (wym. []; ur. 22 stycznia 1982 roku w Córdobie) – argentyński piłkarz występujący na pozycji obrońcy. Obecnie gra w San Lorenzo. Posiada również włoskie obywatelstwo.
Kariera klubowa.
Fabricio Coloccini zawodową karierę rozpoczynał w 1998 roku w Club Atlético Boca Juniors. Rozegrał dla niego dwa mecze w argentyńskiej Primera División i strzelił jednego gola, po czym w 1999 roku podpisał kontrakt z Milanem. W ekipie „Rossonerrich” nie mógł jednak liczyć na regularne występy, ponieważ w linii obrony tego klubu grali tacy piłkarze jak Paolo Maldini, Alessandro Costacurta, Thomas Helveg, Serginho, Roberto Ayala, José Antonio Chamot czy Bruno N’Gotty.
Sezon 2000/2001 Coloccini spędził na wypożyczeniu w San Lorenzo, z którym zajął pierwsze miejsce w turnieju Clausura. Następnie argentyński obrońca został wypożyczony do Deportivo Alavés, w barwach którego 26 sierpnia 2001 roku w wygranym 2:0 wyjazdowym spotkaniu z CD Tenerife zadebiutował w hiszpańskiej Primera División. W sezonie 2002/2003 Coloccini reprezentował barwy Atlético Madryt, a w kolejnych rozgrywkach był zawodnikiem Villarrealu. W 2004 roku Argentyńczyk powrócił do Milanu. 27 października w wygranym 3:0 pojedynku przeciwko Atalancie BC po raz pierwszy wystąpił w Serie A, jednak był to jego jedyny występ we włoskiej lidze.
W trakcie sezonu 2004/2005 Coloccini przeniósł się do Deportivo La Coruña, z którym związał się sześcioletnią umową. W nowej drużynie ligowy debiut zaliczył 6 lutego 2005 roku, a Deportivo zremisowało wówczas na własnym stadionie z Athletikiem Bilbao 1:1. Z hiszpańskim zespołem Coloccini dwa razy z rzędu zajął ósme miejsce w ligowej tabeli, dwa razy dotarł także do półfinału Pucharu Króla. Przez trzy i pół sezonu gry na Estadio Municipal de Riazor Argentyńczyk wziął udział w 105 pojedynkach Primera División. W tym czasie w linii obrony „Depor” grał u boku takich zawodników jak Jorge Andrade, Manuel Pablo, Enrique Romero i Joan Capdevila.
15 sierpnia 2008 roku Coloccini odszedł do Newcastle United. Podpisał z nim pięcioletni kontrakt, a działacze „Srok” zapłacili za niego nieco ponad dziesięć milionów funtów. W Premier League argentyński piłkarz zadebiutował już dwa dni później, 17 sierpnia w zremisowanym 1:1 meczu z Manchesterem United. W sezonie 2008/2009 Newcastle United spadło z Premier League. 13 września 2009 roku w meczu z Cardiff City zdobył swoją pierwszą bramkę w klubie. W kwietniu 2010 roku został wybrany do najlepszej jedenastki sezonu w lidze. Wraz z klubem wywalczył także awans do najwyższej klasy rozgrywkowej w Anglii.
Kariera reprezentacyjna.
Razem z młodzieżową reprezentacją Argentyny Coloccini wywalczył w 2001 roku Mistrzostwa Świata U-20. W dorosłej kadrze zadebiutował 30 kwietnia 2003 roku w wygranym 3:1 towarzyskim meczu z Libią. W 2004 roku wziął udział w Igrzyskach Olimpijskich w Atenach, gdzie razem z ekipą „Albicelestes” na turnieju piłkarskim wywalczył złoty medal. Następnie Coloccini został powołany przez José Néstora Pekermana do kadry na Mistrzostwa Świata 2006. Na mundialu tym Argentyńczycy zostali wyeliminowani w ćwierćfinale, kiedy to przegrali po rzutach karnych z Niemcami. Na mistrzostwach Coloccini wystąpił w dwóch pojedynkach – w zremisowanym 0:0 meczu rundy grupowej przeciwko Holandii w 24 minucie zmienił kontuzjowanego Nicolása Burdisso, a w przegranym ćwierćfinale z Niemcami rozegrał całe spotkanie.

</doc>
<doc id="538823" url="https://pl.wikipedia.org/wiki?curid=538823" title="Telewizor (album)">
Telewizor (album)

Telewizor – trzeci album Papriki Korps, nagrany w studio Q w Pile pod koniec 2003 roku, a wydany na CD 8 marca 2004, a także na 12 calowym winylu w listopadzie 2004. Oba wydawnictwa zostały wydane przez wytwórnię płytową Karrot Kommando.
Inne Informacje.
Nagraniem zajął się Tom Horn, natomiast miksowaniem Jarek „Smoku” Smak.
W jednym z utwórow ścieżkę sekcji dętej nagrali gościnnie muzycy nieistniejącej już niemieckiej Yellow Umbrelli, a w tytułowym utworze „Telewizor” pojawiają się unikatowe sample z pierwszej antyamerykańskiej manifestacji w Bagdadzie, nagrane na żywo przez DubMayoraYamę.
Niemiecka wersja albumu ukazała się nakładem wydawnictwa Moanin Records.

</doc>
<doc id="538827" url="https://pl.wikipedia.org/wiki?curid=538827" title="Międzynarodowa Organizacja Dobrych Templariuszy">
Międzynarodowa Organizacja Dobrych Templariuszy

Międzynarodowa Organizacja Dobrych Templariuszy (IOGT z ang. International Organisation of Good Templars) – dawniej stowarzyszenie paramasońskie "The Independent Order of Good Templars", obecnie organizacja pozarządowa gromadząca ludzi w każdym wieku, niezależnie od płci, koloru skóry, narodowości, wyznania, pozycji społecznej lub przekonań politycznych. Jest to międzynarodowa organizacja pozarządowa działająca w dziedzinie zapobiegania spożywania alkoholu i ma na celu promowanie stylu życia wolnego od alkoholu i narkotyków.
Historia.
Organizacja powstała w roku 1851 w Utica w stanie Nowy Jork pod nazwą Zakon Templariuszy Dobrych. Rok później nazwę zmieniono na Niezależny Zakon Templariuszy Dobrych. W roku 1871 zakon przeszedł pierwszą zmianę, podczas której główną funkcją stała się działalność młodzieżowa uznana za odrębne pole działania. W roku 1876 zaczął następować rozłam na dwie frakcje w związku z problemami rasowymi. Zakończył się on w roku 1887. W roku 1906 rozpoczął się w poszczególnych krajach rozłam ze względu na religię. Zakon zaczął odsuwać się od jakichkolwiek religii. W 1908 zaczęto usuwać z platformy organizacji odniesienia religijne. Proces ten zakończył się w roku 1923, gdy IOGT stał się neutralny.
Skutkami było powstanie w 1962 roku Międzynarodowej Organizacji Dobrych Templariuszy, która całkowicie odbiegała od poprzedniej działalności IOGT. Z Organizacji wykluczono wszelkie zasady, na których funkcjonowała wcześniej jako stowarzyszenie paramasońskie. Pozostała tylko główna idea, tj. walka z uzależnieniami. W 1966 roku organizacja przestała działać w formule zakonu, również w tym roku oficjalnie zaprzestała działalności na zasadach masonerii. Rok później na Sri Lance opracowany został program rozwoju. Rok 1978 był datą powstania Międzynarodowego Oświatowego i Kulturalnego Stowarzyszenia Wstrzemięźliwości (ITECA). W roku 1987 utworzono pierwsze centrum informacyjne do spraw Alkoholu i Narkotyków (IOGT – ADIC, Sri Lanka/Azja Południowa), a w roku 1989 otwarto w Polsce przez dra Jacka Morawskiego oddział IOGT – Poland. 
W Polsce loże tego zakonu istniały przede wszystkim na ziemiach byłego zaboru pruskiego, skupiając głównie Niemców. W 1921 delegaci trzynastu polskich lóż IOGT (liczących w sumie około 200 członków) powołali Lożę Dystryktu, która podlegała centrali niemieckiej Niezależnego Zakonu Templariuszy Dobrych. W latach następnych liczba czynnych lóż IOGT w Polsce systematycznie malała. W chwili rozwiązania zakonu w Polsce w 1938 działała już tylko jedna loża.
IOGT ma statut konsultanta w ONZ w Radzie Gospodarczo-Społecznej (ECOSOC) w Nowym Jorku.

</doc>
<doc id="538828" url="https://pl.wikipedia.org/wiki?curid=538828" title="Odnośnik">
Odnośnik



</doc>
<doc id="538829" url="https://pl.wikipedia.org/wiki?curid=538829" title="Caranthir">
Caranthir



</doc>
<doc id="538830" url="https://pl.wikipedia.org/wiki?curid=538830" title="Trawka">
Trawka

Trawka () – amerykański serial, czarna komedia wyprodukowana przez telewizję Showtime. Akcja serialu rozgrywa się w Kalifornii na przedmieściach Los Angeles na osiedlu o fikcyjnej nazwie "Agrestic". Później w "Ren Mar" (patrz Del Mar), a potem w lokacjach blisko Meksyku, których mieszkańcy kupują bądź rozprowadzają marihuanę (stąd tytuł).
Pierwsza seria liczy dziesięć odcinków; była to najlepiej oceniona produkcja Showtime’u w 2005 roku, pokonała nawet ostatnią serię popularnego wtedy "Queer as Folk". Premierowe odcinki drugiej serii emitowane były od 14 sierpnia do 30 października 2006 roku, a trzeciej – od 13 sierpnia do 19 listopada 2007. Na początku listopada 2007 telewizja Shotwime potwierdziła stworzenie czwartej, trzynastoodcinkowej, serii, jej emisja rozpoczęła się 16 czerwca 2008. We wrześniu 2010 roku została zamówiona kolejna, siódma seria. Ostatnią serią była seria ósma, której premierowa emisja w USA miała miejsce latem 2012 roku
W Polsce licencję na serial zakupiła stacja HBO, która w 2006 roku wyemitowała pierwszą serię. W 2007 roku emisja została przeniesiona na kanał HBO Comedy, która dokończyła emisję serialu. Ósmy sezon emitowany był w stacji FOX, a oprócz tego od 18 czerwca 2014 roku kanał FilmBox rozpoczął emitować serial od pierwszego odcinka.
Fabuła.
Pochodzące z języka angielskiego słowo "agrestic" oznacza 'cechę pola lub wsi’ (stanowi też anagram słowa cigarets), stało się nazwą dla nieistniejącej w rzeczywistości miejscowości, w której rozgrywa się akcja serialu.
Zlokalizowane na obrzeżach Los Angeles kalifornijskie przedmieście jest domem Nancy Botwin (Mary-Louise Parker), której mąż zmarł nagle na zawał serca. Nancy zostaje dealerką „trawki” – rozprowadza ją w sąsiedztwie, aby zapewnić utrzymanie sobie i dwóm synom oraz podtrzymać ich styl życia klasy średniej. Dwójka synów Nancy, Silas (Hunter Parrish) i Shane (Alexander Gould), uczęszczają do miejscowej szkoły. Nancy, wraz z jej wiecznie zaniepokojoną o swoją urodę i pozycję przyjaciółką Celią znajdują się w zarządzie szkoły, którego to Celia jest przewodniczącą. Heylia James, poprzez swojego siostrzeńca – Conrada – dostarcza Nancy marihuanę. Andy, brat męża głównej bohaterki, jest czarną owcą w rodzinie, powodując problemy od momentu, w którym się pojawił.
O serialu.
Serial spotkał się z ciepłym przyjęciem ze strony publiczności oraz krytyków, na swoim koncie ma dwie nagrody, w tym Złoty Glob.
Serial jest wielowątkowy, koncentruje się nie tylko na Nancy i jej narkotykowym biznesie, ale jednocześnie jest dramatem – przedstawia skomplikowane międzyludzkie relacje, zwłaszcza wewnątrz rodziny.
Serial przedstawia w krzywym zwierciadle nie tylko społeczność przedmieść takich jak Agrestic, ale także pojedynczych jednostek. Cięty humor dotyka w jakimś stopniu każdego: chrześcijan, żydów, „białych”. „czarnych”. Azjatów czy homoseksualistów. Nie oszczędzono także filmów, takich jak np. "Pasja", "Ojciec chrzestny" czy "Iniemamocni".
W serialu poruszone zostają różne kwestie, takie jak np. religia, seksualność, dorastanie, problemy z samym sobą, polityka, uzależnienie od narkotyków.

</doc>
<doc id="538831" url="https://pl.wikipedia.org/wiki?curid=538831" title="DC.">
DC.



</doc>
<doc id="538832" url="https://pl.wikipedia.org/wiki?curid=538832" title="Henryk Majewski (minister)">
Henryk Majewski (minister)

Henryk Józef Majewski (ur. 2 grudnia 1951 w Gdańsku) – polski polityk, inżynier, nauczyciel akademicki i działacz sportowy, uczestnik opozycji antykomunistycznej w okresie PRL, w 1991 minister spraw wewnętrznych.
Życiorys.
Absolwent Wydziału Mechanicznego Technologicznego Politechniki Gdańskiej oraz studiów podyplomowych w Szkole Głównej Handlowej w Warszawie. Studiował także fizykę na Uniwersytecie Gdańskim. Doktoryzował się w 1985 na Politechnice Gdańskiej. Od połowy lat 70. do drugiej połowy lat 90. był pracownikiem naukowym tej uczelni.
W 1980 wstąpił do NSZZ „Solidarność”, zajmował się m.in. gromadzeniem materiałów dotyczących wydarzeń grudniowych z 1970. Po wprowadzeniu stanu wojennego współpracował z prasą podziemną. W styczniu 1984 aresztowany z przyczyn politycznych, zwolniony w lipcu tegoż roku na mocy amnestii.
W październiku 1990 został pierwszym w kraju cywilnym zastępcą komendanta wojewódzkiego Policji (w Gdańsku). Od stycznia do grudnia 1991 sprawował urząd ministra spraw wewnętrznych w rządzie Jana Krzysztofa Bieleckiego. Później do 1993 ponownie pełnił poprzednią funkcję w strukturze Policji. Działał następnie w Unii Wolności.
Od 1998 do 2002 zajmował stanowisko prezesa klubu sportowego GKS Wybrzeże Gdańsk. W 2004 Henryk Majewski był tymczasowo aresztowany przez sześć miesięcy pod zarzutem defraudacji około 2 milionów złotych na szkodę tego klubu. Ostatecznie w 2011 został uniewinniony w postępowaniu sądowym od zarzutu popełnienia tego czynu.
Odznaczenia.
Odznaczony Krzyżem Kawalerskim (2010) i Komandorskim (2015) Orderu Odrodzenia Polski.

</doc>
<doc id="538833" url="https://pl.wikipedia.org/wiki?curid=538833" title="Weeds">
Weeds



</doc>
<doc id="538834" url="https://pl.wikipedia.org/wiki?curid=538834" title="Kwas hyaluronowy">
Kwas hyaluronowy



</doc>
<doc id="538836" url="https://pl.wikipedia.org/wiki?curid=538836" title="Ewangelina">
Ewangelina

Ewangelina – imię żeńskie pochodzenia greckiego. Powstało ze złożenia "ευ" - "dobry" oraz "αγγελμα (angelma)" - "wiadomość, wieść, przesłanie" i oznacza "dobra nowina". 
Ewangelina imieniny obchodzi 29 stycznia.
Znane osoby o imieniu Ewangelina:

</doc>
<doc id="538839" url="https://pl.wikipedia.org/wiki?curid=538839" title="Kasai Rex">
Kasai Rex

Kasai Rex – potwór, przypominający wyglądem potężnego dinozaura-teropoda, rzekomo zamieszkujący dżungle środkowej Afryki. Istnieje jednak duże prawdopodobieństwo, że w rzeczywistości zwierzę jest całkowicie zmyślone.
Opis.
Ogólnie przypomina dużego drapieżnego dinozaura (około 12 metrów długości ciała). Pokryta łuską skóra jest koloru czerwonego z ciemnymi, poprzecznymi pasami na szyi, grzbiecie i ogonie. Ma długi pysk z licznymi, dużymi zębami. Porusza się na potężnych nogach, ma silny i długi ogon. Rzekomo widziano go, jak pożerał duże zwierzęta roślinożerne, takie jak nosorożec. Nazwa potwora pochodzi od doliny Kasai, gdzie rzekomo go widziano.
Historia.
Pogłoski o istnieniu dużego, drapieżnego gada istniały w tym regionie Afryki od dawna. Najbardziej znany opis spotkania z Kasai Rexem pochodzi z 1932 r., kiedy Szwed – właściciel plantacji "John Johnson" wraz ze swoim służącym rzekomo dwukrotnie widział w dolinie Kasai wielkiego gada, który podczas drugiej obserwacji miał posilać się na martwym nosorożcu. Johnson miał wówczas zrobić zwierzęciu zdjęcie; jego autentyczność jest jednak szeroko kwestionowana – nawet zdaniem części kryptozoologów to po prostu wycięta z innego zdjęcia jaszczurka.
Opis Johnsona jest mało wiarygodny także dlatego, że nie ma pewności, czy sam Johnson nie był w rzeczywistości postacią wymyśloną.
Rzekomo istnieją inne relacje o spotkaniach z Kasai Rex, przy czym wszystkie mają opisywać potwora podobnie; są tylko niewielkie różnice, dotyczące wielkości gada i odcieni ubarwienia, które mogą wynikać z jego wieku i płci. Istnieje jednak duże ryzyko, że w rzeczywistości nie są to nowe relacje, a jedynie zmienione wersje relacji Johnsona z 1932 r. Faktem jest, że na przestrzeni lat pojawiały się różne wersje tej relacji, często różniące się od siebie nawzajem w wielu punktach (np. według niektórych wersji Johnson miał widzieć zwierzę tylko raz, a nie dwukrotnie; w innych wersjach służący miał być niewolnikiem; opis ubarwienia potwora pojawia się dopiero w późniejszych wersjach relacji, w pierwotnej nie ma o tym ani słowa, itp.).
Przypuszczenia.
Mimo poważnych wątpliwości co do autentyczności oryginalnej relacji i istnienia innych relacji, niektórzy kryptozoolodzy jednak uważają istnienie Kasai Rexa za możliwe (m.in. "Tajemniczy świat Arthura C. Clarke’a" uznaje jego istnienie za fakt), chociaż przypuszczają, że nie jest on tyranozaurem, a raczej tarbozaurem, allozaurem, megalozaurem lub giganotozaurem. Jednak taka interpretacja sugeruje, że rzekomy potwór jest dwunożny, a tymczasem żadna z wersji relacji Johnsona, jakie pojawiały się na przestrzeni lat, nie wspomina ani słowem o dwunożności rzekomo obserwowanego zwierzęcia.

</doc>
<doc id="538840" url="https://pl.wikipedia.org/wiki?curid=538840" title="Poprawczak">
Poprawczak



</doc>
<doc id="538842" url="https://pl.wikipedia.org/wiki?curid=538842" title="Jan Winnicki">
Jan Winnicki

Jan Winnicki – postać filmowa odgrywana przez Janusza Gajosa w serialu Alternatywy 4, wyreżyserowanym przez Stanisława Bareję. 
Jan Winnicki to najważniejsza „figura” w bloku, wysoki działacz partyjny, stąd bogaty człowiek, któremu po odejściu od żony – romansującej Wiesi – przyszło wyprowadzić się z pięknej willi do nowo powstałego budynku wielokondygnacyjnego na Ursynowie. Dom pozostawił żonie, zabrał jedynie drobiazgi, m.in. dzieła sztuki i meble w stylu Biedermeier. Jego mieszkanie jest duże, luksusowo wyposażone i urządzone z przepychem, znajduje się w nim antyki i obrazów, m.in. "Bitwa pod Grunwaldem" Matejki i dzieła Malczewskiego. Samo znalezienie lokum odbywa się tak, jak na aktywistę partyjnego przystało, kosztem innych – w zamian za talony na samochód (Fiat Mirafiori dla prezesa i „sportowy wózek” dla syna prezesa) prezes spółdzielni przyznaje mu mieszkanie Cichockiego. W oczach mieszkańców jest przedstawicielem władzy z ludzką twarzą. Opowiada lokatorom nieprawomyślne dowcipy, pozwala na korzystanie z własnego telefonu działaczowi opozycji, profesorowi Rozwadowskiemu. Ma zawsze pełną lodówkę, telewizor na baterie i chętnie się tym dzieli, pod warunkiem jednak, że nie zakłóca to jego spokoju. Chętnie popiera różne inicjatywy, a swój punkt widzenia zmienia w zależności od zaistniałych okoliczności i osób, z którymi właśnie dyskutuje. Dużo obiecuje, mało daje. Jest hipokrytą, który co innego opowiada współmieszkańcom, a co innego na antenie telewizyjnej. W sytuacji trudnej (brak ogrzewania zimą w bloku) wyprowadza się do byłej żony pozostawiając lokatorów z problemem do rozwiązania.
Po udzieleniu kontrowersyjnej wypowiedzi w telewizji o zaprzestaniu produkcji mięsa na okres trzech lat, został zesłany na polityczną banicję do Hondurasu.
W serialu ważną rolę odgrywa również wizytówka Winnickiego, na której widnieje wyłącznie jego imię i nazwisko – wszyscy wiedzą, jak ważna jest to osoba, inne informacje są zbyteczne. 
Postać Winnickiego oraz jego mieszkanie w bloku przy ul. Alternatywy 4 jest również wspomniane w innym serialu Stanisława Barei – „Zmiennicy”, a konkretnie w 12. odcinku pt. "Obywatel Monte Christo". Pod koniec odcinka do mieszkania Winnickiego włamuje się złodziejaszek "Ksywa" (postać grana przez Jana Kobuszewskiego) i kradnie część przedmiotów, jak okazało się później, należących do "byłego towarzysza Winnickiego" (jak go określił jeden z urzędników prowadzących spis przedmiotów znajdujących się w mieszkaniu) i przeznaczonych na licytację w związku z wyjazdem Winnickiego z Polski. Mieszkanie ostatecznie zostało zamurowane.

</doc>
<doc id="538844" url="https://pl.wikipedia.org/wiki?curid=538844" title="Piaskowanie (stomatologia)">
Piaskowanie (stomatologia)

Piaskowanie – zabieg higienizacyjny polegający na usunięciu przebarwień, osadu i drobin kamienia nazębnego (pozostałego po skalingu) z powierzchni zębów za pomocą strumienia wody pod ciśnieniem z dodatkiem drobin czyszczących (wodorowęglan sodu, erytrytol, glicyna) i innych substancji (w tym pęcherzyków powietrza).
Piaskowanie jest zabiegiem higienizacyjnym i może być wykonywane zarówno przez higienistę stomatologicznego, jak i stomatologa. Zabieg polega na systematycznym czyszczeniu wszystkich widocznych powierzchni każdego z zębów. Pacjent musi dość często wypluwać charakterystyczną, dość słoną zawiesinę; można też użyć odsysacza, co w dość dużym stopniu eliminuje ten problem. Zabieg jest praktycznie bezbolesny, chociaż pacjent może odczuwać pewien dyskomfort związany z długotrwałym otwarciem ust (do ok. 20 minut), słonym smakiem płynu i jego ciśnieniem, gdyż strumień kierowany jest jedynie na powierzchnię zębów, ale po odbiciu się od niej może trafić na dziąsło lub język.
W ostatnim czasie stosuje się piaskowanie do leczenia próchnicy. Strumień cząsteczek wraz ze sprężonym powietrzem usuwa chore tkanki zęba pozostawiając zdrowe nienaruszone. Metoda jest bezbolesna i może zastępować tradycyjne borowanie.

</doc>
<doc id="538845" url="https://pl.wikipedia.org/wiki?curid=538845" title="Legenda o trzech żywych i trzech umarłych">
Legenda o trzech żywych i trzech umarłych

Legenda o trzech żywych i trzech umarłych – powstała w średniowieczu opowieść o spotkaniu trzech młodzieńców z trzema zmarłymi. Młodzieńcy udali się na polowanie. Przypadkiem trafili na cmentarz, gdzie w otwartych trumnach leżały trzy trupy w różnych stadiach rozkładu. Często podawano, że byli to król, papież i nieokreślony zmarły, prawie szkielet (por. obraz Juana de Valdés Leala – "Finis gloriae mundi" – trzy trumny). Trupy zaczęły mówić młodzieńcom o swej minionej wielkości i czekającym wszystkich ludzi śmiertelnym losie. Ich mowę podsumowywał następujący dwuwiersz: "Takimi niegdyś byliśmy, jakimi wy dziś jesteście./Jakimi jesteśmy teraz, takimi i wy będziecie!"
Niektóre wersje podają, że jeden z młodzieńców postanowił poddać się pokucie po tym przeżyciu i opuścił towarzyszy. Ci, uważając to za zdradę zabili go. Wtedy Bóg zesłał na morderców śmierć "która triumfuje nad całą ludzkością". Stąd związek tego motywu z triumfem śmierci.

</doc>
<doc id="538848" url="https://pl.wikipedia.org/wiki?curid=538848" title="Cardolan">
Cardolan

Cardolan – kraina ze stworzonej przez J.R.R. Tolkiena mitologii Śródziemia. Informacje na jej temat znajdują się w "Dodatkach" do "Władcy Pierścieni". Na mapie Śródziemia dołączonej do "Niedokończonych opowieści" obszar Cardolanu podpisany został przez Christophera Tolkiena.
Cardolan był jednym trzech królestw powstałych w wyniku podziału Arnoru w 861 roku Trzeciej Ery. Położone było w środkowej części Eriadoru. Granice jego wyznacza Brandywina na zachodzie, rzeka Mitheithel na wschodzie, rzeka Gwathló na południowym wschodzie, Wschodni Gościniec na północy, a na południu morze. W Cardolanie panowała boczna gałąź Linii Północnej (dynastii Isildura), wywodząca się od jednego z synów króla Arnoru Eärendura (średniego?). Cardolan przez kolejne lata rywalizował z pozostałymi państwami, Arthedainem i Rhudaurem. Dochodziło do kolejnych sporów i wojen, toczonych głównie o Wichrowe Wzgórza i wieżę Amon Sûl, w której przechowywano najważniejszy z palantírów Arnoru (Kryształ Amon Sûl).
Stan ten trwał do XIV wieku Trzeciej Ery. Wówczas to ród władców Cardolanu, potomków Isildura, wygasł. Stało się to prawdopodobnie za czasów panowania w sąsiednim Arthedainie Malvegila lub Argeleba I. Władzę objął w państwie nowy władca, zapewne wywodzący się spośród Dúnedainów, który nosił tytuł księcia. Gdy Argeleb I zaczął rościć sobie pretensje do panowania nad całym Arnorem, Cardolan nie sprzeciwił się temu tak gwałtownie jak Rhudaur i być może nawet uznał zwierzchnictwo Argeleba. Gdy wybuchła wojna Arthedainu z Angmarem (1356 rok) wojska Cardolanu zaczęły wspierać siły pierwszego z tych państw. Przez dłuższy czas oba królestwa wspólnie strzegły granic przed wrogimi najazdami. Jednak w 1409 roku wielka armia Angmaru rozgromiła wojska Arthedainu. Ostatni książę Cardolanu zginął też w tej wojnie, a wróg najechał i straszliwie spustoszył jego państwo. Resztki tamtejszych Dúnedainów ukryły się bądź broniły jeszcze Tyrn Gorthad. Ostatecznie wojska Angmaru zostały zmuszone do odwrotu, lecz Cardolan był bardzo zniszczony i zapewne nie udzielał zbyt wielkiej pomocy Arthedainowi. W końcu państwo to upadło całkowicie i przestało istnieć po Wielkim Morze (1636 – 1637), kiedy to większość tamtejszej ludności zmarła podczas zarazy. Od tego czasu terytorium dawnego królestwa było wyludnione, choć być może nadal istniały tam rozproszone osady. Złe moce Angmaru opanowały zaś obszar Kurhanów i były aktywne aż do końca Trzeciej Ery, a może nawet dłużej.
Podczas Wojny o Pierścień Frodo Baggins wędrując wraz z towarzyszami przez Stary Las i Kurhany przemierzał dawne ziemie Cardolanu. W Czwartej Erze, gdy król Elessar odnowił królestwo Arnoru, tereny cardolańskie zostały włączone pod jego berło i na nowo zasiedlone.
Nazwa Cardolan pochodzi z języka sindarin i być może znaczy "Kraj czerwonych wzgórz".

</doc>
<doc id="538852" url="https://pl.wikipedia.org/wiki?curid=538852" title="Pederastia">
Pederastia

Pederastia ( "chłopiec" + – w przekładzie Witwickiego: "miłośnik") – termin wywodzący się z języka greckiego (dosł. "miłość do chłopców") – w języku polskim w węższym sensie oznacza specyficzną formę homoseksualizmu męskiego, polegającą na związkach erotycznych lub kontaktach seksualnych mężczyzn lub młodzieńców (erastesów, miłośników), z młodzieńcami lub chłopcami (eromenosami, lubymi, oblubieńcami), zazwyczaj opartych na różnicy wieku, występującą w kulturze starożytnej Grecji. Chłopcy stawali się przedmiotem zainteresowania młodzieńców i dorosłych mężczyzn już około 12 lub 13 roku życia i pozostawali nim aż do momentu osiągnięcia wieku efeba, tj. do 18 roku życia. Młodzieńcy w wieku od około 16-18 do około 20 lat mogli być zarówno miłośnikami rówieśników lub młodszych od siebie chłopców, jak i lubymi starszych mężczyzn.
W szerszym sensie termin ten w języku polskim jest także używany na oznaczenie homoseksualizmu męskiego w ogólności (lub wszelkich kontaktów seksualnych między mężczyznami). W starożytnej Grecji pederastia dotyczyła relacji homoseksualnych dorosłego mężczyzny z dojrzewającym chłopcem. Miała charakter przejściowy, jednak niektórzy mężczyźni pozostawali do końca życia w związkach z osobami tej samej płci. Zachowania seksualne nie były wyznacznikiem tożsamości.
W języku polskim termin ten może też oznaczać zjawisko związków erotycznych lub kontaktów seksualnych mężczyzn z młodzieńcami lub dojrzewającymi chłopcami, opartych na różnicy wieku, występujące w wielu kulturach świata pod różnymi nazwami i określane w języku angielskim i w angielskojęzycznej, międzynarodowej terminologii seksuologicznej jako „pederasty”.
W antropologii kulturowej spotykane jest przedstawianie tej formy homoseksualności jako przykładu jednego z trzech rodzajów homoseksualności – „homoseksualności ze strukturą wiekową” (z ang. "age structured homosexuality").
Forma ta jest najmniej akceptowana we współczesnej kulturze Zachodu, spotykając się przeważnie z potępieniem. Bywa błędnie utożsamiana z homoseksualną pedofilią.
Termin ten bywa też używany w znaczeniu stosunków analnych między mężczyznami, co jest uważane za użycie nieprawidłowe, lub między dojrzałym mężczyzną a młodym chłopcem, co także jest uważane za znaczenie błędne.
Znaczenie pierwotne.
Starożytna Grecja.
Pierwotne znaczenie terminu "pederastia", obecne w grece klasycznej, określa jego etymologia: greckie "paiderastía" oznacza dosłownie "miłość do chłopców" wyrażaną seksualnie lub nie w starożytnej Grecji. Jawne zachowania homoseksualne stały się powszechnym zjawiskiem w IV w. p.n.e. i poza przypadkami prostytucji były akceptowane u obywateli.
Temat pederastii był w starożytnej Grecji przedmiotem licznych dyskusji. Między innymi dyskutowano:
Rzym i starożytna Grecja w czasach rzymskich.
W czasach rzymskich pederastia w głównej mierze straciła status rytualnej części edukacji. Proces ten postępował u coraz bardziej kosmopolitycznych Greków i w przeciwieństwie do wcześniejszych czasów zaczęto postrzegać pederastię raczej jako aktywność kierowaną pożądaniami człowieka i rywalizującą z pożądaniem kobiet. Konserwatywni myśliciele rzymscy potępiali pederastię razem z innymi formami oddawania się przyjemności. Tacyt piętnował zwyczaje greckie: „gymnasia et otia et turpes amores” – palaestrę, bezczynność oraz bezwstydnych kochanków. Także niektórzy filozofowie stoiccy wypowiadali się o tym zjawisku niepochlebnie. Mimo to relacje pederastyczne występowały dość popularnie także w Rzymie, choć nigdy nie uzyskały powszechnego uznania. Społeczna akceptacja związków pederastycznych zmalała pod wpływem kultury judeochrześcijańskiej, która zezwalała jedynie na stosunki seksualne w związku małżeńskim. W świecie, w którym od większości mężczyzn wymagano ożenku, homoseksualizm kojarzył się z cudzołóstwem, a także z rytualnymi praktykami seksualnymi typowymi dla niektórych kultów pogańskich. Postępująca chrystianizacja Europy odbywająca się kosztem kultury hellenistycznej spowodowała upadek wzorców wypracowanych w starożytnej Grecji – dotyczyło to także związków pederastycznych. Cesarz Teodozjusz I, który ogłosił chrześcijaństwo religią państwową Imperium Rzymskiego i zakazał oddawania czci pogańskim bóstwom, nakazał także ściganie homoseksualizmu jako zbrodni.
Ewolucja znaczenia terminu.
Termin "pederastia" zaczął być stosowany w szerszym znaczeniu w kontekście kultury judeochrześcijańskiej, w której homoseksualizm był piętnowany. Wraz z rozwojem kultury judeochrześcijańskiej "pederastią" zaczęto nazywać jakiekolwiek kontakty seksualne między mężczyznami bez rozróżniania intencji czy wieku partycypujących w nich osób (analogicznie do "sodomii"). Jednocześnie, wprowadzenie nowego wzorca kulturowego, wiążącego się m.in. z potępieniem homoseksualizmu, spowodowało, że termin "pederastia" nabrał charakteru pejoratywnego. W potocznym języku polskim już w połowie XIX w. słownik języka polskiego Orgelbranda notuje termin "pederasta", definiując go jako: "gwałciciel, hańbiciel chłopców". Jednak już w roku 1908 Słownik języka polskiego Kryńskiego i Niedźwiedzkiego, podając obok znaczenia terminu "pederastia": „spółkowanie mężczyzny z mężczyzną, samcołóstwo”, także „chłopcołóstwo”, nie cechuje go ujemnie. Nowsze słowniki (Doroszewskiego, Skorupki, Szymczaka) notują już wyłącznie znaczenie szerokie – męskie kontakty homoseksualne (bez wskazania różnicy wieku partnerów i odniesienia do starożytnej Grecji), nie podając rodzaju nacechowania.
Nacechowanie terminu w języku polskim.
Użycie określenia „pederasta” było przedmiotem sporu sądowego. W 2006 roku Sąd Okręgowy w Gdańsku oddalił złożony w trybie wyborczym pozew w sprawie znieważenia przez użycie słowa „pederasta”, uzasadniając to tym, że oznacza ono właśnie męskiego homoseksualistę. Zdaniem powoda, który jest osobą homoseksualną, słowo to „jest kojarzone w opinii publicznej obraźliwie, jako określenie osoby, odczuwającej pociąg seksualny do małoletnich chłopców”, co w stosunku do jego osoby jest nieprawdziwe, i dlatego domagał się przeprosin. Pozwany tłumaczył, że znaczenie wyrazu „pederasta” jako synonimu homoseksualisty potwierdzają słowniki, w tym słownik języka polskiego i słownik wyrazów obcych. Wskazał również publiczne wypowiedzi burmistrza Berlina, a także szefa Kampanii Przeciw Homofobii Roberta Biedronia, w których określają się jako pederaści. Sąd uznał, że „nie sposób jest przyjąć tak daleko idącej interpretacji, że pederastia to kontakty seksualne z małoletnimi chłopcami”.
Związki pederastyczne, rozumiane jako związki erotyczne lub kontakty seksualne między dojrzałym mężczyzną a dojrzewającym chłopcem budzą „wielką niechęć społeczną”, są uważane za „uwodzenie młodych chłopców”, „burzenie norm społecznych” i „sprzeciwianie się ogólnie uznawanym wartościom”. Pederaści spotykają się też przeważnie z potępieniem i dyskryminacją ze strony środowiska gejowskiego, uważającego ich związki z „młodymi chłopakami” za „wyjątkowo perwersyjne i obrzydliwe”. Tomasz Stankiewicz uważa, że geje mają prawo protestować, w tym na drodze sądowej, przeciwko określaniu ich słowem pederaści.
Rzecznik Praw Obywatelskich Janusz Kochanowski uznał, że określenie „wstrętni pederaści” "przynależy do mowy nienawiści używanej w celu dyskryminacji jednostek lub grup społecznych", i że posługiwanie się nim "nie respektuje wymogu poszanowania godności przynależnej każdemu człowiekowi".

</doc>
<doc id="538855" url="https://pl.wikipedia.org/wiki?curid=538855" title="Backward masking">
Backward masking

Backward masking – metoda używana w badaniach neuropsychologicznych polegająca na prezentacji bodźca głównego przez okres niepozwalający na jego świadome rozpoznanie (zwykle ok. 30 ms), poprzedzającą prezentację bodźca maskującego.
Metoda ta jest używana, m.in. w badaniach nad lękiem i fobiami. Arachnofobicy, którym przez ułamek sekundy pokazano zdjęcia pająków, a następnie zdjęcie o neutralnym emocjonalnie charakterze (np. trawy), wykazywali takie same reakcje skórne i emocjonalne jak początkowe reakcje fobiczne, mimo braku świadomości, że pokazano im zdjęcia pająków. 
U osób uzależnionych od kokainy, prezentacja zdjęć obiektów związanych z przyjmowaniem narkotyków, powodowała aktywację układu limbicznego, porównywalną do reakcji na rzeczywistą substancję.

</doc>
<doc id="538858" url="https://pl.wikipedia.org/wiki?curid=538858" title="Michał Szweycer">
Michał Szweycer

Michał Szweycer (ur. w 1808 w Glinniku, zm. 26 maja 1871 w Paryżu) – szlachcic polski, fotograf.
Życiorys.
Syn Ludwika Szweycera herbu Zadora i Marianny z domu Piwo, brat Wincentego, właściciela Rzeczycy.
W 1827 roku rozpoczął studia na Wydziale Prawa i Administracji Uniwersytetu Warszawskiego. Włączył się w konspirację niepodległościową, był kierownikiem kółka akademickiego związanego ze sprzysiężeniem Piotra Wysockiego, aresztowany tuż przed wybuchem powstania listopadowego, przetrzymywany w więzieniu karmelitańskim, w śledztwie złożył zeznania obciążające innych spiskowców, uwolniony po jego wybuchu. Brał czynny udział w powstaniu. Był porucznikiem 1 pułku ułanów oraz adiutantem generała Józefa Dwernickiego. Odznaczony Złotym Krzyżem Orderu Virtuti Militari za bitwę pod Ostrołęką. Po upadku powstania udał się na emigrację do Paryża, gdzie zaprzyjaźnił się z Adamem Mickiewiczem, był również jednym z towiańczyków. Ciążył na nim wydany zaocznie wyrok przez sąd rosyjski – kara śmierci za udział w powstaniu listopadowym.
Podejmował się różnych zajęć. Wykonał portrety fotograficzne min. Mickiewiczowi i Norwidowi. W czasie jednej z podróży do Krakowa został poproszony przez Jana Matejkę o pozowanie mu do obrazu "Kazanie Skargi" – jako Piotr Skarga.
Rozstrzelany razem z Adolfem Rozwadowskim w czasie Komuny Paryskiej przez wojska wersalskie z powodu złamania zakazu zapalania światła (podgrzewali wodę na herbatę palnikiem spirytusowym).
Seweryn Goszczyński dedykował mu swój wiersz "Przy sadzeniu róż" (incipit – "Sadźmy, przyjacielu, róże!"). A Teofil Lenartowicz opisał jego śmierć w wierszu "Dwaj towiańczycy" (chociaż przez pomyłkę nazwał go Ludwikiem Szwejcerem). Jest również jednym z bohaterów powieści "Mesjasze" węgierskiego pisarza, Györgya Spiró.

</doc>
<doc id="538859" url="https://pl.wikipedia.org/wiki?curid=538859" title="With the Beatles">
With the Beatles

With The Beatles – drugi brytyjski album zespołu The Beatles, nagrany cztery miesiące po pierwszym - "Please Please Me".
Album zawiera osiem kompozycji napisanych przez Beatlesów (siedem duetu Lennon/McCartney i jedna autorstwa George’a Harrisona) i sześć coverów. Płyta w Wielkiej Brytanii sprzedała się w liczbie ponad miliona kopii i stała się numerem jeden brytyjskich list przebojów, spychając poprzedni album Beatlesów na dalsze miejsce. Sytuacja ta spowodowała, że zespół okupował pierwsze miejsce aż przez 51 kolejnych tygodni. W 2003 album został sklasyfikowany na 420. miejscu listy 500 albumów wszech czasów magazynu Rolling Stone. Zdjęcie umieszczone na okładce zostało zrobione przez fotografa Roberta Freemana, znanego, m.in. z prac przy pierwszym kalendarzu Pirelli, oraz fotografowania Nikity Chruszczowa na Kremlu.
Lista utworów.
Wszystkie utwory napisane przez duet Lennon/McCartney, z wyjątkiem zaznaczonych.

</doc>
<doc id="538862" url="https://pl.wikipedia.org/wiki?curid=538862" title="Hormonoterapia nowotworów">
Hormonoterapia nowotworów

Hormonoterapia nowotworów – hormonoterapia jako metoda leczenia nowotworów, w których powstawaniu uczestniczą czynniki hormonalne. Opiera się na zmianie środowiska hormonalnego, co hamuje wzrost nowotworów hormonozależnych.
Stosowana jest przy raku sutka, szyjki macicy, trzonu macicy, gruczołu krokowego, jajnika i tarczycy. Typowe hormonalne leczenie przeciwnowotworowe prowadzi one do zmniejszenia wytwarzania hormonów płciowych lub ograniczenia ich działania na komórki docelowe, wykorzystując jeden z następujących mechanizmów:
Hormonoterapia znalazła największe zastosowanie w leczeniu raka gruczołu krokowego i hormonozależych raków piersi. Przykładowe leki to:

</doc>
<doc id="538864" url="https://pl.wikipedia.org/wiki?curid=538864" title="Krzysztof Żabiński">
Krzysztof Żabiński

Krzysztof Jan Żabiński (ur. 7 lutego 1953 w Toruniu) – polski polityk i przedsiębiorca, elektronik, poseł na Sejm X i I kadencji, w 1991 minister-szef Urzędu Rady Ministrów.
Życiorys.
W 1976 ukończył studia na Wydziale Elektroniki Politechniki Poznańskiej. W latach 1976–1989 był zatrudniony w Zakładowym Ośrodku Informatyki Toruńskiej Przędzalni Czesankowej „Merinotex”.
W 1980 wstąpił do „Solidarności”. W stanie wojennym został internowany na okres od marca do grudnia 1982. Pod koniec lat 80. przewodniczył radzie pracowniczej.
W latach 1989–1993 sprawował mandat posła na Sejm X kadencji z ramienia Komitetu Obywatelskiego i I kadencji z ramienia Kongresu Liberalno-Demokratycznego. Krótko działał w Porozumieniu Centrum, potem należał do KLD i Unii Wolności (do 1996). W 1991 zajmował stanowisko ministra-szefa Urzędu Rady Ministrów w rządzie Jana Krzysztofa Bieleckiego. Od 1992 do 1993 pełnił funkcję wiceministra spraw wewnętrznych w rządzie Hanny Suchockiej.
W 1996 zrezygnował z działalności politycznej i zajął się pracą w biznesie. Był m.in. prezesem zarządu Zakładów Systemu Automatyki Sp. z o.o. w Warszawie oraz członkiem zarządu Comex Joint Venture Sp. z o.o. z siedzibą w Gdańsku. W 2008 został przez wojewodę mazowieckiego powołany na stanowisko dyrektora Przedsiębiorstwa Państwowego Meble Emilia w Warszawie.

</doc>
<doc id="538866" url="https://pl.wikipedia.org/wiki?curid=538866" title="A Hard Day’s Night">
A Hard Day’s Night

A Hard Day’s Night – trzeci album muzyczny zespołu The Beatles, wydany w 1964 roku jako soundtrack do ich pierwszego filmu o tej samej nazwie (→"Noc po ciężkim dniu"). 
Na rynku amerykańskim płyta została wydana 26 lipca 1964 roku, pod tym samym tytułem, ale ze zmienioną listą utworów (zobacz sekcja "Edycja amerykańska").
W 2004 utwór tytułowy został sklasyfikowany na 153. miejscu listy 500 utworów wszech czasów magazynu Rolling Stone.
Charakterystyka albumu.
Album ten powstał u szczytu popularności zespołu, tzw. "beatlemanii". Jest pierwszą płytą Beatlesów zawierającą wszystkie utwory autorstwa duetu Lennon/McCartney. Płyta zawiera piosenkę "And I Love Her" - pierwszą z miłosnych ballad napisanych przez Paula McCartneya. Wymyślenie tytułu przypisuje się perkusiście zespołu - Ringo Starrowi - jeszcze w czasach wyjazdów zespołu do Hamburga. Pierwsza strona albumu zawiera piosenki, które pojawiły się w filmie, druga zaś takie, które zostały napisane z myślą o nim, ale nie zostały w nim umieszczone. 
Płyta została ponownie wydana w roku 1987, w formie płyty CD, wraz z pozostałymi trzema pierwszymi albumami zespołu (Please Please Me, With The Beatles i Beatles for Sale).
W roku 2000 magazyn "Q" umieścił "A Hard Day’s Night" na 5. miejscu swojej listy 100 najlepszych brytyjskich albumów muzycznych. W 2003 album został sklasyfikowany na 388. miejscu listy 500 albumów wszech czasów magazynu Rolling Stone.
Lista utworów.
Wszystkie utwory duetu Lennon/McCartney. Głównym twórcą tej płyty był John Lennon. Aż 10 z 13 utworów jest przypisywanych jemu, jako głównemu kompozytorowi. Paul McCartney napisał 3 piosenki ("Can't Buy Me Love", "And I Love Her" oraz "Things We Said Today").
Edycja amerykańska.
Na amerykańskim rynku muzycznym "A Hard Day’s Night" została wydana 26 lipca 1964 roku przez wytwórnię United Artists Records. Płyta zawierała siedem utworów, które pojawiły się w filmie („A Hard Day’s Night,” „Tell Me Why,” „I'm Happy Just to Dance with You,” „I Should Have Known Better,” „If I Fell,” „And I Love Her,” i „Can't Buy Me Love”). Poza tymi piosenkami zawierała także instrumentalne interpretacje czterech utworów („I Should Have Known Better,” „And I Love Her,” „Ringo's Theme (This Boy),” oraz „A Hard Day’s Night”) dokonane przez George’a Martina. Po tym gdy wytwórnia EMI wykupiła United Artists Records, płyta została ponownie wydana (17 sierpnia 1981), tym razem przez Capitol.
Lista utworów edycji amerykańskiej.
Wszystkie utwory duetu Lennon/McCartney.

</doc>
<doc id="538867" url="https://pl.wikipedia.org/wiki?curid=538867" title="I liga albańska w piłce nożnej">
I liga albańska w piłce nożnej



</doc>
<doc id="538868" url="https://pl.wikipedia.org/wiki?curid=538868" title="St Albans City (stacja kolejowa)">
St Albans City (stacja kolejowa)

Stacja kolejowa St Albans City (ang. "St Albans City railway station") – główna stacja kolejowa w St Albans (Hertfordshire, Anglia). Kod stacji: SAC.
Stacja posiada 4 perony i obsługuje 5,384 mln pasażerów rocznie. Stacja obsługiwana jest przez First Capital Connect.
Połączenia.
Stacja obsługuje połączenia (przez Londyn St Pancras International / King’s Cross oraz St Albans): 
Stacja ma bezpośrednie połączenia z portami lotniczymi w Luton i Gatwick.
W St Albans znajduje się druga stacja St Albans Abbey, która nie ma połączenia kolejowego z St Albans City. W mieście znajduje się także stara stacja kolejowa, która w przeszłości łączyła miasto z Hatfield. Obecnie torowisko zostało przekształcone w trasę rowerową i szlak pieszy łączące obe miasta.
Obsługa osób niepełnosprawnych.
St Albans City zapewnia pełną pomoc osobom niepełnosprawnym, wymagane jest jednak wcześniejsze zgłoszenie telefoniczne.
Bilety.
Stacja St Albans City otwarta jest 24 godziny na dobę przez 7 dni w tygodniu.
Na stacji, oprócz biletomatów (kupno i odbiór biletów kupionych on-line), otwarte są także kasy w godzinach urzędowania (z wyjątkiem niedziel i świąt państwowych).
Adres.
Station Approach
Station Way
St Albans
AL1 5HE
Anglia

</doc>
<doc id="538869" url="https://pl.wikipedia.org/wiki?curid=538869" title="Tramwaje w Cieszynie">
Tramwaje w Cieszynie

Tramwaje w Cieszynie – system komunikacji tramwajowej istniejący w Cieszynie w latach 1911–1921.
Historia.
W 1910, w związku z budową dworca Kolei Koszycko-Bogumińskiej, postanowiono o budowie linii tramwajowej. 12 lutego 1911 na cieszyńskie ulice wyjechały pierwsze wozy na trasie od ul. Bielskiej przez Rynek, ul. Głęboką, mostem na Olzie i ul. Główną do stacji kolejowej. Trasa miała 1793 metry długości, była jednotorowa z mijanką na Rynku i przy moście na Olzie. Tabor składał się z 4 wozów silnikowych firmy Ringhoffer z Pragi. Gdy w 1920 doszło do podziału miasta na część polską (Cieszyn) i czechosłowacką (Czeski Cieszyn), tramwaj kursował bez zmian, lecz wzmożone kontrole na moście granicznym uniemożliwiały płynną komunikację. 2 kwietnia 1921 postanowiono zlikwidować linię tramwajową, a tabor sprzedano do Łodzi, gdzie najdłużej (do 1959 – jako doczepny) kursował wagon nr 4. Do dziś w Cieszynie zachował się budynek zajezdni oraz rozetki do zawieszania sieci trakcyjnej.
W 2017 władze Cieszyna i Czeskiego Cieszyna zleciły opracowanie do kwietnia 2018 koncepcji przywrócenia transgranicznej komunikacji tramwajowej, która miałaby mieć przede wszystkim charakter atrakcji turystycznej. Prace, zainicjowane przez stronę polską, finansowane są ze środków unijnych w ramach programu „Przekraczamy Granice 2014–2020”. Projekt "Analiza możliwości przywrócenia tramwaju jako atrakcji turystycznej Cieszyna i Czeskiego Cieszyna" o wartości brutto 97 tys. zł zrealizowało konsorcjum firm Kreatus z Bielska-Białej i Wolański z Warszawy i miało za zadanie rozważenie aspektów historycznych, przestrzennych, technicznych, rozwoju turystyki, marketingowych i prawnych przywrócenia połączenia tramwajowego (na trasie historycznej lub innej) lub alternatywnej formy komunikacji ze wskazaniem lokalizacji przystanków, zajezdni i charakteru linii (jedno- lub dwukierunkowa).
Rozważano linię w przebiegu historycznym od dworca kolejowego w Czeskim Cieszynie przez Most Przyjaźni, Stare Miasto, do skrzyżowania ul. Wyższej Bramy i Bielskiej (ok. 1,85 km) oraz wariant poprowadzony przez rynek Czeskiego Cieszyna i wydłużony od Górnego Rynku do dworców autobusowego i kolejowego przy ul. Hajduka (ok. 2,1 km). Spośród różnych możliwych środków transportu do szczegółowego opracowania wybrano projekt zabytkowego tramwaju, jednak ostatecznie ustalono, że miałby on wyłącznie charakter turystyczny i nie rozwiązywałby żadnych problemów komunikacyjnych mieszkańców, co wobec licznych zmian w organizacji ruchu wykazało nieopłacalność rozwiązania. Ze względu na przebieg przez zabytkowe centrum konieczne byłoby stosowanie długich odcinków jednotorowych, sygnalizacji świetlnych i ostrych łuków.
Według opinii burmistrza Cieszyna z kwietnia 2018 r. tramwaj nie zostanie zrealizowany. Ostatecznie zdecydowano się na ustawienie dwóch replik zabytkowych tramwajów, przebudowę ul. Głębokiej w deptak, umieszczenie w części ulic szyn tramwajowych, ustawienie punktów informacji turystycznej w postaci słupków przystankowych, stworzenie aplikacji z wykorzystaniem rzeczywistości rozszerzonej i przygotowanie gry miejskiej.
Mural "Tramwaje cieszyńskie".
W 2022 roku, w dniach od 9 do 13 maja, w Cieszynie, na ścianie szczytowej bloku przy ul. Ludwika Brożka 19, powstał antysmogowy mural (wykonany farbą o właściwościach fotokatalitycznych) pod nazwą "Tramwaje cieszyńskie". Mural został zrealizowany z projektu Fundacji Aktywności Społecznej Cieszynianka pt. "Ścianą w SMOG" dofinansowanego w ramach programu "Moja Mała Ojczyzna" Fundacji Banku Gospodarstwa Krajowego. Temat muralu został wybrany w plebiscycie przeprowadzonym wśród mieszkańców os. Podgórze II w Cieszynie ("Tramwaje cieszyńskie" zdobyły 45% głosów, Gwido Langer - 34% głosów, Gustaw Morcinek - 21% głosów) i jest związany z historyczną rocznicą - okresem kursowania tramwajów: od 1911 do 1921 roku. 
Na muralu widnieje tramwaj w kolorze czerwonym, jadący w górę ul. Głębokiej, w pobliżu skrzyżowania z ul. Menniczą, na tle czarno-białych kamienic ul. Głębokiej, numery: 42, 44 oraz 45 i 47. Na dalszym planie znajduje się Pałac Myśliwski Habsburgów oraz Wieża Piastowska. 

</doc>
<doc id="538870" url="https://pl.wikipedia.org/wiki?curid=538870" title="Osad nazębny">
Osad nazębny



</doc>
<doc id="538871" url="https://pl.wikipedia.org/wiki?curid=538871" title="Płytka bakteryjna">
Płytka bakteryjna



</doc>
<doc id="538872" url="https://pl.wikipedia.org/wiki?curid=538872" title="Themes from William Blake’s The Marriage of Heaven and Hell">
Themes from William Blake’s The Marriage of Heaven and Hell

Themes from William Blake’s The Marriage of Heaven and Hell – czwarty, dwupłytowy album norweskiego zespołu muzycznego Ulver, wydany 7 grudnia 1998 r. przez wytwórnię płytową Jester.
Charakterystyka albumu.
Wydawnictwo jest ścieżką dźwiękową do poematu angielskiego poety i mistyka, Williama Blake’a pt. "Zaślubiny nieba i piekła" i stanowi przełom w twórczości zespołu. Muzycznie łączy on w sobie elementy metalu, industrialu, electronica oraz ambientu, zespół całkowicie porzuca dotychczasowy nurt blackmetalowy. Na albumie gościnnie zaśpiewali członkowie najbardziej znanych norweskich zespołów blackmetalowych: Ihsahn i Samoth z Emperor oraz Fenriz z Darkthrone. Na Themes... swoje partie wokalne nagrał też Andrzej „Nebb” Dziubek, znany z polsko-norweskiego zespołu De Press jednak ostatecznie nie zostały one umieszczone na płycie.
Album został zaprezentowany księciu Norwegii jako część kolekcji norweskiej muzyki.
Ostatni utwór „A Song of Liberty, Plates 25-27” zawiera w środku 20-minutową ciszę.

</doc>
<doc id="538874" url="https://pl.wikipedia.org/wiki?curid=538874" title="Osad (stomatologia)">
Osad (stomatologia)



</doc>
<doc id="538875" url="https://pl.wikipedia.org/wiki?curid=538875" title="Exeter Central">
Exeter Central

Exeter Central – stacja kolejowa w Exeterze, w Anglii. Ma dwa perony i obsługuje 1,077 mln pasażerów rocznie.

</doc>
<doc id="538877" url="https://pl.wikipedia.org/wiki?curid=538877" title="Znaczek Zucha">
Znaczek Zucha



</doc>
<doc id="538878" url="https://pl.wikipedia.org/wiki?curid=538878" title="Robert Kovač">
Robert Kovač

Robert Kovač (ur. 6 kwietnia 1974 w Berlinie Zachodnim) – chorwacki trener i piłkarz grający na pozycji środkowego obrońcy.
Robert urodził się w Berlinie rodzinie chorwackich gastarbeiterów, którzy przyjechali do Niemiec z okolic Livna w Bośni i Hercegowinie. Młodszy brat Niko Kovača, także piłkarza (obaj grali w Hercie Zehlendorf, Bayerze 04 Leverkusen i Bayernie Monachium). Po rozpoczęciu kariery trenerskiej towarzyszył swojemu bratu w reprezentacji Chorwacji U-21, reprezentacji Chorwacji, Eintrachcie Frankfurt, w Bayernie Monachium, a obecnie w AS Monaco jako jego asystent.
Kariera klubowa.
Robert Kovač swoją piłkarską karierę w małym klubie Hertha Zehlendorf z miejscowości położonej na południe od Berlina. W barwach Herthy grał do 1995 roku i wtedy zauważono go i ściągnięto go do 1. FC Nürnberg grającego wówczas w Regionallidze. Kovač w nowym klubie rozegrał 33 mecze, zdobył 1 bramkę, klub z Norymbergi awansował do 2. Bundesligi. Wtedy to zapragnął go mieć u siebie Bayer 04 Leverkusen i Robert zanotował prawdziwy awans w karierze. Bayer zapłacił za niego równowartość 430 tysięcy dzisiejszych euro. 22-letni wówczas Kovač w pierwszym sezonie (1996/1997) ogrywał się z 1. ligą. W drugim już (1997/1998) był już graczem pierwszego składu. W drużynie „Aptekarzy” grał do roku 2000 a jego największymi osiągniętymi z tym klubem sukcesami było 2-krotne wicemistrzostwo Niemiec w 1999 i 2000 roku.
Latem 2001 roku gra Kovača na tyle podobała się zarządowi i trenerowi Bayernu Monachium, że bez wahania zapłacili Bayerowi 8,5 miliona euro i Kovač wkrótce zameldował się w stolicy Bawarii. Przez pierwsze 2 sezony w Bayernie Kovač grał wraz z Thomasem Linke lub Samuelem Kuffourem na środku obrony. W sezonie 2003/2004 Kovač powoli wypadł ze składu a wpływ na to miały kontuzje, a także zakup przez Bayern Argentyńczyka Martina Demichelisa. Latem 2004 doszedł jeszcze Brazylijczyk Lúcio i Kovač ciągle miał kłopoty z miejscem w składzie. Za to Bayern za czasów gry Roberta zdobył 2 razy tytuł mistrza Niemiec (2003 i 2005), a także Puchar Niemiec w 2004 roku. Gdy w lecie 2005 Robertowi skończył się kontrakt postanowił odejść do Juventusu. W Juventusie, podobnie jak w ostatnich latach w Bayernie także miał problemy z wywalczeniem miejsca w pierwszym składzie, co spowodowało, że w Serie A rozegrał tylko 18 meczów, w których strzelił 1 gola. Juventus został mistrzem Włoch, ale ze względu na aferę z kupowaniem meczów, odebrano zespołowi tytuł mistrza kraju, a klub zdegradowano do Serie B. Kovač postanowił pozostać w klubie na sezon 2006/2007 i awansował z nim do Serie A.
Latem 2007 Robert wrócił do Niemiec i na zasadzie wolnego transferu trafił do Borussii Dortmund. Natomiast zimowym oknie transferowym 2009 przeniósł się do chorwackiego Dinama Zagrzeb.
2 czerwca 2010 Kovač zakończył aktywną karierę piłkarską.
Kariera reprezentacyjna.
W reprezentacji Chorwacji Kovač zadebiutował 28 kwietnia 1999 roku w zremisowanym 0:0 meczu z reprezentacją Włoch. Od czasu debiutu zazwyczaj był podstawowym graczem kadry narodowej. Tak było podczas Mistrzostw Świata w 2002, które były pierwszą wielką imprezą zaliczoną przez Roberta. Zagrał na nich wszystkie 3 mecze w pełnym wymiarze czasowym, ale niestety Chorwacja odpadła już po fazie grupowej. Potem przyszły Mistrzostwa Europy w Portugalii. Tam Chorwacji nie wygrali żadnego meczu i również odpadli z turnieju, a Kovač znów był podstawowym zawodnikiem i zagrał wszystkie mecze po 90 minut. Ostatnia wielka impreza, na której grał Kovač to Mistrzostwa Świata w Niemczech i po raz trzeci z rzędu Chorwaci nie pokazali niczego szczególnego. Tam Kovač zagrał w 2 meczach, a w ostatnim z reprezentacją Australii zremisowanym 2:2 nie pojawił się na boisku, a Chorwacja znów nie wygrała meczu zajmując 3. miejsce w grupie.
16 października 2013 został asystentem trenera reprezentacji Chorwacji – swojego brata Niko Kovača.

</doc>
<doc id="538884" url="https://pl.wikipedia.org/wiki?curid=538884" title="Przędziorek szklarniowiec">
Przędziorek szklarniowiec

Przędziorek szklarniowiec ("Tetranychus cinnabarinus") – gatunek roztocza z rodziny przędziorkowatych (Tetranychidae). Jest bardzo podobny do przędziorka chmielowca ("T. urticae"), uważany jest za jego rasę, a różni się przede wszystkim ubarwieniem (samice – czerwone, samce – pomarańczowożółte). W 2013 roku Auger "et al". w oparciu o kompleksowe badania (w tym filogenetyczne) uznali "T. cinnabarinus" za młodszy synonim "T. urticae".
Biologia.
Ma siedem i więcej pokoleń w ciągu roku. Gatunek ciepłolubny, w Polsce występuje głównie w szklarniach. W wilgotności względnej 70% (±5%) i temperaturze 30 °C (±2 °C) całkowity rozwój od jaja do postaci dorosłej trwa 7,3 doby. Jaja są kuliste, błyszczące i po złożeniu żółte, o średnicy 14 μm. Na kilka godzin przed wykluciem kolor jaj zmienia się na pomarańczowy. Larwy są bezbarwne, mają sześć odnóży.
Szkodliwość.
Jest typowym polifagiem, powszechnym szkodnikiem roślin warzywnych, owocowych, strączkowych, bawełny, juty i innych. Żeruje głównie na spodniej stronie liścia, w miejscach gdzie skórka jest delikatna, pokryta włoskami i kutnerem. Uszkadza głównie blaszkę liściową wzdłuż nerwów. Części szczytowej liści nie uszkadza.

</doc>
<doc id="538885" url="https://pl.wikipedia.org/wiki?curid=538885" title="Manchester Piccadilly">
Manchester Piccadilly

Manchester Piccadilly – największa stacja kolejowa w Manchesterze, w Anglii. Posiada 7 peronów i obsługuje rocznie 16,250 mln pasażerów.

</doc>
<doc id="538886" url="https://pl.wikipedia.org/wiki?curid=538886" title="Knuckles the Echidna">
Knuckles the Echidna

Knuckles the Echidna – fikcyjna postać z serii gier komputerowych "Sonic the Hedgehog". Jest czerwoną Kolczatką płci męskiej. Po raz pierwszy pojawił się w grze "Sonic the Hedgehog 3" wydanej na konsolę Sega Mega Drive. Twórcą Knucklesa jest Takashi Thomas Yuda. Postać Knucklesa pojawia się również w filmie z 2022 roku Sonic 2. Szybki jak błyskawica.
Do ponadprzeciętnych zdolności tej postaci można zaliczyć ogromną siłę, duże umiejętności walki wręcz oraz umiejętność szybowania w powietrzu. Jest osobą o silnym charakterze, skorą do walki, prostolinijną, wręcz wyjątkowo łatwowierną i łatwą do manipulacji, co przysparza mu wiele kłopotów.
Relacje z Soniciem.
Już w pierwszej grze, w której wystąpił Knuckles, dochodziło między nim a Soniciem do konfliktów, głównie za sprawą Eggmana, który bez większych trudności potrafił zwieść i wmówić kolczatce, iż Sonic zamierza wyrządzić mu krzywdę lub zagrozić chronionemu przez niego głównemu szmaragdowi. Miało to miejsce nie tylko w grze "Sonic &amp; Knuckles", ale również i w "Sonic Adventure". Ich stosunki ocieplają się w "Sonic Adventure 2", w "Sonic Heroes" obaj stanowią jedną drużynę i nie przejawiają wobec siebie większych animozji. W późniejszych grach z serii Knuckles jest postacią pozytywną.
W filmie Sonic 2. Szybki jak błyskawica jest pomocnikiem czarnego charaktera, Doktora Robotnika, i walczy z Sonicem.

</doc>
<doc id="538887" url="https://pl.wikipedia.org/wiki?curid=538887" title="Knuckles">
Knuckles



</doc>
<doc id="538888" url="https://pl.wikipedia.org/wiki?curid=538888" title="Tramwaje w Inowrocławiu">
Tramwaje w Inowrocławiu

Tramwaje w Inowrocławiu – system tramwajowy działający w Inowrocławiu w latach 1912–1962.
Historia.
System uruchomiono 10 listopada 1912, kiedy pierwszy tramwaj przejechał z dworca kolejowego do Rynku. Następnie wybudowano linię z Rynku do ul. Poznańskiej, natomiast nie zrealizowano planowanych linii do Solanek, Mątew oraz ul. Toruńskiej.
W 1918, gdy Inowrocław przeszedł w ręce polskie, ponownie uruchomiono komunikację tramwajową.
W 1919 z powodu niskiej frekwencji wywołanej powojennym kryzysem zlikwidowano odcinek Rynek – Strzelnica, natomiast w 1923 wybudowano niewielki odcinek na ul. św. Ducha (uruchomiony 1 czerwca 1923). 1 kwietnia 1933 odcinek ten wydłużono do Inowrocławskiej Fabryki Maszyn (nazwę przystanku końcowego przemianowano następnie na „Koszary Artyleryjskie”). Tramwaje kursowały tą trasą do 1960.
Ostatni odcinek, z mijankami przy ul. Marcinkowskiego i Królowej Jadwigi, został zamknięty 31 grudnia 1962. Przez mieszkańców Inowrocławia, tramwaj był potocznie nazywany „bimbą”.

</doc>
<doc id="538889" url="https://pl.wikipedia.org/wiki?curid=538889" title="Hala Pyszna">
Hala Pyszna

Hala Pyszna, Hala Pyszniańska – dawna hala pasterska w górnej części Doliny Pyszniańskiej (górna część Doliny Kościeliskiej) w Tatrach Zachodnich. Była jednym z ważniejszych ośrodków pasterstwa w Tatrach. Musiała tutaj być bujna roślinność – słowo "Pyszna", od którego wywodzi się nazwa hali, w gwarze znaczy tyle co "bujna". Do Hali Pysznej należały polany: Niżnia Pyszna Polana, Wyżnia Pyszna Polana i Młyniska. Na pierwszych dwóch polanach stały dawniej zabudowania pasterskie. Wypasano na obrzeżach polan, w lesie porastającym dolinę, w górnej części wschodnich zboczy Ornaku, północnych zboczach grani głównej Tatr Zachodnich i na Dolinczańskim Grzbiecie. Od 1655 r. wypasali tutaj mieszkańcy wsi Klikuszowa, później także innych miejscowości. Wyrabiane na tej hal sery, tzw. "bruski", miały renomę najlepszych w całych Tatrach.
Od początku XX w., gdy obszar hali został wykupiony przez hrabiego Władysława Zamoyskiego, ograniczano wypas, a od 1927 r. zniesiono go zupełnie. Umożliwiło to odtwarzanie się pierwotnej roślinności i polepszyło warunki bytowania dzikich zwierząt. W 1947 r. utworzono tutaj pierwszy w Tatrach ścisły rezerwat przyrody Tomanowa-Smreczyny (obecnie jest to obszar ochrony ścisłej „Pyszna, Tomanowa, Pisana”). Po zaprzestaniu wypasu hala zarosła górnoreglowym lasem i kosówką. Tylko w górnych partiach utrzymuje się jeszcze trawiasta roślinność wysokogórska z sitem skuciną, goryczkami, urdzikiem karpackim, skalnicą tatrzańską i innymi gatunkami. Na wyleżyskach występuje wierzba zielna i żyłkowana.
Przez znajdującą się ponad halą Pyszniańską Przełęcz biegła jedna z częściej używanych tras na drugą stronę Tatr. Na początku XX wieku zbocza tej hali, jak również Hali Ornak, były terenem zjazdowym popularnym wśród narciarzy. Dla ich potrzeb odnowiono na Hali Pysznej schronisko – szałas pasterski z piecem do ogrzewania i dwiema tylko izbami, zamykany ciężkimi sztabami, do których klucze ważyły 4 kg. W czasie II wojny światowej ukrywali się w nim partyzanci i kurierzy tatrzańscy. W 1936 r. otwarto „nowe” schronisko powstałe z rozbudowy starego szałasu. Zostało spalone przez Niemców w styczniu 1945 r.
Hala Pyszna jest niedostępna dla turystów, widać ją doskonale z zielonego szlaku turystycznego z Iwaniackiej Przełęczy przez Siwą Przełęcz na przełęcz Liliowy Karb.

</doc>
<doc id="538890" url="https://pl.wikipedia.org/wiki?curid=538890" title="York (stacja kolejowa)">
York (stacja kolejowa)

Stacja kolejowa York ("York railway station") – stacja kolejowa w Yorku, w Anglii. Posiada 11 peronów i obsługuje 4,985 mln pasażerów rocznie. Wybudowana w latach 1873-77 na podstawie projektu Thomasa Prossera. Otwarta 25 czerwca 1877, była wówczas największym dworcem kolejowym na świecie.

</doc>
<doc id="538891" url="https://pl.wikipedia.org/wiki?curid=538891" title="Buck dich">
Buck dich



</doc>
<doc id="538896" url="https://pl.wikipedia.org/wiki?curid=538896" title="Andrzej Zawiślak">
Andrzej Zawiślak

Andrzej Marek Zawiślak (ur. 15 marca 1937 w Warszawie, zm. 21 października 2015 w Wólce Nadbużnej) – polski polityk i nauczyciel akademicki, profesor nauk o organizacji i zarządzaniu, poseł na Sejm X kadencji, w 1991 minister przemysłu, a następnie minister przemysłu i handlu.
Życiorys.
Syn Bogdana i Stanisławy. Ukończył w 1962 studia na Uniwersytecie Warszawskim. Uzyskiwał stopnie doktora i doktora habilitowanego, otrzymał tytuł profesora nauk o organizacji i zarządzaniu. W 1986 został profesorem nadzwyczajnym na Wydziale Zarządzania UW, pełnił funkcję kierownika Katedry Systemów Zarządzania. Został rektorem Warszawskiej Szkoły Zarządzania – Szkoły Wyższej, stanowisko to zajmował do czasu swojej śmierci. Był przewodniczącym rady naukowej Centrum Badań Przedsiębiorczości i Zarządzania Polskiej Akademii Nauk, wiceprezesem Towarzystwa Naukowego Organizacji i Kierownictwa (1977–1981) oraz redaktorem naczelnym „Przeglądu Organizacji”. Uczestnik Konwersatorium „Doświadczenie i Przyszłość”.
W 1980 został doradcą „Solidarności”. W latach 1987–1988 pełnił funkcję wiceprezesa Unii Polityki Realnej. W latach 1989–1991 sprawował mandat posła na Sejm X kadencji z ramienia Komitetu Obywatelskiego (wybranego w okręgu piotrkowskim). W 1990 wstąpił do Kongresu Liberalno-Demokratycznego, a w 1994 po rozwiązaniu partii do Unii Wolności. W styczniu 1991 objął stanowisko ministra przemysłu w rządzie Jana Krzysztofa Bieleckiego, przekształcone w lipcu w stanowisko ministra przemysłu i handlu. Zajmował je do sierpnia tegoż roku. Od 1992 do 1996 pełnił funkcję prezesa Stowarzyszenia Polska-Wschód.
Odznaczony Krzyżem Oficerskim Orderu Odrodzenia Polski (2011). Został pochowany na cmentarzu Bródnowskim (kw. 82A–1–2).

</doc>
<doc id="538897" url="https://pl.wikipedia.org/wiki?curid=538897" title="Francis Gabreski">
Francis Gabreski

Francis Stanley „Gabby” Gabreski, pol. Franciszek Gabryszewski (ur. 28 stycznia 1919 w Oil City w stanie Pensylwania, zm. 31 stycznia 2002 w Nowym Jorku) – amerykański oficer pochodzenia polskiego, as myśliwski, nazywany przez kolegów „Gabby”, pilot wojskowy II wojny światowej i wojny koreańskiej, trzeci na liście asów USAF. Kawaler Krzyża Walecznych.
Życiorys.
Dzieciństwo i młodość.
Urodził się 28 stycznia 1919 w miejscowości Oil City w stanie Pensylwania. Jego rodzice byli ubogimi polskimi imigrantami. Ojciec pracował na kolei, a następnie prowadził mały sklep spożywczy. Pomagała mu matka i kolejno wszystkie pięcioro dzieci. Francis wspominał, że jako nastolatek lepiej mówił po polsku niż po angielsku. Nawet w jego szkole niektóre przedmioty były prowadzone w języku polskim.
W 1938 roku został przyjęty na wydział lekarski Notre Dame University, ale nauki na uczelni nie ukończył. Sam przyznawał, że przeliczył się z siłami – szkoła średnia w polonijnym getcie Oil City nie dawała wystarczających podstaw. Z trudem ukończył pierwszy rok studiów. Zainteresował się natomiast lotnictwem. Po powrocie z wakacji udał się na leżące nieopodal South Bend lotnisko i zaczął naukę pilotażu w szkółce Homera Stockerta. Spędził zaledwie 6 godzin w powietrzu, ale dało mu to pewne podstawy. Gdy był na drugim roku studiów uczelnię odwiedziła grupa oficerów werbunkowych Army Air Corps. Francis wypełnił formularz podania, ale nie przywiązywał do tego większej wagi. Zdziwił się więc, gdy podczas kolejnych wakacji otrzymał list z "War Department" informujący, że został przyjęty na kurs pilotów wojskowych w East St. Louis w stanie Illinois.
Szkolenie w pilotażu.
W 1940 roku wstąpił do Szkoły Pilotów Parks Air College, baza lotnictwa wojskowego Maxwell w Alabamie. Szkołę ukończył w roku 1941. Szkolił się na samolotach:
Promocję otrzymał 14 marca 1941 roku i przydział do jednostki myśliwskiej.
Służba na Hawajach.
Po przeszkoleniu został wysłany do bazy Wheeler Field na wyspie Oʻahu na Hawajach. Tam przeszkolił się na myśliwcach P-36 i P-40. Szczególnie ten pierwszy typ przypadł mu do gustu. Był świadkiem ataku japońskich samolotów Aichi D3A na Pearl Harbor. W filmie "Pearl Harbor" znajduje się scena, gdzie kilku pilotów wsiada do maszyn, by podjąć walkę. Taka sytuacja miała miejsce w rzeczywistości, a jednym z jej uczestników był właśnie Francis Gabreski.
Został awansowany na stopień kapitana, po czym skierowany do Waszyngtonu, a potem, na własną prośbę, wysłany do Wielkiej Brytanii.
Walki nad Europą.
W okresie od listopada 1942 do lutego 1943 latał bojowo z polskimi pilotami w dywizjonie 315, wykonując 20 lotów bojowych. Walczył na samolocie Spitfire Mk.IX. Nie uzyskał zestrzelenia, cenniejsze było jednak praktyczne doświadczenie bojowe. Potem powrócił na krótko do Stanów Zjednoczonych, gdzie został dowódcą 61 Dywizjonu „B” Group. Przeszkolił się na samolocie Republic P-47 Thunderbolt, będąc w służbie 61 dywizjonu myśliwskiego. Walczył nad Europą na samolocie P-47D w wersjach:
Otrzymał wkrótce awans na dowódcę 61 dywizjonu myśliwskiego. Przed inwazją na Normandię miał już na swoim „koncie” 27 zestrzeleń. 5 lipca 1944 wykonał kolejny lot i zestrzelił 28. maszynę wroga, co było rekordem w amerykańskim lotnictwie w Europie. Otrzymał za to tytuł "America's Greatest Living Ace" (pol. "Największy z żyjących asów"). Wszystkie zwycięstwa w Europie odniósł jako pilot 56. FG. Dodatkową nagrodą był powrót do Stanów Zjednoczonych. Przed powrotem do domu postanowił wykonać jeszcze jeden lot. 20 lipca 1944 w czasie osłony wyprawy bombowej nad Niemcy, podczas atakowania z lotu koszącego celów naziemnych uderzył śmigłem w przeszkody i awaryjnie lądował, trafiając do niewoli. W Stalagu Luft I w Barth przebywał do końca wojny. Po wyzwoleniu obozu przez Armię Czerwoną w kwietniu 1945 powrócił do USA i założył rodzinę.
Walka nad Koreą.
W 1951 „Gabby” został skierowany do Korei. Był tam zastępcą dowódcy 4 Skrzydła Myśliwskiego, a później dowódcą 51 Skrzydła Myśliwskiego. Walczył na myśliwcu North American F-86 Sabre. Zestrzelił w wojnie koreańskiej 6,5 samolotu wroga. Po powrocie do USA pełnił odpowiedzialne funkcje w USAF, aż do 1967 r., gdy został przeniesiony w stan spoczynku. Uzyskał 34,5 zestrzeleń pewnych i 3 prawdopodobne. 
Dwa razy odwiedzał Polskę – w 1992 i 1999. Zmarł 31 stycznia 2002 w szpitalu w Nowym Jorku. Został pochowany na Cmentarzu Narodowym w Calverton, z pełnymi honorami wojskowymi.

</doc>
<doc id="538899" url="https://pl.wikipedia.org/wiki?curid=538899" title="Sonic Adventure">
Sonic Adventure

Sonic Adventure – gra platformowa z serii "Sonic the Hedgehog" stworzona przez Sonic Team i wydana przez firmę Sega na konsolę gier wideo Dreamcast pod koniec 1998 roku. Jest pierwszą w pełni trójwymiarową grą z głównej serii. Sequel gry, "Sonic Adventure 2", powstał w 2001 roku. Wydany był również na tę samą konsolę.
Fabuła.
Na samym początku gracz ma do dyspozycji jedną postać – niebieskiego jeża Sonica, główną postać gry. Wraz z rozwijaniem fabuły odblokowują się nowe postaci. Każda postać ma własny wątek fabularny, który przeplata się z innymi historiami lub je uzupełnia. Po odblokowaniu wszystkich postaci i ukończeniu historii każdej z nich, gracz otrzymuje dostęp do ostatniego wątku fabularnego, w którym to wciela się w Super Sonica. Wątek ten jest jakby podsumowaniem pozostałych historii, pokazuje on także prawdziwe zakończenie gry.
Po zdobyciu wszystkich 130 emblematów (medali) otrzymywanych za ukończony poziom, znalezienie czegoś, wygrane wyścigi Chao itp. gracz ma możliwość gry w trybie Trial Mode Metal Sonikiem. 
Prolog.
Przed wiekami bogowie zesłali na ziemię Szmaragdy Chaosu. Szmaragdy te są źródłem potężnej i nieskończonej mocy. Jednak potężna moc jest również zaczątkiem chaosu i nieporządku. Rozzłoszczeni bogowie z powodu nadużywania szmaragdów stworzyli "Główny Szmaragd", którego moc umożliwiała neutralizację pozostałych. Ten szmaragd otrzymał też swojego obrońcę, Chaosa, Boga Destrukcji. Mówi się, iż plemię kolczatek rozzłościło Chaosa próbując skraść Szmaragdy Chaosu, przez co zostało zniszczone w jedną noc, a Chaos zniknął na zawsze.
Doktor Eggman dowiedziawszy się o legendarnym Chaosie odnajduje Główny Szmaragd i niszczy go uwalniając w ten sposób samego Boga Destrukcji, aby wykorzystać jego nieograniczoną moc do przejęcia kontroli nad światem. Jednak wraz z Chaosem w szmaragdzie ukrywa się Tikal należąca niegdyś do starożytnego plemienia kolczatek, które zginęło przed wiekami. To ona zamknęła siebie i Chaosa w Głównym Szmaragdzie, chcąc w ten sposób zapobiec kolejnemu nieszczęściu. Dlatego też po jego uwolnieniu wyrusza w poszukiwaniu Sonica aby uniknąć kolejnej katastrofy.
Sonic the Hedgehog.
W Station Square główny bohater przypadkowo zaobserwował walkę obronną policji z Chaosem, wodnym potworem. Sonic postanowił go zniszczyć, jednak przeciwnik zdążył uciec - dosłownie spływając do kanału, nim potyczka się skończyła. 
Następnego dnia najlepszy przyjaciel Sonica - lis Tails rozbija się na plaży swoim nowym samolotem "Tornado", który był zasilany jednym z siedmiu Szmaragdów Chaosu. Uratowany przez niebieskiego jeża rusza wraz z nim pociągiem do jego warsztatu w Mistycznych Ruinach. Niespodziewanie na miejscu spotykają swojego odwiecznego wroga - Doktora Robotnika, zwanego również Eggmanem. Podstępem kradnie szmaragd i podaje go Chaosowi, potworowi, z którym Sonic walczył wcześniej. Wyjaśnia, że za każdym razem, gdy daje Chaosowi szmaragd, bestia pochłania jego moc. 
Bohaterowie chcąc pokrzyżować plany zdobycia wszystkich siedmiu szmaragdów przez Dr. Eggmana próbują samodzielnie odszukać pozostałe. Znajdują dwa, w Windy Valley i Casinopolis, ale jeden z nich zostaje skradziony ponownie przez złego doktora. Kolejny znajdują w Ice Cap, jednak napotykają na swojej drodze Knucklesa - rywala jeża, który trwa w błędnym przekonaniu, że Sonic ma kawałki Głównego Szmaragdu. Dochodzi do drobnej bójki, podczas której jeż traci zdobyte szmaragdy. Sytuację wykorzystuje Dr. Eggman, który dzięki temu zdarzeniu posiada 4 szmaragdy i podaje je Chaosowi. W niebo wznosi się Egg Carrier, nowy powietrzny statek szalonego doktora, którym ucieka. Sonic i Tails gonią go Tornadem, jednak ich samolot zostaje trafiony silnym pociskiem z armaty Egg Carriera. 
Sonic ląduje w Station Square, gdzie spotyka go Amy, która prosi go o pomoc w zajęciu się Ptaszkiem, noszącym jeden z cennych kryształów w pudełeczku zawieszonym na szyi. Jeż, jak zwykle, próbuje od niej uciec, jednak zostaje ona porwana przez robota Eggmana, "ZERO" i zabrana na Egg Carrier. Sonic zmuszony jest gonić latający statek pieszo. Z pomocą zjawia się Tails, który zaprasza jeża na pokład nowego Tornada 2, również zasilanego Szmaragdem Chaosu. Po alternatywnym lądowaniu wybierają się na poszukiwanie Amy. Sprawę utrudnia im szalony Dr. Robotnik transformując swój statek, co doprowadza do zmiany położenia jego głównych części. Udaje im się odnaleźć Amy i Eggmana, jednak ten drugi ucieka po zabraniu Ptaszkowi szmaragdu i wystawia do walki z jeżem swojego robota E-102. Amy jednak nie pozwala jeżowi go zniszczyć; twierdzi, iż jest jej przyjacielem. Tails wraz z Amy uciekają z Egg Carrier; Sonic decyduje się złapać Eggmana. 
Gdy go odnajduje, doktor posiada sześć z siedmiu artefaktów. Sonic jest zmuszony walczyć z Chaosem, który niemalże osiągnął już swoją pełną moc. Jeżowi udaje się na szczęście odzyskać kryształy po walce zakończonej powodzeniem. Zostawia je jednak Knucklesowi na jego własne życzenie, a sam goni Eggmana po dżungli w Mistycznych Ruinach. Tajemnicze światło prowadzi go do ruin (Lost World), z których przenosi się w czasie do momentu kiedy Tikal i sanktuarium Głównego Szmaragdu jest atakowane przez plemię kolczatek. Zanim jednak może dowiedzieć się czegoś więcej, wraca do teraźniejszości. Podąża za Robotnikiem do jego bazy "Final Egg" i toczy z doktorem decydującą bitwę swojego wątku. Po pokonaniu go wraca do Mistycznych Ruinach i przebywa ze swoim najlepszym przyjacielem Tailsem. Sytuacja się uspokaja, gdyż 6 szmaragdów umieszczonych jest na Anielskiej Wyspie wraz z odbudowanym przez Knucklesa Głównym Szmaragdem, a siódmy jest w Tornadzie 2.
Miles Tails Prower.
Tails testował nowy samolot zasilany przez Szmaragd Chaosu. W trakcie lotu nastąpiła awaria i lis rozbił się na Emerald Coast. Znalazł go tam Sonic i zabrał do Station Square. Lis pokazał mu wówczas szmaragd i zaprosił do swojego warsztatu w Mystic Ruins. Tuż przed wejściem do laboratorium zaatakował ich Doktor Eggman, który domagał się Szmaragdu Chaosu. Tails pokonał Eggmana, ale doktor podstępem zabrał mu Szmaragd Chaosu. Następnie przywołał potwora o imieniu Chaos i podał mu szmaragd. Istota zmieniła kształt i zadowolony Eggman ogłosił, że planuje zebrać wszystkie szmaragdy i wykorzystać Chaosa do podboju Station Square. Sonic powiedział Tailsowi, że poprzedniego dnia walczył z Chaosem. Bohaterowie ruszyli szukać Szmaragdów Chaosu, aby zdobyć je przed Eggmanem. Udali się najpierw do Windy Valley po ciemnoniebieski szmaragd, a potem znaleźli srebrny szmaragd w Casinopolis. Stracili go tuż po wyjściu z kasyna, ponieważ napadł ich Doktor Eggman. Naukowiec potraktował ich gazem usypiającym i uciekł ze szmaragdem. Na szczęście szmaragd znaleziony w Windy Valley był bezpieczny. Tails i Sonic ruszyli do IceCap gdzie znaleźli zielony Szmaragd Chaosu. Po opuszczeniu śnieżnej doliny spotkali Knucklesa, który ich zaatakował. Kolczatka domagał się od Tailsa Szmaragdów Chaosu. Lis stoczył walkę z kolczatką w wyniku której upuścił dwa zebrane szmaragdy, które szybko zabrał Eggman. Okazało się, że doktor znowu oszukał Knucklesa. Naukowiec przywołał Chaosa 2 i podając mu szmaragdy zmienił go w Chaosa 4. Tails pokonał potwora, ale Eggman i Chaos zdołali uciec wykorzystując latającą fortecę Egg Carrier. Tails i Sonic ruszyli za nimi w pościg, zostawiając Knucklesa, który zresztą miał własne sprawy do załatwienia. Bohaterowie wykorzystali Tornado do ścigania Egg Carriera. Mimo że udało im się wyprzedzić statek, to zostali zestrzeleni przez potężny promień z głównego działa.
Tails wylądował z powrotem w Mystic Ruins i obudził się dopiero w nocy. Przedtem miał sen w którym przypomniało mu się jego pierwsze spotkanie z Soniciem. Lis doszedł do wniosku że mocno uzależnił się od Sonica, ale teraz musi samodzielnie znaleźć sposób na pokonanie Egg Carriera. W pobliskiej dżungli znalazł Szmaragd Chaosu, który zwinęła mu sprzed oczu żaba z ogonem. Tails dogonił ją w Sand Hill, ale wtedy ukazał mu się czerwony ognik. Lis został przeniesiony do starożytnego miasta kolczatek i spotkał tak Tikal. Odmawiała ona starą modlitwę i opowiedziała lisowi o ostatnich wydarzeniach z jej życia. Kiedy Tails chciał się jej przedstawić, wrócił z powrotem do Mystic Ruins. W jego stronę zaczął biec kot Big i lis wystraszył się go, wypuszczając żabę. Na szczęście Tails zdołał wyciągnąć Szmaragd Chaosu. Lis wrócił do swojego warsztatu i zbudował Tornado 2, zasilane mocą szmaragdu. Lis poleciał następnie do Red Mountain aby ścigać Egg Carrier. Po drodze zabrał ze sobą Sonica i obaj ruszyli do walki. Tails transformował swój samolot i dzięki temu mógł zniszczyć główne działo fortecy. Następnie bohaterowie mieli lądować, ale okazało się, że lis zapomniał o kółkach w transformacji samolotu. Rozbili się na pasie startowym, ale wyszli z tego cało. Eggman utrudnił im dostanie się na mostek, transformując okręt w tryb defensywny. Tails i Sonic musieli przejść przez Sky Deck. Dostali się na mostek, ale przybyli za późno, ponieważ Eggman złapał Amy i zabrał towarzyszącego jej ptaka. Doktor wyciągnął od ptaka Szmaragd Chaosu, a następnie wezwał E-102 Gammę do rozprawienia się z bohaterami. Tails pokonał robota, ale Amy nie pozwoliła mu go wykończyć, mówiąc że jest jej przyjacielem. Lis odpuścił, a następnie zgodnie z zaleceniami Sonica zabrał Amy ze spadającego Egg Carriera.
Tails podrzucił Amy do Station Square i pożegnał się z nią. Na pobliskiej ulicy rozbił się Doktor Eggman i Tails zaczął się zastanawiać, co stało się z Soniciem. Okazało się, że Chaos został zniszczony, ale doktor planował zniszczyć miasto innym sposobem. Eggman wystrzelił w miasto pocisk, ale okazał się on niewypałem i doktor musiał go detonować ręcznie. Tails uświadomił sobie że nie może polegać na Sonicu i musi wziąć sprawy we własne ręce. Lis wyprzedził Eggmana i udało mu się rozbroić bombę. Później Tails zebrał się w sobie i pokonał Egg Walkera. Mieszkańcy miasta podziękowali mu i okrzyknęli go bohaterem. Zadowolony z siebie Tails poleciał do Mystic Ruins gdzie spotkał Sonica i opowiedział mu o swojej przygodzie.
Rozgrywka.
Jest to pierwsza w pełni trójwymiarowa gra z głównej serii (nie licząc anulowanego Sonic X-Treme na konsolę Sega Saturn) uważana za pozycję o niezwykłej (jak na ówczesne czasy) grafice. Była także jedną z pierwszych gier na konsolę Sega Dreamcast i wydanej w 1994 po wydaniu kilku nieudanych tytułów (Sonic 3D Blast, Knuckles Chaotix itd.) w okresie 1995-1997.
"Sonic Adventure" jest pierwszą grą serii wydaną w Europie i Stanach Zjednoczonych w której głównego złoczyńcę określa się mianem doktora Eggmana, nie zaś zgodnie z poprzednimi tytułami, "Doktor Robotnik" (w Japonii nazwa "Eggman" funkcjonowała od początku). Dziś już wyjątkowo rzadko spotyka się określenie "Robotnik", które zostało już praktycznie całkowicie zastąpione pseudonimem "Eggman" (nawet sam doktor określa siebie jako "Doktor Eggman", choć w "Sonic Adventure" pseudonim ma charakter raczej prześmiewczy).
Po raz pierwszy w grze użyto również funkcji karty pamięci VMU oraz jej wyświetlacza. W grze występują stworzonka zwane Chao. Istnieje możliwość przeniesienia ich na VMU i opiekowania się nimi bez potrzeby uruchamiania gry na konsoli (à la Tamagotchi). Mini-gra otrzymała nazwę "Chao Adventure": nasz podopieczny przemierza świat w którym spotykają go różne (generowane losowo) przygody. Dodatkowo dostępna jest również inna mini-gra umożliwiająca zwiększanie statystyk Chao.
Action Stage są poziomami, które można określić jako strefy z poprzednich odłon gier. W planszy tego typu gracz ma wyznaczony konkretny cel, który musi osiągnąć w przewidzianym czasie.
Postaci.
Postaci grywalne.
Grę rozpoczyna się sterując Sonikiem, jednakże z biegiem czasu odblokowywane są kolejne (najczęściej po konfrontacji z daną postacią). Każda postać ma swój oddzielny „scenariusz”, według którego spotyka inne postacie. Kolejność odblokowywania jest różna dla poszczególnych postaci.
Sonic Adventure DX: Director's Cut.
"Sonic Adventure DX: Director's Cut" jest ulepszoną wersją "Sonic Adventure" wydaną na konsolę GameCube i komputery PC w 2003 i w 2004 roku. Zawiera dokładniejsze modele postaci, odświeżoną grafikę i dodatkowy tryb z misjami. Oprócz tego zawiera 12 ukrytych, grywalnych gier z konsoli Sega Game Gear.

</doc>
<doc id="538903" url="https://pl.wikipedia.org/wiki?curid=538903" title="Pyszniańska Hala">
Pyszniańska Hala



</doc>
<doc id="538906" url="https://pl.wikipedia.org/wiki?curid=538906" title="Zaakir">
Zaakir

Zaakir, właściwie Courtenay Henderson – amerykański raper należący do hip-hopowego zespołu Jurassic 5. 
Często wyraża swoje zdanie na temat wydarzeń z 11 września, komentując, iż to głównie wina rządu amerykańskiego.

</doc>
<doc id="538907" url="https://pl.wikipedia.org/wiki?curid=538907" title="Szkliwo (medycyna)">
Szkliwo (medycyna)



</doc>
<doc id="538908" url="https://pl.wikipedia.org/wiki?curid=538908" title="Mirosław Breguła">
Mirosław Breguła

Mirosław Roman Breguła (ur. 10 lutego 1964 w Świętochłowicach, zm. 2 listopada 2007 w Chorzowie) – polski wokalista, gitarzysta i kompozytor.
Życiorys.
Współzałożyciel i lider zespołu muzycznego Universe utworzonego w 1981 razem z Henrykiem Czichem. Nazwa zespołu nawiązuje do fascynacji Breguły grupą The Beatles, a inspirowana była kompozycją Johna Lennona i Paula McCartneya pt. "Across the Universe". Wraz z zespołem koncertował m.in. w USA, Niemczech i na Kubie. Jego charakterystyczny głos był znakiem firmowym zespołu. Był autorem ponad 150 tekstów, sam komponował oraz aranżował muzykę w zdecydowanej większości utworów zespołu.
W 1983 grupa zwyciężyła na Młodzieżowym Ogólnopolskim Przeglądzie Piosenki we Wrocławiu. W 1992 na festiwalu w Opolu, zespół zdobył I nagrodę w konkursie premier za piosenkę "Daj mi wreszcie święty spokój". Rok później na tej samej imprezie Universe zdobył III nagrodę. Do 2000 Mirosław Breguła i Henryk Czich nagrali razem 11 albumów i praktycznie nieprzerwanie koncertowali w całej Polsce.
W 2001 Mirosław Breguła wraz z zespołem młodych muzyków nagrał swój solowy album "Kto ci jeszcze wierzy?", który zawiera 12 utworów.
Od dwudziestego roku życia cierpiał na alkoholizm; bezskutecznie podejmował próby leczenia. W 2006 wykryto u niego raka krtani.
Ostatni swój koncert zagrał w Teatrze Rozrywki w Chorzowie, podczas "Festiwalu Stróżów Poranka", 28 października 2007, wraz ze swoim fanem, polskim wokalistą Andrzejem Lampertem i zespołem PIN. Zaśpiewał utwór "Niby Bracia" – piosenka ta pochodzi z płyty "Być przy Tobie", wydanej w 1994.
2 listopada 2007 popełnił samobójstwo w chorzowskiej kamienicy przy ul. Wandy, w której mieszkał. Na ciało natknął się na klatce schodowej około godziny 5:20 jego sąsiad. Muzyk pozostawił po sobie list pożegnalny, którego treść nie została podana do publicznej wiadomości.
Jego prochy zostały pochowane 7 listopada 2007 na cmentarzu przy kościele pod wezwaniem świętej Marii Magdaleny w Chorzowie-Starym. W pogrzebie wzięło udział ponad 5 tysięcy osób z Polski i zagranicy, w tym rodzina, przyjaciele, muzycy oraz fani. Uroczystość miała bardzo podniosłą oprawę, w kościele wykonano m.in. specjalnie przygotowany utwór "Święty spokój wreszcie masz" śpiewany przez Magdę Anioł, do której przyłączyli się wszyscy obecni. Na cmentarzu przemawiał współzałożyciel zespołu, Henryk Czich, cytując fragmenty tekstów Mirosława Breguły. Fani twórczości Universe składali czerwone róże, stos kwiatów miał wysokość ponad 3 metrów.
Ostatnia jak dotąd płyta grupy – "Mijam jak deszcz" – ukazała się na rynku w 2008. Płyta zawiera trzy wcześniej niepublikowane piosenki, nagrane przez Mirosława Bregułę na kilka miesięcy przed jego śmiercią. Poza tym można usłyszeć na niej znane hity i standardy Universe, w zupełnie nowych, współcześnie brzmiących, pełnych aranżacjach. Pomimo tragicznej śmierci lidera i współzałożyciela, Universe gra nadal, koncertując i przygotowując się do nagrania nowej płyty. Drugim wokalistą, obok Henryka Czicha, został Wojciech Wesołek, gitarzysta grupy.
15 grudnia 2012 roku w Chorzowskim Centrum Kultury miała miejsce premiera filmu dokumentalnego w reżyserii Doroty Pryndy pt. "Mirek Breguła – choroba uczuć". Film przedstawia historię Breguły poprzez wspomnienia i przeżycia osób z jego najbliższego i dalszego otoczenia.

</doc>
<doc id="538909" url="https://pl.wikipedia.org/wiki?curid=538909" title="Historia Żydów w Gdańsku">
Historia Żydów w Gdańsku

Pierwsi, poświadczeni źródłowo kupcy żydowscy pojawiają się w Gdańsku już w XI wieku. Panowanie książąt pomorskich z rodu Sobiesławiców to okres osłabienia osadnictwa żydowskiego w mieście. Dopiero w 1308 zakon krzyżacki zezwolił kupcom żydowskim na osiedlanie się tutaj. Tak, że w 1440 istniała już ulica żydowska (niem." Judengasse"). W 1454, po przyłączeniu Gdańska do Polski, nastąpił napływ Żydów z Litwy i Korony. Kupcy żydowscy w Gdańsku obsługiwali handel zbożem polskiej szlachty, która znalazła w nich swoich faktorów i pośredników w transakcjach z niemieckim patrycjatem miasta. W 1616 było w Gdańsku około 500 Żydów. W 1724 założono towarzystwa "Chewra Kadisza" i "Bikur Chojlim". Czynne były drukarnie żydowskie Rathke i Schrott "Tiferet Jisroel". W roku 1816 mieszkało w mieście 3798 Żydów. Do 1883 w Gdańsku powstało pięć gmin żydowskich (kahałów). Od przedmieść i ulic, przy których je utworzono otrzymały one nazwy: Stare Szkoty, Winnica, Wrzeszcz, oraz ulice Szeroka i Szopy. W latach 1880-1890 dokonano zjednoczenia dotychczasowych pięciu gmin oraz budowy Wielkiej Synagogi. W 1924 założony został "Jung-Jüdischer Bund Danzig", w latach 1929-1939 wydawano tu tygodnik "Jüdisches Wochenblatt" (po niemiecku). W 1929 w granicach wielkiego Gdańska żyło 5873 Żydów (z tego 4311 osób w Sopocie) na 235 000 ogółu mieszkańców.
Pogromy niemieckie zaczęty się w 1937, a w listopadzie 1938 naziści zniszczyli 2 synagogi, 2 uszkodzili, dokonali kolejnych pogromów. Wielu Żydów emigrowało i do września 1939 roku zostało już tylko 1200 Żydów.
Obecnie w Gdańsku funkcjonują trzy gminy żydowskie: ortodoksyjna Gmina Wyznaniowa Żydowska, a także związane z ruchem postępowym Beit Trójmiasto i Niezależna Gmina Wyznania Mojżeszowego.

</doc>
<doc id="538910" url="https://pl.wikipedia.org/wiki?curid=538910" title="Cement stomatologiczny">
Cement stomatologiczny

Cementy stomatologiczne – materiały stosowane w stomatologii. W zależności od konsystencji gotowego materiału mogą być używane jako materiały podkładowe pod wypełnienia stałe (forma kitu), jako materiał do wypełnienia czasowego w zębach mlecznych (również forma kitu) oraz jako materiał do zacementowania elementów protetycznych stałych (forma gęstej śmietany). Używany jest w postaci proszku i płynu, które należy zmieszać i zarobić, aby otrzymać ostateczną postać.
Wyróżnia się cementy:

</doc>
<doc id="538912" url="https://pl.wikipedia.org/wiki?curid=538912" title="I bitwa pod Jemgum">
I bitwa pod Jemgum

Bitwa pod Jemgum – starcie zbrojne, które miało miejsce 14 października 1533 w trakcie powstania we Fryzji.
W konflikcie tym Baltazar von Esens z pomocą księcia von Geldern próbował odzyskać władzę we wschodniej Fryzji.
Oddziały Baltazara i księcia Gelderm składały się z ponad 2 000 dobrze uzbrojonych i wyćwiczonych żołnierzy. Armia ta pod dowództwem Meinharda vom Ham wtargnęła do Fryzji po czym oszańcowała się w kościele w miejscowości Jemgum. Naprzeciwko niej stanęły siły fryzyjskie przeważające kilkakrotnie liczebnie jednak słabo uzbrojone. Fryzyjscy hrabiowie Jan i Enno Cirksena zaproponowali nawet przeciwnikowi poddanie się i wycofanie swoich oddziałów.
Ataki sił fryzyjskich były bardzo nieskoordynowane. Oddziały dostały się pod gwałtowny ostrzał sił geldryjskich i zmuszone były się rozproszyć. Około 400 ludzi poległo w tym ataku, wśród nich wielu szlachciców dowodzących siłami fryzyjczyków. Straty sił geldryjskich nie są znane, były jednak minimalne.
Na skutek walk spalono i splądrowano pobliskie miejscowości Leer i Oldersum. Zwycięstwo przywróciło Baltazarowi władzę we wschodniej Fryzji, jednak już jako wasal geldryjczyków.

</doc>
<doc id="538913" url="https://pl.wikipedia.org/wiki?curid=538913" title="Paul Ehrenfest">
Paul Ehrenfest

Paul Ehrenfest (ur. 18 stycznia 1880 w Wiedniu, zm. 25 września 1933 w Amsterdamie) – austriacko-holenderski fizyk teoretyczny i matematyk. Wniósł istotny wkład w mechanikę statystyczną i fizykę kwantową, w szczególności w teorię przejść fazowych. Autor twierdzenia Ehrenfesta w mechanice kwantowej i paradoksu Ehrenfesta w szczególnej teorii względności.
Życiorys.
Dzieciństwo i młodość.
Ehrenfest dorastał w Wiedniu, w rodzinie żydowskiej, która przeprowadziła się z wioski na Morawach. Rodzice, Sigmund Ehrenfest i Johanna Jellinek, mieli dobrze prosperujący sklep warzywny. W domu nie było atmosfery religijnej, ale młody Ehrenfest uczył się hebrajskiego i historii Izraela. W przyszłości podkreślał swe żydowskie korzenie.
W szkole podstawowej był wybijającym się uczniem, nieco gorzej szła mu nauka w gimnazjum. Jego ulubionym przedmiotem zawsze była matematyka i w roku 1899 zdał egzaminy końcowe w gimnazjum Franciszka Józefa.
Rozpoczął studia chemiczne na politechnice w Wiedniu, a jednocześnie uczęszczał na wykłady Boltzmanna z termodynamiki i kinetycznej teorii gazów na Uniwersytecie Wiedeńskim. Wykłady te rozbudziły w nim zainteresowanie fizyką teoretyczną i określiły dziedzinę przyszłych badań Ehrenfesta. W roku 1901 przeniósł się na Uniwersytet w Getyndze, który był wówczas jednym z najsilniejszych ośrodków naukowych w dziedzinie matematyki i fizyki teoretycznej na świecie. Spotkał tam swą przyszłą żonę, Rosjankę Tatianę Afanasjewą. W czerwcu 1904 roku obronił doktorat na podstawie rozprawy z mechaniki klasycznej dotyczącej ruchu ciał sztywnych w płynach.
Uczony.
We wrześniu 1906 roku Ehrenfest wraz z małżonką wrócili do Getyngi. Na prośbę Felixa Kleina rozpoczęli pracę nad artykułem do "Enzyklopädie der mathematischen Wissenschaften" na temat mechaniki statystycznej. Artykuł ukazał się w druku dopiero w roku 1911 i prezentował najważniejsze osiągnięcia Boltzmanna i jego szkoły. Omawiał podstawowe założenia teorii, przedstawiał nierozwiązane problemy oraz ilustrował główne pojęcia za pomocą łatwo zrozumiałych przykładów.
W roku 1907 Ehrenfestowie przeprowadzili się do Petersburga, gdzie nawiązali znajomość z Joffem. Podczas pobytu w Rosji oboje żyli na uboczu głównych problemów nauki rosyjskiej, a Paul miał niewielkie szanse na zdobycie satysfakcjonującej go posady. Na początku roku 1912 Ehrenfest wyruszył z serią wykładów po uniwersytetach niemieckojęzycznych. Odwiedził Berlin, Lipsk, Monachium, Zurych i Wiedeń. Podczas krótkiego pobytu w Pradze nawiązał bliską znajomość z Einsteinem. Efektem podróży była propozycja objęcia katedry fizyki na Uniwersytecie w Lejdzie po ustępującym Lorentzu, złożona przez samego Lorentza.
Lejda.
W październiku 1912 roku Ehrenfest przyjechał do Lejdy, gdzie 4 grudnia dał wykład inauguracyjny "Zur Krise der Lichtaether-Hypothese" ("O kryzysie hipotezy eteru"). Brał aktywny udział w życiu społeczności naukowej uniwersytetu, organizując koła i seminaria naukowe na wzór Getyngi. Zapraszał do Lejdy wielu młodych uczonych z innych uczelni, a swoich studentów wysyłał na staże zagraniczne. Cieszył się opinią doskonałego pedagoga, umiejącego skupić się na istocie problemu i przywiązującego wagę raczej do zrozumienia fizycznego sensu zagadnienia niż ścisłości matematycznej.
Wielu uczniów Ehrenfesta osiągnęło sukcesy nie tylko w fizyce. Byli wśród nich Johannes Burgers, Hendrik Kramers, Dirk Coster, George Uhlenbeck i Samuel Goudsmit, którzy zaproponowali koncepcję spinu elektronu, Jan Tinbergen, Arend Rutgers, Hendrik Casimir, Gerhard Dieke i Dirk Struik, matematyk i historyk matematyki. Na zaproszenie Ehrenfesta przebywali w Lejdzie między innymi Gunnar Nordström, Enrico Fermi, Igor Tamm, Oskar Klein, Robert Oppenheimer, Walter Elsasser, Ralph Kronig, Werner Heisenberg oraz Paul Dirac.
Przyjaźń z Einsteinem.
Przyjaźń z Albertem Einsteinem datowała się od spotkania w Pradze. Na jego zaproszenie, Einstein przyjął stanowisko profesora nadzwyczajnego Uniwersytetu w Lejdzie, dzięki czemu mógł odwiedzać Ehrenfesta rokrocznie na kilka tygodni. W roku 1923 Einstein spędził u niego sześć tygodni po tym, jak niemieccy nacjonaliści grozili zamachami na jego życie. Z okazji 50 rocznicy doktoratu Lorentza, Ehrenfest zaprosił do Lejdy Einsteina i Bohra, próbując doprowadzić do porozumienia między nimi w sporze wokół interpretacji mechaniki kwantowej. Dyskusja ta przerodziła się w długoletni spór, kontynuowany również na piątej konferencji solvayowskiej dwa lata później, gdzie Ehrenfest stanął po stronie Bohra.
Ostatnie lata.
W maju 1931 roku Ehrenfest zapadł na ciężką depresję. W sierpniu następnego roku jego stan pogorszył się do tego stopnia, że Einstein zwrócił się z prośbą do władz Uniwersytetu w Lejdzie o zmniejszenie obciążeń spoczywających na Ehrenfeście. Uczony przegrał walkę z chorobą i 25 września 1933 roku zastrzelił najmłodszego syna Wasyla, cierpiącego na zespół Downa, a następnie sam odebrał sobie życie.
Badania.
Większość publikacji Ehrenfesta dotyczy fundamentalnych zagadnień fizyki. Jego artykuły znane były z jasności wykładu, zwięzłości prezentacji i nowatorskiego ujęcia materiału.
Najważniejsze osiągnięcia naukowe Ehrenfesta w okresie od 1912 do 1933 roku dotyczą niezmienników adiabatycznych. Jest to pojęcie z dziedziny mechaniki klasycznej, które z jednej strony pozwalało na udoskonalenie przewidywań teorii atomu Bohra, a z drugiej stanowi pomost między mechaniką statystyczną a fizyką atomową.
Przyczynił się do rozwoju fizyki kwantowej, choć unikał jak mógł, abstrakcyjnego ujęcia mechaniki kwantowej proponowanego przez Heisenberga i Diraca.
Zainteresowania Ehrenfesta dotyczyły również zastosowań matematyki w ekonomii. Uważał, że istnieją głębokie analogie między termodynamiką a ekonomią i zasugerował podjęcie badań w tej dziedzinie Janowi Tinbergenowi, który w roku 1969 otrzymał za swe wyniki pierwszą w historii Nagrodę Nobla w dziedzinie ekonomii.

</doc>
<doc id="538914" url="https://pl.wikipedia.org/wiki?curid=538914" title="Super Sonic">
Super Sonic



</doc>
<doc id="538915" url="https://pl.wikipedia.org/wiki?curid=538915" title="Rozkruszkowate">
Rozkruszkowate

Rozkruszkowate, rozkruszki (Acaridae) – rodzina roztoczy astigmatycznych zasiedlających różne środowiska. Są wśród nich szkodniki występujące m.in. w produktach spożywczych. Wydzieliny niektórych gatunków są szkodliwe dla ludzi. Rozkruszki mają przeważnie mleczną barwę z odcieniem brązowawym lub fioletowym. Ciało jest podzielone na wyraźne dwie części - gnatosomę oraz idiosomę. Charakteryzują się gładkim, błyszczącym pancerzem, brakiem oczu oraz stigm (otworów oddechowych), zwykle pięcioczłonowymi nogami. 

</doc>
<doc id="538917" url="https://pl.wikipedia.org/wiki?curid=538917" title="Built To Spill">
Built To Spill



</doc>
<doc id="538920" url="https://pl.wikipedia.org/wiki?curid=538920" title="Kamień nazębny">
Kamień nazębny

Kamień nazębny () – zmineralizowana (zwapniała) płytka nazębna. Powstawanie kamienia nazębnego z płytki nazębnej rozpoczyna się po kilkudziesięciu godzinach od ostatniego czyszczenia zębów.
Kamień nazębny składa się głównie z substancji zawartych w ślinie, bakterii próchnicotwórczych i ich produktów przemiany materii, złuszczonych komórek nabłonka, związków wapnia, fosforu i resztek pożywienia.
Kamień nazębny jest dużo twardszy niż płytka nazębna. Dlatego też nie może być usunięty przy użyciu typowych narzędzi higieny jamy ustnej jak szczoteczka do zębów czy też nić dentystyczna. Usunięcie kamienia nazębnego może zostać wykonane poprzez piaskowanie lub za pomocą piezoelektrycznych i magnetostrykcyjnych metod ultradźwiękowych.
W zależności od innych substancji dostających się do jamy ustnej, kamień nazębny może przybierać różne odcienie. Zazwyczaj posiada on barwę znacznie ciemniejszą od koloru zębów, która pogłębia się jeszcze przy spożywaniu np. kawy i herbaty lub też wdychaniu dymu papierosowego.
Zarówno płytka nazębna jak i kamień nazębny występują również u zwierząt: psów, koni, itd.

</doc>
<doc id="538922" url="https://pl.wikipedia.org/wiki?curid=538922" title="Kamień (stomatologia)">
Kamień (stomatologia)



</doc>
<doc id="538926" url="https://pl.wikipedia.org/wiki?curid=538926" title="Škoda 44E">
Škoda 44E

EU05 (typ "44E") 141 (wcześniej seria E499. typ "20E" (prototyp) i "30E") – seria normalnotorowych uniwersalnych lokomotyw elektrycznych wyprodukowanych dla Polskich Kolei Państwowych i Czechosłowackich Kolei Państwowych przez zakłady Škoda w Pilźnie w Czechosłowacji.
Konstrukcja.
Lokomotywy posiadały bezwidłowe kolumnowe prowadzenie maźnic. Elektrowóz napędzały silniki Secheron całkowicie zawieszone na pudle. Zamontowano nastawnik automatyczny typu sprężynowego z głównym wałem krzywkowym z pneumatycznym napędem oraz elektropneumatyczny układ wyrównania nacisków zestawów kołowych. Między silnikami trakcyjnymi zamontowano klapę rozdziału powietrza chłodzącego. Żeliwne oporniki rozruchowe sterowane były zaworem elektropneumatycznym. Prądnice ładowania akumulatorów napędzane były przekładnią pasową przez silniki wentylatorów. Uniwersalna charakterystyka lokomotyw tej serii umożliwia wykorzystanie w ruchu towarowym oraz pasażerskim. W ruchu pasażerskim lokomotywy te mogą prowadzić składy o ciężarze 600 ton, osiągając szybkość 125 km/h oraz pociągi o ciężarze 1000 ton z szybkością do 100 km/h. W ruchu towarowym mogą prowadzić pociągi o ciężarze do 2000 ton z szybkością do 80 km/h.
Eksploatacja.
Czechosłowacja/Czechy.
Lokomotywy zaprojektowano we współpracy z firmami szwajcarskimi. Jazdy doświadczalne przeprowadzane były na polskich liniach kolejowych na początku lat pięćdziesiątych. Prototyp (E499.101) rozpoczął służbę 28 lutego 1959. Większość lokomotyw stacjonowała w lokomotywowniach w Pradze, ale także w Ústí nad Labem i Česká Třebová. Obecnie seria ta jest wycofywana, a ostatnie egzemplarze stacjonują w Pradze, Ústí nad Labem i Ołomuńcu. W Czechosłowacji lokomotywy te miały oznaczenie E499.1 (obecnie seria 141 ČD) i produkowane były w latach 1957–1960 w trzech typach 20E1 (prototyp), 30E1, 30E2 w liczbie 61 egzemplarzy.
ZSRR.
Lokomotywy typu "29E" przystosowano do pracy na szerokości toru 1524 mm. W ZSRR otrzymały oznaczenie ЧС3 i eksploatowane są do dziś w przewozach pasażerskich (często parami). W latach 1960–1961 wyprodukowano także 87 sztuk typu 29E dla kolei ZSRR.
Polska.
Trzydzieści lokomotyw zostało zamówionych przez Polskie Koleje Państwowe. Elektrowozy prowadziły pociągi ekspresowe. Pod koniec lat sześćdziesiątych lokomotywy EU05 regularnie prowadziły pociąg ekspresowy Hutnik na trasie Warszawa – Praga. Elektrowozy stacjonowały w lokomotywowni Warszawa Odolany. Przez zmianę przełożenia przekładni przystosowano do prędkości 160 km/h i oznakowano jako EP05 27 lokomotyw. W latach 60. trzy lokomotywy o numerach 09, 12 i 19 zostały uszkodzone w wypadkach i skreślone ze stanu PKP. W 1968 roku lokomotywa EU05-29 ustanowiła na szlaku kolejowym ówczesny rekord prędkości wynoszący 174 km/h. W 2003 roku jedna lokomotywa została ponownie oznakowana jako EU05-22 i przemalowana na zielono i przez pewien czas była eksponatem w lokomotywowni Kraków Prokocim. Lokomotywa w 2019 roku została przekazana do Klubu Sympatyków Kolei we Wrocławiu. W 2021 roku została odnowiona otrzymując ponownie pomarańczowe malowanie i oznaczenie EP05-22
STK Wrocław.
14 marca 2009 roku pięć lokomotyw serii 141 skreślonych z inwentarza ČD zostało sprowadzonych do ZNTK Oleśnica celem naprawy, jednak zdołano tylko dwie sztuki przywrócić do ruchu. 20 października 2012 roku zakończono ich naprawę połączoną z modernizacją, a następnie trafiły do służby w STK Wrocław. Otrzymały oznaczenie 30E1 z numerami stosowanymi w ČD i były eksploatowane w ruchu towarowym. 17 kwietnia 2019 roku obie lokomotywy wystawiono na sprzedaż przez firmę OT Logistic.

</doc>
<doc id="538927" url="https://pl.wikipedia.org/wiki?curid=538927" title="Rozkruszek mączny">
Rozkruszek mączny

Rozkruszek mączny ("Acarus siro") – gatunek roztocza z rodziny rozkruszków (Acaridae). Kosmopolityczny, występuje w magazynach. Roztocz ma długość 0,5 mm. Posiada ruchomy hypopus. Pozwala on na przyczepianie się do różnych owadów i przemieszczanie na duże odległości. Rozwój ciągły. Kilkanaście pokoleń w ciągu roku. Płodność około 250 jaj. Jaja składane na produkty i opakowania. Przy temperaturze 18–20ºC i wilgotności 80%, żyją około 2 miesiące. Produkty uszkadza larwa, nimfa oraz imago. Żeruje na suszach, mąkach – nagryza je, zjada, zawilgaca oraz zanieczyszcza odchodami i wylinkami, co prowadzi do pleśnienia. Mąka zaatakowana przez tego rozkruszka pachnie stęchlizną i nie nadaje się do spożycia. Z nasion wygryza bielmo. Nie żeruje na pokarmach, które mają poniżej 12% wilgotności. Optymalna temperatura to 25–28ºC.
Rozkruszki mączne są celowo wprowadzane do sera Mimolette podczas jego produkcji, żeby nadały mu specyficzny smak i skórkę. 
Wywołuje świąd i podrażnienie skóry zwane „świądem magazynierów”. Włoski pokrywające jego ciało działają drażniąco na drogi oddechowe. Mogą również powodować alergiczne zapalenie spojówek. Spożyty z produktami spożywczymi powoduje zaburzenia żołądkowo-jelitowe. Nie odpowiada za przenoszenie innych chorób.

</doc>
<doc id="538931" url="https://pl.wikipedia.org/wiki?curid=538931" title="Mutter (singel)">
Mutter (singel)

"Mutter" (niem. "Matka") to utwór muzyczny zespołu Rammstein z albumu o tej samej nazwie.
Utwór.
Utwór został potwierdzony przez Tilla Lindemanna i Richarda Kruspe jako odniesienie do ich nieszczęśliwych dziecięcych relacji z ich własnymi matkami. Tekst opowiada historię dziecka nie zrodzonego z łona, a z naukowego eksperymentu, tak więc nie posiadającego prawdziwego ojca i matki. Zdecydowanie przygnębiające słowa opisują jego plan zabicia matki "która nigdy go nie urodziła" i siebie, po czym przystępuje do jego realizacji. Jednak wciąż nie może siebie zabić, kończąc z okaleczeniami i nie czując się lepiej niż wcześniej. Dziecko prosi, możliwe iż modli się, o siłę, ale jego zmarła matka nie odpowiada. Narracja utworu jest podobna do Frankensteina Mary Shelley, w którym bohater mści się za swoje nieszczęście na 'rodzicu', i nie czuje różnicy po a przed śmiercią swojego 'rodzica'.
Klip obrazuje fabułę utworu, przy czym bohater zabija matkę i wrzuca jej ciało do rzeki, po czym orientuje się, iż jest zamknięty w klatce bądź lochu pod ziemią.
Singiel zawiera wersję instrumentalną, 5/4, która była grana jako wstęp do większości koncertów od 2000 do 2001 roku.

</doc>
<doc id="538936" url="https://pl.wikipedia.org/wiki?curid=538936" title="Robert Kovac">
Robert Kovac



</doc>
<doc id="538938" url="https://pl.wikipedia.org/wiki?curid=538938" title="Rozkruszek korzeniowy">
Rozkruszek korzeniowy

Rozkruszek korzeniowy ("Rhizoglyphus echinopus") – gatunek roztocza z rodziny rozkruszkowatych. Ciało samicy ma gruszkowaty kształt i białawą barwę. Osiąga 0,6–0,8 mma długości. Uszkadza części podziemne roślin – cebule. Zimują dorosłe i inne stadia w glebie i magazynach na płodach. Płodność – około 100 jaj. Kilka pokoleń w ciągu roku.

</doc>
<doc id="538944" url="https://pl.wikipedia.org/wiki?curid=538944" title="Jazz Club „Pod Filarami”">
Jazz Club „Pod Filarami”

Jazz Club „Pod Filarami” – samorządowa instytucja kultury prowadzona przez miasto Gorzów Wielkopolski. Klub został powołany w drodze uchwały Rady Miejskiej w Gorzowie Wlkp. w lutym 1992. Dyrektorem, a wcześniej kierownikiem Jazz Clubu „Pod Filarami” od początku jego istnienia jako samodzielnej instytucji jest Bogusław Dziekański.
Początki działalności klubu sięgają jednak roku 1980, gdy od listopada w „Filarach” zaczął działać Gorzowski Klub Jazzowy.
Klub od 1986 organizował kolejne edycje Pomorskiej Jesieni Jazzowej z plebiscytem publiczności o Klucz do Kariery. Od roku 2005 impreza ta nosi nazwę Gorzów Jazz Celebrations – Klucz do Kariery. Z dawnej Pomorskiej zachowano kolejne numeracje stąd pełna nazwa imprezy w roku bieżącym brzmi Gorzów Jazz Celebrations – XXX Klucz do Kariery. Klub w roku 1986 rozpoczął organizację edukacji muzycznej dzieci i młodzieży pod nazwą Mała Akademia Jazzu /MAJ/, którą prowadzi do dnia dzisiejszego. Przez te wszystkie lata MAJ dotarła do 27 tys. młodych słuchaczy.

</doc>
<doc id="538946" url="https://pl.wikipedia.org/wiki?curid=538946" title="Bogusław Rogalski">
Bogusław Rogalski

Bogusław Rogalski (ur. 11 marca 1972 w Makowie Mazowieckim) – polski polityk i politolog, doktor nauk humanistycznych, w latach 2004–2009 poseł do Parlamentu Europejskiego VI kadencji, następnie doradca frakcji Europejskich Konserwatystów i Reformatorów ds. międzynarodowych.
Życiorys.
W 1997 uzyskał tytuł zawodowy magistra na kierunku historia w Wyższej Szkole Pedagogicznej w Olsztynie. W 2009 uzyskał stopień doktora nauk humanistycznych w zakresie nauk o polityce na podstawie pracy "Główne problemy i rezultaty polskiego uczestnictwa w Parlamencie Europejskim w latach 2004–2006" na Wydziale Nauk Politycznych Akademii Humanistycznej im. Aleksandra Gieysztora w Pułtusku.
W latach 1993–1997 zasiadał w zarządzie okręgu olsztyńskiego Stronnictwa Narodowego, a także należał m.in. do Niezależnego Zrzeszenia Studentów przy WSP w Olsztynie. W wyborach samorządowych w 2002 kandydował na stanowisko prezydenta Olsztyna z ramienia Ligi Polskich Rodzin, zajął 4. miejsce spośród 11 kandydatów z poparciem blisko 9%. W tych samych wyborach uzyskał mandat radnego sejmiku warmińsko-mazurskiego II kadencji, w którym zasiadał do 2004. W wyborach w 2004, otrzymawszy 32 087 głosów, został wybrany do Parlamentu Europejskiego z listy Ligi Polskich Rodzin w okręgu obejmującym województwa podlaskie i warmińsko-mazurskie. W Europarlamencie zasiadał w Komisji Spraw Zagranicznych, delegacji ds. współpracy Unii Europejskiej z krajami Andyjskiego Wspólnego Rynku, a także Komisji tymczasowej do zbadania sprawy rzekomego wykorzystania krajów europejskich przez CIA do transportu i nielegalnego przetrzymywania więźniów.
Działał w Młodzieży Wszechpolskiej i LPR, w której od 2002 pełnił funkcję przewodniczącego władz wojewódzkich, a od 2004 także rzecznika prasowego partii. W sierpniu 2005 wystąpił z tego ugrupowania. Zajął się wspólnie m.in. z Bogdanem Pękiem i Zygmuntem Wrzodakiem tworzeniem partii pod nazwą Forum Polskie, którą w 2006 wykreślono z ewidencji partii politycznych (był jej wiceprezesem). W 2008 współtworzył ugrupowanie Naprzód Polsko, którego był rzecznikiem prasowym (partię wyrejestrowano w 2010).
W PE należał do frakcji Niepodległość i Demokracja, później przeszedł do Unii na rzecz Europy Narodów. Bez powodzenia kandydował z ramienia własnego komitetu w przedterminowych wyborach prezydenta Olsztyna w 2009, w których uzyskał blisko 4% głosów.
W wyborach do Parlamentu Europejskiego w tym samym roku nie ubiegał się o reelekcję, po czym zadeklarował wycofanie się z życia publicznego. W wyborach prezydenckich w 2010 poparł kandydaturę Marka Jurka i wszedł w skład jego społecznego komitetu poparcia. Został w międzyczasie doradcą Europejskich Konserwatystów i Reformatorów ds. międzynarodowych w Parlamencie Europejskim, a także stałym felietonistą litewskiego portalu L24.lt. W lipcu 2015 założył partię Zjednoczenie Chrześcijańskich Rodzin, w której objął funkcję prezesa. Został jednym z liderów powołanego z inicjatywy księdza Ireneusza Skubisia Ruchu „Europa Christi”. W 2019, na mocy zawartego przez ZChR porozumienia, znalazł się na 1. miejscu listy Ruchu Prawdziwa Europa w wyborach do Parlamentu Europejskiego w okręgu małopolsko-świętokrzyskim; lista ta została jednak wyrejestrowana przed głosowaniem. W sierpniu 2019 jego ugrupowanie zawarło porozumienie z Konfederacją Wolność i Niepodległość o starcie działaczy ZChR z list tej partii w wyborach parlamentarnych w 2019, formalnie nie wchodząc w skład Konfederacji.

</doc>
<doc id="538950" url="https://pl.wikipedia.org/wiki?curid=538950" title="Groszek pachnący">
Groszek pachnący

Groszek pachnący ("Lathyrus odoratus" L.) – gatunek rośliny jednorocznej wywodzący się z rejonu śródziemnomorskiego (Sycylia, południe Włoch), rozprzestrzeniający się także w innych rejonach i w wielu krajach uprawiany. W Polsce wyłącznie w uprawie jako roślina ozdobna, tylko przejściowo dziczejąca (efemerofit). Często uprawiane, jednoroczne pnącze.

</doc>
<doc id="538954" url="https://pl.wikipedia.org/wiki?curid=538954" title="Morfing">
Morfing

Morfing (ang. morphing) – technika przekształcania obrazu polegająca na płynnej zmianie jednego obrazu w inny, stosowana w filmie i animacji komputerowej.
W filmie od dawna znany był efekt przenikania obrazów – pierwsza scena stopniowo zanikała, druga stawała się coraz bardziej wyraźna. Odbywało się to jednak bez przekształcania zawartości łączonych scen. Takie rozwiązanie nie pozwalało na bardziej złożone przekształcenia i zawsze pozostawiało wrażenie sztuczności. W odróżnieniu od przenikania morfing polega na takim odkształcaniu łączonych obrazów, aby przez cały czas przejścia obraz pozostawał wyraźny, a zmiana kształtów odbywała się w sposób płynny.
Obecnie morfing przeprowadzany jest przy użyciu komputerów. Odpowiednie algorytmy i oprogramowanie pozwalają na dowolne przekształcenia jednego obrazu w inny.
Jednym z pierwszych filmów w których wykorzystano tę technikę jest Willow z 1988 roku. Innym filmem, w którym szeroko ją zastosowano jest . Natomiast jednym z najbardziej znanych teledysków muzycznych z wykorzystaniem techniki morfingu, jest Michael Jackson – "Black or White".
Jedną z pierwszych reklam telewizyjnych w Polsce z morfingiem była reklama Lotto "Miliard w środę, miliard w sobotę" z 1992 roku.
Odmianą morfingu jest "warping" – odkształcanie pojedynczego obrazu, najczęściej karykaturalne.
Sporządzanie morfingów.
Dostępne w Internecie programy (w tym również bezpłatne – freeware) wymagają jedynie wprowadzenia dwóch plików graficznych jednakowej wielkości obrazu.
Gotowe morfingi mogą mieć postać albo serii obrazów statycznych, np. *.jpg, albo pliku filmowego np. *.mpg, *.avi, lub animowanego *.gif (max. 255 klatek). Po wczytaniu obu plików należy zaznaczyć na nich odpowiadające sobie szczegóły. Po określeniu liczby klatek i innych parametrów program generuje morfing w żądanym formacie. Morfing dwukierunkowy zapewnia ciągły płynny ruch.
Estetyka morfingu.
Przy doborze pary obrazów wyjściowych należy przestrzegać następujących zasad:

</doc>
<doc id="538957" url="https://pl.wikipedia.org/wiki?curid=538957" title="Brat">
Brat

Brat – nazwa relacji rodzinnej dla krewnego drugiego stopnia w linii bocznej o płci męskiej, należącego do rodzeństwa. Brat może mieć z probantem tych samych oboje rodziców (brat rodzony) bądź tylko jednego wspólnego (brat przyrodni). "Sensu stricto" tzw. brat przybrany (syn ojczyma lub macochy z ich poprzednich związków, będący pasierbem dla rodzonego ojca lub matki) nie jest krewnym ani powinowatym. Syn brata to bratanek, a córka brata to bratanica.

</doc>
<doc id="538958" url="https://pl.wikipedia.org/wiki?curid=538958" title="Richard Jacques">
Richard Jacques

Richard Jacques (ur. 1973 w Warwick w Anglii) – brytyjski kompozytor i producent muzyczny. Znany jest głównie z tworzenia muzyki do gier komputerowych, lecz tworzy także muzykę do filmów i reklam. Gra na puzonie, pianinie i perkusji.
Jego muzyka podróżuje pomiędzy różnymi stylami, od Drum &amp; Bassu i innej muzyki elektronicznej po utwory wokalne i nowoczesny jazz (na przykład utwór pt. "Outside In" z gry MSR).
W 2003 roku "Richard" nagrodę "Game Audio Network Guild Recognition" za muzykę roku, najlepszy utwór instrumentalny oraz najlepsze nagranie wykonania na żywo w grze "Headhunter". W 2005 sequel gry, "Headhunter: Redemption", był finalistą w kategorii najlepsza muzyka roku, najlepszy utwór instrumentalny i najlepszy album ze ścieżką dźwiękową. Tego samego roku jego utwór pt. "Jack's Theme" został wykonany przez filharmonię z Los Angeles podczas trasy "Video Games Live", słynnej serii koncertów na której można usłyszeć orkiestralne wykonania najlepszych i najsłynniejszych utworów w historii gier komputerowych.

</doc>
<doc id="538959" url="https://pl.wikipedia.org/wiki?curid=538959" title="Messier 103">
Messier 103

Messier 103 (znana również jako M103 lub NGC 581) – gromada otwarta znajdująca się w gwiazdozbiorze Kasjopei. Odkrył ją Pierre Méchain w kwietniu 1781 roku. Ulokowana w odległości około 1° na północny wschód od gwiazdy Ruchbah. Da się ją łatwo odnaleźć i obserwować już za pomocą zwykłej lornetki (jej jasność względna to 7,4).
Gromada jest bardzo młoda (jej wiek szacuje się na około 25 milionów lat) i bardzo liczna, złożona z kilku tysięcy gwiazd. Jednocześnie jest to jedna z najbardziej oddalonych od Ziemi spośród znanych gromad otwartych (od 8000 do 9500 lat świetlnych). Obiekt o jasności około 7,5m dominujący w polu gromady to gwiazda Struve 131 (HD 9311) w rzeczywistości nie należąca do gromady, lecz jest to przypadkowo leżący na jej tle, znacznie bliższy, układ wielokrotny gwiazd.

</doc>
<doc id="538962" url="https://pl.wikipedia.org/wiki?curid=538962" title="Garcia Iniguez">
Garcia Iniguez

Garcia Iniguez (ur. ok. 810, zm. 882) – król Nawarry w latach 851-882.
Królem został po śmierci swego ojca Inigo Inigueza Aristy. W początkowym okresie panowania zmuszony był walczyć z wyprawą Normanów, penetrujących wybrzeże północnej Hiszpanii, którzy złupili m.in. Pampelunę. Prowadził również spór graniczny z królestwem Asturii, który został zakończony ugodą. W konflikcie z Frankami próbował uniemożliwić im stworzenie hrabstwa Barcelony. Garcia Iniguez zapoczątkował w Nawarrze rekonkwistę. Walcząc z muzułmańskimi władcami znacznie powiększył swoje państwo.
Jego drugą żona była Urakka Jiménez, hrabina Aragonii (852-870). Miał z nią kilkoro dzieci:

</doc>
<doc id="538963" url="https://pl.wikipedia.org/wiki?curid=538963" title="Siostra">
Siostra

Siostra – nazwa relacji rodzinnej dla innego dziecka wspólnych rodziców (siostra rodzona) lub tylko jednego wspólnego rodzica (siostra przyrodnia). Siostra jest krewną drugiego stopnia w linii bocznej płci żeńskiej i należy do rodzeństwa. "Sensu stricto" tzw. siostra przybrana (córka ojczyma lub macochy z ich poprzednich związków, będąca pasierbicą dla rodzonego ojca lub matki) nie jest krewną ani powinowatą. Syn siostry to siostrzeniec, a córka to siostrzenica.

</doc>
<doc id="538967" url="https://pl.wikipedia.org/wiki?curid=538967" title="Logik">
Logik



</doc>
<doc id="538968" url="https://pl.wikipedia.org/wiki?curid=538968" title="Liga e Pare">
Liga e Pare



</doc>
<doc id="538969" url="https://pl.wikipedia.org/wiki?curid=538969" title="Tarcie spoczynkowe">
Tarcie spoczynkowe

Tarcie spoczynkowe (statyczne) – tarcie zewnętrzne występujące między dwoma ciałami, gdy nie przemieszczają się względem siebie.
Siła tarcia równoważy siłę działającą na ciało. Maksymalna siła tarcia jest proporcjonalna do siły, z jaką ciało naciska na podłoże:
gdzie:
Siła inicjująca ruch musi przekroczyć wartość formula_5 aby wprawić ciało w ruch.

</doc>
<doc id="538970" url="https://pl.wikipedia.org/wiki?curid=538970" title="Mike Nichols">
Mike Nichols

Mike Nichols, właśc. Michael Igor Peschowsky (ur. 6 listopada 1931 w Berlinie, zm. 19 listopada 2014 w Nowym Jorku) – amerykański reżyser i producent filmowy pochodzenia żydowsko-rosyjskiego, odznaczony Narodowym Medalem Sztuk.
Kariera.
Urodzony w rodzinie rosyjsko-żydowskiej, wyemigrował wraz z rodzicami do Stanów Zjednoczonych tuż przed wybuchem II wojny światowej. Studiował na Uniwersytecie Chicagowskim, gdzie poznał Elaine May, wspólnie z którą stworzył duet komediowy. Występy z autorskim programem na Broadwayu przyniosły im w 1961 nagrodę Grammy za najlepsze przedstawienie komediowe, zaś w 1963 Nichols otrzymał Nagrodę Tony za swój reżyserski debiut, jakim była komedia Neila Simona "Barefoot in the Park". Debiut Nicholsa w przemyśle filmowym – reżyseria adaptacji sztuki Edwarda Albeego "Kto się boi Virginii Woolf?" z Elizabeth Taylor i Richardem Burtonem w rolach głównych – zaowocował nominacją do Oscara. Również kolejny film Nicholsa "Absolwent" (z Dustinem Hoffmanem w roli głównej) okazał się być sukcesem uwieńczonym statuetką Oscara i Złotym Globem. Następne produkcje autorstwa Nicholsa – "Silkwood", "Pracująca dziewczyna", "Żart" – przyniosły mu praktycznie wszystkie możliwe nagrody przyznawane w branży filmowej i uczyniły jedną z bardziej wpływowych osób w tym środowisku, w tym jednym z tylko 15 w historii laureatów EGOT (Emmy, Grammy, Oscara i Tony). Nichols pracował zarówno w teatrze, jak i w filmie.
Trzykrotnie się rozwodził. Od 1988 był żonaty z dziennikarką Diane Sawyer. Miał trójkę dzieci z poprzednich małżeństw.

</doc>
<doc id="538974" url="https://pl.wikipedia.org/wiki?curid=538974" title="Obłuczyny">
Obłuczyny



</doc>
<doc id="538975" url="https://pl.wikipedia.org/wiki?curid=538975" title="Hendrik Antony Kramers">
Hendrik Antony Kramers



</doc>
<doc id="538976" url="https://pl.wikipedia.org/wiki?curid=538976" title="Zespół przyrodniczo-krajobrazowy „Szopienice-Borki”">
Zespół przyrodniczo-krajobrazowy „Szopienice-Borki”

Zespół przyrodniczo-krajobrazowy „Szopienice-Borki” – założony w roku 2000 zespół przyrodniczo-krajobrazowy (UTM CA66/67), położony w północno-wschodniej części Katowic. Zespół obejmuje ok. 157 z obszaru ok. 200 ha stawów i ich otoczenia, usytuowanych w dolnych odcinkach dolin rzecznych Brynicy i Rawy, mieszczących się w granicach administracyjnych Katowic, Sosnowca i Mysłowic. Nazwa zespołu pochodzi od Szopienic i Borków, historycznych części Katowic.
Stawy całego kompleksu powstały w miejscu dawnych wyrobisk piasku, który wydobywano (bagrowano) na potrzeby górnictwa oraz jako wynik deformacji powierzchni w wyniku podziemnej eksploatacji górniczej (w rejonie tym prowadzono eksploatację do początku II połowy XX w.). W skład zespołu wchodzą stawy Morawa, Borki i Hubertus, Stawiki. Woda w stawach posiada pierwszą klasę czystości.
Borki.
Jeden z mniejszych ze stawów kompleksu z taflą wody o wielkości 700 x 100 m o powierzchni 9 ha. Jeden z mniej zagospodarowanych. Na obu stronach południowej i północnej istnieją dzikie plaże.
Morawa.
Największym ze stawów (ok. 35 ha) i jednocześnie najmłodszym (powstał w latach 60. XX w. po zaprzestaniu odwadniania wyrobiska piasku) jest staw oznaczany na mapach jako staw Morawa. Autochtoniczni mieszkańcy Szopienic dla tego obszaru, a potem stawu używali wyłącznie nazwy Bagier (od bagrowania), zaś mieszkańcy Sosnowca (dokąd sięga dzisiejsza północna krawędź stawu) używali najczęściej nazwy Bagry. W południowo-wschodniej części stawu istnieje infrastruktura rekreacyjna składająca się z uregulowanej plaży, siłowni plenerowej oraz przystani dla łódek należących do 10 Harcerskiej Drużyny Żeglarskiej imienia Mariusza Zaruskiego.
Stawy Hubertus.
Hubertus to w zasadzie grupa stawów: duży staw, na północ od Rawy po wschodniej stronie linii kolejowej, podzielony groblami na 3 części, gdzie I i II zajmują 13 ha, a III – 21 ha, oraz mniejszy, na południe od Rawy, leżący już w granicach Mysłowic Hubertus IV o powierzchni 7 ha. Stąd częściej używana nazwa Hubertusy. Przez mieszkańców Szopienic nazwa Hubertus rezerwowana była do stawu mniejszego, zaś dla większego (lub jego części) używane były (często zamiennie) nazwy Ewald i Gliniok. Ewald został przypomniany w powieści Kazimierza Kutza „Piąta strona świata”, której akcja rozgrywa się głównie w Szopienicach. 
Stawy te w większości nie są zagospodarowane i służą głównie jako łowiska wędkarskie. Jedynie Hubertus 3 w części leżącej po stronie Mysłowic posiada zagospodarowaną plażę miejską oraz dwupunktowy wyciąg wakeboardingu.
Stawy znajdują się też częściowo w granicach administracyjnych Mysłowic.
Fauna i flora.
Zespół przyrodniczo-krajobrazowy Szopienice-Borki jest ostoją dla wielu gatunków roślin i zwierząt, głównie ptactwa wodnego. Teren jest zróżnicowany pod względem siedliskowym, stwarza dogodne warunki bytowania i rozrodu wielu gatunków roślin i zwierząt.
Brzegi stawów porastają szuwary, tworząc miejscami rozległe i trudno dostępne łany. Na brzegach rośnie m.in. rzadki kruszczyk błotny i centuria pospolita. Z roślin wodnych odnotowano: rdestnicę pływającą, rdestnicę kędzierzawą, rdestnicę trawiastą, wywłócznik kłosowy, rzęsę drobną.
Na terenie zespołu przyrodniczo-krajobrazowego bogata jest fauna bezkręgowców. W wodach występują m.in.: zatoczek rogowy, zatoczek pospolity, błotniarka stawowa, płoszczyca szara. W pobliżu zbiorników liczne są gatunki ważek. W zaroślach wierzbowo-topolowych spotyka się gąsienice nastrosza półpawika, liczne gatunki motyli, szerszenie, chrabąszcze majowe, jest to miejsce występowania jednego z największych chrząszczy Europy – rohatyńca nosorożca.
W wodach stawów żyje kilkanaście gatunków ryb, m.in.: płoć, wzdręga, okoń, szczupak pospolity, leszcz, karaś zwyczajny, karaś srebrzysty i słonecznica. Gatunki wprowadzone przez koła wędkarskie to: karp, tołpyga pstra.
Obszar ten stanowi dogodne miejsce rozrodu wielu gatunków ptaków wodnych, wodno-błotnych i szuwarowych. Gatunki lęgowe ptaków wodno-błotnych to: perkoz dwuczuby, łabędź niemy, kaczka krzyżówka, głowienka, czernica, wodnik, kokoszka wodna, łyska, trzciniak, trzcinniczek, potrzos i mewa śmieszka. Kolonia lęgowa mewy śmieszki na tym terenie jest najliczniejszą w aglomeracji katowickiej, w 1993 roku liczyła 350 gniazd. Gatunki zimujące ptaków wodno-błotnych to: łabędź niemy, kaczka krzyżówka, łyska, mewa śmieszka i mewa pospolita.
W małych stawkach i zarośniętych zatokach rozmnażają się płazy.
Na terenach okalających zbiorniki, bądź przy ich brzegach bytują: jeż europejski, łasica, ryjówka aksamitna i inne drobne gryzonie. Zakłada tam swoje gniazda, sprowadzony z Ameryki Północnej piżmak amerykański.
Infrastruktura i rewitalizacja.
W pobliżu stawów nie znajduje się żadna infrastruktura wypoczynkowa z wyjątkiem zagospodarowanej plaży od Mysłowickiej części stawu Hubertus oraz północnej strony stawu Morawa.
W 2015 roku miasto Katowice ogłosiło program rewitalizacji terenów stawów i zagospodarowania na cele rekreacyjne i sportowe. Pierwszym etapem były konsultacje społeczne, które odbywały się do stycznia 2016 roku. W wyniku konsultacji powstał plan zagospodarowania który obejmuje powstanie na tym terenie między innymi:
Kolejny etap rewitalizacji obejmuje inwentaryzację przyrody. W styczniu 2017 został ogłoszony przetarg i wyłoniony wykonawca inwentaryzacji, która została wykonana w pierwszym kwartale 2018 roku. 
W 2017 zarezerwowano środki w budżecie miasta Katowice na opracowanie dokumentacji przyrodniczej i architektoniczno-urbanistycznej, a w 2018 na stworzenie dokumentacji projektowej.

</doc>
<doc id="538978" url="https://pl.wikipedia.org/wiki?curid=538978" title="Nić dentystyczna">
Nić dentystyczna

Nić dentystyczna – rodzaj nici wykonanej ze splecionych włókien nylonowych (lub innych materiałów syntetycznych, jak np. teflon czy polietylen).
Nić dentystyczna jest używana w celu usuwania resztek pożywienia oraz płytki nazębnej z powierzchni zębów. Nić umieszcza się w przestrzeni między zębami, a następnie przesuwa po powierzchni zębów aż od ich nasady (tj. dziąseł). Ruch taki powtarza się 3–4 razy dla każdej czyszczonej powierzchni. Należy wykonywać tylko ruchy "góra-dół", gdzie oba końce nici pociągane są równocześnie przez obie ręce. Nie wolno natomiast wykonywać ruchów "prawo-lewo" czy też "przód-tył" (podobnych do przeciągania smyczka po strunach skrzypiec), w których końce nici pociągane są na przemian przez prawą i lewą dłoń, ponieważ nieprawidłowe wykonywanie ruchów może spowodować uszkodzenie dziąsła.
Rodzaje nici dentystycznej
Oprócz standardowej wersji nici wykonanej ze splecionych włókien nylonowych, można również znaleźć następujące:

</doc>
<doc id="538987" url="https://pl.wikipedia.org/wiki?curid=538987" title="Pyszniańska Przełęcz">
Pyszniańska Przełęcz

Pyszniańska Przełęcz (, , ) – znajdująca się na wysokości 1787 m n.p.m. (według wcześniejszych pomiarów – 1788 m) przełęcz w grani głównej Tatr, pomiędzy Kamienistą (2127 m) i Błyszczem (2158 m) w Tatrach Zachodnich.
Na początku XX w. nazywana była także Kamienistą Przełęczą. Przez szczyty te i przełęcz biegnie granica polsko-słowacka. Po południowej, słowackiej stronie przełęczy zbocza opadają do Doliny Kamienistej, a po północnej, polskiej do Doliny Pyszniańskiej (górna część Doliny Kościeliskiej). Przełęcz, podobnie jak sąsiednie szczyty, zbudowana jest ze skał krystalicznych – gnejsów i granitów. W siodle przełęczy znajduje się ok. 10 okresowych, płytkich stawków. Od dawna była jednym z ważniejszych przejść łączących Podhale z Liptowem. Pisał o niej już Matej Bel w 1736 r. W czasie II wojny światowej używana była m.in. przez kurierów tatrzańskich. Ich przygody opisał Stanisław Zieliński w książce "W stronę Pysznej". W rejonie przełęczy znajduje się jedno z czterech tylko w całych polskich Tatrach i w Polsce stanowisko rzadkiego gatunku arktyczno-alpejskiej rośliny – krzewiastej wierzby oszczepowatej.
Dawniej prowadziła z Doliny Kościeliskiej na Pyszniańską Przełęcz dość uczęszczana ścieżka. Po utworzeniu w rejonie całej Doliny Pyszniańskiej rezerwatu przyrody Tomanowa-Smreczyny (obecnie jest to obszar ochrony ścisłej „Pyszna, Tomanowa, Pisana”) została zamknięta dla ruchu turystycznego. Przez długi czas po II wojnie światowej Pyszniańska Przełęcz była w ogóle niedostępna od polskiej strony. Obecnie można na nią podejść dwoma szlakami turystycznymi.
Szlaki turystyczne.
Oba te szlaki są dostępne dla turystów tylko w okresie od 15 czerwca do 31 października.

</doc>
<doc id="538988" url="https://pl.wikipedia.org/wiki?curid=538988" title="Marcin z Opawy">
Marcin z Opawy

Marcin z Opawy, Marcin Polak (, "Martinus Polonus", ) herbu Boduła (ur. pomiędzy 1215, a 1220 w Opawie, zm. krótko po 22 czerwca 1278 w Bolonii) – arcybiskup gnieźnieński w 1278, kronikarz, dominikanin.
Życiorys.
Pochodził z Opawy w diecezji ołomunieckiej. W 1261 został penitencjarzem i kapelanem papieża Aleksandra IV i jego następców. Na prośbę Klemensa IV napisał historię powszechną – "Chronicon pontificum et imperatorum" (kronika papieży i cesarzy – w późnym średniowieczu najpopularniejszy zarys dziejów od czasów Chrystusa do 1277 (mimo licznych fałszów historycznych). Był też autorem kompendium wiedzy kanoniczej "Margarita Decreti", napisał także "Sermones de tempore et de sanctis" i zbiór kazań. Był jednym ze współautorów Liber Pontificalis.
Nominowany przez Mikołaja III na arcybiskupa gnieźnieńskiego w dniu 22 czerwca 1278 r. w Viterbo. Jego nominacja przerwała wakat, trwający od czasu śmierci arcybiskupa Janusza w 1271 r. Zmarł krótko po tej konsekracji, będąc w drodze do Gniezna (nie zdążył nawet dotrzeć do Polski), w Bolonii, gdzie został pochowany w bazylice św. Dominika.

</doc>
<doc id="538989" url="https://pl.wikipedia.org/wiki?curid=538989" title="Tarcie ruchowe">
Tarcie ruchowe



</doc>
<doc id="538990" url="https://pl.wikipedia.org/wiki?curid=538990" title="Miłosz (ujednoznacznienie)">
Miłosz (ujednoznacznienie)

Osoby noszące nazwisko „Miłosz”:
Inne:

</doc>
<doc id="538991" url="https://pl.wikipedia.org/wiki?curid=538991" title="Absorbent">
Absorbent



</doc>
<doc id="538992" url="https://pl.wikipedia.org/wiki?curid=538992" title="Skaleniowiec">
Skaleniowiec



</doc>
<doc id="538993" url="https://pl.wikipedia.org/wiki?curid=538993" title="Grimaldi">
Grimaldi



</doc>
<doc id="538998" url="https://pl.wikipedia.org/wiki?curid=538998" title="Robert Kovać">
Robert Kovać



</doc>
<doc id="538999" url="https://pl.wikipedia.org/wiki?curid=538999" title="Penitencjarz">
Penitencjarz

Penitencjariusz, penitencjarz (z języka łacińskiego "poenitentiarius" = pokutujący) – w Kościele katolickim duchowny upoważniony do udzielania rozgrzeszenia w wypadkach popełnienia najcięższych grzechów, których rozgrzeszenie podlega bezpośrednio papieżowi lub biskupowi.

</doc>
<doc id="539000" url="https://pl.wikipedia.org/wiki?curid=539000" title="Absorpcja krajowa">
Absorpcja krajowa

Absorpcja krajowa to zużycie dóbr na potrzeby konsumpcji i inwestycji oraz wydatków rządowych.
Dążenie do zwiększenia absorpcji krajowej jest zasadniczą przyczyną korzystania przez kraj z kredytów zagranicznych.
W gospodarce możliwa jest sytuacja, że wielkość dochodu narodowego wytworzonego w danym kraju nie jest równa sumie dóbr przeznaczonych na inwestycje, konsumpcję i wydatki rządowe. Dzieje się tak wtedy, gdy wielkość importu nie jest równa wielkości eksportu. Jeżeli eksport będzie większy od importu, to wielkość dochodu narodowego wytworzonego w kraju będzie większa od wielkości dochodu narodowego podzielonego. W ten sposób wartość eksportu netto wpływa na wielkość środków, jakie państwo może przeznaczyć na inwestycje i konsumpcję. W gospodarce zamkniętej państwo może wpływać na ich wielkość jedynie poprzez zwiększenie jednego z tych agregatów kosztem drugiego. Uwzględniając rachunek eksportu i importu, istnieje możliwość zmiany wielkości przeznaczonej na inwestycje bez zmiany wielkości konsumpcji i odwrotnie. Umożliwia też łączne zwiększenie wielkości absorpcji ponad wielkość dochodu wytworzonego w kraju. Ma to miejsce wówczas, gdy eksport danego kraju jest mniejszy od jego importu i kraj korzysta z kredytów zagranicznych. Presja na korzystanie z tego typu pożyczek pojawia się, gdy kraj w wyniku oddziaływania czynników zewnętrznych (spadek popytu na rynku światowym) lub wewnętrznych (ograniczenie możliwości eksportowych) ma trudności ze zrównoważeniem bilansu handlowego bez prowadzenia polityki ograniczania inwestycji lub konsumpcji. Możliwość utrzymywania przez pewien czas nadwyżki importu nad eksportem ma duże znaczenie dla dynamiki wzrostu gospodarczego. 
Oprócz korzyści związanych z utrzymywaniem nadwyżki importu nad eksportem zaciąganie zagranicznych kredytów powoduje powstawanie zobowiązań finansowych wobec zagranicy. W dłuższym okresie dany kraj musi osiągnąć nadwyżkę eksportu nad importem pozwalających na spłatę powstałych zobowiązań. W przeciwnym wypadku kraj nie będzie w stanie wywiązać się z obsługi długu i będzie zmuszony do zaciągania kredytów w celu spłaty zadłużenia bądź podjęcia rokowań w celu odroczenia spłaty zobowiązań płatniczych.

</doc>
<doc id="539001" url="https://pl.wikipedia.org/wiki?curid=539001" title="Grimaldi (rodzina)">
Grimaldi (rodzina)

Grimaldi – ród książęcy panujący obecnie w Księstwie Monako, którego protoplastą był Grimaldo Canella, pochodzący z Genui.
Historia rodu.
Protoplastą rodu Grimaldich był Grimaldo Canella, najmłodszy syn Ottona Canellego (ur. ok. 1070, zm. przed 1143), konsula Republiki Genui w 1133 roku. Grimaldo również pełnił tę funkcję, w latach 1160, 1170 i 1184. Potomkowie Canellich prowadzili ekspedycje morskie przez Morze Śródziemne, Morze Czarne i Morze Północne, przez co wkrótce stali się jedną z najbogatszych rodzin w Genui.
Rodzina Grimaldich żyła w obawie, że senior jednego z rywalizujących z nimi genueńskich rodów zechce przejąć władzę w kraju i ogłosi się lordem. Z tego powodu zawarli przymierze z rodziną Fieschich, należących do stronnictwa gwelfów. Z rodu tego pochodzili papieże Innocenty IV, Hadrian V, święta Katarzyna z Genui, a także książęta Belmonte. W 1271 roku gwelfowie zostali wyrzuceni z miasta i schronili się w swoich pałacach w Ligurii i Prowansji. Podpisali porozumienie z Karolem I Andegaweńskim. Na mocy tego dokumentu mieli wspólnie przejąć kontrolę nad Genuą. W 1276 w obecności papieża zaakceptowali pokój, ale nie zakończyło to wojny domowej. Nie wszyscy przedstawiciele rodu Grimaldich zdecydowali się powrócić do Genui - niektórzy pozostali poza miastem, by móc powiększać swoje armie.
W 1299 roku Grimaldi próbowali zaatakować port w Genui, a potem riwierę zachodnią. Wstępowali w wiele sojuszów, mających na celu objęcie władzy w mieście. W tym czasie ich rywale, rodzina Spinola, zostali wygnani. Gwelfowie i gibelini zaczęli okupować zamek w Monako, który był idealnie zlokalizowany do prowadzenia walki politycznej i militarnej z Genuą.
W 1395 roku udało się rodzinie Grimaldich wypracować dostateczną przewagę do tego, by władać Monako jako swoimi kondominium. Były to początki dzisiejszego księstwa.

</doc>
<doc id="539003" url="https://pl.wikipedia.org/wiki?curid=539003" title="Tarcie wewnętrzne">
Tarcie wewnętrzne

Tarcie wewnętrzne – w fizyce ciała stałego – miara strat energii mechanicznej zachodzącej w ośrodku. Także zbiorcza nazwa mechanizmów prowadzących do powstania takich strat. Pomiar i analiza tarcia wewnętrznego jest domeną spektroskopii mechanicznej.
W fizyce płynów tarcie wewnętrzne jest utożsamiane z lepkością, lub jest używane dla określenia mechanizmów powodujących lepkość. Opory tarcia wewnętrznego wynikają z istnienia sił kohezji i zależą od swobody przemieszczania się cząsteczek.
Definicja.
W fizyce ciała stałego tarcie wewnętrzne, oznaczane zwykle przez formula_1 jest zdefiniowane przez
gdzie:
W przypadku małego tłumienia tarcie wewnętrzne jest związane z logarytmicznym dekrementem tłumienia swobodnych drgań ośrodka formula_5 poprzez równanie
Mechanizmy powodujące powstanie tarcia wewnętrznego.
Istnieje wiele mechanizmów mogących prowadzić do strat energii mechanicznej w ciałach stałych. Znaczne straty energii stwierdza się w temperaturach w pobliżu przemian fazowych. Kilka mechanizmów związanych jest z defektami sieci krystalicznej: punktowymi (w tym z domieszkami), dyslokacjami i z defektami płaskimi (w temperaturach bliskich temperaturze topnienia). Najczęściej spotykane mechanizmy tarcia wewnętrznego to:
Mechanizmy związane z przemianami fazowymi.
W pobliżu temperatury przemiany fazowej obserwuje się znaczne tarcie wewnętrzne, pochodzące od zmian parametrów uporządkowania pod wpływem naprężeń.
Mechanizmy związane z defektami punktowymi.
Efekt Snoeka.
Polega na migracji atomów międzywęzłowych, a zaobserwowano go w kryształach o sieci regularnej przestrzennie centrowanej. Jest używany do określania koncentracji atomów węgla w stali.
Efekt Finkelsteina-Rozina.
Powstaje na skutek reorientacji pary złożonej z dwu defektów, atomu domieszki substytucyjnej lub wakansu i atomu międzywęzłowego.
Relaksacja Zenera.
Jest wynikiem ruchu atomów (zmiany orientacji par) w stopach substytucyjnych.
Relaksacja Gorskiego.
Powstaje na skutek dyfuzji defektów w materiałach poddanych niejednorodnym naprężeniom.
Mechanizmy związane z dyslokacjami.
Relaksacja Bodoniego.
Jest skutkiem drgań odcinków dyslokacji. Występuje w materiałach deformowanych i zmniejsza się ze wzrostem koncentracji domieszek.
Maksima Hasigutiego.
Są rezultatem oddziaływania dyslokacji z defektami punktowymi. Występują w materiałach deformowanych.
Histereza dyslokacyjna.
Występuje w wyniku ruchu fragmentu dyslokacji zakotwiczonego pomiędzy dwoma defektami punktowymi.
Relaksacja termosprężysta.
Występuje we wszystkich ciałach. Ściskana część ciała się rozgrzewa, a rozciągana oziębia. Powoduje to wystąpienie strumienia ciepła, prowadzącego do strat energii.

</doc>
<doc id="539004" url="https://pl.wikipedia.org/wiki?curid=539004" title="Przełęcz Pyszniańska">
Przełęcz Pyszniańska



</doc>
<doc id="539005" url="https://pl.wikipedia.org/wiki?curid=539005" title="Szpeciele">
Szpeciele

Szpeciele, obrzęki (Eriophyoidea) – nadrodzina roślinożernych roztoczy charakteryzująca się obecnością dwóch par odnóży i odmiennym od pozostałych roztoczy wykształceniem narządów gębowych.
Morfologia.
Szpeciele są najmniejszymi roztoczami. Wielkość tych pajęczaków waha się w przedziale 0,08–0,30 mm. Ich ciało jest wrzecionowate, wydłużone, jasno ubarwione (zwykle białe lub słomkowo-kremowe).
W przedniej części ciała występuje tarcza, narządy gębowe i odnóża. Narządy gębowe składają się z rostrum, pedipalp i sztylecików służących do nakłuwania roślin. Odwłok jest segmentowany.
We wszystkich stadiach rozwoju posiadają jedynie dwie pary odnóży.
Znaczenie gospodarcze.
Ślina szpecieli zawiera substancje powodujące u roślin odbarwienia lub deformacje liści, a także powstawanie wyrośli.
Szpeciele atakują przeważnie rośliny jednego lub kilku gatunków należących do tego samego rodzaju. Polską nazwę zawdzięczają deformacjom i uszkodzeniom jakie wywołują na roślinach żywicielskich, takim jak np. galasy, przebarwienia, zawijanie krawędzi liści, nabrzmiewanie pąków, czarcie miotły.
Wiele gatunków szpecieli to wektory grzybów, wirusów i mykoplazm, wywołujących choroby roślin.
Systematyka.
Wśród szpecieli wyróżniane są rodziny:

</doc>
<doc id="539006" url="https://pl.wikipedia.org/wiki?curid=539006" title="Ruch Patriotyczny Rzeczypospolitej Polskiej">
Ruch Patriotyczny Rzeczypospolitej Polskiej



</doc>
<doc id="539009" url="https://pl.wikipedia.org/wiki?curid=539009" title="Edrf">
Edrf



</doc>
<doc id="539010" url="https://pl.wikipedia.org/wiki?curid=539010" title="Marcin Polak">
Marcin Polak



</doc>
<doc id="539011" url="https://pl.wikipedia.org/wiki?curid=539011" title="Bill Daniel">
Bill Daniel

Bill Daniel, właśc. William Partlow Daniel (ur. 20 listopada 1915 w Dayton, Teksas, zm. 20 czerwca 2006 w Liberty, Teksas) – amerykański działacz państwowy, gubernator terytorium zależnego USA Guam.
Z wykształcenia prawnik, był przez trzy kadencje członkiem stanowej Izby Reprezentantów Teksasu (1949-1954). Pełnił misje dyplomatyczne w Ameryce Południowej i Środkowej z nominacji Dwighta Eisenhowera. W maju 1961 został powołany przez prezydenta Johna F. Kennedy’ego na gubernatora Guam. Doprowadził do likwidacji ograniczeń wojskowych, uniemożliwiających wjazd na Guam osobom cywilnym, przyczyniając się do rozwoju turystyki. Zajmował się także rozwojem szkolnictwa. Z funkcji gubernatora zrezygnował w styczniu 1963, pozostał jednak w pamięci mieszkańców Guam i w 2000 został zaproszony jako gość honorowy jubileuszu półwiecza cywilnej administracji wyspy.
W 1939 poślubił Varę Faye Martin (1917-1987), później znaną działaczkę społeczną. Mieli czworo dzieci. Starszy brat Williama Price Daniel był w latach 1957-1963 gubernatorem Teksasu.

</doc>
<doc id="539012" url="https://pl.wikipedia.org/wiki?curid=539012" title="Przędziorek chmielowiec">
Przędziorek chmielowiec

Przędziorek chmielowiec ("Tetranychus urticae") – gatunek roztocza z rodziny przędziorkowatych. Powszechny szkodnik, żerujący na około 180 gatunkach roślin, w tym na około 100 gatunkach roślin użytkowych.
Biologia.
Samice mają kształt owalny, zmieniają barwę w zależności od pory roku. Zimujące samice są koloru ceglastopomarańczowego, natomiast w lecie są koloru żółto-zielonego. Samice mają zdolność do wytwarzania pajęczynki. Samce są kształtu romboidalnego i mniejsze od samic. Działanie szkodliwe mają pajęczaki dorosłe oraz larwy i nimfy. Stadium zimującym jest zapłodniona samica, która chowa się w glebie. Jaja są składane po spodniej stronie liści. Samica składa około 100 jaj. Pełny rozwój, w zależności od warunków trwa od jednego do trzech tygodni.
Wykazują polimorfizm barwy. Występują osobniki zielone lub czerwone. Zmiana barwy następuje także w trakcie rozwoju. Należą do nielicznych zwierząt zdolnych do syntezy karotenoidów. Geny niezbędne do wytworzenia tych barwników prawdopodobnie nabyły w wyniku poziomego transferu genów od grzybów. Wytwarzane karotenoidy poza nadawaniem barwy ciału umożliwiają również działanie fotoreceptorów indukujących diapauzę.
Szkodliwość.
Pajęczaki wysysają soki, żerując na spodniej części liścia. Powodują powstawanie mozaikowych, żółtych plam. Następnie, przy mocno zaatakowanych liściach, następuje stopniowe zasychanie i w końcu opadają. Na zaatakowanych roślinach można zauważyć lekką pajęczynę, występującą głównie na spodzie liści. Roztocz ten występuje m.in. na fasoli, papryce, truskawce i innych roślinach sadowniczych oraz na wielu roślinach ozdobnych. Przy bardzo silnym porażeniu na kukurydzy stwierdzono zasychanie liści, a nawet zamieranie całych roślin.
Żeruje zarówno w szklarniach, jak i w uprawach polowych. W szklarniach występuje kilka pokoleń w ciągu roku, natomiast w uprawach polowych – 3–5 pokoleń. W uprawach szklarniowych można do zwalczania stosować drapieżnego roztocza dobroczynka szklarniowego, a w sadach dobroczynka gruszowego (Typchlodromus pyri).

</doc>
<doc id="539014" url="https://pl.wikipedia.org/wiki?curid=539014" title="Aruru">
Aruru

Aruru – sumeryjska bogini stworzenia. Uformowała z gliny na polecenie Enkiego Enkidu, rywala i późniejszego przyjaciela Gilgamesza.

</doc>
<doc id="539015" url="https://pl.wikipedia.org/wiki?curid=539015" title="Bamapama">
Bamapama

Bamapama (Ure) – bóg oszust w mitologii Aborygenów. .

</doc>
<doc id="539018" url="https://pl.wikipedia.org/wiki?curid=539018" title="Ruch naturalny ludności">
Ruch naturalny ludności



</doc>
<doc id="539022" url="https://pl.wikipedia.org/wiki?curid=539022" title="Różkowiec lipowy">
Różkowiec lipowy

Różkowiec lipowy, rożkowiec lipowy, szpeciel lipowy ("Eriophyes tiliae") – gatunek roztocza z nadrodziny szpecieli. Żeruje na liściach lip, powodując powstawanie rożkowatych galasów.
Taksonomia.
Gatunek ten po raz pierwszy opisany został w 1857 roku przez Alexandra Pagenstechera, natomiast w rodzaju "Eriophyes" umieścił go w 1890 Alfred Nalepa. W latach 1892–1920 Nalepa wyróżnił kilka podgatunków tego różkowca: "E. t. typicus", "E. t. tomentosae", "E. t. tiliaceus", "E. t. nervalis", "E. t. liosoma", "E. t. exilis" oraz odmianę "E. t. var rudis". W swej klasyfikacji oparł się jednak na objawach wywoływanych przez żerowanie roztoczy, a ponadto, co jako pierwszy wskazał w 1969 roku Hartford Hammond Keifer, nie rozróżniał on samic letnich (protogynnne) i jesienno-zimowych (deutogynne), często przypisując je do odrębnych taksonów. Uporządkowania wiedzy o żerujących na lipach przedstawicielach "Eriophyes" dokonali w 2013 roku Grażyna Soika i Marcin Kozak, wyróżniając wśród nich trzy gatunki: "E. tiliae", "E. exilis" i "E. nervallis", zaś resztę nazw umieszczając wśród ich synonimów.
Opis.
Roztocz ten ma robakowatego kształtu ciało, u samców i letnich samic ubarwione mlecznobiało, a u samic jesienno-zimowych bursztynowo. Wymiary ciała wynoszą 180–212 μm długości i 54–58 μm szerokości u samców, 160–290 μm długości i 54–64 μm szerokości u samic letnich, 155–238 μm długości i 41–64 μm szerokości u samic jesienno-zimowych oraz 113–150 μm długości i 37–43 szerokości u nimf. Gnatosoma skierowana jest skośnie ku dołowi. Półokrągłego kształtu tarczka prodorsalna ma wzór złożony z: linii środkowej w tylnej połowie pola środkowego, nieporozrywanych, od przedniej krawędzi falistych i ku tylnej krawędzi rozbieżnych linii dośrodkowych (admedialnych), prawie równoległych do nich linii przyśrodkowych (submedialnych) w przedniej połowie tarczki oraz pary V-kształtnie umieszczonych linii w pobliżu tylnego jej brzegu. Liczba guzków skapularnych na tylnej krawędzi tarczki prodorsalnej wynosi 15–20 u samców, 16–18 u samic letnich, 10–16 u samic zimowych oraz 13–15 u nimf. Szczecinki skapularnych na tylnej krawędzi tarczki prodorsalnej są skierowane ku przodowi, a ich liczba wynosi 15 u samców, 18–24 u samic letnich, 16–23 u samic zimowych oraz 17–18 u nimf. Wymiary genitaliów wynoszą u samic letnich 12–15 μm długości i 21–24 μm szerokości, a u samic jesienno-zimowych 11–13 μm długości, 18–22 μm szerokości. Szerokość epiandrium samca wynosi od 18 do 20 μm. Liczba pierścieni opistosomy jest podobna patrząc od strony grzbietowej i brzusznej, a wynosi 60–69 u samców, 70–80 u samic letnich, 64–70 u samic jesienno-zimowych i 50–59 u nimf. Samice jesienno-zimowe od letnich wyróżniają się dużymi, wyraźnymi, niemal okrągłymi mikroguzkami na grzbietowych pierścieniach opistosomy, z wyjątkiem pięciu ostatnich, które są gładkie oraz czterema mikroguzkwoanymi pierścieniami w rejonie biodrowo-genitalnym. U samic letnich guzki na pierścieniach grzbietowych opsitosomy są owalne i w formie drobnej obecne również na pięciu ostatnich pierścieniach, a w rejonie biodrowo-genitalnym liczba mikroguzkowanych pierścieni wynosi od 5 do 6.
Samice "E. tiliae" odróżnić można od "E. nervalis" po tarczce prodorsalnej o wypukłej krawędzi tylnej i stożkowatych guzkach skapularnych oraz po czteropromienistych empodiach. Z kolei od tych "E. exilis" różnią się m.in. półokrągłym kształtem tarczki prodoesalnej i rozwidloną na przedzie apodemą prosternalną.
Biologia i ekologia.
Roślinami żywicielskimi tego szpeciela są różne gatunki lip. Odnotowano go np. na lipie drobnolistnej, szerokolistnej, srebrzystej, amerykańskiej i kaukaskiej. Żerując indukuje on powstawanie na górnej powierzchni liścia galasów w formie rożków (), zwykle o czerwonawym zabarwieniu, ale ich barwa wahać się może od zielonkawożółtej po różową i czerwoną. W przypadku lipy drobnolistnej forma galasów jest stożkowata, a ich wysokość dochodzi do 5 mm (choć inne źródło podaje około 15 mm), natomiast galasy powstałe na lipie szerokolistnej i amerykańskiej mają od 5 do 12 mm i kształt ukośny lub zakrzywiony z wierzchołkiem spiczastym bądź zaokrąglonym. Roztocz ten preferuje liście w dolnej części korony drzew. Żerując pozbawia roślinę części produktów asymilacyjnych, a w przypadku silnego porażenia liścia prowadzi do jego opadnięcia.
W ciągu roku powstaje kilka pokoleń. Już w lipcu samice wgryzają się w nowo powstające pąki i zimują pozostając do wiosny. Zwalczać można wiosną, gdy wychodzą na liście.

</doc>
<doc id="539023" url="https://pl.wikipedia.org/wiki?curid=539023" title="Stawy na Tysiącleciu">
Stawy na Tysiącleciu

Stawy na Tysiącleciu (nazywane również "Stawem Maroko") – użytek ekologiczny znajdujący się w Katowicach pomiędzy rzeką Rawą i dzielnicą Załęże a osiedlem Tysiąclecia.
Nazwa stawu pochodzi od „Maroka”, potocznej nazwy historycznej dzielnicy Katowic − Bederowca, znajdującego się w okolicy. Staw Maroko przez długi okres był "Ośrodkiem Wodno-Rekreacyjnym Kleofas" i funkcjonował pod taką nazwą aż do likwidacji kopalni Kleofas. Ośrodek składa się z dwóch zbiorników, jednego większego i drugiego mniejszego oraz terenów przyległych (w tym trzcinowiska). Łączna powierzchnia użytku ekologicznego wynosi około 16 ha (powierzchnia stawu ponad 8 ha). Staw Maroko stanowi ostoję dla wielu gatunków zwierząt, zwłaszcza płazów jak np. kumak nizinny, traszki zwyczajne czy żaby jeziorkowe. Żyją tu także zaskrońce. W trzcinowisku mieszkają min. piżmaki, kokoszki wodne, łyski, kaczki krzyżówki.
Nad stawem zlokalizowana jest Harcerska Stanica Wodna "Maroko" oraz działająca tam od 1982 roku 32 Harcerska Drużyna Wodna im. hm. Pawła Krawczyka w Katowicach.

</doc>
<doc id="539024" url="https://pl.wikipedia.org/wiki?curid=539024" title="Alojzy Ruchniewicz">
Alojzy Ruchniewicz

Alojzy Ruchniewicz (ur. 2 września 1867 w Kościerzynie, zm. 20 października 1955 w Grudziądzu) – przemysłowiec, działacz narodowy i społeczny, radca Izby Przemysłowo-Handlowej w Gdyni w 1935 roku. 
Alojzy Ruchniewicz od roku 1880 na stałe związał się z Grudziądzem. Był właścicielem wytwórni wódek i likierów. Wyroby fabryki zdobywały wielokrotnie liczne nagrody w prestiżowych wystawach międzynarodowych, m.in. na wystawie w Brukseli w 1896 r.
Był nie tylko znakomitym przemysłowcem, lecz zajmował się także sprawami społeczno-oświatowymi oraz narodowymi. Alojzy Ruchniewicz był członkiem wielu organizacji Towarzystwa Przemysłowców Polskich, Towarzystwa Gimnastycznego „Sokół", oraz Spółki Budowlanej „Bazar”.
23 stycznia 1920 roku podpisał protokół przejęcia miasta z rąk niemieckich.
Po śmierci pochowany na cmentarzu przy ul. Cmentarnej.

</doc>
<doc id="539025" url="https://pl.wikipedia.org/wiki?curid=539025" title="Podskórnik gruszowy">
Podskórnik gruszowy

Podskórnik gruszowy ("Eriophyes pyri") – gatunek roztocza z nadrodziny szpecieli (Eriophoidea). Wielkość około 0,1–0,2 mm. Żeruje na takich rodzajach roślin jak grusza, głóg, jarząb czy irga.
Żeruje na liściach, wysysając sok, co powoduje powstawanie bąbli, a następnie pękanie skórki. W wyniku żerowania tworzą się ranki, które po pewnym czasie brązowieją.
Biologia.
Występują 2–3 pokolenia w ciągu roku. Zimuje samica w pąkach liściowych. Pierwsze pokolenie składa jaja w miejscu zimowania – w pąkach, i tam żeruje. Gdy pierwsze pokolenie opuszcza pąki, można je zwalczać. Samica z ostatniego pokolenia przechodzi do pąków na zimowanie.
Zwalczanie.
W sadach zwalcza się podskórnika chemicznie. W latach nasilenia szkodnika wykonuje się opryski pestycydami z grupy akarycydów, jeśli przeprowadzana lustracja wykazuje przekroczenie progu zagrożenia. Ograniczanie występowania można także przeprowadzić introdukując w sadach dobroczynka gruszowca ("Typchlodromus pyri") – naturalnego drapieżcę podskórnika.

</doc>
<doc id="539027" url="https://pl.wikipedia.org/wiki?curid=539027" title="Śródbłonkowy czynnik rozluźniający">
Śródbłonkowy czynnik rozluźniający



</doc>
<doc id="539030" url="https://pl.wikipedia.org/wiki?curid=539030" title="Kolegiata św. Michała Archanioła w Ostrowcu Świętokrzyskim">
Kolegiata św. Michała Archanioła w Ostrowcu Świętokrzyskim

Kolegiata św. Michała Archanioła w Ostrowcu – kościół parafialny pw. św. Michała Archanioła ulokowany w centrum Ostrowca Świętokrzyskiego. Podniesiony do godności kolegiaty 12 czerwca 2000.
Historia.
Pierwszy kościół w Ostrowcu, pod wezwaniem św. Uriela Archanioła, ufundował książę Janusz Ostrogski w 1614 r. Konsekrował go 8 sierpnia 1614 r. biskup Walerian Łubieński. Kościół ten posiadał trzy ołtarze: z Archaniołem Urielem, św. Wawrzyńcem i z św. Marią Magdaleną. W 1637 r. obok kościoła wybudowano szpital dla ubogich. W 1644 r. wzniesiono budowlę murowaną. Kościół św. Uriela uległ zniszczeniu prawdopodobnie podczas najazdu Szwedów.
W 1672 r. kościół odbudowano w stylu barokowym i nadano mu nowe wezwanie św. Michała Archanioła. Ołtarz główny kościoła przedstawiał w tym czasie Niepokalane Poczęcie Najświętszej Marii Panny. W latach 1784–1803 świątynię odrestaurowano staraniem Konstancji z Denhoffów Sanguszkowej. Przed 1890 r. do kościoła dobudowano dwie frontowe wieże boczne ufundowane przez Władysława Laskiego.
W październiku 1907 r. bojownicy PPS dokonali w pobliżu kościoła zamachu na dwóch strażników fabrycznych. Wojsko rosyjskie otoczyło wówczas świątynię i dokonało rewizji uczestników mszy świętej.
7 września 1918 r. w kościele św. Michała odprawiał Mszę świętą wizytator apostolski Achille Ratti, od 1922 r. papież Pius XI.
W latach 1924–1928 kościół rozbudowano i przebudowano w stylu neobarokowym według projektu Stefana Szyllera. Nawa główna kościoła została podniesiona i przedłużona. Powstały nawy boczne, kaplica pogrzebowa, zakrystia oraz kościelna wieża. W 1944 r. powstał nowy kamienny ołtarz główny wykonany przez Józefa Jamroza.
Hejnał Ostrowca Świętokrzyskiego.
Codziennie o godzinie 12:00, a także podczas świąt i uroczystości lokalnych z wieży kolegiaty odgrywany jest hejnał Ostrowca Świętokrzyskiego, "Zew młodych ostrowczan".

</doc>
<doc id="539032" url="https://pl.wikipedia.org/wiki?curid=539032" title="Erlik">
Erlik

Erlik (mong. Erleg; Er-Kaan (południowoałt. Er-Kaan), Irlik (Chan) (chak. Irlik)) – w mitologii turkijskiej i mongolskiej władca podziemi, najwyższy władca królestwa zmarłych, rywal Ülgena.
Postać Erlika jest bardziej uniwersalna niż Ülgena; jest szeroko rozpowszechniona w wierzeniach prawie wszystkich ludów turko-mongolskich, zarówno szamanów, jak i lamaistów. Imię "Erlik" można już znaleźć w starożytnych tureckich zabytkach runicznych ("runy orchońskie"). Zakłada się, że nazwa ta pochodzi ze staroujgurskiego wyobrażenia Erlika Kagana – władcy piekieł.
Erlik w mitologii Ałtajczyków.
Zgodnie z ideami kamów (szamanów) Erlik ma czarne, gęste, kręcone włosy, opadające na ramiona, duże czarne wąsy, które zakłada za uszy, brodę długą na kolana. Ubiera się w siedem skór niedźwiedzi, śpi na siedmiu czarnych bobrach. Jego miecz wykonany jest z zielonego żelaza i misy z ludzkiej czaszki. Wierzchowiec Erlika to potężny czarny byk, na którym jeździ; zamiast bata dzierży topór w kształcie księżyca, którym pogania byka.
Podziemny świat Erlika znajduje się na zachodzie i zaczyna się od dziury w ziemi, która jest do niej bramą. Według niektórych wyobrażeń ten świat składa się z dziewięciu warstw lub poziomów, na których żyją synowie Erlika. Ałtajczycy czczą wszystkich synów Erlika, znają ich imiona i składają im ofiary natury klanowej [źródło nieokreślone 145 dni]. Na niższym świecie jest także słońce i księżyc, ale świecą słabo, dlatego panuje tam wieczny zmierzch. U wejścia do dolnego świata znajduje się czarny pień, kocioł z wrzącą wodą. Są rozległe mokradła, jezioro pełne łez ludzi, czerwone jezioro utworzone z krwi zabitych lub tych co zginęli w wypadkach, a także samobójców. Dalej jest czarne bezdenne jezioro z mostem z jednego włosia końskiego. Za czarnym jeziorem znajduje się region dla zmarłych przodków. Za siedliskiem zmarłych przodków w podziemiu znajdują się córki Temir-Kana, pierwszego syna Erlika. Sam Temir-Kan mieszka tutaj w dużej jurcie, obok której znajduje się koniowiąz (belka do przywiązywania koni).
Erlik mieszka w pałacu z czarnego błota lub niebieskiego (czarnego) żelaza nad brzegiem rzeki Toybodym (Тойбодым) powstałej z ludzkich łez, nad którą przerzucony jest most z jednego włosa końskiego. Strzegą go potwory – dyutpowie (дьутпа). W pałacu są strażnicy – słudzy Erlika (Elch) z bagrem (багром) (кармак).
Erlik ma taką samą siłę jak Ülgen i ma nie mniej aktywny udział w tworzeniu świata niż Kudaj (Ülgen). W szamańskich wezwaniach szamani zwracają się do Erlika jako do ojca „Adama Erlika”. Od Erlika ludzie otrzymują nieoceniony prezent – sztukę przenikania do innych światów. Pierwszy kam (szaman) przyjął swój dar i bęben/tamburyn (tunur, cyr. тунур) od Erlika.
Erlik w mitologii Chakasów.
Chakasowie wierzyli, że Irlik Chan ma obrzydliwy wygląd. Odległość między jego oczami wynosi czetwert' (четверть = 18 cm), odległość między uszami to sążeń (сажень = 2,13 m), głowa ma wielkość koła z otworem dymnym jurty, a czoło ma wielkość dna kotła. Nosi długą czarną brodę, aż do dolnej części pleców. Jeździ na czarnym argamaku (wierzchowcu), trzymając w rękach bat w postaci czarnego węża.
Imię "Irlik Chan", jako bóstwo złej mocy, znajduje się już w kirgiskich inskrypcjach runicznych w formie "Erklig", co oznacza "potężne". Chakasowie alegorycznie nazywali go „Czir Chudajy” (Чир Худайы), to znaczy "bóg Ziemi", a szamani nazywali go „Adam Chan”, co oznacza "Wielki Ojciec". W mitologii żyje na siódmej (w niektórych wariantach – dziewiątej) warstwie (chakaskie "таме") świata podziemnego. Pałac Irlik-Chana to heptagonalna jurta miedziana, stojąca u ujścia siedmiu mórz (w niektórych wariantach – dziewięciu), na brzegach Morza Ognistego i Zatrutego („От Талайнанг Оо Талай”). Chakasi postrzegali powiew ciepłej lekkiej bryzy (тан) jako oddech podziemnego bóstwa, Irlik-Chana. Jest nieuprzejmy, próbując skrzywdzić ludzi. Podczas ciepłego wiatru (тан) zabronione było oddychanie z otwartymi ustami. Osobę, która go wdycha, złamie paraliż. Dlatego paraliż Chakasów nazywa się „Tan Saphani” – dosłownie, "cios od wiatru". Z której strony uderzy Irlik-Chan, ta strona będzie podatna na paraliż.
Erlik wraz z Kudajem (Ülgenem) uczestniczył w stworzeniu ziemi: zatonął pod wodą i wyciągnął pierwotny muł, z którego Kudaj stworzył ziemię. Zatrzymał jednak resztki szlamu w ustach, a następnie wyrzucił go na płaską powierzchnię stworzoną przez Ülgena. W rezultacie na ziemi pojawiły się nieregularności – góry, wzgórza i bagna. Według Ülgena zepsuło to idealnie gładką powierzchnię Ziemi.
Erlik przez chwilę błagał Kudaja o Księżyc i Słońce i nie chciał wracać, a potem Kudaj, chwytając księżyc i słońce, szybko wstąpił na Ziemię i przybił je do niebieskiego Nieba.
Erlik kusił jedzeniem psa, który pilnował człowieka stworzonego przez Ülgena; następnie przeniknął do niego i tchnął w niego duszę. W tym samym czasie zepsuł człowieka stworzonego przez Kudaja, dlatego mężczyzna był pokryty wełną, a Kudaj musiał go wyczyścić, a nawet ogolić.
Za ten czyn Ülgen strącił Erlika z Nieba na Ziemię. Ülgen wysłał swojego batyra (wojownika, bohatera) Mangdyszirę (Мангдышире), który walczył z Erlikiem i pokonał go. Po bitwie z Mangdyshire Erlik prosić Ülgena o choćby odrobinę ziemi, ale ten odmówił. W końcu Erlik poprosił, aby Ülgen dał mu tylko tyle ziemi, aby mógł wbić laskę, na co Ülgen (Kudaj) się zgodził. Erlik wbił laskę w ziemię i natychmiast wypełzły spod niej wszelkiego rodzaju gady wrogo nastawione do ludzi i choroby zakaźne. Wtedy Ülgen strącił pod ziemię Erlika i jego sługi, którzy stali się Tetkerami (тьеткерами) – duchami, które powodują nieszczęście dla człowieka na ziemi. Stałymi sługami Erlika były kermozy (кёрмёсы), dusze zmarłych ludzi i szamanów.
Erlik stworzył zwierzęta: niedźwiedzia, borsuka, kreta, wielbłąda, świnię i krowę. Stworzył też batyrów – Kerej-Kana i Karasza. Podżegał też pierwszych ludzi do złamania nałożonego przez Ülgena zakazu jedzenia owoców z drzewa.
Erlik stale konkurował z Ülgenem. Najsłynniejszy zakład między nimi był o to, kto zostanie stwórcą świata – miał nim zostać ten, z czyjego kielicha wyrośnie kwiat. Kwiat wyrósł z kielicha Erlika, ale Ülgen ukradł go, podmieniając kielichy.
W fikcji literackiej.
Erlik został wspomniany w opowiadaniu (wierszu) „Kaan-Kerede” (1926) radzieckiego pisarza science fiction Wiwiana Itina, który opisuje czary Erlika:
«Spójrz, widzisz tutaj [na bębnie szamana] krzyż – starożytny symbol swastyki – a imię Erlika, "Erhe", może być splecione z imieniem Chrystusa. [...] Erlik i Ülgen spierali się, kto ma stworzyć świat. Postawili przed sobą dwie szklanki mleka i zmrużyli oczy: ten, w którego kubku zakwitnie kwiat, miał zostać stwórcą świata. Przebiegły Ülgen wiedział, że nie może pokonać potężnego boga. Otworzył oczy i ujrzał, że z kielicha Erlika wyrósł kwiat z płatkami o wyglądzie tęczowych promieni. Ülgen złapał kwiat i wrzucił go do kubka... Ziemia stworzona przez Ülgena była płaska jak step kirgiski. Ten świat był tak nudny, że Erlik nie mógł tego znieść. Stworzył Ałtaj i inne góry, a także dzikie zwierzęta i gady. Ludzie – najbardziej bezbronni ze wszystkich żywych stworzeń – stali się nędzną ofiarą nowych przybyszów. Wtedy Erlik tchnął w ludzi duszę i obdarzył ich mądrością. Od tego czasu człowiek nosi w sobie dwa zwalczające się elementy: śmiertelne ciało, które należy do niebiańskiego Ülgena oraz nieśmiertelną duszę, która należy do Erlika. Kiedy człowiek umiera, jego dusza wraca do swojego stwórcy – Erlika.».
W sztuce.
Rysunek autorstwa Grigorija Czoros-Gurkina zat. "Boos Erlik" (1935).
W nauce.
Imię "Erlik" zostało wykorzystane w nazwie Erlikozaur, określającej gatunek dinozaura znalezionego w Ajmaku południowogobijskim ("Ömnögovǐ)."

</doc>
<doc id="539033" url="https://pl.wikipedia.org/wiki?curid=539033" title="Judaizm rekonstrukcjonistyczny">
Judaizm rekonstrukcjonistyczny

Judaizm rekonstrukcjonistyczny – najmniejszy z 4 głównych nurtów współczesnego judaizmu, założony przez Mordechaja Kaplana. Powstał (formalnie) w roku 1968 – po odejściu Kaplana z synagogi konserwatywnej, choć jego początki można cofnąć aż do 1920 roku. Ruch liczy 60.000 do 150.000 wiernych (prawie wyłącznie w USA), ma jednak znaczny wpływ na społeczność żydowską Ameryki. Judaizm rekonstrukcjonistyczny uznaje Boga za pewną ludzką ideę, a judaizm za ewoluującą cywilizację. Większość rekonstrukcjonistów odrzuca ideę "narodu wybranego", a także wiarę w cuda i wydarzenia nadprzyrodzone (choć w ostatnich latach informacje o niektórych cudach powracają do rekonstrukcjonistycznych modlitewników). Rekonstrukcjoniści, w odróżnieniu od reformatorów, ściśle zachowują prawo żydowskie (czasem ściślej niż ortodoksi), natomiast w innych kwestiach są od reformatorów znacznie bardziej liberalni. Dotyczy to głównie sfery prywatnej – akceptują w takim samym stopniu seks homoseksualny tak jak heteroseksualny oraz propagują emancypację kobiet (konsekracja pierwszej kobiety – rabina oraz pierwsza bat micwa miały miejsce w ich wspólnocie). Jeszcze bardziej radykalny jest judaizm humanistyczny, który usunął ze swoich rytuałów słowo Bóg. Konwersja na judaizm rekonstrukcjonistyczny ma charakter uproszczony. Nie wymaga zanurzenia w mykwie i obrzezania.

</doc>
<doc id="539035" url="https://pl.wikipedia.org/wiki?curid=539035" title="Pordzewiacz jabłoniowy">
Pordzewiacz jabłoniowy

Pordzewiacz jabłoniowy ("Aculus schlechtendali") – gatunek roztocza z rodziny Eriophyidae będący agrofagiem jabłoni.
Biologia.
Zimują samice w szczelinach kory pod łuskami pąków. Samice są deutogynne – potrafią zimować w odróżnieniu od protogynnych. Jaja wiosną składane u nasady ogonków liściowych. Dalszy rozwój na spodniej stronie liści. W jednym roku może wystąpić od 3-5 pokoleń. Żeruje głównie na jabłoniach. Spodnia strona liścia ordzawiona, wcześniej opadają z powodu uszkodzeń hamujących fotosyntezę i zwiększających transpirację.
Pierwszymi zauważalnymi objawami występowania pordzewiacza są zdeformowane młode liście rozwijające się z wiosennych pąków.
Zwalczanie.
W sadach zwalczanie pordzewiacza przeprowadza się na dwa sposoby. Jednym jest zwalczanie chemiczne stosując opryski pestycydami z grupy akarycydów w latach nasilenia szkodnika, jeśli przeprowadzana lustracja wykazuje przekroczenie progu zagrożenia.
Oprócz zwalczania chemicznego od końca lat 90. wprowadza się w sadach zwalczanie biologiczne introdukując dobroczynka gruszowca (Typchlodromus pyri)
, – naturalnego roztocza – drapieżcę dla szpecieli. Pozwala on utrzymać populację szkodnika na poziomie nie zagrażającym uprawie.

</doc>
<doc id="539036" url="https://pl.wikipedia.org/wiki?curid=539036" title="Rozpoznawanie obrazów">
Rozpoznawanie obrazów

Rozpoznawanie obrazu (także: "widzenie komputerowe", od ) – przetwarzanie obrazu przez maszynę za pomocą urządzeń zewnętrznych (np. skaner) w opis cyfrowy tegoż obrazu w celu dalszego przetwarzania. Przykładem takiego działania jest OCR czy też OMR. Dalsze przetwarzanie i ostateczna klasyfikacja obrazu częstokroć dokonywana jest przy wykorzystaniu metod inteligencji obliczeniowej.
Wymagania.
Do poprawnego rozpoznania tego, co znajduje się na obrazie wymagana jest wstępna „wiedza”. Człowiek wiedzę potrzebną mu do poprawnego rozpoznawania i rozumienia istoty rzeczy zbiera bezwiednie poprzez całe swoje życie, maszynę zaś trzeba tej wiedzy „nauczyć”. Sam proces uczenia maszyny może w najprostszym przykładzie polegać na utworzeniu odpowiedniej bazy danych zawierającej niezbędne reguły i opis cech przedmiotu. np. że wszystko, co jest niebieskie, jest na 80% niebem, albo każda pionowa kreska może być literą „l”. Wiedza systemu rozpoznającego obrazy powinna zawierać wiedzę ekspercką w danym zakresie oraz informacje empiryczne, tj. zbierane na drodze „obcowania” z danym przedmiotem, czyli np. oglądania go pod różnym kątem, w różnym oświetleniu czy też w różnych przypadkach.
Prawdziwy cel.
W rozpoznawaniu obrazów bazującym na statystyce naszym celem jest oszacowanie prawdopodobieństwa, czy obiekt, któremu „się przyglądamy” jest tym czy innym obiektem którego opis w postaci wektora cech, bądź też bazowych elementów (podwzorców) połączonych gramatyką, znajduje się wśród wiedzy posiadanej przez nasz system. W związku z tym dążymy do osiągnięcia 100% pewności co do zaklasyfikowania obiektu, jednakże tej 100% pewności nigdy nie osiągamy.
Nawet nam ludziom w pewnych warunkach zdarza się nieodpowiednio zaklasyfikować obiekt, czy całą scenę, zwłaszcza gdy wygląda dla nas nietypowo. Bądź też klasyfikujemy obiekty/rzeczy/sceny/zachowania nieporadnie próbując zaklasyfikować je do jednej, czy też nawet kilku różnych klas obiektów które już dobrze znamy (mamy dobrze zakodowane w świadomości lub potrafimy je dobrze scharakteryzować). W ostatnim przypadku po pewnym czasie może wyodrębnić się osobna klasa klasyfikacji obiektu posiadająca mieszankę cech klas z których się wyłoniła.
Błąd klasyfikacji.
Zadaniem twórcy systemu rozpoznawania obrazu jest skonstruowanie takiego algorytmu, który będzie minimalizował błąd klasyfikacji obiektu prezentowanego na obrazie, bądź całego obrazu. Zadanie to nie należy do trywialnych, dlatego zakłada się minimalizację błędu klasyfikacji, a nie całkowite jego wyeliminowanie. W prawdziwym świecie, świecie nie cyfrowym, brakuje odpowiedniej wiedzy o rozkładzie prawdopodobieństwa cech i klas, i jedynie cząstkowe informacje są dostępne, w związku z tym nie sposób jest całkowicie uniknąć błędu, np. człowiek widząc rąbek ubrania jest w stanie rozpoznać co to za ubranie natomiast urządzenie cyfrowe miałoby z tym kłopot.
Ograniczenia narzucane systemowi.
Często aby usprawnić oraz uprościć działanie systemu rozpoznawania obrazów wprowadza się pewne ograniczenia:
Klasyfikacja obiektów i rozpoznawanie wzorców.
Jednym z etapów rozpoznawania obrazów jest klasyfikacja obiektu, o którym udało nam się zebrać odpowiednie, niezbędne informacje, do odpowiedniej predefiniowanej przez nas grupy. Np. obiekt, który ma cztery średniej długości proste i cienkie nogi, na których znajduje się prostokątna pozioma płaszczyzna, który także posiada prostopadłą do niej druga płaszczyznę, w większości przypadków zostałby zaklasyfikowany jako krzesło.
W tym momencie możemy powiedzieć, że naszym zadaniem jest na podstawie pozyskanych z obrazu cech obserwowanego obiektu zaklasyfikować go do odpowiedniej klasy obiektów, np. do krzeseł.
Istnieją dwa ogólne podejścia do klasyfikacji obrazów, które to dzieli się na pomniejsze, konkretyzujące sposób rozwiązywania tego problemu.
Podejście pierwsze: decyzyjno-teoretyczne.
W podejściu decyzyjno-teoretycznym () zakładamy, że nasz wzór/obiekt jest reprezentowany poprzez wektor liczb zwanych wartościami cech. Cechy te możemy wyznaczyć samemu na podstawie wstępnej analizy obiektu, która ma na celu wyłonienie istotnych cech, bądź mogą być ona nam narzucone z góry. Mają one na celu ułatwienie nam jednoznacznego rozpoznania obiektu. Wartości cech mogą pochodzić bezpośrednio z przeprowadzonych pomiarów, próbkowania fali, czy skanowania obrazu w odpowiednim obszarze (zależnie od przypadku). Za pomocą wyznaczonego wektora cech przypisanego do konkretnego obiektu możemy jednoznacznie określić położenie tego obiektu w przestrzeni cech, która ma tyle wymiarów ile liczb zawiera wektor (ile jest cech). Od tego momentu pojmujemy obiekt jako punkt w tak wielowymiarowej przestrzeni cech. Warto nadmienić, że obiekty o zbliżonych cechach będą znajdować się w niewielkiej odległości od siebie, a obiekty o takich samych cechach będą znajdować się w tym samym miejscu w przestrzeni cech.
Przestrzeń cech jest z góry podzielona w taki sposób, aby odpowiednie jej regiony opisywały obiekty jednej klasy, np. krzesła albo niebo. Regiony takie nazywane są obszarami decyzyjnymi i każdy punkt, wyznaczony przez odpowiedni wektor, znajdujący się wewnątrz tego samego obszaru klasyfikowany jest do tej samej grupy/klasy.
Ostatecznie algorytm rozpoznawania wzorców/obrazów mapuje przestrzeń cech do zestawu klas, co jest równoważne podzieleniu przestrzeni cech na obszary decyzyjne zawierające punkty (opisane za pomocą wektorów), które zostały przypisane poprzez algorytm do tej samej klasy.
Podejście drugie: strukturalne (składniowe, lingwistyczne).
W tym przypadku obiekt, tj. wzorzec, opisywany jest za pomocą ogromnej, ale skończonej ilości pod-wzorców/bazowych elementów oraz „gramatykę”, która określa w jaki sposób podwzorce/elementy bazowe budują obiekt. Nie ma więc już w sensie stricto wektora cech zbudowanego z liczb określającego pojedyncze cechy obiektu. W tym podejściu problem rozpoznania obiektu na obrazie sprowadzony jest więc do odpowiedzi na pytanie, czy dany wzór przynależy do języka tworzonego przez zdefiniowaną przez nas gramatykę.
Uczenie.
Uczenie jest sposobem pozyskiwania wiedzy przez system i jest niezbędnym etapem przygotowującym system do rozpoznawania obiektów.
Przygotowanie materiałów uczących.
Częstokroć dane za pomocą których będziemy uczyć system rozpoznawania obiektów wybranej kategorii/klasy poddawane są wstępnej obróbce mającej na celu uproszczenie obrazu do tego stopnia, aby zawierał jedynie minimalną ilość danych niezbędnych do rozpoznania obiektu.
Dane obrazowe.
Obraz stanowiący dane wejściowe dla systemu można poddać odpowiedniej obróbce; np. za pomocą graficznej erozji i dylatacji możliwe jest usunięcie zbędnych kresek w obrazie, lub wypełnienie zbędnych luk (małych plam). Często także dokonuje się skalowania w dół obrazu. Dajmy na to, fotografię przedstawiająca telewizor można zmniejszyć o 80% i nadal będzie zawierała minimum danych potrzebnych do stwierdzenia, że na danym zdjęciu znajduje się telewizor; wciąż będzie możliwe pozyskanie wiodących kresek z obrazu (np. opisujących zewnętrzne krawędzie telewizora) i innych niezbędnych informacji. 
Dane nieobrazowe.
Szkieletyzacja.
Szkieletyzacja () – proces, który umożliwia uzyskanie szkieletu obiektu czyli jego punktów osiowych. Jest to technika o olbrzymim znaczeniu praktycznym w przetwarzaniu obrazów medycznych czy rozpoznawaniu pisma. Przez szkielet rozumiemy zbiór wszystkich możliwych środków maksymalnych okręgów, które można wpisać do wnętrza obiektu (którego krawędzie opisane są przez pewną ilość punktów). Mówiąc inaczej, szkielet to taki zbiór punktów, które znajdują się w jednakowej odległości od co najmniej dwóch krawędzi obiektu. W wyniku operacji szkieletyzacji cały obiekt zostaje zredukowany do zbioru linii o szerokości jednego punktu. Na rysunku obok przedstawiono jedynie trzy z wielu wpisanych w kształt okręgów. Okręgi najlepiej nadają się do wyznaczenia położenia punktu równo odległego od co najmniej dwóch krawędzi obiektu.

</doc>
<doc id="539038" url="https://pl.wikipedia.org/wiki?curid=539038" title="Pordzewiacz śliwowy">
Pordzewiacz śliwowy

Pordzewiacz śliwowy ("Aculus fockeui") - gatunek roztocza z rodziny Eriophyidae żerujący głównie na śliwach.
Biologia.
Zimują samice w szczelinach kory pod łuskami pąków. Samice są dautogymne – potrafią zimować w odróżnieniu od protogymnych. Jaja wiosną składane u nasady ogonków liściowych. Dalszy rozwój przebiega na spodniej stronie liści. Roztocz ma 3-5 pokoleń w roku.
Szkodliwość.
Blaszka liściowa po żerowaniu szkodnika marszczy się i zabarwia w rdzawy kolor, szczególnie spodnia strona liścia może być intensywnie ordzawiona. Starsze liście zamierają, przebarwiają się na marmurokowy wzór oraz wcześnie opadają (czasem już w czerwcu). Uszkodzone pędy pokrywają się rdzawymi plamami, które łączą się, a następnie pękają tworząc zrakowacenia. Przy silnym porażeniu pęd może zamrzeć.

</doc>
<doc id="539040" url="https://pl.wikipedia.org/wiki?curid=539040" title="Chińskie liczebniki">
Chińskie liczebniki

Chińczycy stosują system dziesiętny, w którym cyfrom arabskim od 1 do 9 odpowiadają znaki: 一, 二, 三, 四, 五, 六, 七, 八, 九 oraz 十 jako 10. Używają również zera zapisywanego jako 零, lub zapożyczonym znakiem 〇 (w chińskim piśmie tradycyjnie nie ma okrągłych kształtów) i bez którego ich system zapisu długo był się w stanie obejść.
Liczby większe od 10 zapisywane są przez łączenie cyfr 1–9, oraz cyfr dla kolejnych rzędów wielkości 十 (10), 百 (100), 千 (1000) oraz 万 (10 000). I tak np. 十一 (11), 二十 (20), 一百四十七 (147) itd. Przy dużych liczbach niższe rzędy wielkości są omijane, np. 四万六 (46 000), a liczby, w których obok dużego rzędu wielkości występuje również rząd niski, przedzielane są jednym zerem, niezależnie od tego, jak duża jest różnica między rzędami np. 一千〇一 (1001).
O ile w systemie stosowanym w Europie przy dużych liczbach podstawową jednostką jest tysiąc (np. „tysiąc tysięcy” – milion), w Chinach „jednostką podstawową” jest 万, czyli dziesięć tysięcy (miriada), np. 十万 (100 000), 百万 (1 000 000), 千万 (10 000 000). Podwójny 万, czyli 100 000 000, zapisuje się znakiem 亿.
System ten jest zdublowany przez znaki oficjalne, z którymi można się spotkać np. na banknotach. W wymowie mandaryńskiej są one odczytywane tak samo.
Tabela.
(T) oznacza tradycyjne pismo chińskie&lt;br&gt;
(U) oznacza uproszczone pismo chińskie

</doc>
<doc id="539042" url="https://pl.wikipedia.org/wiki?curid=539042" title="Ulgan">
Ulgan

Ulgan, Ülgen (także Yurgen; w południowoałtajskim, chakaskim i szorskim Ӱлген) jest demiurgiem oraz najwyższym bóstwem w szamanizmie Ałtajczyków, Chakasów i Szorów. Jest bóstwem gromowładnym, czyli niosącym grzmoty. Jego rywalem jest Erlik - bóg podziemi i najwyższy władca królestwa zmarłych. Ulgan stworzył świat z grudy ziemi przyniesionej mu przez Erlika.
Według innych wersji Ülgen jest tylko "tosem", czyli patronem rodowym - ubóstwionym przodkiem, którego czciły oddzielone od siebie, choć pokrewne seoki (klany) Ałtaju; od tego przodka mieli się wywodzić członkowie każdego z tych klanów. W starożytnych i średniowiecznych źródłach pisanych imię to nie jest ustalone, jednak informacje etnograficzne dostarczają materiału zawierającego charakterystykę Ülgena. W tej literaturze jest on twórcą Wszechświata; żyje na dziewiątej (według innych źródeł na piętnastej lub szesnastej) warstwie Nieba, za Słońcem i Księżycem (na wschodzie, gdzie wschodzi Słońce), tam gdzie znajduje się Złota Góra (Altyn-tuu). Ülgen mieszka w złotym pałacu o złotych wrotach i zasiada na złotym tronie.
Stwórcą wszystkiego i demiurgiem Ülgen stał się z pomocą Świętej Białej Matki (Ak-Ene). Dzieło stworzenia trwało sześć dni. Ülgen stworzył nie tylko Ziemię, niebo, Słońce, Księżyc, tęczę, grzmot i ogień, ale również pierwszego człowieka, którego kości zrobiono z trzciny, a ciało z gliny. Stworzył także psa ("Iyt") i nakazał mu pilnować pierwszego człowieka. Jego dziełem są również bohaterowie (batyrowie) Majdera (Майдере) i Mangdyszira (Мангдышире), jak również kamienie, drzewa i kwiaty. Ülgen jest wreszcie stwórcą głowy i pępowiny ludzi i zwierząt gospodarskich, a także pastwisk i siedzib ludzkich.
Przed Potopem Ülgen poinstruował Namę, aby zbudował tratwę i nakazał wszystkim zwierzętom i ptakom, aby do niej wsiadły. Ülgen stworzył także kamów (szamanów), aby chronili przed Erlikiem i obdarza ludzi darem szamanizmu, określa, czy dany człowiek może być szamanem, czy nie, wyznacza duchy asystujące przyszłemu szamanowi i wskazuje, jak powinien być zrobiony bęben szamański. Niektóre seoki z południowego Ałtaju nie uznawały Ülgena za najwyższe bóstwo (na przykład seoki sojon i irkit, które niegdyś przywędrowały do Ałtaju z Tuwy).
Wygląd Ulgena nie został opisany lub został przedstawiony w sposób bardzo względny - humanoidalna postać, której głowa emanuje blaskiem. Mity wspominają o siedmiu lub dziewięciu synach i córkach Ülgena, ale nie wspominają o jego żonach. Jego dzieci nie urodziły się, ale oddzieliły się od ojca.
Syn Ülgena Karakusz-kan jest głową wszystkich nadprzyrodzonych pomocników szamana. Jego drugie imię to "Czamgyl-kusztar" ("siedem czarnych ptaków Ülgena"). Podczas kamlania (ekstatycznego tańca szamańskiego przy dźwiękach bębna, podczas którego szaman kontaktuje się z duchami), Karakusz-kan towarzyszy kamowi, wprowadza ducha do zacieru i zabiera do domu tujes (pojemnik wykonany z kory brzozy), w którym zacier się znajdował. Karakusz-kan jest czczony przez Tubalarów, Północnych Ałtajczyków i wyznawców burchanizmu.

</doc>
<doc id="539043" url="https://pl.wikipedia.org/wiki?curid=539043" title="Wielkopąkowiec porzeczkowy">
Wielkopąkowiec porzeczkowy

Wielkopąkowiec porzeczkowy ("Cecidophyopsis ribis") – gatunek roztocza z nadrodziny Eriophoidea. Szkodnik żerujący głównie na porzeczce czarnej ale spotykany także na innych gatunkach porzeczki.
Biologia.
Zimują głównie samice dautogymne w pąkach porzeczki. W pąku może być do 40 000 szpecieli. W maju z pąków przechodzą na spodnią stronę liści, gdzie żerują do sierpnia. 1% samic wraca do nowych pąków, gdzie się rozmnaża. Płodność – 50 jaj. Może mieć do kilkunastu pokoleń w ciągu roku.
Szkodliwość.
Powoduje nabrzmiewanie pąków i ich zasychanie a jeżeli już rozwijają się z nich liście i kwiaty, to znacznie później niż na zdrowych krzewach. Na zaatakowanych krzewach owoce są drobne, kwaśne. Redukcja powierzchni asymilacyjnej prowadzi do zmniejszenia odporności rośliny na mróz oraz liczby zawiązywanych owoców. W efekcie plon jest zdecydowanie niższy, a żywotność krzewów znacznie skrócona.
Przenosi choroby wirusowe na porzeczce. 

</doc>
<doc id="539045" url="https://pl.wikipedia.org/wiki?curid=539045" title="Sago">
Sago

Sago – rodzaj mączki (skrobi) wyrabianej z wnętrza palmy sagowej "Metroxylon sagu" i niektórych sagowców. Stanowi podstawę wyżywienia ludności Nowej Gwinei i Moluków. W niektórych innych krajach tropikalnych jest ważnym, lecz nie podstawowym produktem żywnościowym.
Pozyskiwanie.
Pień dorosłej rośliny ścina się, biały rdzeń rozdrabnia się i wypłukuje skrobię przy pomocy wody. Z jednej rośliny otrzymuje się od 200 do 400 kg rdzenia, z czego około 40% stanowi sago.
Papkę skrobiową przecedza się przez sito, krople skapują na gorącą blachę, tworząc okrągłe, twarde „ziarenka”, tzw. sago perłowe 
Wykorzystanie.
Sago jest używane albo do pieczenia (podpłomyki) albo mieszane razem z wodą, w wyniku czego powstaje gęsta zawiesina gotowa do spożycia. Sago może też być mielone i używane w taki sposób jak mąka ze zbóż. Stosuje się także jako dodatek do zup. Sago zaleca się osobom z problemami żołądkowymi, gdyż jest bardzo lekkostrawne. Skrobia z sago zawiera prawie wyłącznie węglowodany oraz małe ilości białka, witamin i niektórych minerałów.
Substytuty sago.
Zamienniki sago bywają wyrabiane także z innych gatunków sagowców, głównie w rejonie Pacyfiku – przy czym jest to rzadziej spotykana forma, która ponadto różni się od sago wyrabianego z sagownicy zwyczajnej. Pozyskiwanie skrobi z sagowców może się wiązać z koniecznością specjalnej obróbki części roślin w celu usunięcia trucizn. Główne gatunki:

</doc>
<doc id="539046" url="https://pl.wikipedia.org/wiki?curid=539046" title="Vahap Toy">
Vahap Toy

Vahap Toy – turecki architekt i biznesmen, w Polsce zasłynął z nigdy niezrealizowanego projektu zwanego "„drugim Las Vegas w Białej Podlaskiej”", w którego skład miało wchodzić m.in. międzynarodowe lotnisko w Białej Podlaskiej, tor Formuły 1, stadion olimpijski.
Po przyjeździe do Polski w połowie lat 90. Vahap Toy stworzył firmę EPIT Polska Sp. z o.o. z kapitałem polsko-tureckim, w której zaprojektował wieżowiec Reform Plaza oraz centrum handlowe Blue City. W 2000 roku wraz z Ryszardem Grabasem, właścicielem Korporacji Rozwoju Wschód-Zachód oraz Wiesławem Huszczą stworzyli nową spółkę – Epit &amp; Korporacja Rozwoju Wschód Zachód Sp. z o.o. Epit &amp; KRWZ wraz ze spółką Port Lotniczy Biała Podlaska Sp. z o.o. miały stworzyć inwestycję o nazwie „Lotnisko i strefa gospodarcza Biała Podlaska” o wartości 6 mld dolarów. W kwietniu 2001 roku odbyła się uroczystość wmurowania kamienia węgielnego pod przyszłą inwestycję, w skład której miał wchodzić: kompleks luksusowych hoteli, kasyn, centrum konferencyjno-biznesowe i aquapark, miał też powstać olimpijski kompleks sportowy z pięcioma pływalniami, trzema lodowiskami i stadionem olimpijskim na 57,5 tys. widzów (z zasuwanym dachem). Także w ramach tej inwestycji w Białej Podlaskiej miało być wybudowane centrum medyczne (łącznie 32 polikliniki), tor Formuły 1, filia Uniwersytetu w Berkeley (z kampusem dla 6 tysięcy studentów) oraz elektrownia.
Głównym problemem tej inwestycji było niejasne i mało wiarygodne źródło finansowania oraz brak zgody dyrekcji Lasów Państwowych i ministra środowiska na wycięcie 1700 hektarów lasów. Ostatecznie Vahap Toy musiał opuścić Polskę, gdyż w połowie 2003 roku nie przedłużono mu prawa pobytu w Polsce. Natomiast sama firma Vahapa Toya zbankrutowała, mimo poparcia rządu Leszka Millera przychylnie nastawionego do pomysłu tej inwestycji.
Mimo że Vahap Toy nie prowadzi już w Polsce żadnej działalności, jego główna spółka - EPIT Polska - nadal pozostaje aktywna w Krajowym Rejestrze Sądowym, z nim samym jako prezesem zarządu. Dwie inne jego spółki - Port Lotniczy Biała Podlaska i Epit &amp; Korporacja Rozwoju Wschód Zachód - zostały wykreślone z rejestru, odpowiednio w 2010 i 2019 roku.

</doc>
<doc id="539047" url="https://pl.wikipedia.org/wiki?curid=539047" title="Tee">
Tee

tee – uniksowe polecenie, wypisujące dane wejściowe na standardowe wyjście i do dowolnej liczby plików. 
Składnia.
 tee [ -a ] [ -i ] [ Plik ... ]
Opis.
Tee wczytuje dane ze standardowego wejścia, wypisuje je na standardowym wyjściu i jednocześnie kopiuje do podanych plików.
Wyjście nie jest buforowane.
Zwracane wartości.
Tee zwraca następujące wartości na zakończenie:
Przykłady.
Aby zobaczyć i jednocześnie zapisać wejście:
 ls / | tee ls.out
Ta komenda wyświetla wyjście z komendy ls i zapisuje jego kopię do pliku ls.out
Jeśli taki plik już istnieje, zostanie on zastąpiony. Aby dopisać do istniejącego pliku należy dołączyć flagę -a. Jeśli plik nie istnieje, zostanie utworzony.
Pliki.
/usr/bin/tee zawiera komendę tee.

</doc>
<doc id="539052" url="https://pl.wikipedia.org/wiki?curid=539052" title="Staw Morawa">
Staw Morawa



</doc>
<doc id="539053" url="https://pl.wikipedia.org/wiki?curid=539053" title="Staw Borki">
Staw Borki



</doc>
<doc id="539055" url="https://pl.wikipedia.org/wiki?curid=539055" title="Staw Hubertus">
Staw Hubertus



</doc>
<doc id="539056" url="https://pl.wikipedia.org/wiki?curid=539056" title="Hubertus">
Hubertus



</doc>
<doc id="539057" url="https://pl.wikipedia.org/wiki?curid=539057" title="Kosmatek pospolity">
Kosmatek pospolity

Kosmatek pospolity ("Tropinota (Epicometis) hirta") – gatunek chrząszcza z rodziny poświętnikowatych i podrodziny kruszczycowatych.
Imago żywi się nektarem z kwiatów. Podczas żerowania pyłek przyczepia się do włosków owada, który zatem przyczynia się do zapylenia kwiatów.
Występowanie.
Rozprzestrzeniony jest od środkowej i południowej części Europy przez Azję Mniejszą i Kaukaz po Turkmenistan i Syberię Zachodnią.
Imago występuje od kwietnia do czerwca. Jako gatunek typowo wiosenny preferuje rośliny posiadające żółty kolor kwiatów. Spotykany na kwiatach takich jak mniszek lekarski, pięciornik wiosenny, bez czarny i śliwa tarnina. Zasiedla stanowiska otwarte i ciepłe, o glebach przepuszczalnych. W Wielkopolsce i na Ziemi Lubuskiej obserwowany jest stosunkowo często, a lokalnie nawet licznie.

</doc>
<doc id="539058" url="https://pl.wikipedia.org/wiki?curid=539058" title="Emerson (ur. 1976)">
Emerson (ur. 1976)

Emerson, właśc. Emerson Ferreira da Rosa (ur. 4 kwietnia 1976 w Pelotas) – brazylijski piłkarz występujący na pozycji środkowego pomocnika.
Życiorys.
Emerson zaczynał karierę jako obrońca, później został przekwalifikowany na środek pomocy. Do Europy piłkarz wyjechał w 1997 w związku z transferem do Bayeru 04 Leverkusen.
W 2000 odrzucił ofertę Bayernu Monachium i przeniósł się do Rzymu, by grać w AS Roma. W stolicy Włoch Emerson szybko się zaadaptował, stał się kluczowym zawodnikiem drużyny i już w pierwszym sezonie zdobył mistrzostwo Włoch. Po czterech latach gry dla Romy zdecydował się – wraz z Fabiem Capello – przenieść do Juventusu. Z tą drużyną dwa razy zdobył mistrzostwo.
W 2006 r. Włoski trener Fabio Capello zapragnął mieć do dyspozycji swojego Emersona – w ten sposób Emerson razem z Fabiem Cannavaro przeprowadzili się do stolicy Hiszpanii za łączną kwotę 20 milionów euro. Nie sprawdził on się jednak w Madrycie, i już rok później, w sierpniu 2007 Emerson podpisał dwuletni kontrakt z drużyną z Mediolanu – AC Milan. 22 kwietnia 2009 rozwiązał swój kontrakt z Milanem z powodów osobistych. 26 lipca 2009 podpisał kontrakt z Santosem FC.
W reprezentacji Brazylii Emerson debiutował w 1997 i występował w niej do 2006. Grał na Mistrzostwach Świata we Francji w 1998. Z powodu kontuzji nie wystąpił na mistrzostwach w 2002, ale już cztery lata później udało mu się zagrać na mistrzostwach świata w Niemczech. W 2005 zdobył Puchar Konfederacji.
Dnia 18 października 2009 postanowił zakończyć karierę.

</doc>
<doc id="539059" url="https://pl.wikipedia.org/wiki?curid=539059" title="José Francisco Fonseca">
José Francisco Fonseca



</doc>
<doc id="539061" url="https://pl.wikipedia.org/wiki?curid=539061" title="San Ignacio (Belize)">
San Ignacio (Belize)

San Ignacio, dawniej Cayo lub El Cayo – miasto w zachodniej części Belize w dystrykcie Cayo, którego jest stolicą.
Miasto położone jest 115 km na zachód od Belize City, w pobliżu gwatemalskiej granicy. Leży nad rzeką Macal, która na wschód od miasta łączy się z Mopan tworząc rzekę Belize.
Wraz z bliźniaczym miastem Santa Elena, leżącym po drugiej stronie Macal, z którym połączone jest mostem wiszącym, tworzy drugi pod względem wielkości obszar zurbanizowany w Belize. San Ignacio jest też największym miastem w Belize nie posiadającym uniwersytetu. W 2005 liczyło ok. 16 800 mieszkańców. Duża część mieszkańców miasta jest pochodzenia indiańskiego lub metyskiego. Dominują wyznawcy katolicyzmu, sporą grupę stanowią mennonici.
Duży ośrodek gospodarczy, również turystyczny. Handel bydłem, towarami rolnymi, wewnątrz krajowy oraz z Gwatemalą.

</doc>
<doc id="539063" url="https://pl.wikipedia.org/wiki?curid=539063" title="Marcin Rygiel">
Marcin Rygiel

 
Marcin „Martin” Rygiel (ur. 30 kwietnia 1983 w Krośnie) – polski basista. Absolwent szkoły muzycznej I i II stopnia w klasie gitary klasycznej i fortepianu. Basista grup muzycznych Decapitated i od 1998 roku Lux Occulta. W czerwcu 2008 roku wraz z grupą Vader Rygiel odbył trasę koncertową w USA. 
Po odejściu z Decapitated wyemigrował do Kalifornii w Stanach Zjednoczonych, gdzie mieszka wraz z żoną i dzieckiem. Studiował muzykę we Fullerton College oraz Cypress College w Kalifornii.
W 2011 roku powrócił do działalności artystycznej. Tego samego roku dołączył do deathmetalowego zespołu Annihilated. W 2014 roku zastąpił Marcina „Novy’ego” Nowaka w grupie Nader Sadek. Z zespołu odszedł niespełna rok później.
Dyskografia.
Decapitated
Lux Occulta

</doc>
<doc id="539065" url="https://pl.wikipedia.org/wiki?curid=539065" title="Konwerter mocy">
Konwerter mocy



</doc>
<doc id="539067" url="https://pl.wikipedia.org/wiki?curid=539067" title="Miasto papieża">
Miasto papieża

Miasto papieża (ang. Popetown, na okładce wydania DVD znajduje się napis Pope†own – litera T zastąpiona zostaje krzyżem) – kontrowersyjny animowany sitcom, którego głównym bohaterem jest ojciec Nicholas, żyjący w mieście Popetown, będącym parodią Watykanu.
Serial pierwotnie wyemitowany miał zostać przez brytyjską telewizję BBC, nie zdecydowano się jednak na jego emisję ze względu na protesty kościoła rzymskokatolickiego. W całości wyświetlony został jedynie w nowozelandzkiej telewizji C4, gdzie premiera pierwszego odcinka miała miejsce 8 czerwca 2005 roku. Ostatecznie nigdy nie został dopuszczony do emisji telewizyjnej w Wielkiej Brytanii, trafił tam jednak na DVD (premiera: 5 września 2005). Na DVD wydany został także w Australii.
Opis fabuły.
Akcja serialu rozgrywa się w Popetown, będącym parodią Watykanu; zewnętrzny wygląd miasta wzorowany jest na Watykanie, z zachowaniem takich elementów jak plac świętego Piotra. Papieżem jest kilkuletni rozwydrzony chłopiec, a jego opiekunem ojciec Nicholas. W Popetown wyróżniają się jeszcze ciamajdowata i niezbyt rozgarnięta siostra Marie, siostra Penelopa – dziennikarka egoistka – oraz trzech kardynałów, większość czasu spędzających w basenie i zastanawiających się, jak zarobić więcej pieniędzy.
Kontrowersje.
Nowa Zelandia.
Nowozelandzki kościół katolicki rozważa złożenie skargi do Broadcasting Standards Authority (swoisty odpowiednik polskiej Krajowej Rady Radiofonii i Telewizji). Biskupi wezwali do zbojkotowania całego koncernu Canwest, do którego należała m.in. muzyczna telewizja C4. Stacja C4 otrzymała wiele skarg o wyemitowanie serialu, ale odmówiła wszelkich komentarzy ze swojej strony.
Niemcy.
W Niemczech pierwszy odcinek wyemitowano 3 maja 2006 roku na kanale MTV Germany. Serial stał się obiektem ostrej krytyki ze strony niektórych niemieckich chrześcijan i tematem publicznej dyskusji po tym, jak w Wielki Tydzień pokazano jego reklamówkę; przedstawiała ona Jezusa siedzącego w fotelu i oglądającego telewizję oraz hasło "laugh instead of veg out". Serial krytykowano wielu Niemców, chociaż mało którzy z nich go widzieli.
Chrześcijańskie kościoły, tak jak i żydowskie i muzułmańskie oraz konserwatywni politycy, zażądali od MTV, aby nie dopuściła do emisji serialu. Ewangelicki magazyn założył stronę przeciwko serialowi, www.stoppt-popetown.de. Arcybiskup Monachium i lider konserwatywnej partii CSU w Bawarii zażądali wszczęcia śledztwa przeciwko twórcom serialu, zarzucając im „bluźnierstwo”, powołując się na paragraf 166. niemieckiego kodeksu karnego. Edmund Stoiber, lider CSU, również zażądał ukarania za obrazę uczuć religijnych. Inne organizacje, jak np. IBKA, stwierdziły, że serial musi zostać dopuszczony do emisji, ponieważ dla cenzury nie może być miejsca. Zwolennicy serialu argumentowali, że "Popetown" nie może zostać zakazane, kiedy karykatury Mahometa ograniczają wolność prasy.
Po zamieszaniu wokół MTV, kiedy to około osiemdziesiąt siedem procent osób głosujących w internetowej sondzie opowiedziało się za emisją serialu, stacja postanowiła wyemitować wszystkie jego odcinki.
Ekipa.
Scenarzyści.
Serial powstał na podstawie pomysłów kilku scenarzystów; byli to:
Phil Ox jest także reżyserem i producentem serialu
Wersja Polska.
Na zlecenie kanału Lighthunder
Wystąpili:

</doc>
<doc id="539070" url="https://pl.wikipedia.org/wiki?curid=539070" title="Francisco Fonseca">
Francisco Fonseca

José Francisco "Kikín" Fonseca Guzmán (ur. 2 października 1979 w León) – meksykański piłkarz występujący na pozycji napastnika.
Kariera klubowa.
Fonseca zadebiutował w drugiej lidze meksykańskiej w barwach CF La Piedad jesienią 2000 roku. Latem 2001 drużyna awansowała do najwyższej klasy rozgrywkowej. Fonseca po dwóch sezonach, w których występował w La Piedad zazwyczaj jako rezerwowy przeniósł się do pierwszoligowego Pumas UNAM, w którym stał się prawdziwą gwiazdą. Po wspaniałych występach w 2003 roku wywalczył sobie miejsce w podstawowym składzie i w 2004 wywalczył z klubem tytuł mistrza Meksyku w Torneo Clausura. W tym samym roku wygrał również Torneo Apertura, po czym został sprzedany do klubu Cruz Azul. Dla zespołu UNAM zdobył 25 bramek w 81 meczach w Primera División, zaś dla Cruz Azul w 48 meczach zdobył już 25 goli. W lecie 2006 roku za sumę 3,5 milionów euro przeniósł się do portugalskiego klubu SL Benfica, gdzie jednak nie sprawdził się i już zimą 2007 powrócił do Meksyku, gdzie został zawodnikiem Tigres UANL. W zespole tym spisywał się słabo – w 109 meczach ligowych strzelił dla niego 15 bramek i znalazł się na liście transferowej. Zimą 2010 podpisał kontrakt z Atlante FC. Jego zatrudnieniem było także zainteresowane Querétaro i kilka klubów z Major League Soccer.
Kariera reprezentacyjna.
Fonseca zadebiutował w reprezentacji Meksyku w październiku 2004 w meczu przeciwko Ekwadorowi, kiedy to dwukrotnie wpisał się na listę strzelców. W 2005 był podstawowym zawodnikiem podczas Pucharu Konfederacji w Niemczech, na którym zdobył dwie bramki, a jego zespół zajął 4. miejsce. W 2006 Ricardo Lavolpe powołał go również na Mistrzostwa Świata, jednak w podstawowym składzie miał występować faworyt trenera Guillermo Franco. Fonseca wszedł w pierwszym składzie dopiero w ostatnim meczu grupowym z Portugalią, w którym strzelił bramkę głową w pierwszej połowie.

</doc>
<doc id="539072" url="https://pl.wikipedia.org/wiki?curid=539072" title="Fundacja Monumentum Iudaicum Lodzense">
Fundacja Monumentum Iudaicum Lodzense

Fundacja Monumentum Iudaicum Lodzense – ul. Pomorska 18 w Łodzi. Powstała z inicjatywy Arnolda Mostowicza. Fundacja podejmuje różnorodne działania służące ratowaniu i ochronie dorobku kultury Żydów łódzkich oraz przywracaniu i utrwalaniu pamięci o nich. Od początku działalności szczególną troską został objęty, największy w Europie, łódzki cmentarz żydowski przy ulicy Brackiej. W starej części cmentarza wytyczono, oczyszczono i oznakowano tablicami informacyjnymi, aleje i ulice.
Działalność.
W 1998 roku z dotacji otrzymanej z Fundacji Polsko-Niemieckiej rozpoczęto prace konserwatorskie przy grobowcu rodziny Jarocińskich, które zakończono w 2002 roku. Z tych samych środków wykonano też prace zabezpieczające mauzoleum rodziny Sielbersteinów. W 2004 roku rozpoczęto prace zabezpieczające, które są pierwszym etapem robót konserwatorskich przy mauzoleum rodziny Poznańskich. Natomiast, z dotacji otrzymanej od rządu polskiego w 2000 roku, wykonano mur ogrodzeniowy od strony ul. Zagajnikowej.
Ze środków gromadzonych przez fundację, a otrzymywanych od Gminy Wyznaniowej Żydowskiej w Łodzi, konserwatora zabytków Urzędu Miasta Łodzi, Związku Łodzian w Izraelu, Jehudy Widawskiego z Tel Awiwu oraz innych darczyńców, prowadzone są na cmentarzu prace porządkowe, które mają na celu czyszczenie kwater z zarastającej je roślinności oraz prace restauratorskie poszczególnych obiektów o wyjątkowej wartości historycznej i artystycznej. Fundacja inicjuje i poszukuje sponsorów na projekty badawcze i popularyzatorskie związane z łódzkim cmentarzem żydowskim.
Dzięki dotacji Josefa Buchmanna z Frankfurtu n. Menem, w 2005 roku utworzono komputerową bazę danych osób pochowanych na cmentarzu żydowskim przy ul. Brackiej, a jej wydruk przekazano Gminie Wyznaniowej Żydowskiej w Łodzi. Z tych środków tworzony jest również portal internetowy cmentarza, na którym można odnaleźć informacje o miejscu pochówku poszukiwanej osoby.
W 2004 roku dzięki wsparciu Michaela Traisona i innych darczyńców fundacja postawiła macewy na grobach osób szczególnie zasłużonych, a zmarłych w getcie łódzkim.
W tym samym roku, wspólnie ze Związkiem Łodzian w Izraelu i byłymi wychowankami Gimnazjum Józefa Aba, odrestaurowano zdewastowane całkowicie obejście grobowe jego rodziny. Macewę ufundował Jan Potz.
Z pomocą finansową miejskiego konserwatora zabytków i prywatnych darczyńców, również w 2004 roku, na zewnętrznej stronie muru cmentarza, zaczęto tworzyć lapidarium z macew, które zostały zdjęte z części cmentarza, zabranego pod rozbudowę ul. Zagajnikowej. Prace przy lapidarium są kontynuowane.
Najważniejszym celem działań fundacji w 2004 roku był udział w organizacji obchodów 60. rocznicy likwidacji getta łódzkiego. Na cmentarzu uporządkowano znaczną część Pola Gettowego, postawiono obelisk upamiętniający zagładę Żydów łódzkich oraz rozpoczęto wytyczanie i znakowanie kwater tej części cmentarza. Te prace również są kontynuowane. Na podstawie dokumentacji wykonanej przez fundację, żołnierze Cahalu (armii izraelskiej), wykonali i podczas swoich wizyt w Polsce w 2005 roku, ustawili 400 tabliczek imiennych na grobach pochowanych tam osób, deklarując kontynuację rozpoczętej pracy.
Fundacja przyczyniła się także do powstania w Muzeum Miasta Łodzi (1999) gabinetu pamięci prof. Jana Karskiego, wybitnego łodzianina, kuriera i emisariusza, który w czasie okupacji niemieckiej kilkakrotnie przewoził do Francji i Wielkiej Brytanii raporty polskiego podziemia dla władz RP na uchodźstwie oraz alarmował organizacje żydowskie w USA o zagładzie Żydów, która dokonywała się wówczas w okupowanej Polsce.
W roku 2004 fundacja współpracowała z Muzeum Tradycji Niepodległościowych przy organizowaniu wystawy poświęconej likwidacji getta łódzkiego oraz z Muzeum Kinematografii (ufundowanie jednej z nagród dla Ogólnopolski Festiwal Mediów Człowiek w Zagrożeniu) i Festiwalem Dialogu Czterech Kultur. W 2005 roku fundacja zorganizowała koncert muzyki klezmerskiej w ramach akcji "Kolorowa Tolerancja" i występ kantora Bencjona Millera z okazji "Dnia Holokaustu".
Fundacja czynnie odpowiedziała na apel Instytutu Tolerancji, wspomagając młodzież przy zamalowywaniu antysemickich napisów na budynkach i murach oraz podczas akcji "Malujemy Granice Getta" (2004), przekazując młodzieży zakupioną w tym celu farbę.
Wśród podejmowanych przez fundację zadań, istotne miejsce zajmuje również popularyzacja historii łódzkiej społeczności żydowskiej. Wśród ważniejszych publikacji, które ukazały się dzięki przy wsparciu finansowym fundacji, bądź współpracy z nią, znajdują się tak znaczące tytuły jak: "Polacy, Niemcy, Żydzi w Łodzi" pod redakcją prof. dr Pawła Samusia oraz "Getto łódzkie. Vademecum" autorstwa Juliana Baranowskiego i album "Żydzi łódzcy".
W 2004 roku Fundacja wspólnie z Archiwum Państwowym w Łodzi i "Oficyną Bibliofilów" wydała publikację "Żydzi wiedeńscy w getcie łódzkim", autorstwa J. Baranowskiego. W 2005 roku, z okazji rocznicy śmierci, wydano druk okolicznościowy poświęcony Arnoldowi Mostowiczowi, występując jednocześnie do Rady Miejskiej w Łodzi o nazwanie jego imieniem ulicy prowadzącej do Parku Ocalałych. Fundacja wystąpiła z wnioskiem o nadanie nazw nowo powstającym ulicom, proponując na patronów Józefa Aba, pedagoga zmarłego w getcie łódzkim i Abrama Cytryna, młodego poety zamordowanego w Oświęcimiu-Brzezince (Auschwitz-Birkenau) w 1944 roku.
Oprócz działań własnych Fundacja wspiera inicjatywy osób trzecich. Między innymi, udziela pomocy fundatorom "tablic pamięci" na murze cmentarza przy ul. Brackiej (poświęconych bliskim, których grobów nie można odnaleźć, bądź zamordowanych w obozach). Pomaga odnaleźć ślady korzeni, potomkom łódzkich Żydów. Uczestniczy też przy organizacji pobytu znamienitych gości w Łodzi, m.in. ambasadora Stanów Zjednoczonych w Polsce Wiktora Ascha oraz burmistrza Tel Awiwu – Rona Chuldaja.
Ukończenie prac porządkowych, rozpoczętych w 2004 roku na części cmentarza zwanej Polem Gettowym, gdzie chowano zmarłych w getcie łódzkim, jest podstawowym zadaniem, podobnie jak stworzenie pełnej dokumentacji fotograficznej zachowanych nagrobków, które niszczy upływ czasu oraz przyroda, a także stworzenie nowego aktualnego planu cmentarza z podziałem na kwatery i ich właściwe oznakowanie, które pozwoli na ustalenie lokalizacji każdego poszukiwanego grobu.

</doc>
<doc id="539076" url="https://pl.wikipedia.org/wiki?curid=539076" title="Gujawa">
Gujawa

Gujawa, gruszla ("Psidium" L.) – rodzaj obejmujący około 100 gatunków roślin tropikalnych z rodziny mirtowatych, znany też pod nazwami guawa, gwajawa, gojawa, psydia. Rośliny te występują na Karaibach, w Ameryce Środkowej i w północnej części Ameryki Południowej.
Systematyka.
Rodzaj należący do podrodziny "Myrtoideae", rodziny mirtowatych ("Myrtaceae" Juss.), która wraz z siostrzaną grupą "Vochysiaceae" wchodzi w skład rzędu mirtowców ("Myrtales"). Rząd należy do kladu różowych ("rosids") i w jego obrębie jest kladem siostrzanym bodziszkowców.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Myrtanae" Takht., rząd mirtowce ("Myrtales" Rchb.), podrząd "Myrtinae" Burnett., rodzina mirtowate ("Myrtaceae" Juss.), rodzaj gruszla ("Psidium" L.).
Wartości odżywcze.
Jadalne owoce gujawy pospolitej mają bardzo wysoką zawartość witaminy C (ok. pięć razy większą, niż pomarańcze). Zmniejsza się ona o około 20%, jeśli owoc jest zakonserwowany w syropie. Miąższ i nasiona owocu są też dobrym źródłem pektyny.

</doc>
<doc id="539077" url="https://pl.wikipedia.org/wiki?curid=539077" title="Tarragonès">
Tarragonès

Tarragonès () – comarca (powiat) w prowincji Tarragona, w Katalonii, w Hiszpanii. 60% z mieszkańców mieszka w stolicy comarki, w Tarragonie. Powiat ma powierzchnię 317,1 km².

</doc>
<doc id="539078" url="https://pl.wikipedia.org/wiki?curid=539078" title="Tarragonés">
Tarragonés



</doc>
<doc id="539079" url="https://pl.wikipedia.org/wiki?curid=539079" title="Tarragones">
Tarragones



</doc>
<doc id="539080" url="https://pl.wikipedia.org/wiki?curid=539080" title="Guajawa">
Guajawa



</doc>
<doc id="539081" url="https://pl.wikipedia.org/wiki?curid=539081" title="Pascal Feindouno">
Pascal Feindouno

Pascal Feindouno (ur. 27 lutego 1981 w Konakry) – gwinejski piłkarz na pozycji ofensywnego pomocnika.
Kariera klubowa.
Początki kariery.
W 1996 roku, Feindouno jako kilkunastoletni chłopak rozpoczynał grę w klubie Club Industriel Kamsar, skąd po dwóch latach, trafił do Hirondelles de Conakry.
Przebieg kariery.
Po pół roku spędzonym w klubie ze stolicy Gwinei, Feindouno został wypatrzony przez Girondins Bordeaux. Z francuskim zespołem związał się w lipcu 1998 roku. Już w pierwszym sezonie strzelił bramkę dającą jego drużynie mistrzostwo Francji.
Sezon 2001/2002 Gwinejczyk spędził na wypożyczeniu w bretońskim FC Lorient. Bordeaux opuścił latem 2004 roku i przeniósł się do AS Saint-Étienne, gdzie stał się gwiazdą. W ciągu czterech sezonów strzelił 33 bramki w Ligue 1.
Latem 2007 roku wiele spekulowano o transferze Gwinejczyka; on sam łączony był z licznymi europejskimi drużynami. Feindouno wyraził chęć gry w jednym zespole ze swoim bliskim przyjacielem, Jean-Claude'em Darcheville'em. Do transferu do szkockiego Rangers FC nie doszło jednak ani w maju 2007 roku, ani w zimowym okienku tranferowym w roku 2008. W październiku 2007 roku pojawiły się doniesienia, jakoby sprowadzeniem Gwinejczyka zainteresowany był manager Liverpoolu Rafael Benítez, który chciał wzmocnić siłę ataku jeszcze podczas styczniowego okienka transferowego. Ostatecznie do transferu na Wyspy Brytyjskie nie doszło, a Feindouno do końca sezonu występował w Saint-Étienne.
24 września 2008 roku ogłoszono transfer gwinejskiego skrzydłowego do Al-Sadd, który wyłożył za niego 7 mln €. Kontrakt z katarskim klubem obowiązywać miał przez cztery lata. Po sezonie w Al-Sadd, Feindouno został wypożyczony na rok do Ar-Rajjan SC, a w styczniu 2010 na 3 miesiące do saudyjskiego An-Nassr.
W trakcie letniego okienka transferowego w 2010 roku zainteresowane pozyskaniem Gwinejczyka były takie kluby jak Everton, Blackburn Rovers, czy Bolton Wanderers. Ostatecznie Feindouno pozostał na Półwyspie Arabskim. Pół roku później testy zawodnikowi z Afryki oferował Wigan Athletic, Rangers FC i Celtic FC. Kontrakt z pierwszym z wymienionych klubów nie został podpisany jedynie ze względów formalnych, natomiast Celtic miał ponoć proponować Feindouno kontrakt opiewający aż na 10 000 funtów tygodniowo. Pomimo tego, w ostatnich minutach styczniowego okienka transferowego "Pasky" podpisał półroczny kontrakt wiążący go z AS Monaco. W drużynie z księstwa w rundzie wiosennej zagrał jedynie pięć razy, z czego trzykrotnie wchodził z ławki rezerwowych.
Kiedy Monaco spadło do Ligue 2, Gwinejczyk odbył testy w szwajcarskim FC Sion, który to klub prowadził jego dawny trener z Saint-Étienne – Laurent Roussey. W szwajcarskim klubie występował z powodzeniem w trakcie rundy jesiennej sezonu 2011/2012 – w dziewięciu meczach ligowych strzelił trzy bramki, a kolejne dwie dołożył w kwalifikacjach Ligi Europy. Gdy jednak Szwajcarski Związek Piłki Nożnej nałożył na klub karę 36 ujemnych punktów meczowych za złamanie zakazu transferowego, Feindouno rozwiązał kontrakt, argumentując że interesuje go jedynie walka o udział w europejskich rozgrywkach pucharowych.
Wartościowy zawodnik, za którego zatrudnienie nie trzeba płacić kwoty odstępnego, od razu znalazł się „na celowniku” klubów francuskich, jak też brytyjskich (Sunderlandu, czy Swansea City).
Ostatecznie latem 2012 przeszedł do tureckiego Elazığsporu.
Kariera reprezentacyjna.
W reprezentacji Gwinei Feindouno zadebiutował w 1999 roku. Największym sukcesem reprezentacyjnym jest zajęcie z gwinejską reprezentacją pierwszego miejsca w fazie grupowej Pucharu Narodów Afryki w 2006 roku. Sam Feindouno zdobył wówczas cztery bramki. W edycjach 2004, 2006 i 2008 docierał do ćwierćfinału tej imprezy. W decydującym meczu w roku 2008 nie mógł jednak zagrać ze względu na zawieszenie. Feindouno był wówczas kapitanem kadry.
Po wyjeździe z Europy, Feindouno przestał otrzymywać powołania do reprezentacji. Do drużyny narodowej powrócił w marcu 2011 roku, po ponad rocznej przerwie. Znalazł się także w składzie reprezentacji "Syli National" na Puchar Narodów Afryki 2012, podczas którego jednak funkcję kapitana pełnił Kamil Zayatte.
Statystyki.
"Stan na dzień 25 stycznia 2012 r. Dane nie są pełne – w poszczególnych latach brakuje informacji o co najmniej 16 meczach."
Życie prywatne.
Brat Pascala, Simon Feindouno również jest piłkarzem – na pozycji pomocnika występował m.in. w FC Istres. Również trzeci z braci, Benjamin Feindouno gra zawodowo w piłkę nożną.
Agentem Gwinejczyka jest Rui Pedro Alves.

</doc>
<doc id="539083" url="https://pl.wikipedia.org/wiki?curid=539083" title="Wacław Kiełtyka">
Wacław Kiełtyka

Wacław „Vogg” Kiełtyka (ur. 17 grudnia 1981 w Krośnie) – polski muzyk, kompozytor i multiinstrumentalista. Absolwent szkoły muzycznej I i II stopnia oraz Akademii Muzycznej w Krakowie w klasie akordeonu. Współzałożyciel i gitarzysta grupy Decapitated, a także członek blackmetalowej formacji Lux Occulta. W latach 2008-2009 gitarzysta sesyjny deathmetalowej grupy Vader. Kiełtyka współpracował ponadto z wokalistką Renatą Przemyk i zespołem Sceptic.
Żonaty, ma dwoje dzieci.
Życiorys.
Wacław „Vogg” Kiełtyka działalność artystyczną rozpoczął w 1996 roku w zespole Decapitated, który założył wraz z młodszym bratem Witoldem. Skład uzupełniony został przez wokalistę Wojciecha „Saurona” Wąsowicza i basistę Marcina „Martina” Rygla. Młody zespół, pomimo trudności z lokalizacją sali prób, w krótkim czasie skomponował pierwsze nagrania. Debiutancki materiał demo został zarejestrowany w rok później i wydany na kasecie pt. "Cemeteral Gardens". Kolejne kompozycje ukazały się w 1998 roku na kasecie zatytułowanej "The Eye of Horus".
Również w 1998 roku Kiełtyka i Rygiel uzupełnili skład blackmetalowej grupy Lux Occulta. Muzycy wzięli udział w nagraniach wydanej rok później płyty pt. "My Guardian Anger" (1999). Za sprawą korespondującego z Kiełtyką lidera zespołu Vader, Piotra „Petera” Wiwczarka, zespół Decapitated uzyskał kontrakt menadżerski z Massive Music. Agencja w krótkim czasie doprowadziła do podpisania kontraktu z Wicked World, pododdziałem wytwórni muzycznej Earache Records. W 2000 roku ukazał się wyprodukowany przez Wiwczarka debiut Decapitated pt. "Winds of Creation". Płyta zapoczątkowała popularność zespołu oraz uznanie wśród publiczności jak i dziennikarzy muzycznych. Czasopismo Metal Maniacs określiło grupę mianem nadziei death metalu, natomiast magazyn Terrorizer uznał najlepszym debiutem roku 2000.
W związku ze obowiązkami szkolnymi Kiełtyka jak i pozostali członkowie zespołu nie mogli w pełni czynnie uczestniczyć w promocji albumu. Jednakże w okresie wakacji muzycy dali szereg koncertów w Europie. W 2001 roku ukazał się drugi album Lux Occulta z Kiełtyką w składzie pt. "The Mother and the Enemy". Na początku 2002 roku ukazał się drugi album studyjny Decapitated pt. "Nihility". Wydawnictwo również było promowane podczas koncertów m.in. wraz z grupami Incantation, Vader, Krisiun i Prejudice. W 2004 roku został wydany czwarty album Decapitated zatytułowany "The Negation". W 2005 roku grupa odbyła pierwszą europejską trasę koncertową w roli headlinera. Latem tego samego roku grupę opuścił wieloletni wokalista grupy Wojciech „Sauron” Wasowicz, którego zastąpił Adrian „Covan” Kowanek. W nowym składzie został nagrany album pt. "Organic Hallucinosis", wydany w 2006 roku. Również w 2006 roku Wacław „Vogg” Kiełtyka objął funkcję gitarzysty w koncertowym zespole wokalistki Renaty Przemyk. Pomimo sukcesów zespół Decapitated borykał się z problemami finansowymi oraz personalnymi.
W konsekwencji w 2007 roku z zespołu odszedł basista Marcin „Martin” Rygiel. W międzyczasie bez powodzenia Vogg wziął udział w przesłuchaniach na drugiego gitarzystę w zespole Morbid Angel. Pod koniec października 2007 roku, w trakcie trasy koncertowej w Europie wschodniej, zespół spotkał wypadek samochodowy. W wyniku odniesionych obrażeń śmierć poniósł brat Kiełtyki - Witold. Natomiast w wyniku błędów popełnionych w trakcie leczenia stan zdrowia Kowanka uległ znacznemu pogorszeniu. W następstwie choroba uniemożliwiła wokaliście dalszą działalność artystyczną.
Kiełtyka natomiast spędził kolejne miesiące w rodzinnym Krośnie. Następnie przeprowadził się do Krakowa, gdzie zaczął pracować jako sprzedawca sklepie muzycznym. W 2008 roku na zaproszenie Piotra „Petera” Wiwczarka, Kiełtyka dołączył do zespołu Vader oraz grupy Jacka Hiro - Sceptic. Pomimo propozycji udziału w sesji nagraniowej ósmego albumu Vader pt. "Necropolis", Kiełtyka odmówił ze względu na niedopełnienie warunków finansowych. Po odbyciu niemal 150 koncertów wraz z Vader Kiełtyka wznowił działalność Decapitated w odnowionym składzie. Muzyk do współpracy zaprosił perkusistę Kerima „Krimha” Lechnera, wokalistę Rafała Piotrowskiego oraz basistę Filipa „Heinricha” Hałuchę. Pod koniec 2010 roku po odbyciu licznych koncertów na całym świecie zespół rozpoczął prace nad nowym albumem. Również w 2010 roku muzyk opuścił także sporadycznie koncertujący zespół Sceptic.
Pod koniec września 2019 został ogłoszony gitarzystą Machine Head, przewidzianym do składu podczas trasy koncertowej w Europie, zaplanowanej z okazji 25. rocznicy wydania albumu "Burn My Eyes".
Instrumentarium.
Wacław „Vogg” Kiełtyka jako profesjonalny muzyk przez większość lat działalności artystycznej posługiwał się wykonanymi na zamówienie gitarami firmy Ran. Instrumenty były wyposażone w przystawki EMG-81 oraz system tremolo Floyd Rose, z kolei korpus został zainspirowany serią gitar B.C. Rich Ironbird. Wśród stosowanych przez muzyka wzmacniaczy znalazł się m.in. Mesa Boogie Dual Rectifier, który posłużył podczas nagrań debiutanckiego albumu formacji Decapitated pt. "Winds of Creation" (2000).
W 2002 roku podczas sesji nagraniowej płyty "Nihility" Kiełtyce posłużyły trzy wzmacniacze, w tym: Mesa Boogie Triple Rectifier, Crate Excalibur oraz Marshall Valvestate. Dwa lata później podczas prac nad płytą "The Negation" instrumentalista wykorzystał kolejny model wzmacniacza Mesa Boogie - Triple Rectifier. W trakcie prac nad wydanym w 2006 roku albumem "Organic Hallucinosis" zastosował wzmacniacz Randall Warhead, a także siedmiostrunową gitarę Ibanez Universe.
W 2006 roku podczas występów z wokalistką i autorką piosenek - Renatą Przemyk, Kiełtyka stosował elektryczną gitarę OLP MM4 SSPG RP oraz akustyczny model firmy Washburn EA10N 6. Po dołączeniu w 2008 roku do zespołu Vader, Vogg nabył wykonany na zamówienie model gitary Washburn Dime oraz fabryczny instrument Gibson Shred V. Pozostały sprzęt obejmował: wzmacniacz Laboga Mr. Hector, kolumny głośnikowe Laboga 4×12 V30, kable Laboga, efekty Boss NS-2 i DD-3, DigiTech Whammy, pedał Morley Bad Horsie II oraz zasilacze Line 6 i Yankee.
Po wznowieniu działalności zespołu Decapitated w 2009 gitarzysta podczas koncertów stosował wzmacniacze Randall RH300 oraz Laboga Mr. Hector. Podczas sesji piątego albumu Decapitated pt. "Carnival is Forever" (2011), Wacław Kiełtyka korzystał z sześciostrunowych gitar Dean ML Custom Shop i Gibson Shred V oraz siedmiostrunowej gitary ESP 7 Custom Shop należącej do Patryka „Setha” Sztybera znanego z występów w grupie Behemoth. Nadto używał kolejnej gitary Thor - produkcji Ran Guitars. Wśród zastosowanych wzmacniaczy gitarowych znalazły się takie modele jak: Crate Excalibur, Bogner Ubershall, Diesel Herbert, VHT Pitbull oraz Marshall Valvestate. Muzyk użył ponadto kolumn głośnikowych Mesa Boogie i Ashdown, strun Ernie Ball, kabli Laboga oraz szeregu efektów: BOSS DD-3, Digitech Whammy i Morley Bad Horsie. W 2012 roku został endorserem wzmacniaczy i kolumn głośnikowych firmy EVH. Z kolei od 2014 jest endorserem instrumentów firmy Ibanez.

</doc>
<doc id="539084" url="https://pl.wikipedia.org/wiki?curid=539084" title="Dolina Pysznej">
Dolina Pysznej



</doc>
<doc id="539085" url="https://pl.wikipedia.org/wiki?curid=539085" title="Shonisaurus sikanniensis">
Shonisaurus sikanniensis



</doc>
<doc id="539088" url="https://pl.wikipedia.org/wiki?curid=539088" title="Tylosaurus proriger">
Tylosaurus proriger



</doc>
<doc id="539089" url="https://pl.wikipedia.org/wiki?curid=539089" title="Myślenie potoczne">
Myślenie potoczne

Myślenie potoczne albo znaczenie potoczne - charakteryzuje się naturalnymi, konkretnymi twierdzeniami opisującymi realistyczne postawy; przekonania tymczasowe, osobiste formułowane są na podstawie doświadczeń własnych; przekonania niespójne przemieszane z przesądami i uprzedzeniami; wiedza w tym typie myślenia często przekazywana jest z pokolenia na pokolenie.
"Przykład": właściwe i potoczne znaczenie słowa stolica

</doc>
<doc id="539091" url="https://pl.wikipedia.org/wiki?curid=539091" title="Myślenie religijne">
Myślenie religijne

Myślenie religijne charakteryzuje się tym, że zawiera przekonanie o istnieniu bytów lub zdarzeń supranaturalnych (niepodlegających prawom naturalnym); zawiera w sobie zgodę na regulowanie ludzkich działań symbolicznymi kategoriami odwołującymi się do rzeczywistości nadprzyrodzonej (np. woli bóstwa); podstawą tworzenia wiedzy o świecie są przeżycia religijne; przyjmuje się twierdzenia o możliwości kontaktu ze światem nadprzyrodzonym.
Perspektywa socjologiczno - historyczna.
Myślenie religijne to dualistyczny sposób postrzegania rzeczywistości, który powstaje w wyniku „pierwszego odczarowania świata” czyli zaniku myślenia magicznego, oznacza się podziałem jednolitej „magicznej” rzeczywistości na:
Perspektywa fenomenologiczna.
Myślenie religijne jest dostrzeganiem w świecie zjawisk wykraczających poza doznanie zmysłowe (transcendentnych) tj. bóstw, duchów czy też niespersonalizowanych „energii”. Zjawiska te objawiają się w elementach „zwyczajnej” doświadczalnej zmysłowo rzeczywistości jako tzw. hierofanie.
Perspektywa kulturoznawcza.
Myślenie religijne (w czystej postaci) kształtuje formę kultury opartą na micie (religijnej wizji świata) jako uniwersalnym wzorcu regulującym wszelkie ludzkie działania i wyjaśniającym wszystkie aspekty świata. Kultura człowieka religijnego jest: 

</doc>
<doc id="539095" url="https://pl.wikipedia.org/wiki?curid=539095" title="Karol Holtei">
Karol Holtei



</doc>
<doc id="539097" url="https://pl.wikipedia.org/wiki?curid=539097" title="Wieniec (budownictwo)">
Wieniec (budownictwo)

Wieniec – element konstrukcji w postaci żelbetowej belki umieszczonej w ścianach budowli, okalającej strop lub stropodach, której rolą jest związanie stropu ze ścianami, a tym samym przeniesienie na ściany jego obciążenia. Jednocześnie wieniec pełni rolę usztywniającą cały budynek.
Zaleca się stosowanie wieńców na każdej kondygnacji budynku w poziomie stropów, wzdłuż wszystkich ścian konstrukcyjnych i wzdłuż
obwodu budynku. Stosowanie wieńców żelbetowych w budynkach ze ścianami murowanymi przewiduje polska norma PN-B-03002 "Konstrukcje murowane, projektowanie i obliczenia". Zbrojenie wieńca powinno przenieść siły rozciągające nie mniejsze niż 15 kN na metr odległości między ścianami poprzecznymi i nie mniej niż 90 kN.
Funkcje.
Wieniec stropowy może spełniać następujące funkcje:
Rodzaje wieńców.
Wieńce można podzielić na:

</doc>
<doc id="539099" url="https://pl.wikipedia.org/wiki?curid=539099" title="Jose Francisco Fonseca">
Jose Francisco Fonseca



</doc>
<doc id="539101" url="https://pl.wikipedia.org/wiki?curid=539101" title="Siwe Sady">
Siwe Sady

Siwe Sady – część Doliny Pyszniańskiej (górna część Doliny Kościeliskiej) w Tatrach Zachodnich. Nazwę utworzył Mariusz Zaruski w 1910 r. Miejsce to (ok. 1500–1750 m n.p.m.), obejmujące północne zbocza Liliowych Turni i część wschodnich zboczy Ornaku pod Siwą Przełęczą i Siwymi Turniami, znane jest głównie jako popularny teren zjazdowy narciarzy z I połowy XX w. W nieistniejącym już schronisku na Pysznej urządzano na pożegnanie sezonu narciarskiego imprezę, podczas której wręczano nagrody dla juniorów, pań i seniorów w slalomie odbywanym w Siwych Sadach. 
Siwe Sady tworzą trzy tarasy jeden nad drugim. W najwyższym z tych tarasów, na wschodnich zboczach Ornaku znajduje się kocioł lodowcowy – Siwa Kotlinka z Siwymi Stawkami, na najniższym niewielki stawek – Kosowinowe Oczko. Wszystkie trzy piętra to dna kotłów lodowcowych kiedyś zalegających Dolinę Pyszniańską.
Na terenie tym od 1947 r. znajduje się obszar ochrony ścisłej „Pyszna, Tomanowa, Pisana”. Niewypasane hale zarastają lasem lub kosodrzewiną.

</doc>
<doc id="539102" url="https://pl.wikipedia.org/wiki?curid=539102" title="Hugo (piłkarz)">
Hugo (piłkarz)

Hugo, właśc. Hugo da Silva Alcântara (ur. 28 lipca 1979 w Cuiabie) – brazylijski piłkarz, występujący na pozycji obrońcy. Od 2013 roku jest zawodnikiem Gremio. Wcześniej grał m.in. w Vitórii Setúbal, Botafogo FR i Legii Warszawa, gdzie występował przez rok. W sezonie 2004/2005 Hugo Alcântara zdobył Puchar Portugalii, w którym to jego ówczesna drużyna Vitória Setúbal pokonała Benficę Lizbona 2:1.
28 sierpnia 2007 roku, zawodnik podpisał kontrakt z klubem portugalskiej BWINLigi – CF Os Belenenses. Latem 2008 przeniósł się do ówczesnego mistrza Rumunii, CFR Cluj. W 2011 roku był zawodnikiem Montedio Yamagata, a następnie przeszedł do Athletico Paranaense.

</doc>
<doc id="539104" url="https://pl.wikipedia.org/wiki?curid=539104" title="Mariusz Milski">
Mariusz Milski

Mariusz Milski (ur. 20 sierpnia 1946 w Namysłowie, zm. 26 czerwca 1995) – polski poeta, mistyk.
Dzieciństwo i młodość spędził w podwarszawskim Wołominie, do którego powróciła jego rodzina. Ukończył tam również liceum. Aresztowany w związku z udziałem w wydarzeniach marca 1968 roku, spędził rok w więzieniu.
Debiutował w miesięczniku "Życie i Myśl", w 1974. W 1980 r. opublikował poza cenzurą tom wierszy pod tytułem "Spirala Światła".
Jego wiersze nagrodzone były na Ogólnopolskim Konkursie Poetyckim im. Leopolda Staffa. Ostatnio wydany tom "Poezja Wyjścia" jest wyborem z licznych utworów, które po sobie pozostawił.
Linki zewnętrzne.
Milski - rzecz o Mariuszu Milskim i Jego poezja

</doc>
<doc id="539106" url="https://pl.wikipedia.org/wiki?curid=539106" title="Abiku">
Abiku

Abiku (joruba „urodziliśmy się, aby umrzeć”) – według wierzeń Jorubów z Nigerii i Beninu wstępujące w łona kobiet duchy, które rodzą się jako ludzkie dzieci.

</doc>
<doc id="539108" url="https://pl.wikipedia.org/wiki?curid=539108" title="Mandragora (wydawnictwo)">
Mandragora (wydawnictwo)

Mandragora – polskie wydawnictwo komiksowe z siedzibą w Warszawie, działające od 2001 do 2008 (przez pierwszych kilka lat siedzibą był Wrocław), założone i kierowane przez Przemysława Wróbla.
Historia i działalność.
Przemysław Wróbel był wcześniej sekretarzem redakcji w wydawnictwie Siedmioróg. Własne wydawnictwo założył w 2001.
Pierwsze albumy, "Pielgrzyma" Gartha Ennisa i Carlosa Ezquerry oraz "Egon" Tatjany i Ponticelliego "Mandragora" zaprezentowała w marcu 2002 na Warszawskich Spotkaniach Komiksowych. Publikacje wyróżniały się niespotykaną dotychczas na polskim rynku jakością edytorską, co stało się standardem i znakiem rozpoznawczym wydawnictwa w pierwszym okresie, a także wpłynęło na innych wydawców. Podobne edycje dotyczyły następnie komiksów z serii "Universe", "Midnight Nation", "Hitman", "100 naboi", "Transmetropolitan". Bibliofilski charakter wydań pociągał za sobą wysokie ceny, sięgające 100 złotych. W kolejnych latach wydawała także komiksy w postaci 20-stronicowych zeszytów (jak pierwszy "Wolverine (Marvel):Origin" Paula Jenkinsa i Andy'ego Kuberta). W ten sposób wydano m.in. komiksy z serii "Spawn", "Punisher", "Darkness", "Wolverine (Marvel)"/"Hulk", "". Stopniowo ten format stał się dominujący w ofercie wydawnictwa. Od 2005 "Mandragora" wydawała także japońskie komiksy manga i koreańskie manhwa, a pierwszym tytułem był "Vagabond" (łącznie w latach 2005-2007 wydano sześć tytułów, m.in. "Samotny wilk i szczenię", "Usagi Yojimbo").
Z autorów polskich wydawało m.in. komiksy Krzysztofa Gawronkiewicza i Dennisa Wojdy ("Moherowe sny"), Tobiasza Piątkowskiego i Roberta Adlera ("48 stron"), Joanny Karpowicz ("Szminka"), Jacka Michalskiego ("Obywatel"), Rafała Gosienieckiego, Filipa Myszkowskiego ("Eryk"), Krzysztofa Ostrowskiego ("Nadzwyczajni" ze scenariuszem D. Wojdy), Roberta Służałego ("Benek Dampc"). Scenarzystą niektórych z nich był Jerzy Szyłak ("Szminka", "Obywatel", "Benek Dampc"). Wydawniczym hitem wydawnictwa była seria "48 stron". W ocenie wydawcy bardzo dobrze sprzedawały się także "Moherowe sny" Krzysztofa Gawronkiewicza i Dennisa Wojdy, "Esencja" Krzysztofa Gawronkiewicza i Grzegorza Janusza, "Ciach bajera" Bartosza Słomki.
W kolejnych latach opublikowało 279 pozycji: 2002 - 23 tytuły, 2003 - 35 tytułów, 2004 - 55 tytułów, 2005 - 63 tytuły, 2006 - 82 tytuły, 2007 - 19 tytułów, 2008 - 2 tytuły. W pierwszych dwóch latach było trzecim (po Egmont Polska i Japonica Polonica Fantastica), w latach 2004-2006 drugim (po Egmont Polska) wydawcą w Polsce pod względem ilości wydanych tytułów. Średni nakład wynosił ok. 3000 egzemplarzy.
Zdaniem Jerzego Szyłaka razem z wydawnictwem Egmont Polska i "Produktem" Michała Śledzińskiego kształtowało hierarchię wydawanych polskich twórców na rynku komiksowym początku XXI wieku. W ocenie Huberta Ronka dobierając pozycje do wydania działało w dużej mierze intuicyjnie, bazując na doświadczeniu fanowskim i kolekcjonerskim.
W 2005 i 2006 wydawnictwo otrzymało nagrodę dla najlepszego polskiego wydawcy komiksów przyznawaną przez organizatorów Międzynarodowego Festiwalu Komiksu w Łodzi.
Zakończyło działalność w 2008, a przyczyną tego były błędne decyzje biznesowe związane z wydawaniem komiksów amerykańskich, które pociągnęły za sobą bankructwo firmy.

</doc>
<doc id="539110" url="https://pl.wikipedia.org/wiki?curid=539110" title="Świerad (imię)">
Świerad (imię)



</doc>
<doc id="539111" url="https://pl.wikipedia.org/wiki?curid=539111" title="Mięsień półścięgnisty">
Mięsień półścięgnisty

Mięsień półścięgnisty (łac. "musculus semitendinosus") – mięsień kończyny miednicznej czworonogów, występujący m.in. u płazów i ssaków.
Mięsień ten rozpoczyna się u drapieżnych i przeżuwaczy głową kulszową na guzie kulszowym. U konia i świni ma początek dodatkowo na kości krzyżowej oraz wyrostkach kolczystych i poprzecznych początkowych kręgów ogonowych głową kręgową. Niżej, na wysokości stawu kolanowego, mięsień ten zmienia się w słabe ścięgno zakończone na przyśrodkowej części grzebienia kości piszczelowej. Dodatkowo z mięśnia wychodzi pasmo piętowe kończące się na guzie piętowym. Pomiędzy mięśniem półścięgnistym a guzem kulszowym znajdować się może kaletka kulszowa mięśnia półścięgnistego, a pomiędzy jego ścięgnem a proksymalnym końcem kości piszczelowej – kaletka podścięgnowa mięśnia półścięgnistego.
Mięsień ten w fazie kończyny podporowej odpowiedzialny jest za prostowanie stawu biodrowego, kolanowego i stępu, a gdy kończyna zwisa za zginanie stawu kolanowego. U człowieka mięsień ten zgina staw kolanowy, skręca podudzie do wewnątrz, a w stawie biodrowym jest prostownikiem.
U świni i konia za unerwienie głowy kręgowej odpowiada nerw pośladkowy doogonowy a, u konia, jeszcze gałąź mięśniowa nerwu skórnego doogonowego uda. Głowa kulszowa zaopatrywana jest przez nerw piszczelowy.

</doc>
<doc id="539112" url="https://pl.wikipedia.org/wiki?curid=539112" title="Jacek Graniecki">
Jacek Graniecki



</doc>
<doc id="539113" url="https://pl.wikipedia.org/wiki?curid=539113" title="Iwona Petry (ur. 1975)">
Iwona Petry (ur. 1975)

Iwona Petry (ur. 28 maja 1975 w Warszawie) − polska aktorka niezawodowa i fotomodelka.
Życiorys.
Urodziła się jako Iwona Petrykowska. Uczęszczała do LO im. Miguela de Cervantesa w Warszawie, później do liceum wieczorowego. Pierwszą jej pracą była posada w cukierni na warszawskiej Starówce. Uczęszczała również na lekcje aktorstwa m.in. do wytwórni filmowej na ul. Chmielnej. Pierwszym filmowym epizodem była rola w filmie Marka Piwowskiego, "Uprowadzenie Agaty".
W 1996 zadebiutowała pierwszą dużą rolą w filmie "Szamanka" w reżyserii Andrzeja Żuławskiego. Wtedy z inicjatywy reżysera skróciła swoje nazwisko, co miało nadać mu charakteru i wyrazistości, ale też było istotne pod kątem ewentualnej promocji międzynarodowej, ponieważ film był koprodukcją francusko-polską. Mimo dużego zainteresowania filmem w mediach, po premierze zagrała epizodyczne w serialach "Na dobre i na złe" i "Miasteczku".
Rezygnując z pracy w przemyśle rozrywkowym, wyjechała z Polski i zaczęła podróżować (Anglia, Włochy, Stany Zjednoczone, Francja), pracując m.in. jako kelnerka, modelka i opiekunka do dzieci. Pozowała też m.in. do polskiej edycji „Playboya” (1998). Pracowała w agencji aktorskiej CMC, zajmując się promocją i reklamą. W styczniu 2004 wydała zbiór opowiadań "Gabinet żółcieni". W 2006 ukończyła historię sztuki na Uniwersytecie Warszawskim.
Życie prywatne.
Od 1999 była żoną dziennikarza Marcina Źrałka, z którym jednak się rozwiodła. Jest bezdzietna.

</doc>
<doc id="539114" url="https://pl.wikipedia.org/wiki?curid=539114" title="Afefe">
Afefe

Afefe – boski wiatr. Według wierzeń Jorubów z Nigerii i Beninu jest wysłannikiem bogini Oja.

</doc>
<doc id="539118" url="https://pl.wikipedia.org/wiki?curid=539118" title="Zatoka Jańska">
Zatoka Jańska

Zatoka Jańska (ros. "Янский залив", "Janskij zaliw") – zatoka Morza Łaptiewów u północnych wybrzeży azjatyckiej części Rosji. Szerokość ok. 250 km. Na zachodzie oddzielona przylądkiem Buor-Chaja od zatoki Buor-Chaja. Przez około 10 miesięcy w roku zatoka pokryta jest lodem. Do Zatoki Jańskiej uchodzi deltą Jana, w pobliżu jej ujścia liczne wyspy.

</doc>
<doc id="539120" url="https://pl.wikipedia.org/wiki?curid=539120" title="Oja (mitologia)">
Oja (mitologia)

Oja - w mitologii Jorubów z Nigerii i Beninu to bogini, władczyni rzeki Niger, wierna małżonka boga Szango.
Towarzyszyła mu dzielnie, kiedy opuszczony przez poddanych skierował się do rodzinnego miasta. Na wieść o samobójstwie małżonka targnęła się na własne życie.

</doc>
<doc id="539128" url="https://pl.wikipedia.org/wiki?curid=539128" title="Tarcie zewnętrzne">
Tarcie zewnętrzne

Tarcie zewnętrzne – tarcie występujące na styku dwóch ciał stałych będących w ruchu (tarcie kinetyczne/ruchowe) lub w spoczynku (tarcie statyczne). 
Tarcie zewnętrzne kinetyczne dzieli się na:
Wielkość siły tarcia zależy od siły nacisku ciał, rodzaju materiału, ich gładkości i wielu innych czynników.

</doc>
<doc id="539129" url="https://pl.wikipedia.org/wiki?curid=539129" title="Cząstka wirtualna">
Cząstka wirtualna

Cząstki wirtualne to matematyczna koncepcja w kwantowych teoriach pola – cząstki fizyczne manifestujące swoją obecność poprzez oddziaływania, jednak łamiące zasadę powłoki masy. Wbrew powszechnym przekonaniom, cząstki wirtualne nie naruszają żadnych zasad zachowania. Cząstek wirtualnych używa się głównie w podejściu perturbatywnym, jednak są też użyteczne przy opisie zjawisk nieperturbatywnych.
Brak ograniczenia powłoką masy oznacza, że cząstki wirtualne mogą mieć dowolną masę spoczynkową, niekoniecznie właściwą dla danego rodzaju normalnej cząstki. Fotony mogą być masywne, elektrony bezmasowe, nic nie stoi także na przeszkodzie, żeby miały masę ujemną.
Dokładne własności cząstek wirtualnych różnią się w poszczególnych teoriach. Są teorie, gdzie mogą one mieć niestandardowy spin, a także teorie, gdzie łamią one "zasadę związku spinu ze statystyką".
Cząstki wirtualne pojawiają się w formalizmie całek po trajektoriach Feynmana. Zgodnie z tą teorią, każda fizyczna cząstka jest w istocie konglomeratem cząstek wirtualnych. Np. fizyczny elektron to tak naprawdę wirtualny elektron emitujący wirtualne fotony, które rozpadają się na wirtualne pary elektron-pozyton, które z kolei oddziałują za pomocą wirtualnych fotonów i tak w nieskończoność. „Fizyczny” elektron to nieustannie dziejący się proces wymiany pomiędzy wirtualnymi elektronami, pozytonami, fotonami i być może innymi cząstkami. „Realność” elektronu to pojęcie statystyczne. Nie można powiedzieć, która cząstka z tego zbioru jest naprawdę realna, wiadomo tylko, że suma ładunków wszystkich tych cząstek daje w wyniku ładunek elektronu (czyli mówiąc w uproszczeniu: musi być jeden więcej elektron wirtualny niż jest wirtualnych pozytonów) oraz suma mas wszystkich cząstek daje w wyniku masę elektronu.
Ładunki i masy cząstek wirtualnych nie odpowiadają wartościom właściwym dla realnych cząstek. Zamiast tego używa się tzw. ładunków zrenormalizowanych a procedura ich wyznaczania to renormalizacja. Istnieją teorie, które nie poddają się renormalizacji, jak również takie, dla których renormalizacja daje wyniki niezgodne z doświadczeniem. Są też teorie, dla których nie udowodniono, czy można je zrenormalizować czy nie.
Oddziaływania.
Jeżeli mamy układ dwóch elektronów, jeden o energii formula_1 drugi o energii formula_2 to w czasie krótszym od formula_3 może zajść proces, który z punktu widzenia fizyki klasycznej wymagałby energii formula_4 Między elektronami może się pojawić np. wirtualny foton, przez co elektrony zmienią swoją prędkość, zgodnie z zasadą zachowania pędu. Foton ten może istnieć co najwyżej przez czas formula_5 a ponieważ porusza się z prędkością światła w próżni, może przebyć co najwyżej drogę formula_6 Jeżeli wyrazimy wzór na energię wirtualnego fotonu w zależności od tej drogi, to okaże się, że jest ona dokładnie równa energii oddziaływania kulombowskiego między elektronami. Wymiana wirtualnych fotonów jest więc mechanizmem oddziaływania elektromagnetycznego.
W podobny sposób można wyprowadzić wzór na siły oddziaływania słabego i silnego, przy uwzględnieniu, że cząstki przenoszące te oddziaływania mają masy i inne liczby kwantowe. Grawitacji jak dotąd nie udało się opisać w ten sposób.
Energia próżni.
Wirtualne cząstki cały czas powstają w próżni w parach cząstka-antycząstka i natychmiast znikają. Nazywa się to fluktuacjami kwantowymi. Obecność tych cząstek wpływa na różne zjawiska fizyczne.
Istnienie energii próżni jest przyczyną niezgodności czynnika g z obliczeniami teoretycznymi wynikającymi z równania Diraca. Obliczenia teorii elektrodynamiki kwantowej (QED) przewidującej istnienie cząstek wirtualnych wyznaczają wartość czynnika g na 2x(1,001159652190) co się pokrywa z doświadczeniami z dokładnością 11 miejsc po przecinku i jest bezpośrednim dowodem na istnienie cząstek wirtualnych.
Polaryzacja próżni.
Np. w próżni powstają pary elektron-pozyton. Dowolna cząstka obdarzona ładunkiem dodatnim, np. proton, będzie przyciągać te wirtualne elektrony a odpychać pozytony (przy pomocy wirtualnych fotonów). Zjawisko to nazywa się polaryzacją próżni. Pary elektron-pozyton obracane przez proton tworzą małe dipole, które swoim polem elektrycznym zmieniają pole protonu. Ładunek elektryczny protonu, który mierzymy, nie jest więc ładunkiem samego protonu, ale całego układu, łącznie z wirtualnymi parami. Gdyby ktoś spróbował jednak obliczyć ładunek samego protonu, to uzyskałby wynik nieskończony. Takie nieskończoności są problemem dla teorii fizycznych i świadczą o ich niekompletności. Aby się ich pozbyć, stosuje się metodę renormalizacji.
Parowanie czarnych dziur.
Cząstki wirtualne powstają również w pobliżu czarnych dziur. Jeżeli ich para powstanie dokładnie na horyzoncie zdarzeń, to jedna z tych cząstek wpadnie do czarnej dziury, natomiast druga może odlecieć w przestrzeń, uzyskując tym samym energię i zmniejszając energię dziury. Nazywa się to promieniowaniem Hawkinga i jest to hipotetyczny proces, który może prowadzić do zniknięcia czarnej dziury.
Podobne zjawisko zachodzi w ergoobszarze czarnej dziury lub gwiazdy. W takich okolicznościach cząstki te powodują zmiany momentu pędu czarnej dziury.
Związek z zakrzywieniem czasoprzestrzeni.
Istnieje głęboki związek istnienia cząstek wirtualnych z zakrzywieniem czasoprzestrzeni.
Cząstki elementarne występujące w czasoprzestrzeni opisuje się tensorami, będącymi uogólnieniem pojęcia wektora. Można sobie wyobrazić płaską przestrzeń wypełnioną cząstkami, które oddziałują z innymi cząstkami poprzez wymianę cząstek wirtualnych.
Jednak istnieje alternatywny opis oddziaływań, dający takie same wyniki, jak powyższy. Można założyć, że cząstki zakrzywiają przestrzeń wokół siebie (nie musi to być czasoprzestrzeń; może to być jakaś przestrzeń abstrakcyjna). W zakrzywionej przestrzeni inaczej wykonuje się operację różniczkowania tensorów, gdyż zwykłą pochodną cząstkową trzeba zastąpić pochodną kowariantną. Zakrzywienie przestrzeni tłumaczy oddziaływania cząstek bez potrzeby wprowadzania cząstek wirtualnych. Jednak w definicji pochodnej kowariantnej kryje się pojęcie "pola kompensacyjnego" (zwanego także polem cechowania). Pole kompensacyjne można traktować jako pole cząstki wirtualnej. Ma ono dokładnie te same własności, które mają odpowiednie cząstki wirtualne. Np. oddziaływanie elektronów zachodzi dzięki wymianie wirtualnych fotonów. W definicji pochodnej kowariantnej pola elektronu występuje pole kompensacyjne, które okazuje się być tożsame z polem fotonu (polem elektromagnetycznym).
Ogólna teoria względności jest w całości zapisana w postaci zakrzywienia czasoprzestrzeni, jednak nie można z niej wywnioskować istnienia pola grawitonu. Teorie pól kwantowych utożsamiają pola cechowania z polami cząstek wirtualnych, jednak nie opisują zakrzywienia fizycznej czasoprzestrzeni, tylko różnych przestrzeni abstrakcyjnych. Fizycy mają nadzieję, że uda się połączyć oba podejścia i wytłumaczyć istnienie cząstek wirtualnych jako zakrzywienie czasoprzestrzeni fizycznej.
Zjawiska związane z cząstkami wirtualnymi.
Przykłady zjawisk będących rezultatem występowania wirtualnych cząstek:

</doc>
<doc id="539130" url="https://pl.wikipedia.org/wiki?curid=539130" title="Nikanora">
Nikanora

Nikanora – imię żeńskie pochodzenia greckiego, żeński odpowiednik imienia Nikanor. Imię to pochodzi od greckiego słowa "nikao" – "zwyciężam", czyli oznacza "zwyciężczyni".
Nikanora imieniny obchodzi 10 stycznia i 5 czerwca.

</doc>
<doc id="539132" url="https://pl.wikipedia.org/wiki?curid=539132" title="Massimo Busacca">
Massimo Busacca

Massimo Busacca (ur. 6 lutego 1969 w Bellinzona) – były szwajcarski sędzia piłkarski.
Arbitrem był od 1 stycznia 1998 roku, jako sędzia międzynarodowy zadebiutował trzy lata później meczem: Irlandia Północna – Bułgaria. Sędziował również spotkanie Polska – Łotwa, w ramach eliminacji do ME (2004) (przegrana reprezentacji Polski 0:1 w Warszawie). Jest dyrektorem, mieszka w Monte Carasso, mówi pięcioma językami: angielskim, niemieckim, francuskim, hiszpańskim i włoskim.
Karierę międzynarodową rozpoczął w 1999 roku jako arbiter podczas Mistrzostw Europy drużyn do lat 16 w Czechach. Później wybiegał na boisko jako sędzia podczas Mistrzostw Europy osiemnastolatków w Finlandii w 1999 roku oraz Mistrzostw Świata zespołów do lat 20 w Zjednoczonych Emiratach Arabskich w 2000 roku.
Prowadził mecze piłkarskich Mistrzostw Świata w Niemczech w 2006 roku, oraz podczas Mistrzostw Europy 2008 w Austrii i Szwajcarii, gdzie był głównym arbitrem półfinałowego spotkania Niemcy – Turcja.
Pod egidą UEFA do tej pory sędziował 77 spotkań, w tym 32 jako sędzia meczów Ligi Mistrzów.
W 2007 roku prowadził finał Pucharu UEFA FC Sevilla – Espanyol Barcelona.
W 2009 roku sędziował finał Ligi Mistrzów w Rzymie pomiędzy FC Barcelona i Manchesterem United.

</doc>
<doc id="539134" url="https://pl.wikipedia.org/wiki?curid=539134" title="Guba Buor-Chaja">
Guba Buor-Chaja

Guba Buor–Chaja (ros. "Губа Буор-Хая") – zatoka Morza Łaptiewów u północnego wybrzeża azjatyckiej części Rosji. 
Na zachodzie ograniczona deltą Leny, na wschodzie oddzielona przylądkiem Buor-Chaja od Zatoki Jańskiej. Długość 120 km, szerokość u wejścia 110 km, głębokość do 18 m. Półdobowa amplituda pływów ok. 0,5 m. Przez większą część roku pokryta lodem.
Do zatoki uchodzi rzeka Omołoj; główne porty Tiksi i Bykowskij.

</doc>
<doc id="539135" url="https://pl.wikipedia.org/wiki?curid=539135" title="Szango">
Szango

Szango (Shango, Xango) – bóg piorunów i błyskawic u Jorubów z Nigerii i Rep. Beninu; według przekazów tradycji ustnej Szango miał być czwartym władcą Jorubów; nie potrafił poskromić swych generałów; zdesperowani poddani posłali mu wtedy tykwę z papuzimi jajkami za znak, że powinien już "ułożyć się do snu"; opuszczony przez poddanych i małżonki, miał się powiesić na drzewie "ojan"; także:

</doc>
<doc id="539136" url="https://pl.wikipedia.org/wiki?curid=539136" title="Zwierzyna płowa">
Zwierzyna płowa

Zwierzyna płowa – zwierzęta łowne z rodziny jeleniowatych, zwierzęta zrzucające poroże. W Polsce do zwierzyny płowej zaliczane są:

</doc>
<doc id="539137" url="https://pl.wikipedia.org/wiki?curid=539137" title="Nikandra (imię)">
Nikandra (imię)

Nikandra - imię żeńskie pochodzenia greckiego, złożone z członów "Nike" - ("zwycięstwo") i "andros" - ("lud"). Odpowiednik męskiego imienia Nikander.
Nikandra imieniny obchodzi 15 marca, 17 czerwca i 7 listopada.

</doc>
<doc id="539138" url="https://pl.wikipedia.org/wiki?curid=539138" title="John Tolkien">
John Tolkien



</doc>
<doc id="539139" url="https://pl.wikipedia.org/wiki?curid=539139" title="Kozłowa Góra (zbiornik)">
Kozłowa Góra (zbiornik)

Kozłowa Góra ("Zbiornik Świerklaniec") – zbiornik zaporowy utworzony przez spiętrzenie wód Brynicy, położony na południowo-wschodnim obrzeżu gminy Świerklaniec. Popularna i oficjalna nazwa zbiornika pochodzi od Kozłowej Góry, dzielnicy Piekar Śląskich. Zbiornik powstał według projektu inżyniera Jana Stonawskiego, który był też głównym kierownikiem budowy tego zbiornika.
Geneza zbiornika.
Zbiornik Kozłowa Góra został wybudowany na terenach nieużytków dawnego pogranicza rosyjsko-niemieckiego. Został on utworzony w latach 1933–1939 dla celów militarnych i stanowił element systemu umocnień stałych i polowych (np. schrony bojowe, zapory przeciwczołgowe, stanowiska artylerii) Obszaru Warownego „Śląsk”. Zbiornik był więc elementem krajobrazu warownego, którego elementy występują w okolicach zbiornika do dnia dzisiejszego. W pierwszych latach powojennych (1948-1951), w związku z ciągłymi niedoborami wody w regionie górnośląskim, zbiornik zaadaptowano do funkcji rezerwuaru wody pitnej wodociągowej wznosząc stację uzdatniania wody.
Parametry morfometryczne.
Podstawowe parametry morfometryczne zbiornika Kozłowa Góra przedstawiają się następująco:
Przy normalnym poziomie piętrzenia pozostałe parametry morfometryczne wynoszą:
Brzegi zbiornika są zróżnicowane. Na południu zamyka go betonowa tama. Od strony zachodniej i częściowo północno-zachodniej otacza go ziemno-betonowy wał. W części północnej znajduje się ujście Brynicy z rozległymi trzcinowiskami. Od wschodu brzeg jest naturalny, płaski, z szuwarami, trzcinowiskami i podmokłymi łąkami.
Funkcje zbiornika.
Zbiornik posiada znaczenie przyrodnicze i krajobrazowe – strefa cofkowa to ważne miejsce lęgowe wielu gatunków ptaków mające status krajowej rangi ostoi ptactwa wodnego, a wokół akwenu występują liczne walory kulturowe np. pozostałości obszaru warownego, park pałacowy z zabytkową zabudową w Świerklańcu. Zbiornik pełni funkcje zaopatrzenia w wodę pobliskiej stacji uzdatniania wody Górnośląskiego Przedsiębiorstwa Wodociągów. Spełnia zadania przeciwpowodziowe. W ograniczonym zakresie jest wykorzystywany turystyczno-rekreacyjnie. W przeszłości pełnił funkcje militarno-obronne i jest jednym z nielicznych przykładów zbiornika wybudowanego i przez kilka lat wykorzystywanego wyłącznie do realizacji tego typu potrzeb.
Awifauna zbiornika.
Zbiornik położony jest tuż na północ od zwartej aglomeracji przemysłowej Górnego Śląska, na południowy wschód od rozległego kompleksu Lasów Lubliniecko-Tarnogórskich. Leży z dala od dolin Odry i Wisły, które są głównymi szlakami wędrówek ptaków na Śląsku i daleko od innych większych zbiorników wodnych. Z tego względu jest ważną lokalną ostoją ptaków. W jego otoczeniu stwierdzono 202 gatunki ptaków, z tego 78 gatunków lęgowych i 124 gatunki przelotnych i zimujących. Bogactwo jego awifauny pozwala stawiać go w jednym rzędzie z największymi akwenami Górnego Śląska: Jeziorem Goczałkowickim, Zbiornikiem Łąka czy Jeziorem Turawskim. Kozłowa Góra ma szczególne znaczenie dla gatunków wodno-błotnych. Lęgną się tu gatunki figurujące w polskiej czerwonej księdze, jak bąk, rybitwa białowąsa, zielonka, sieweczka obrożna, a także gatunki chronione dyrektywą siedliskową UE: kropiatka, derkacz, zimorodek, dzierzba gąsiorek. Najliczniej reprezentowana jest mewa śmieszka, której kolonie liczyły maksymalnie 230 par. Kolonie lęgowe perkoza zausznika liczą okresowo do 90 gniazd. Z drapieżnych w trzcinowiskach zakładają gniazda 1–2 pary błotniaków stawowych.

</doc>
<doc id="539142" url="https://pl.wikipedia.org/wiki?curid=539142" title="Platforma">
Platforma



</doc>
<doc id="539146" url="https://pl.wikipedia.org/wiki?curid=539146" title="Maurice Joshua">
Maurice Joshua

Maurice Joshua, znany także jako Maurice (ur. 1967 w Chicago) – amerykański producent muzyczny i remikser.
Życiorys.
Karierę muzyczną Joshua rozpoczął w 1988 roku. Wówczas to nagrał EP " I Gotta Big Dick" oraz "This Is Acid". Drugi z tych utworów zajął pierwsze miejsce na liście Hot Dance Club Play magazynu „Billboard”.
Tworzył remiksy nagrań takich artystów, jak Destiny's Child, Rihanna, Shakira, En Vogue, Whitney Houston, NSYNC, Kelly Rowland, Kim English, Jennifer Hudson i Michael Jackson. W 2000 i 2002 roku był nominowany do nagrody Grammy. W 2003 roku wygrał nagrodę w kategorii "Najlepszy remiks" za utwór „Crazy in Love (Maurice's Soul Mix)”.

</doc>
<doc id="539147" url="https://pl.wikipedia.org/wiki?curid=539147" title="Pogoria I">
Pogoria I



</doc>
<doc id="539148" url="https://pl.wikipedia.org/wiki?curid=539148" title="Borowina nad Pilicą">
Borowina nad Pilicą



</doc>
<doc id="539149" url="https://pl.wikipedia.org/wiki?curid=539149" title="Pogoria II">
Pogoria II



</doc>
<doc id="539150" url="https://pl.wikipedia.org/wiki?curid=539150" title="Pogoria III">
Pogoria III



</doc>
<doc id="539151" url="https://pl.wikipedia.org/wiki?curid=539151" title="Pogoria IV">
Pogoria IV



</doc>
<doc id="539156" url="https://pl.wikipedia.org/wiki?curid=539156" title="Flávio Amado">
Flávio Amado

Flávio, właśc. Flávio Amado da Silva (ur. 30 grudnia 1979 w Luandzie) – angolski piłkarz występujący na pozycji napastnika, reprezentant Angoli.
Kariera klubowa.
Flávio rozpoczynał karierę w zespole ligi angolskiej, Petro Atlético z Luandy. W 2001 dotarł z zespołem do półfinału Afrykańskiej Ligi Mistrzów, dwukrotnie był też królem strzelców swojej ligi, a w 2000 i 2001 zdobył mistrzostwo kraju. W 2005 został kupiony przez klub pierwszej ligi Egiptu Al-Ahly Kair, z którym w 2006 wywalczył mistrzostwo kraju, występował również na Klubowych Mistrzostwach Świata. W 2009 roku odszedł do saudyjskiego Asz-Szabab Rijad. Występował też w katarskim Al-Kharitiyath SC, a także belgijskim Lierse SK. W 2013 roku wrócił do Petro Atlético, gdzie w 2014 roku zakończył karierę.
Kariera reprezentacyjna.
Flávio Amado zadebiutował w reprezentacji Angoli 3 września 2000 roku. Jego największym sukcesem reprezentacyjnym jest jak dotychczas wywalczenie kwalifikacji na Mistrzostwa Świata 2006, pierwszej w historii Angoli. W 2006 wystąpił również z reprezentacją na Pucharze Narodów Afryki (faza grupowa). Na turnieju w Niemczech wystąpił w trzecim meczu grupowym z Iranem (1:1), w którym zdobył bramkę w drugiej połowie. Tym samym Flavio Amado jako jedyny Angolczyk strzelił gola na mistrzostwach świata w Niemczech 2006. W 2008 i 2010 ponownie zagrał w Pucharze Narodów Afryki (w edycji 2008 zdobył 1 gola, w 2010 - 3). W reprezentacji Angoli 70 meczów i zdobył 29 bramek.

</doc>
<doc id="539157" url="https://pl.wikipedia.org/wiki?curid=539157" title="Komisja Ścigania Zbrodni przeciwko Narodowi Polskiemu">
Komisja Ścigania Zbrodni przeciwko Narodowi Polskiemu



</doc>
<doc id="539158" url="https://pl.wikipedia.org/wiki?curid=539158" title="Sérgio Mendes">
Sérgio Mendes

Sérgio Santos Mendes (ur. 11 lutego 1941 w Niterói) – brazylijski muzyk, tworzący głównie bossa novę i sambę. Grał z Antônio Carlosem Jobim, którego uważał za swojego mentora, i z wieloma amerykańskimi jazzowymi artystami, którzy wyjeżdżali do Brazylii. Sergio wydał album we współpracy z wieloma znanymi, współczesnymi artystami, m.in. The Black Eyed Peas.

</doc>
<doc id="539159" url="https://pl.wikipedia.org/wiki?curid=539159" title="Bob Ezrin">
Bob Ezrin

Bob Ezrin, właśc. Robert Alan Ezrin (ur. 25 marca 1949 w Toronto) – kanadyjski muzyk i producent.
Współpracował z takimi gwiazdami jak: Pink Floyd, Rod Stewart, Alice Cooper, Hanoi Rocks, Peter Gabriel, Jane’s Addiction, Deep Purple czy KISS. Największą sławę przyniosła mu praca z zespołem Pink Floyd. Bob Ezrin był współproducentem trzech studyjnych albumów Pink Floyd: "The Wall", "A Momentary Lapse of Reason" oraz "The Division Bell". Ponadto, na wyżej wymienionych płytach grał na perkusji i instrumentach klawiszowych.

</doc>
<doc id="539161" url="https://pl.wikipedia.org/wiki?curid=539161" title="Sekta Moona">
Sekta Moona



</doc>
<doc id="539163" url="https://pl.wikipedia.org/wiki?curid=539163" title="Banda (szarfa)">
Banda (szarfa)

Banda – szarfa wykonana z tkaniny, jeden z elementów stroju korporanta. Większość korporacji akademickich nosi bandy z prawego ramienia na lewy bok (tak, jakby była przyczepiona do niej szabla). Konwent Polonia, a także lubelska Concordia, nosi je przeciwnie (jak pasy, na których wieszano pistolety). Banda barwiarza składa się ze wszystkich trzech kolorów korporacji, banda fuksa – zazwyczaj ma tylko jeden, rzadziej dwa.

</doc>
<doc id="539165" url="https://pl.wikipedia.org/wiki?curid=539165" title="Fuks">
Fuks



</doc>
<doc id="539168" url="https://pl.wikipedia.org/wiki?curid=539168" title="Tarcie ślizgowe">
Tarcie ślizgowe

Tarcie ślizgowe (tarcie suwne) – tarcie występujące na styku dwóch ciał stałych (jest tarciem zewnętrznym), gdy ciała przesuwają się względem siebie lub gdy ciała spoczywają względem siebie, a istnieje siła dążąca do przesunięcia ciał. Tarcie ślizgowe jest zjawiskiem powszechnym i występuje zawsze gdy styk ciał przenosi siłę nacisku, odpowiada ono za wiele zjawisk, występuje w większości urządzeń mechanicznych.
Prawa tarcia.
Podstawowe prawidłowości zachodzące dla tarcia suwnego znał już Leonardo da Vinci, pisał o nich Guillaume Amontons, a zbadał je dokładnie i upowszechnił Charles Coulomb. Prawa te są prawami empirycznymi, zostały sformułowane całkowicie na drodze obserwacji i doświadczeń. Dlatego nie są zawsze spełnione dokładnie.
Pierwsze prawo tarcia.
Siła tarcia ślizgowego między dwoma ciałami jest proporcjonalna do składowej normalnej siły utrzymującej ciała w zetknięciu, co wyraża wzór:
gdzie:
Jeżeli ciała pozostają w spoczynku względem siebie, to siła tarcia równoważy działającą siłę. Wzór powyższy określa maksymalną wartość siły tarcia statycznego. Gdy ciała poruszają się względem siebie wzór określa wartość siły tarcia. Współczynniki tarcia kinetycznego i statycznego są zazwyczaj różne.
Siła tarcia statycznego ma kierunek działania siły równoległej do trących powierzchni i przeciwny do niej zwrot. Siła tarcia kinetycznego ma kierunek ruchu wzajemnego ciał, a zwrot przeciwny do zwrotu ruchu.
Drugie prawo tarcia.
Siła tarcia ślizgowego nie zależy od wielkości powierzchni zetknięcia ciał.
Trzecie prawo tarcia.
Z chwilą wprowadzenia ciała w ruch, siła tarcia nie zależy od prędkości.

</doc>
<doc id="539169" url="https://pl.wikipedia.org/wiki?curid=539169" title="Tabaluga">
Tabaluga

Tabaluga – Wielkie przygody małego smoka – niemiecko-australijski serial animowany autorstwa Petera Maffaya opowiadający o zielonym smoku i jego przyjaciołach. Powstały trzy serie serialu po 26 odcinków (z udziałem różnych rysowników i scenarzystów) oraz film pełnometrażowy „Tabaluga i Leo”.
Opis fabuły.
Seria 1.
Fabuła oryginalnej serii koncentruje się wokół zaognionych stosunków Rajskiej Doliny z Lodolandią. Krótkotrwałe okresy nieoficjalnego zawieszenia broni przerywane są nagłymi i burzliwymi konfliktami zbrojnymi. Obywatele Rajskiej Doliny, Grzebcio, Bzyk i Rubin, podczas ucieczki przed śnieżnymi kulami przypadkiem odkrywają tajemnicze jajo zakopane w ziemi. Wykluwa się z niego młody smok – syn i dziedzic Tyriona, Tabaluga. Wkrótce Tabaluga zostaje poinformowany o okolicznościach śmierci jego ojca. Tyrion zginął śmiercią żołnierską podczas bitwy z tyranem Lodolandii, bałwanem Arktosem, ulegając przekształceniu w ciało niebieskie (gwiazdę). Ostatnia prośba Tyriona zmusiła jego zausznika, Puchacza, do przyjęcia postawy wallenrodycznej: mędrzec emigruje do Lodolandii i podejmuje się zdradliwej współpracy z Arktosem, aby dzięki swej uprzywilejowanej pozycji móc dokonywać strategicznych aktów szpiegostwa i sabotażu. Wraz z końcem serii Arktos uświadamia sobie potężną moc, która (niczym cudowna broń) pozwoli przeważyć szalę wojny na jego korzyść. Przed ostatecznym zamrożeniem terenów Rajskiej Doliny powstrzymuje go jednak Tabaluga. Obywatele Rajskiej Doliny żądają dla schwytanego zbrodniarza najwyższej kary, jednak Tabaluga z pozycji siły decyduje się na współpracę z Arktosem. W wyniku tego sojuszu w świecie filmu pojawi się zjawisko zmienności pór roku.
Seria 2.
W drugiej serii głównym wrogiem jest Hamsin, a Arktos sprzedaje lody. W pierwszym odcinku Tabaluga zostaje księciem Rajskiej Doliny, a Arktos wycina drzewa, których pnie chce przeznaczyć na produkcję lodów i powstaje pustynia. W drugim odcinku zjawia się Hamsin. W przedostatnim odcinku Hamsin niszczy całą Rajską Dolinę, ale Tabaludze i jego przyjaciołom udaje się znów zasiać drzewa, a Hamsin ginie w walce z Tabalugą. W ostatnim odcinku Arktos pod pozorem budowy parku rozrywki przygotowuje się do zamrożenia Doliny, jednak znów zostaje pokonany, zaś Tabaluga rezygnuje z korony.
Seria 3.
W trzeciej serii Tabaluga wyrusza na niebezpieczną misję po Medalion Smoka. Aby go zdobyć, musi uzbierać wpierw 5 znaków (Ognia, Wiatru, Wody, Lodu i Żelaza). Smok wyrusza na wyprawę w towarzystwie Miluni i Grzebcia. Arktos powraca na miejsce głównego przeciwnika. Razem z Jakubem i Sępem, a także pałętającym się Keyem (który pod koniec serii przechodzi na stronę Tabalugi) wyrusza za Tabalugą. Dlatego akcja nie toczy się już wyłącznie w Rajskiej Dolinie i Lodolandii, a prawie wszystkie odcinki tworzą jeden ciąg.
Miejsca.
W serialu akcja często przenosi się z miejsca na miejsce, i można wyróżnić kilka "„metalokacji”", pomiędzy którymi granice są bardzo wyraźne.
Rajska (Zielona) Dolina.
Kraina wiecznej wiosny, od wieków rządzona przez smoki. Żyją w niej zwierzęta mówiące ludzkim głosem – odpowiedniki gatunków występujących na Ziemi w strefie umiarkowanej. Władza smoka służy tylko regulacji spraw bieżących – poza tym w Rajskiej Dolinie panuje sielankowa anarchia. Młody widz może przekonać się, jak wspaniałe życie wiodą mili mieszkańcy nie będąc przez nikogo sterowani. W 3 serii nazwę zmieniono: "Green vale" – Zielona dolina.
Lodolandia (Kraina lodu).
W Lodolandii panuje stale zima. Jej przywódcą jest demoniczny bałwan Arktos, rezydujący w pałacu zwanym Mroźnogrodem znajdującym się na wyspie i będącym stolicą miasta Sopelkowo. Mieszkają tu zwierzęta z obu biegunów (niedźwiedzie polarne, pingwiny, foki, wilki polarne, lemingi, morsy). Lodolandczycy podejmują kosztowne i bezsensowne inwestycje, jak np. budowa ogromnych hoteli (do Lodolandii nikt nie przyjeżdża). Wiele też wysiłku wkładają w stałą wojnę z Rajską Doliną. Działania te wynikają z zaślepienia ich przywódcy. Kraina Lodu jest niezwykle analogiczna do państw autokratycznych, można pokusić się o twierdzenie, że ma za zadanie pokazywać młodym widzom złe strony takiego ustroju.
W 1 serii od zimna panującego w Lodolandii Tabaludze czasem gasł ogień, jednak już w 2 serii zrezygnowano z tego pomysłu. Po pierwszym obaleniu Arktosa teren Lodolandii został zredukowany do samego Sopelkowa wraz z przyległymi terenami, a mieszkańcy Rajskiej Doliny zawarli z Arktosem umowę, na mocy której tylko przez 3 miesiące w roku w obu krajach panować ma zima. W ten sposób w świecie Tabalugi ukształtowało się następstwo pór roku.
Pustynia.
Królestwo Hamsina. Powstaje przypadkiem, z winy Arktosa, który rozkazał wyciąć wszystkie drzewa na dużym obszarze Rajskiej Doliny, aby spożytkować je na produkcję lodów. Wyjałowione tereny zamieniły się w nieprzyjazną krainę słońca i piasku. Ich władca cały czas próbuje zamienić Rajską Dolinę w pustynię. Jednakże świat ten nie jest ukazany tak analogicznie do państw autokratycznych i zarazem antagonistycznie wobec Doliny, jak w serii pierwszej Kraina Lodu. Pustynia pojawia się tylko w 2 serii, nie wiadomo, co dzieje się tam później.
Emisja w Polsce.
Po raz pierwszy 1 seria została pokazana na antenie TVP1 jako Wieczorynka od 29 sierpnia 1998 roku do 27 lutego 1999 roku. W 2002 roku powtórzono emisję serii 1, zaś po niej rozpoczęto premierową emisję serii 2 (27 stycznia – 21 lipca 2003). Następnie powtórzono emisję serii 1 i 2, a po ich zakończeniu wyemitowana została po raz pierwszy seria 3 (27 września 2004 – 26 kwietnia 2005). W 2006 roku TVP1 powtórzyła emisją serii 3, zaś stacja MiniMini wyemitowała serię 1, w 2007 roku serię 2, a w 2008 roku do końca sierpnia serię 3. 20 grudnia 2008 roku stacja MiniMini wyemitowała 1 odcinek serii 1. W marcu 2012 roku TVP1 nadało I serię serialu. Dalszej emisji zaprzestano. Od czerwca 2013 roku emisję II sezonu wznowiono. Od 15 lutego do 10 maja 2014 roku był w całości nadawany w TVP ABC, emisję powtórzono w podobnym okresie 2016 oraz 2017 roku.
Wersja polska.
Wersja polska: Telewizyjne Studia Dźwięku w Warszawie / Telewizja Polska Agencja Filmowa 
Reżyseria: Andrzej Bogusz 
Tłumaczenie:
Dialogi:
Dźwięk:
Montaż: Zofia Dmoch 
Kierownik produkcji: Monika Wojtysiak 
Tekst piosenki: Krzysztof Rześniowiecki 
Śpiewał: Krzysztof Mielańczuk 
Wystąpili:
i inni
Lektor: Andrzej Bogusz
Tabaluga i Leo
Wersja polska: Hagi Film i Video Wrocław 
Reżyseria: Andrzej Bogusz 
Dialogi: Kaja Sikorska 
Dźwięk: Jakub Milencki 
Montaż: Robert Maniak 
Kierownictwo produkcji: Piotr Skotnicki 
Wystąpili:
Piosenkę z tekstem: Krzysztofa Rześniowieckiego śpiewał: Krzysztof Mielańczuk
Maszyny.
W „Tabaludze” świat techniki jest domeną zła. Większość maszyn służy do prowadzenia wojny lub do niewolniczej pracy.
Władca Lodolandii posługuje się między innymi wielkimi kuszami wyrzucającymi lodowe pociski, śnieżnymi armatami i wyrzutniami. Przemieszcza się, latając Arktoplanem. W serii 2 i 3 zamiast Arktoplanu władca śniegu używa także ciągniętej przez Jakuba przyczepy – budki z klimatyzacją i sklepu z lodami gałkowymi w jednym.
Wyrzutnia śniegu.
Wyrzutnia śniegu to potężna maszyna skonstruowana przez Arktosa z pomocą pingwina Jakuba. Maszyna ta napędzana jest przez niedźwiedzie, które, pedałując, przenoszą bloki lodu na gąsienicach do katapulty, skąd miotane są w cel.
Arktoplan.
Arktoplan jest maszyną skonstruowaną przez Arktosa z pomocą pingwina Jakuba. Maszyna ta jest napędzana za pomocą siły nóg, które powodują podnoszenia skrzydła do góry. Wskutek nieudolności pilota Jakuba pojazd ciągle się roztrzaskuje i musi być odbudowywany, niejednokrotnie od podstaw. W 1 i 2 serii Arktoplan jest zielony, w 3 – brązowy.
Wiatrak.
Wiatrak to potężna maszyna skonstruowana przez Hamsina z pomocą Klary. Maszyna ta jest napędzana przez wielbłądy, które biegając poruszają skrzydła wiatraka, powodując tym samym burzę piaskową. Podobną do wiatraka maszyną dysponuje także Arktos, tyle że jego maszyna ma kształt zbliżony do działa i napęd taki, jak w wyrzutni śniegu, zaś służy do wywoływania zamieci śnieżnej i mroźnego podmuchu.
Piaskolot.
Jest to pustynny odpowiednik Arktoplanu. Zasadniczą różnicą pomiędzy Arktoplanem a Piaskolotem jest to, że Piaskolot ma sztywne skrzydła i śmigło napędzane przekładnią poruszaną siłą nóg. Pojawia się w trzech odcinkach drugiej serii.
Wyrzutnia piasku.
Wyrzutnia piasku (zwana także bazuką lub piaskową armatą) to potężna maszyna skonstruowana przez Hamsina z pomocą Klary. Ma kształt potężnej armaty i służy do miotania piaskowych kul w cel. Maszyna ta była poddawana różnym modyfikacjom, czasem też rozlatywała się na kawałki i była odbudowywana od podstaw.

</doc>
<doc id="539170" url="https://pl.wikipedia.org/wiki?curid=539170" title="Postum">
Postum

Postum – amerykańska kawa zbożowa produkowana przez Kraft Foods do 2007 roku, od maja 2012 marka w portfolio Eliza’s Quest Food. Postum zostało wprowadzone na rynek w 1895 roku przez C. W. Posta, właściciela firmy Postum Cereal Company (firma zmieniła później nazwę na „General Foods”, która została kupiona przez Kraft Foods), jako zdrowsza, niezawierająca kofeiny alternatywa dla kawy.

</doc>
<doc id="539171" url="https://pl.wikipedia.org/wiki?curid=539171" title="España (rzeka)">
España (rzeka)

España – rzeka w środkowo-wschodniej części Asturii, w Hiszpanii. Uchodzi do Oceanu Atlantyckiego w okolicach Playa de España.

</doc>
<doc id="539173" url="https://pl.wikipedia.org/wiki?curid=539173" title="Marcel Griaule">
Marcel Griaule

Marcel Griaule (ur. 1898 w Aisy-sur-Armançon, Yonne; zm. 1956 w Paryżu) – francuski etnolog znany z badań nad plemieniem Dogonów, pionier francuskich badań terenowych. 
Życiorys.
Pomiędzy 1928 a 1933 rokiem zorganizował dwie wielkie wyprawy w przez Afrykę mające na celu zebranie materiałów etnograficznych. Pierwsza dotarła do Etiopii, a druga (1931-1933 - Misja Dakar-Dżibuti) dotarła między innymi do kraju Dogonów (obecne Mali). 
Lata 30. spędził na kolejnych wyprawach do kraju Dogonów. Razem ze swoją bliską współpracowniczką Germaine Dieterlen stworzył monografie plemienia i jego mitologii. Według niektórych opowieści miał zostać wprowadzony przez ślepego starca Ogotemmeli w jeden z najwyższych kręgów tajemnej wiedzy Dogonów i ich kosmogonii. Metodologia Griaule'a spotkała się z krytyką w środowisku antropologów, wytykano mu zwłaszcza nieprawdziwe przypisywanie Dogonom rozległej wiedzy astronomicznej na temat Syriusza, co później podchwycili zwolennicy teorii paleoastronautycznych.

</doc>
<doc id="539175" url="https://pl.wikipedia.org/wiki?curid=539175" title="Espana">
Espana



</doc>
<doc id="539176" url="https://pl.wikipedia.org/wiki?curid=539176" title="Maria Turlejska">
Maria Turlejska

Maria Turlejska z domu Zieleńczyk (ur. 23 sierpnia 1918 w Warszawie, zm. 16 lipca 2004 tamże) – polska socjolog, historyk, działaczka komunistyczna i publicystka. Była profesorem i wykładowcą w Uniwersytecie Warszawskim, Wojskowej Akademii Politycznej i Uniwersytecie Wrocławskim. Współpracowała z „Polityką”. Jako historyk specjalizowała się w dziejach najnowszych Europy.
Życiorys.
Urodziła się w zasymilowanej rodzinie żydowskiej, jako córka Adama Zieleńczyka i Jadwigi z domu Segało. Tuż przed II wojną światową wyszła za mąż za poznanego na spotkaniach „Spartakusa” i Związku Niezależnej Młodzieży Socjalistycznej działacza Komunistycznej Partii Polski Jana Turlejskiego. Lata 1939–1941 spędziła wraz z nim w Łomży pod okupacją sowiecką. Po rozpoczęciu wojny niemiecko-radzieckiej jej mąż jako deputowany do Zgromadzenia Ludowego Zachodniej Białorusi ewakuował się z Armią Czerwoną do Moskwy i potem zginął w czasie próby przerzutu do Polski, gdzie jako członek „Grupy Inicjatywnej PPR” miał odbudowywać partię komunistyczną. Maria Turlejska przedostała się do Warszawy i tam po powstaniu Polskiej Partii Robotniczej aktywnie włączyła się w jej działalność od 1942 (działała pod pseudonimem „Jadzia”). Była zecerem w tajnej drukarni PPR, należała do Gwardii Ludowej i Armii Ludowej, a w powstaniu warszawskim walczyła na Starym Mieście (używała pseudonimu „Małgosia”).
Po zakończeniu wojny funkcjonowała w aparacie władzy komunistycznej. Uczestniczyła m.in. osobiście w fałszowaniu wyników referendum ludowego pod hasłem „3 × TAK” w czerwcu 1946. Od 20 lutego 1945 do października 1946 była instruktorem w Wydziale Propagandy Komitetu Centralnego PPR. Od października 1946 do kwietnia 1947 i od września do grudnia 1948 była zastępcą kierownika Wydziału Historii Partii KC PPR. Jej zadaniem było m.in. wprowadzenie takich zmian do programów nauczania historii, które wygodne były dla władz komunistycznych i które zacierały fakty dowodzące istnienie konfliktów w historii stosunków polsko-rosyjskich. Ściśle w tym czasie współpracowała z Władysławem Gomułką. Została usunięta z Wydziału Historii Partii po aresztowaniu W. Gomułki. W 1948 wstąpiła do Polskiej Zjednoczonej Partii Robotniczej. Pracowała jako kierownik naukowy w Katedrze Historii Polski w Instytucie Kształcenia Kadr Naukowych, działającym od 1950 do 1954. Następnie była zatrudniona w Instytucie Nauk Społecznych przy KC PZPR.
Według zachowanych w IPN danych została w 1950 zwerbowana przez Ministerstwo Bezpieczeństwa Publicznego, gdzie funkcjonowała jako TW „Ksenia”, prowadzona przez płk. Józefa Światłę. Zachowało się około stu meldunków pisanych przez nią, głównie o pracownikach Uniwersytetu Warszawskiego, Instytutu Nauk Społecznych przy KC PZPR i Wojskowej Akademii Politycznej. W późniejszych latach miała zerwać kontakty z tajnymi służbami. W 1955 została usunięta z PZPR, później jednak, po dojściu Gomułki do władzy, ponownie wróciła do łask aparatu partyjnego. Wraz z gen. Janem Czaplą była współautorką wydanej w 1966 przez Wojskową Akademię Polityczną im. F. Dzierżyńskiego książki "Z walk przeciwko zbrojnemu podziemiu 1944-1947".
W latach PRL współpracowała z artystą malarzem Zdzisławem Beksińskim i pomagała w jego działalności (zarówno na odległość, jak i po jego przeprowadzce do Warszawy). Po 1970 ekipa Gierka raz jeszcze usunęła ją z kręgów zbliżonych do władzy; jej książkę "„Zapis pierwszej dekady”" z 1972 wycofano z księgarń i cały nakład przeznaczono na przemiał. Po 1976 publikowała w tzw. drugim obiegu m.in. pod pseudonimem Łukasz Socha. Wydała m.in. pracę pt. "Te pokolenia żałobami czarne... Skazani na śmierć i ich sędziowie 1944–1946", stanowiącą zapis danych archiwalnych na temat osób skazanych przez sądy wojskowe i doraźne tuż po zakończeniu wojny w Polsce. Często odwiedzała również odsuniętego od władzy Władysława Gomułkę, z którym prowadziła dyskusje, zbierając przy tym informacje do swoich opracowań historycznych. Po wprowadzeniu stanu wojennego opublikowała w 1984 "„Te pokolenia żałobami czarne... Skazani na śmierć i ich sędziowie 1944-1954”", opracowanie oparte m.in. na dokumentach z tajnych archiwów PRL, z których część otrzymała w 1980 od Gomułki. Za książkę tę otrzymała w 1987 Nagrodę Kulturalną „Solidarności”. Była konsultantką historyczną filmu fabularnego „Przesłuchanie” (1982) reż. Ryszarda Bugajskiego. Od 1989 współpracowała z „Gazetą Wyborczą” kontynuując wieloletnią znajomość z Adamem Michnikiem.
Ocena.
Przeciwnicy Marii Turlejskiej pamiętają jej niechlubne zasługi dla reżimu stalinowskiego i współpracę z tzw. „informacją” – tajnymi służbami w tamtym okresie. Nadto podnoszą jej również sprzeciw w sprawie podręczników szkolnych do historii autorstwa dra Leszka A. Szcześniaka w 1999. Nie brak też postaw odwrotnych, podkreślających jej udział – po 1980 – w odkłamywaniu historii Polski i w demaskowaniu systemu, którego sama niegdyś była ważnym elementem. Według jej własnych słów, zmiana perspektywy politycznej, która dokonała się u niej około sześćdziesiątego dopiero roku życia, była wynikiem głębokiego przekonania, że należy uczynić wszystko, aby następne pokolenia nie wzięły przykładu z jej postaw i zachowań i aby nie poszły w jej ślady.

</doc>
<doc id="539178" url="https://pl.wikipedia.org/wiki?curid=539178" title="Paweł Czarnota">
Paweł Czarnota

Paweł Czarnota (ur. 14 kwietnia 1988 w Olkuszu) – polski szachista, arcymistrz od 2006 roku.
Kariera szachowa.
Jest sześciokrotnym mistrzem Polski juniorów w różnych kategoriach wiekowych. Po raz pierwszy na międzynarodowej arenie pojawił się w roku 2000, występując w mistrzostwach świata juniorów do lat 12 w Oropesa del Mar, w których zajął VIII miejsce. W roku 2003 zajął V miejsce w mistrzostwach Europy juniorów do lat 16, rozegranych w Budvie. W tym samym roku wygrał Turniej Rubicon Cup w Budapeszcie w grupie chłopców do lat 15.
Wyjątkowo udany był dla niego rok 2005 - w lutym zajął VII miejsce w jednym z największych otwartych turniejów na świecie w Cappelle-la-Grande, zdobywając pierwszą normę na tytuł arcymistrza. Następnie wygrał Memoriał Akiby Rubinsteina w Polanicy-Zdroju, a w Hercegu Novim został mistrzem Europy juniorów do lat 18. W roku 2006 wystąpił na mistrzostwach Europy seniorów w Kuşadası (zajmując XVIII miejsce) oraz zajął VII miejsce w bardzo silnie obsadzonym turnieju "open" w Pardubicach, zdobywając czwartą normę arcymistrzowską. Na przełomie 2009 i 2010 r. podzielił I m. (wspólnie Aleksandrem Zubowem i Tomaszem Warakomskim) w turnieju "Cracovia" w Krakowie. W 2009 r. zdobył w Poznaniu tytuł Indywidualnego Akademickiego Mistrza Polski w Poznaniu. W 2011 r. reprezentował Uniwersytet Śląski na Letniej Uniwersjadzie w Shenzhen. W 2012 r. na Akademickich Mistrzostwach Świata w Guimarães zdobył, wraz z drużyną, srebrny medal.
Dwukrotnie wystąpił w finałach mistrzostw Polski seniorów (Poznań 2005 - X miejsce, Kraków 2006 - VI miejsce). W roku 2006 reprezentował Polskę na olimpiadzie szachowej w Turynie, zdobywając 4½ pkt w 8 partiach.
Najwyższy ranking w dotychczasowej karierze osiągnął 1 lipca 2007 r., z wynikiem 2575 punktów zajmował wówczas 8. miejsce wśród polskich szachistów.
Życie prywatne.
Jest absolwentem IV Liceum Ogólnokształcącego w Olkuszu. W 2013 roku ukończył studia na Uniwersytecie Śląskim uzyskując tytuł magistra prawa. Siostra Pawła Czarnoty, Dorota, jest wielokrotną medalistką mistrzostw Polski juniorek i posiada tytuł mistrzyni międzynarodowej.

</doc>
<doc id="539179" url="https://pl.wikipedia.org/wiki?curid=539179" title="Przekształtnik buck">
Przekształtnik buck

Przekształtnik buck (przekształtnik obniżający napięcie, ang. step-down, bucking) – rodzaj przekształtnika DC/DC bez izolacji galwanicznej między wejściem a wyjściem. Napięcie wyjściowe jest niższe od wejściowego, natomiast prąd wyjściowy może być wyższy od wejściowego.
Budowa.
Przekształtnik buck (w wersji z indukcyjnym obwodem ładowania) składa się z klucza tranzystorowego sterowanego przez układ regulacji napięcia, diody rozładowczej, dławika i kondensatora filtrującego napięcie wyjściowe.
Zasada działania.
Po zamknięciu klucza prąd w obwodzie wzrasta, przez co część napięcia odkłada się na cewce. Gdy napięcie na wyjściu przekroczy zadaną wartość, klucz zostaje rozłączony, wówczas spadające natężenie prądu indukuje na cewce napięcie, przepływ prądu umożliwia dioda. Gdy napięcie na wyjściu spadnie poniżej wymaganego klucz jest powtórnie załączany. Jeżeli zasilany układ pobiera niewiele prądu wówczas w stanie otwartego klucza energia zgromadzona w cewce może zakończyć się przed włączeniem klucza, wówczas odbiornik zasilany jest prądem z kondensatora filtra.
Zastosowanie.
Układ jest powszechnie stosowanym układem stabilizatora napięcia stałego, jego wielofazowa odmiana jest stosowana np. do zmiany napięcia zasilającego płytę główną na napięcie zasilania procesora.

</doc>
<doc id="539180" url="https://pl.wikipedia.org/wiki?curid=539180" title="Alfred Marshall">
Alfred Marshall

Alfred Marshall (ur. 26 lipca 1842 w Bermondsey koło Londynu, zm. 13 lipca 1924) – ekonomista brytyjski, profesor Uniwersytetu w Cambridge, sformułował prawo elastyczności popytu.
Życiorys.
W latach 1861-68 studiował w St John’s College na Uniwersytecie Cambridge; licencjat uzyskał w roku 1865 z drugim wynikiem na roku (). W latach 1884-1908 piastował w Cambridge stanowisko profesora ekonomii politycznej.
Marshall prowadził badania dotyczące różnych sfer ekonomicznych – wniósł on wkład w dziedzinę mikroekonomii, przede wszystkim syntezę i rozwój teorii ekonomicznych: badanie związków podażowo-popytowych, rozwinięcie teorii użyteczności konsumenta, powiązanie teorii krańcowej produktywności z tradycyjną teorią kosztów. Nie wszystkie spostrzeżenia Marshalla zostały przez niego samego rozwinięte – w swoich pracach zawarł on przesłanki do dalszych badań i obserwacji, które stały się inspiracją dla wielu mu współczesnych i ich następców.
Istotny jest również jego wkład w dziedzinę badań ekonomiki przemysłu. Pod koniec dziewiętnastego wieku zidentyfikował on okręgi przemysłowe. Jego obserwacje stworzyły podwaliny dla włoskiej szkoły przemysłowej, teorii elastycznej specjalizacji oraz badań nad klastrami.
Marshall uważał, że wartościowanie pracy jest niemożliwe do przeprowadzenia i w dodatku niepotrzebne. Swoje przemyślenia uzasadniał faktem, iż robotnicy oferują swoją pracę w ilościach „hurtowych”, więc nie sposób wykazać ich rzeczywistego wysiłku w określonym czasie. Zdaniem Marshalla wynagrodzeń robotników nie warto różnicować z powodu bardzo wysokiej podaży pracy. Nawet przy niskich zarobkach robotnicy wciąż będą przypisywać swojej płacy wysoką użyteczność krańcową. Z drugiej strony Marshall zauważał istnienie innych zawodów, w których wynagrodzenia mogą być w pewien sposób zróżnicowane. Sądził jednak, że płace otrzymywane w danym zawodzie wyznaczone są na takim poziomie, by utrzymać pracowników w sektorze i nie zachęcać ich do jego zmiany. Według Marshalla płace wyznaczają ceny a nie odwrotnie, stąd względna stałość wynagrodzeń w zawodach.
Przyznawał, iż mogą występować okresowe fluktuacje płac, np. w związku z nagłym wzrostem popytu na tego typu usługi, a więc także ze wzrostem cen tych usług. Twierdził, iż stopniowo relacja między popytem na pracę a jej podażą musi powrócić do stanu pierwotnego, przede wszystkim z powodu napływających do sektora nowych pracowników skuszonych podwyżką płac. Wzrost podaży (która w długim okresie jest bardziej elastyczna), pociągnie za sobą spadek płac i sytuacja wróci do równowagi.

</doc>
<doc id="539182" url="https://pl.wikipedia.org/wiki?curid=539182" title="Benedykt X">
Benedykt X

Benedykt X (właśc. Giovanni Mincius; ur. w Rzymie zm. po 1073) – antypapież w okresie od 5 kwietnia 1058 do 24 stycznia 1059.
Życiorys.
Był Rzymianinem; kardynałem-biskupem Velletri od 1057 roku. Po śmierci papieża Stefana IX został antypapieżem dzięki poparciu rodu Tuskulańczyków. Kardynałowie sprzyjający reformie Kościoła nie uznali tego wyboru i obrali w Sienie na papieża Gerarda z Burgundii, który przybrał imię Mikołaj II i uzyskał poparcie cesarza Henryka IV. Mikołaj wygnał z Rzymu Benedykta, który na synodzie w Sutri w 1059 r. został zdetronizowany i obłożony ekskomuniką. Niedługo potem Benedykt został schwytany i uwięziony, a w kwietniu 1060 roku zmuszono go do potwierdzenia swojej detronizacji, pozbawiono go też godności kardynalskiej i biskupiej. Został skazany na przymusowy pobyt w hospicjum św. Agnieszki, gdzie zmarł na początku pontyfikatu Grzegorza VII.

</doc>
<doc id="539184" url="https://pl.wikipedia.org/wiki?curid=539184" title="Natasha Bedingfield">
Natasha Bedingfield

Natasha Anne Bedingfield (ur. 26 listopada 1981 w Surrey) – angielska piosenkarka i autorka tekstów. W dniu 21 marca 2009 poślubiła amerykańskiego biznesmena Matthew Robinsona. Zadebiutowała w latach 80. jako członkini zespołu chrześcijańsko-rockowego "The DNA Algorithm" tworzonego przez artystkę i jej rodzeństwo: Daniela oraz Nikolę Rachelle. Od lat 90. wokalistka nagrywała piosenki rock i gospel dla Hillsong London Church.
Swój pierwszy, solowy album "Unwritten" Natasha nagrała w roku 2004. Główne brzmienia muzyczne na albumie to wolne Pop rock inspirowane muzyką R&amp;B, które doprowadziły do dołączenia artystce tytułu światowej gwiazdy ze sprzedażą samego debiutanckiego krążka w ilości ponad 2,5 miliona egzemplarzy. W 2007 Bedingfield została nominowana do nagrody Grammy za "Najlepszy żeński występ pop" z piosenką "Unwritten". Drugi album wokalistki, "N.B." (2007), promowany był przez trzy utwory: "I Wanna Have Your Babies", "Soulmate" i "Say It Again", które nie zajęły miejsca w Top 5 brytyjskiego notowania najlepiej sprzedających się singli.
Natasha Bedingfield promuje światową akcję humanitarną "Stop the Traffik", która pomaga głodującym dzieciom. Kampania prowadzona jest przez matkę artystki pod nazwą "Global Angels". W roku 2008 wzięła udział w nagraniu charytatywnej piosenki "Just Stand Up", z której dochód został przekazany instytucjom pomagającym osobom żyjącym z nowotworem.
Dzieciństwo.
Bedingfield urodziła się w Lewisham w Anglii. Jej rodzice Molly i John Bedingfieldowie byli wolontariuszami, którzy często wyjeżdżali, dlatego Natasha dzieciństwo spędziła w Nowej Zelandii. Ma trójkę rodzeństwa: starszego brata Daniela i młodszą siostrę Nikolę, którzy również są wokalistami pop, oraz młodszego brata – Joshuę. Zainteresowanie muzyką zostało zainaugurowane od najmniejszych lat przez rodziców, kiedy to Natasha została zapisana na naukę gry na gitarze i pianinie. Jako nastolatka razem z dwójką rodzeństwa (Danielem i Nikolą) założyli zespół chrześcijańsko-rockowy "The DNA Algorithm". Istnienie grupy zapewniło Bedingfield poznanie różnych stylów muzycznych oraz wykazanie się w tworzeniu tekstów muzycznych. Artystka w zespole, śpiewała głównie dance-pop o religii, niezależności oraz legalności, tematach na które Natasha mogłaby się natknąć podczas swojej muzycznej kariery. "The DNA Algorithm" wystąpiło na kilku festiwalach muzyki chrześcijańskiej jeszcze przed tym, kiedy zespół uległ rozpadowi.
Bedingfield przez rok studiowała psychologię na Uniwersytecie Greenwich, aby ona sama "pisała coraz lepsze teksty piosenek". Po dwunastu miesiącach nauki opuściła szkołę, aby skupić się na śpiewaniu i pisaniu tekstów piosenek. Zaczęła nagrywać dema, w garażu, razem ze swoimi przyjaciółmi, którzy pracowali w studiu muzycznym, aby potem je rozsyłać do wytwórni płytowych. Podczas lat 90. i wczesnych 2000., Bedingfield komponowała oraz nagrywała piosenki dla "Hillsong London Church". Jej dokonania zostały uwiecznione na albumach "Shout God's Fame" oraz "Jesus Is My Superhero" w roku 2004.
Kariera muzyczna.
2004-2006: "Unwritten".
W roku 2003 Bedingfield podpisała kontrakt z wytwórnią płytową Sony BMG. Jej pierwszy album "Unwritten" ukazał się we wrześniu 2004, a udzielają się na nim Steve Kipner, Guy Chambers, Patrick Leonard i raper Bizarre. Główne brzmienia muzyczne na albumie to wolne Pop rock inspirowane muzyką R&amp;B. Teksty piosenek na krążku nawiązują do kobiecej wolności i wyzwolenia. Album został ciepło przyjęty przez krytyków; recenzent "All Music Guide" opisał krążek jako "świetnie wykonany pop nowego stulecia". Album zadebiutował na miejscu #1 brytyjskiej i w pierwszej trzydziestce amerykańskiej listy sprzedaży oraz pokrył się multi-platynami w Wielkiej Brytanii i Stanach Zjednoczonych. W roku 2007 Natasha została nominowana do nagrody Grammy za "Najlepszy żeński występ pop" (utwór "Unwritten").
Pierwszy singiel z płyty "Single" osiągnął miejsce #3 na brytyjskiej liście przebojów. Tekst utworu i teledysk nawiązują do życia singla. Kolejnym singlem z płyty był "These Words". Utwór najwyższą pozycję osiągnął kilka tygodni po premierze, miejsce #1, czyniąc "These Words" pierwszą piosenką Natashy, która zajęła pozycję na samym szczycie tamtejszego notowania; singiel zajął również wysoką pozycję w Top 20 amerykańskiej listy "Billboard Hot 100" Trzecim singlem z krążka był utwór "Unwritten", który zajął pozycję #6 na brytyjskiej liście przebojów, a w Stanach Zjednoczonych #2 co do najczęstszego grania w stacjach radiowych w roku 2006. Czwartym singlem z płyty okazał się utwór "I Bruise Easily", który nie osiągnął takiej popularności jak poprzednie piosenki Bedingfield, zajmując pozycję #12 na brytyjskiej liście przebojów.
W listopadzie 2006 Natasha wydała DVD "Live in New York City" zawierające koncert na żywo, dokument o artystce oraz wszystkie wydane przez nią teledyski. Tego samego miesiąca Bedingfield nagrała utwór "Still Here" napisany przez Diane Warren do filmu Rocky Balboa. Mimo iż piosenka nie ukazała się na oficjalnym soundtracku to pojawiła się na drugim, studyjnym albumie Natashy, "N.B." (2007).
W lipcu 2007 Natasha pojawiła się razem z Esmée Denters na portalu YouTube, gdzie śpiewały utwór "Unwritten"; mimo że Bedingfield podłożyła swój głos od początku utworu, to pojawiła się w obiektywie pod koniec piosenki.
Od 2007: "N.B." oraz "Pocketful of Sunshine".
Drugi album Bedingfield, "N.B." ukazał się w kwietniu 2007. W stworzeniu albumu, Natashy pomagały takie sławy jak Eve, czy Adam Levine członek zespołu Maroon 5. Brzmienia muzyczne na krążku nawiązują do R&amp;B, reggae oraz electronica. Bedingfield wyzanała, iż album rzeczywiście różni się od swojego poprzednika gdyż jest odzwierciedleniem samej artystki, która podczas nagrywania albumu szukała swojego wymarzonego partnera. "N.B." zadebiutował na miejscu #9 brytyjskiego notowania najlepiej sprzedających się płyt.
"I Wanna Have Your Babies", główny singiel z albumu, został skomentowany przez krytyków jako "banalno-słowna piosenka" opowiadająca o kobiecie szukającej ojca dla swojego dziecka. Singiel odniósł sukces, osiągając miejsce #7 na brytyjskiej liście przebojów i głównie pozycje w Top 50 na notowaniach innych krajów. "Soulmate" został wydany jako drugi singiel z krążka dnia 2 lipca 2007 i także zajął pozycję #7 na brytyjskim notowaniu. Trzecim singlem z krążka okazała się kompozycja "Say It Again", która wydana została dnia 8 października 2007 w Wielkiej Brytanii. Z powodu wydania utworu jedynie w formacie Digital Download, piosenka nie cieszyła się popularnością w rodzimym kraju artystki, nie debiutując nawet na notowaniu Top 100 najlepiej sprzedających się singli.
Bedingfield, aby promować swój najnowszy krążek, została głównym supportem trasy koncertowej Justina Timberlake'a "The Future Sex/Love Show" w maju 2007. Dnia 1 lipca 2007 Natasha pojawiła się na koncercie "Dla Diany", na Stadionie Wembley w Londynie. Dnia 3 października 2007 wokalistka pojawiła się na gali "2007 BT Digital Music Awards" w Camden dzielnicy położonej w południowej części Londynu, aby odebrać nagrodę w kategorii "Najlepszej artystki pop" oraz zaprezentować utwór "Say It Again".
Pod koniec roku 2007 wokalistka wydała singiel "Love Like This" jedynie na muzyczny rynek Ameryki Północnej. Utwór, w którym gościnnie głosu użyczył raper Sean Kingston, zajął wysokie pozycje na tamtejszych listach przebojów, znajdując się w Top 20 notowania "Billboard Hot 100" oraz "Canadian Hot 100". Kompozycja ta stała się głównym singlem z krążka "Pocketful of Sunshine". Podczas wywiadu w programie "TRL", Bedingfield powiedziała, iż album zawierać będzie sześć piosenek z krążka "N.B." oraz siedem zupełnie nowych kompozycji między innymi piosenkę "Love Like This". Krążek wydany został 22 stycznia 2008 roku na amerykańskim rynku muzycznym. Tytułowy utwór z albumu stał się główną kompozycją rozpoczynającą finalną serię programu stacji MTV "Wzgórza Hollywood". W lutym 2008 na amerykański rynek muzyczny wydany został drugi singiel promujący krążek, utwór "Pocketful of Sunshine". Kompozycja, która powtarzając sukces innej piosenki wokalistki "Unwritten", znalazła się w Top 5 notowania "Billboard Hot 100" oraz Top 3 "Canadian Hot 100" została nagrana w celach promocyjnych w specjalnym języku, by promować grę komputerową "". Utwór został również wykorzystany w kampanii "Start Fresh" amerykańskiej telewizji ABC. Po udanym występie drugiego singla na listach przebojów, artystka zdecydowała się wydać na amerykański rynek muzyczny kolejną kompozycję prezentującą longplay. "Angel", wyprodukowany przez Rodneya "Darkchilda" Jerkinsa oraz wydany dnia 11 sierpnia 2008 w Ameryce Północnej, stał się trzecim singlem promującym album "Pocketful of Sunshine".

</doc>
<doc id="539186" url="https://pl.wikipedia.org/wiki?curid=539186" title="Gneisenau (1936)">
Gneisenau (1936)

Gneisenau – niemiecki pancernik z okresu II wojny światowej, typu "Scharnhorst". Nazwę tę wcześniej nosił krążownik pancerny "Gneisenau" z I wojny światowej.
Operacja Weserübung (IV 1940).
Podczas inwazji na Norwegię (operacja Weserübung) „Scharnhorst” i „Gneisenau” należały do Grupy 1, która dostarczyła żołnierzy do Narwiku. Podczas tej operacji, 9 kwietnia stoczyły pojedynek z brytyjskim krążownikiem liniowym HMS „Renown”, podczas którego „Gneisenau” został uszkodzony.
Operacja Juno (VI 1940).
Podczas tej operacji „Scharnhorst”, „Gneisenau” i niszczyciele „Karl Galster”, „Hans Lody”, „Erich Steinbrink”, „Hermann Schoemann” napotkały 8 czerwca 1940 lotniskowiec HMS „Glorious” w eskorcie niszczycieli HMS „Ardent” i HMS „Acasta”. Wszystkie brytyjskie okręty zostały zatopione, lecz "Acasta" uszkodził torpedą "Scharnhorsta" powodując śmierć 48 członków załogi.
Operacja Berlin (XII 1940 - III 1941).
28 grudnia 1940 „Scharnhorst” i „Gneisenau” próbowały przedostać się na Atlantyk, lecz sztorm uszkodził „Gneisenau” i okręty zawróciły. Dopiero 3 lutego 1941 r. oba okręty przepłynęły przez Cieśninę Duńską, a następnego dnia dotarły w rejon południowej Grenlandii. 8 lutego napotkały konwój HX-106, lecz przerwały atak z powodu otrzymania rozkazu nie podejmowania walki z okrętem eskorty, którym był stary pancernik HMS „Ramillies”. Kilka dni później, 22 lutego, zatopiły 4 brytyjskie statki handlowe. Dzięki słabej aktywności lotnictwa, okrętom udało się uniknąć spotkań z okrętami Royal Navy.
Pomiędzy 7 a 9 marca zamierzały podjąć atak w rejonie Sierra Leone na konwój SL-67, zrezygnowały z niego gdy zauważony został okręt eskorty - pancernik HMS „Malaya”, ale naprowadziły na niego U-Booty, które zatopiły 5 statków o łącznym tonażu 28 488 BRT.
16 marca zespół zatopił 13 statków transportowych w tym 4 przez „Scharnhorsta”. Była to ostatnia akcja okrętów przed wpłynięciem do portu w Breście 22 marca. Podczas tej operacji, zostały zatopione 22 statki transportowe o tonażu 115 600 BRT w tym 8 o tonażu 49 300 BRT przez „Scharnhorsta”.
Po powrocie, podczas napraw w Breście „Gneisenau” został nad ranem 6 kwietnia 1941 uszkodzony brytyjską torpedą lotniczą zrzuconą przez jedyny samolot Bristol Beaufort z 22. Dywizjonu RAF z czterech wysłanych, który dotarł nad cel (został on po ataku zestrzelony). Torpeda trafiła w prawą burtę w części rufowej, powodując zalania i uszkodzenia mechanizmów i konieczność dokowania. W nocy 10/11 kwietnia został jeszcze zbombardowany podczas nalotu RAF-u, otrzymując cztery trafienia bombami. Zginęło 72 marynarzy i 90 zostało rannych, z czego 16 później zmarło.
Operacja Cerberus (II 1942).
12 lutego 1942 „Gneisenau” wraz z okrętami „Scharnhorst” i „Prinz Eugen” przedarł się z bombardowanego przez Royal Air Force Brestu do Kilonii (Operacja Cerberus). Na wysokości Terschelling w Holandii „Gneisenau” został jednak uszkodzony przez bliski wybuch miny magnetycznej, która wybuchła w pobliżu rufowej części jednostki. Okręt skierowano więc na remont w Kilonii.
Uszkodzenia naprawiono do 26 lutego 1942, lecz w noc z 26 na 27 lutego 1942 „Gneisenau” został ciężko uszkodzony w brytyjskim nalocie na Kilonię. Częściowo wyremontowaną jednostkę przeholowano do Gotenhafen (okupacyjna nazwa Gdyni), gdzie miał być poddany kapitalnemu remontowi i przezbrojeniu w 6 dział 380 mm w dwudziałowych wieżach, jednak remont opóźniał się, gdyż priorytetem były prace na okrętach podwodnych.
W lipcu 1942 okręt wycofano ze służby i rozpoczęto demontaż artylerii. Rufowa wieża artyleryjska, "Caesar", została wykorzystana jako bateria artylerii nadbrzeżnej Austrått Fort w Ørland, 100 km od Trondheim w Norwegii, gdzie znajduje się do dzisiaj. W Danii, w dawnym „Stevnsfort” koło Rødvig, do dzisiaj znajdują się dwie bliźniacze wieżyczki z działami kalibru 150 mm.
W 1943 r. ostatecznie zarzucono plany wyremontowania okrętu.
Zatopienie (III 1945).
„Gneisenau” został zatopiony przez wycofujące się wojska niemieckie u wejścia do portu w Gdyni w marcu 1945. W latach 1945-46 nadbudówki i wieże pancerne zostały zdemontowane przez pracowników powstałego m.in. w tym celu przedsiębiorstwa robót podwodnych i nurkowych - Polskie Ratownictwo Okrętowe i przeznaczone na złom. 15 lipca 1949 roku podjęto decyzję o rozpoczęciu demontażu kadłuba. 27 kwietnia 1950 roku prace rozpoczęło Przedsiębiorstwo Ratownictwa Okrętowego. W czasie prac w wypadku (przymknięte drzwi we wnętrzu wraku przycisnęły wąż powietrzny) zginął nurek Józef Kaniewski. W dniach 6-12 września 1951 roku wrak został ostatecznie podniesiony i przekazany Przedsiębiorstwu Demontażu Wraków. Po złomowaniu uzyskano około 400 ton metali kolorowych, 30 000 ton wysokogatunkowej stali, dwie nadające się do remontu turbiny, kilkaset kilometrów kabli, liczne silniki elektryczne i części mechaniczne.
Prace nad wydobyciem wraku zostały opisane w socrealistycznej odzie Jarosława Iwaszkiewicza pt. "Na wydobycie pancernika „Gneisenau”", opublikowanej w roku 1951 najpierw na łamach pism literackich, a potem w zbiorach jego wierszy. Wydobycie pancernika było warunkiem pełnego uruchomienia portu gdyńskiego. Ponadto zapoczątkowało serię doskonałych akcji wydobywczych przez polskich nurków, dając też początek „polskiej szkole ratownictwa okrętowego”.
Łańcuchy kotwiczne z wydobytego „Gneisenau” wykorzystano przy budowie w Szczecinku pomnika Zdobywców Wału Pomorskiego. Łańcuch oplata pomnik dookoła. Sygnalizacyjny reflektor łukowy (średnica zwierciadła 62 cm) zdjęty w trakcie demontażu wraku znajduje się na ekspozycji plenerowej Muzeum Marynarki Wojennej w Gdyni.

</doc>
<doc id="539187" url="https://pl.wikipedia.org/wiki?curid=539187" title="Gramps">
Gramps

Gramps (dawniej GRAMPS – "Genealogical Research and Analysis Management Programming System") – program genealogiczny, napisany w języku Python, dostępny na licencji GNU GPL. Program istnieje w wersji polskojęzycznej. Dostępny jest na większość platform uniksowych oraz – począwszy od gałęzi 2.2.x – na systemy operacyjne z rodziny Windows.
Gramps dysponuje wszystkimi funkcjami oprogramowania genealogicznego. Za jego pomocą można prowadzić ewidencję osób, związki istniejące pomiędzy nimi a także dołączać multimedia. Program oferuje wiele graficznych raportów, a także – dzięki licencji i pomocy deweloperów – możliwości tworzenia raportów własnych. Obsługuje powszechnie wykorzystywany w genealogii komputerowej format plików GEDCOM.
Na stronie projektu, obok wersji programu gotowych do pobrania, można także znaleźć pliki z obrazami ISO "Linux Genealogy LiveCD". Dzięki nim możliwe jest utworzenie płyty CD, zawierającej oprogramowanie genealogiczne, którą można wykorzystywać bez konieczności instalowania na swoim komputerze Linuksa.

</doc>
<doc id="539188" url="https://pl.wikipedia.org/wiki?curid=539188" title="Gewerkschaft Handel, Banken und Versicherungen">
Gewerkschaft Handel, Banken und Versicherungen

Gewerkschaft Handel, Banken und Versicherungen (skrót HBV; pol. Związek Zawodowy Handel, Banki i Ubezpieczenia) – niemiecki związek zawodowy; nieistniejący. Związek miał siedzibę w Düsseldorfie i należał do DGB.
Związek HBV został założony we wrześniu 1949 w Königswinter. Pod koniec istnienia zrzeszał ok. 457.000 członków. W 2001 roku HBV połączył się z czterema innymi związkami, w wyniku czego powstał związek ver.di.

</doc>
<doc id="539189" url="https://pl.wikipedia.org/wiki?curid=539189" title="Karpień">
Karpień



</doc>
<doc id="539193" url="https://pl.wikipedia.org/wiki?curid=539193" title="Państwo karpieńskie">
Państwo karpieńskie

Państwo karpieńskie – niewielkie feudalne państwo istniejące w XIV i XV w. na terenie wschodniej części obecnej ziemi kłodzkiej ze stolicą na zamku Karpień. Jego zasięg terytorialny pokrywał się mniej więcej z obszarem dzisiejszych gmin Stronie Śląskie i Lądek-Zdrój. 

</doc>
<doc id="539196" url="https://pl.wikipedia.org/wiki?curid=539196" title="Dułgałach">
Dułgałach

Dułgałach – rzeka w azjatyckiej części Rosji, w Jakucji. Długość 507 km; powierzchnia dorzecza 27 300 km²; średni roczny przepływ u ujścia 120 m³/s.
Źródła w Górach Wierchojańskich, płynie w kierunku północnym przez Płaskowyż Jański, gdzie łączy się z rzeką Sartang tworząc Janę. Spławna na prawie całej długości, żeglowna 175 km od ujścia.

</doc>
<doc id="539200" url="https://pl.wikipedia.org/wiki?curid=539200" title="Zbigniew Zaleski">
Zbigniew Zaleski

Zbigniew Franciszek Zaleski (ur. 29 kwietnia 1947 w Rogozińcu, zm. 31 sierpnia 2019 w Rogóźnie) – polski psycholog, nauczyciel akademicki i polityk, profesor nauk humanistycznych, poseł do Parlamentu Europejskiego VI i VII kadencji z ramienia Platformy Obywatelskiej.
Życiorys.
Syn Pawła i Emilii. W 1972 ukończył studia z zakresu psychologii na Katolickim Uniwersytecie Lubelskim. W 1978 uzyskał stopień doktora, dziesięć lat później stopień doktora habilitowanego. W 1994 otrzymał tytuł profesora nauk humanistycznych. Został wykładowcą m.in. na Uniwersytecie Jagiellońskim oraz na KUL. Na macierzystej uczelni w latach 1999–2005 pełnił funkcję dziekana Wydziału Nauk Społecznych, był też długoletnim kierownikiem Katedry Psychologii Emocji i Motywacji.
W latach 2002–2004 był radnym sejmiku lubelskiego. Z listy PO w 2001 bez powodzenia kandydował do Sejmu, a w 2004 został wybrany do Parlamentu Europejskiego VI kadencji. Należał do frakcji Europejskiej Partii Ludowej – Europejskich Demokratów. Brał udział w pracach Komisji Rozwoju, Komisji Handlu Zagranicznego. W 2009 nie uzyskał reelekcji w wyborach europejskich. Mandat europosła VII kadencji objął jednak w 2013, zastępując Lenę Kolarską-Bobińską. Ponownie dołączył do grupy chadeckiej w PE. W 2014 nie ubiegał się o wybór na kolejną kadencję.
Pochowany na cmentarzu Powązkowskim w Warszawie (kw. 141/4/30).

</doc>
<doc id="539204" url="https://pl.wikipedia.org/wiki?curid=539204" title="KPCh">
KPCh



</doc>
<doc id="539207" url="https://pl.wikipedia.org/wiki?curid=539207" title="Sartang">
Sartang

Sartang ("Sartan") – rzeka w azjatyckiej części Rosji, w Jakucji. Długość 620 km; powierzchnia dorzecza 17 800 km²; średni roczny przepływ u ujścia 47 m³/s.
Źródła w Górach Wierchojańskich, płynie w kierunku północnym przez Płaskowyż Jański, gdzie łączy się z rzeką Dułgałach, tworząc Janę.
Zasilanie śniegowo-deszczowe; zamarza od października do maja.

</doc>
<doc id="539209" url="https://pl.wikipedia.org/wiki?curid=539209" title="Prokuratoria Generalna Rzeczypospolitej Polskiej">
Prokuratoria Generalna Rzeczypospolitej Polskiej

Prokuratoria Generalna Rzeczypospolitej Polskiej – państwowa jednostka organizacyjna powołana do zapewniania ochrony prawnej interesów Rzeczypospolitej Polskiej, w tym Skarbu Państwa, która z dniem 1 stycznia 2017 r. przejęła zadania i kompetencje Prokuratorii Generalnej Skarbu Państwa. Siedziba Prokuratorii Generalnej znajduje się przy ul. Hożej 76/78 w Warszawie.
Struktura urzędu.
Prokuratoria Generalna jest państwową jednostką organizacyjną, nad którą nadzór sprawuje Prezes Rady Ministrów. Prokuratoria jest jednak niezależna w zakresie podejmowanych działań i wydawania opinii prawnych.
Prokuratorią Generalną kieruje Prezes Prokuratorii Generalnej, przy pomocy wiceprezesów. W Prokuratorii Generalnej zatrudnieni są radcowie Prokuratorii Generalnej, referendarze, asystenci radcy, a także pracownicy pomocniczy i obsługi.
Prezes Prokuratorii Generalnej Rzeczypospolitej Polskiej.
Pracami Prokuratorii Generalnej kieruje Prezes Prokuratorii Generalnej, przy pomocy wiceprezesów. Prezes reprezentuje Prokuratorię Generalną, kieruje Urzędem Prokuratorii Generalnej i jest przełożonym wszystkich radców, referendarzy oraz innych pracowników Prokuratorii Generalnej. Prezesa Prokuratorii Generalnej powołuje Prezes Rady Ministrów po przeprowadzeniu sformalizowanego w ustawie naboru. Funkcja ta nie jest kadencyjna. Wiceprezesów Prokuratorii Generalnej, w liczbie nieprzekraczającej trzech, powołuje i odwołuje Prezes Rady Ministrów na wniosek Prezesa Prokuratorii Generalnej.
Zadania i działalność.
Do zadań Prokuratorii Generalnej należy:
Zgodnie z art. 3 ustawy o Prokuratorii Generalnej, Prezes Prokuratorii Generalnej składa corocznie Sejmowi, w terminie do dnia 31 marca, sprawozdanie ze swojej działalności oraz działalności Prokuratorii Generalnej w poprzednim roku kalendarzowym. Materiał jest dostępny w formie druku sejmowego.
Na dzień 31 grudnia 2015 Prokuratoria Generalna prowadziła 3641 spraw sądowych. W 2015 zakończono 4024 sprawy, z czego wygrano 2653, przegrano 281, a 1090 zakończono w inny sposób.
Rys historyczny.
Ziemie polskie pod zaborami.
Królestwo Polskie.
Prokuratorię Generalną Skarbu Państwa utworzono postanowieniem cesarza rosyjskiego i króla polskiego Aleksandra I z dnia 29 września/11 października 1816 r. dla obrony własności publicznych. Funkcjonowała do 1915 r. jako praktycznie jedyny urząd państwowy świadczący o odrębności Królestwa od reszty imperium rosyjskiego.
Galicja.
Cesarsko – królewską Galicyjską Prokuratorię Skarbu utworzono w 1850 r. we Lwowie na mocy patentu Franciszka Józefa I. W 1867 r. wraz z reorganizacją ustroju państwa powołano drugi na ziemiach zaboru austriackiego oddział prokuratorii z siedzibą w Krakowie jako ekspozyturę prokuratorii lwowskiej. Galicyjska Prokuratoria Skarbu zakończyła urzędowanie w 1919 r.
II Rzeczpospolita.
Dekretem Naczelnika Państwa "w przedmiocie utworzenia Prokuratorji Generalnej Rzeczypospolitej Polskiej z dnia 7 lutego 1919 r." (zastąpionym w tym samym roku przez ustawę o tej samej nazwie) utworzono "Prokuratorję Generalną Rzeczypospolitej Polskiej", urząd państwowy, którego zadaniem było:
Prokuratoria miała swoją jedyną zagraniczną delegaturę w Wolnym Mieście Gdańsku.
Polska Ludowa.
Po wojnie Prokuratoria Generalna istniała do 14 kwietnia 1951, kiedy to wszedł w życie "dekret z dnia 29 marca 1951 r. o organach zastępstwa prawnego", trzy lata później uchylony przez "dekret z dnia 2 czerwca 1954 r. o zastępstwie sądowym władz, urzędów, instytucji i przedsiębiorstw państwowych". Od tej pory zastępstwo procesowe na rzecz Skarbu Państwa pełnili kierownicy danych jednostek państwowych (przedsiębiorstw, urzędów).
III Rzeczpospolita.
W nowym ustroju społeczno-gospodarczym coraz bardziej widoczna stawała się potrzeba powołania centralnego urzędu, który dbałby o interesy Skarbu Państwa. Ustawą z dnia 8 lipca 2005 ponownie powołano do życia Prokuratorię Generalną (Prokuratorię Generalną Skarbu Państwa). Działalność rozpoczęła 15 marca 2006. Ustawą z dnia 15 grudnia 2016 r. dokonano przekształcenia Prokuratorii Generalnej Skarbu Państwa w Prokuratorię Generalną Rzeczypospolitej Polskiej.
Budżet, zatrudnienie i wynagrodzenia.
Wydatki i dochody Prokuratorii Generalnej są realizowane w części 74 budżetu państwa.
W 2017 wydatki Prokuratorii Generalnej wyniosły 41,73 mln zł, a dochody 10,16 mln zł. Przeciętne zatrudnienie w przeliczeniu na pełne etaty 243 osób, a średnie miesięczne wynagrodzenie brutto 9022 zł.
W ustawie budżetowej na 2018 wydatki Prokuratorii Generalnej Skarbu Państwa zaplanowano w wysokości 36,86 mln zł, a dochody 12,69 mln zł.

</doc>
<doc id="539211" url="https://pl.wikipedia.org/wiki?curid=539211" title="Prokuratoria Generalna">
Prokuratoria Generalna



</doc>
<doc id="539217" url="https://pl.wikipedia.org/wiki?curid=539217" title="Arkadij Wołodos">
Arkadij Wołodos

Arkadij Wołodos (; ur. 24 lutego 1972 w St. Petersburgu) – rosyjski pianista. Wołodos znany jest z fenomenalnej techniki i wirtuozowskiego repertuaru, w szczególności z wykonań Rachmaninowa, Liszta i transkrypcji nagrań Horowitza.
Życiorys.
Urodzony w St. Petersburgu w 1972 roku. Muzyczne kształcenie rozpoczął od nauki śpiewu (w ślad za rodzicami), później studiował w szkole M. Glinki w Capelli i Konserwatorium w St. Perersburgu. Chociaż grał na fortepianie od ósmego roku życia, nie poświęcił się poważnej nauce instrumentu do 1987 roku. Jego formalne studia pianistyczne miały miejsce w Moskiewskim Konserwatorium u Galiny Egizarowej. Wołodos studiował również z Jakiem Rouvierem w Paryskim Konserwatorium oraz w Madrycie w Escuela Superior de Musica Reina Sofia z Dimitrem Baszkirowem.
Dyskografia.
Transkrypcje.
Wołodos został nazywany współczesnym Horowitzem za jego nieskazitelną technikę, interpretacje trudnych utworów i skomplikowane aranżacje. Szczególnym przykładem jest aranżacja "Ronda alla Turca" Mozarta, w której sparafrazował temat do pozornie niewykonalnego zadania grania melodii razem z kontrapunktem w prawej ręce oraz akordów o dużej rozpiętości i wirtuozowskich pasaży w lewej. Inna znana aranżacja napisana przez Wołodosa to własna aranżacja "Polka Italienne" – mniej znanego duetu Rachmaninowa – która często jest grana przez niego na bis. Wołodos perfekcyjnie łączy oba – oryginalnie niezależne – głosy w niezwykle szybkim tempie. Znany jest z wskrzeszenia transkrypcji Horowitza "Carmen" Bizeta, którą Wołodos spisał ze słuchu.

</doc>
<doc id="539218" url="https://pl.wikipedia.org/wiki?curid=539218" title="Ogólnochińskie Zgromadzenie Przedstawicieli Ludowych">
Ogólnochińskie Zgromadzenie Przedstawicieli Ludowych

Ogólnochińskie Zgromadzenie Przedstawicieli Ludowych (skrót. OZPL; ; w skrócie 人大, "Réndà") – parlament Chińskiej Republiki Ludowej, utworzony w 1954 roku.
Zgodnie z konstytucją ChRL stanowi najwyższy organ władzy państwowej. Działalność OZPL nie podlega kontroli żadnego innego organu. Powierzone mu jest nawet czuwanie nad przestrzeganiem postanowień konstytucji. De facto OZPL podlega jednak kontroli Stałego Komitetu Biura Politycznego KPCh.
Członkowie wybierani są na pięcioletnią kadencję w wyborach pośrednich w prowincjach, regionach autonomicznych i miastach wydzielonych, które w świetle ustawy powinny posiadać w OZPL "odpowiednią liczbę" reprezentantów. Liczba deputowanych nie została ustawowo określona, jednak zwyczajowo nie przekracza 3000. O podziale mandatów decyduje Stały Komitet OZPL. Nie dotyczy to jedynie deputowanych z Hongkongu i Makau. Ustawowo każdej z mniejszości narodowych przysługuje co najmniej 1 mandat.
Deputowani tworzą frakcje wedle regionów, w których zostali wybrani. Zasada ta nie dotyczy reprezentantów Chińskiej Armii Ludowo-Wyzwoleńczej.
Kadencja OZPL trwa 5 lat, jednak w nadzwyczajnych okolicznościach może być przedłużona decyzją 2/3 członków.
Członkom OZPL przysługuje immunitet materialny.
Sesje zwykłe OZPL odbywają się raz w roku. Odbywają się zazwyczaj wiosną i trwają około dwóch tygodni. Na wniosek Komitetu Stałego lub przynajmniej 1/5 deputowanych mogą odbyć się sesje nadzwyczajne.
Pomiędzy sesjami spotykają się wybierani przez Zgromadzenie członkowie Stałego Komitetu OZPL (w obecnej kadencji 175 osób). Podobnie jak w OZPL, muszą się znajdować w nim reprezentanci mniejszości. Komitet Stały odpowiada przed OZPL i ma obowiązek składać mu sprawozdania ze swojej działalności. Komitet Stały zbiera się średnio co 2 miesiące.
Pracami OZPL kieruje prezydium, wybierane jednorazowo podczas każdej sesji.
W OZPL działa sześć stałych komisji: Mniejszości Narodowych; Prawna; Finansów i Gospodarki; Edukacji, Nauki, Kultury i Zdrowia; Spraw Zagranicznych; Chińskiej Diaspory. Mogą być powołane również dodatkowe komisje oraz komisje śledcze.
Najważniejsze kompetencje:
Kompetencje OZPL nie są do końca sprecyzowane (nie ma ono kontroli jedynie nad przewodniczącym ChRL), co stwarza pole do licznych sporów.
Siedzibą OZPL jest budynek Wielkiej Hali Ludowej na zachodniej ścianie Placu Tian’anmen w Pekinie.

</doc>
<doc id="539219" url="https://pl.wikipedia.org/wiki?curid=539219" title="Dmitrij Baszkirow">
Dmitrij Baszkirow

Dmitrij Aleksandrowicz Baszkirowirow (, ur. 1 listopada 1931 w Tbilisi, zm. 7 marca 2021) – rosyjski pianista i pedagog. 
Życiorys.
Odbył studia pianistyczne w Moskiewskim Konserwatorium w klasie fortepianu Aleksandra Borisowicza Goldenweisera. W 1955 zdobył Grand Prix podczas Marguerite Long Competition w Paryżu. Ta wygrana zapoczątkowała jego międzynarodową karierę. Był profesorem w Escuela Superior de Musica Reina Sofia w Madrycie, regularnie koncertował i był jurorem wielkich konkurów muzycznych. W 1995, 1998, 2002 był jurorem Międzynarodowego Konkursu Pianistycznego im. Palomy O'Shea w Santander (Hiszpania).
Baszkirow koncertował z wieloma słynnymi orkiestrami, m.in. z Chicagowską Orkiestrą Symfoniczną, Cleveland Orchestra, San Francisco Symphony Orchestra, Royal Philharmonic Orchestra, Filharmonikami Wiedeńskimi, St. Petersburg Philharmonic Orchestra, Izraelską Orkiestrą Filharmoniczną, Orchestre de Paris i Gewandhaus z Lipska pod dyrekcją takich sław jak sir John Barbirolli, Kurt Masur, Wolfgang Sawallisch, George Szell, Igor Markevitch, Jewgienij Swietłanow, Kurt Sanderling, Zubin Mehta, Carlo Zecchi, Giennadij Rożdiestwienski czy Daniel Barenboim.
Poza działalnością pianistyczną Baszkirow prowadził także aktywną działalność pedagogiczną. Był profesorem Moskiewskiego Konserwatorium Państwowego im. Piotra Iljicza Czajkowskiego oraz profesorem tytularnym Escuela Superior de Música Reina Sofía w Madrycie.

</doc>
<doc id="539224" url="https://pl.wikipedia.org/wiki?curid=539224" title="Devonport">
Devonport



</doc>
<doc id="539225" url="https://pl.wikipedia.org/wiki?curid=539225" title="GeForce 256">
GeForce 256

GeForce 256 (nazwa kodowa NV10), lub po prostu GeForce, był pierwszym układem wyprodukowanym przez firmę Nvidia w serii GeForce.
Na rynku pojawił się w sierpniu 1999 roku. Bazował na konstrukcji swojego poprzednika, układu Riva TNT2, zwiększając liczbę stałych potoków przetwarzania pikseli, przekazując kwestie kalkulacji geometrycznych do sprzętowych jednostek transformacji i oświetlenia (T&amp;L, transform and lighting) oraz wprowadzając sprzętową obsługę kompensacji ruchu dla wideo standardu MPEG-2. Wprowadzenie układu na rynek spowodowało znaczny skok wydajności trójwymiarowej grafiki w grach komputerowych, a sukces komercyjny ustabilizował firmę NVIDIA na pozycji lidera rynku akceleratorów graficznych, stanowiąc silny cios dla konkurencji, głównie firmy 3dfx.
Nazwa "GeForce 256" powstała w wyniku konkursu, ogłoszonego przez producenta na początku roku 1999. Konkurs nosił nazwę "Name That Chip" – "Nazwij Ten Układ" i wzywał wszystkich zainteresowanych do nadsyłania propozycji nazwy dla następcy układu Riva TNT2. Na konkurs nadeszło około 12 tysięcy odpowiedzi, zaś autorzy siedmiu najlepszych nazw otrzymali w nagrodę karty graficzne Riva TNT2 Ultra (zwycięzcy konkursu). Przed ustaleniem nazwy układu, strony poświęcone technologii odnosiły się do układu, cytując jego nazwę kodową, "NV10".
Lider rynkowy.
Wprowadzone na rynek technologie przetwarzania grafiki trójwymiarowej wsparte wysoką mocą obliczeniową ugruntowały pozycję firmy NVIDIA na rynku procesorów graficznych, co odbyło się jednak kosztem innych producentów, takich, jak 3dfx, Matrox, czy S3 Graphics, których produkty nie były w stanie konkurować z nowym układem. Kilka miesięcy po wypuszczeniu na rynek układu GeForce 256, S3 wprowadziło do sprzedaży układ Savage 2000 Diamond Viper II, który również umożliwiał przetwarzanie T&amp;L i według zapewnień twórców był tańszy w produkcji. Kłopoty ze sterownikami powodowały jednak nieprawidłową pracę jednostek T&amp;L, a firma S3 nie była zainteresowana poprawą sytuacji. W rok po wprowadzeniu układu NVIDII na rynku istniał tylko jeden produkt będący w stanie realnie konkurować z GeForce – akcelerator Radeon firmy ATI.
"Pierwszy układ GPU na świecie".
W momencie pojawienia się układu na rynku był on zachwalany jako "pierwszy układ GPU na świecie". GPU – Graphics Processing Unit, jednostka przetwarzania grafiki – był terminem ukutym na tę okazję przez firmę NVIDIA, definiowanym jako "jednoukładowy procesor z funkcjami transformacji, oświetlenia, ustawiania i przycinania trójkątów oraz silnikiem renderującym zdolnym przetwarzać co najmniej 10 milionów wielokątów na sekundę". Taka definicja miała odseparować układ od produktów przeznaczonych dla profesjonalistów, które wprawdzie zawierały jednostki przetwarzania geometrii, lecz umieszczone w oddzielnych układach na płytce drukowanej, oraz od wcześniejszych produktów wyposażonych w technikę T&amp;L, lecz działających znacznie wolniej (na przykład od układu "Perimedia 2" firmy 3Dlabs, wyposażonego w zintegrowany procesor geometrii GLint Delta). Definicja miała również podkreślać powiązanie układu ze świeżo włączoną do pakietu sterowników DirectX 7 obsługą T&amp;L oraz zbagatelizować wsparcie dla sprzętowej akceleracji T&amp;L spotykane w standardzie OpenGL.
Sprzętowe T&amp;L.
NVIDIA była jednym z pierwszych producentów układów graficznych, który zintegrował w swoich produktach sprzętową obsługę transformacji i oświetlenia (T&amp;L). Do tej pory przeprowadzenie tego etapu potoku renderowania było zadaniem głównego procesora komputera, lub układu dodatkowego (na przykład wcześniej stosowanych w stacjach roboczych dodatkowych kart rozszerzeń). Sprzętowa obsługa ustawienia geometrii (trójkątów) była wprawdzie zintegrowana z mocniejszymi układami graficznymi, takimi, jak 3dfx Voodoo 2 i Rendition Verite, ale sprzętowe transformacje T&amp;L były zdecydowanym krokiem naprzód, przejmując wielkie ilości obliczeń od głównego procesora komputera.
W momencie pojawienia się na rynku układu GeForce prasa specjalistyczna promowała go, przytaczając nowe wprowadzane przez układ cechy i deklarowane przez producenta szybkości przetwarzania, pozostawiające daleko w tyle osiągi procesorów Riva TNT2, ATI Rage 128, 3dfx Voodoo3, czy Matrox Millenium G400 MAX. Krytycy rozwiązania wytykali jednak znikomą przydatność T&amp;L, wskutek braku w roku 1999 oprogramowania korzystającego z tej technologii. Skorzystać z niej mogli praktycznie wyłącznie posiadacze kilku tytułów mieszczących się w kategorii gier FPP, takich jak , czy Unreal Tournament. Pozostali producenci, na czele z 3dfx, stwierdzili, że wyposażenie komputera w szybki procesor jest w stanie zrekompensować brak jednostki T&amp;L w ich produktach. Układ GeForce 256 był ponadto bardzo drogi, zaś jego co najwyżej przeciętne osiągi w aplikacjach nierozrywkowych skazały go na niszowy charakter "układu tylko dla graczy". Sprzętowa obsługa T&amp;L stała się rekomendacją dla twórców gier dopiero w momencie opracowania układu GeForce2. Z tej serii warto przytoczyć układ GeForce 2 MX, który oferował podobną wydajność do GeForce 256 za około połowę ceny.
Quadro.
Bazując na układzie GeForce 256, firma NVIDIA wyprodukowała również procesor graficzny Quadro, przeznaczony dla profesjonalnych stacji roboczych. Quadro charakteryzował się kilkoma cechami nie zaimplementowanymi w GeForce 256. Układ nie uzyskał jednak akceptacji użytkowników, którzy szybko przekonali się, że GeForce 256 jest w stanie poradzić sobie z zadaniami stawianymi przed stacjami roboczymi co najmniej zadowalająco, czyniąc to za o wiele niższą cenę. Mimo że karty oparte na układzie GeForce 256 były produktami drogimi na rynku urządzeń dla graczy, szybko zyskały miano "kart dla biednych posiadaczy stacji roboczych".
Długowieczność.
Produkty pochodzące od GeForce 256 i GeForce2 cieszyły się długo niesłabnącą popularnością na rynku produktów dla graczy, głównie ze względu na wspomnianą wyżej sprzętową obsługę T&amp;L. Sprzętowa akceleracja transformacji i oświetlenia była rozwiązaniem przyszłościowym, jedną z cegieł, które zbudowały masowe pojawianie się w czasach późniejszych programowalnych jednostek cieniowania ("shader") zintegrowanych z układami graficznymi. Wprawdzie brak jednostek T&amp;L w układach takich, jak ATI Rage 128, Voodoo 3, Voodoo 5, Matrox G400, czy STM PowerVR3 Kyro nie był czynnikiem znacznie ograniczającym ich początkową popularność, sytuacja jednak zmieniła się kilka lat później, gdy produkowane gry zaczęły standardowo wymagać tej technologii.
Karty oparte na układzie GeForce 256 i jemu podobnych, GeForce 2 i GeForce 4 MX, obsługują wyłącznie cieniowanie stałe w standardzie DirectX 7.0, nie zaś programowalne standardy DirectX 8.0 i 9.0. Jednak szeroka popularność układów z serii NV1x wskazuje na to, że GeForce 256 znajdować się będzie na liście układów obsługiwanych przez gry wydane nawet w roku 2006 (przykładem może tu być ). Wskutek tego, mimo iż sprzętowe wsparcie dla T&amp;L nie znalazło wielkiego oddźwięku programistycznego w czasach, gdy układ GeForce był najbardziej użyteczny, karty oparte na GeForce4 MX są w stanie obsługiwać nawet tytuły wydane w przyszłości (choć zapewne z wątpliwą jakością).
Specyfikacje techniczne.
Standardowo kartę wyposażano w 32 MB pamięci SDRAM w modelach średniej klasy lub DDR SDRAM w modelach wysokiej klasy. Pamięć DDR oferowała znacznie zwiększoną wydajność, szczególnie podczas pracy w wyższych rozdzielczościach, co spowodowane było niemal podwojoną przepustowością. Pojawiły się również wersje karty z 64 MB pamięci, produkowane przez firmy trzecie, lecz stanowiły one rzadkość.
Podczas dalszych prac nad architekturą układów serii NX1x okazało się, że układ GeForce 256 był zbyt bardzo ograniczony przez przepustowość pamięci; szczególnie dotyczyło to modelu wyposażonego w pamięć SDRAM. Procesora nie wyposażono w żadne mechanizmy oszczędzające przepustowość, podobne chociażby do HyperZ firmy ATI. Architektura NV1x była prawdopodobnie najbardziej ograniczaną przez przepustowość pamięci linią procesorów graficznych, wskutek czego karty graficzne oparte na tych układach nigdy nie były w stanie osiągnąć teoretycznie zakładanej wydajności przy przetwarzaniu pikseli i tekseli. Najmniej ograniczonym pod względem pamięciowym zestawem wydaje się GeForce 256 DDR, wyposażony w architekturę 4x1 i pamięć DDR. Później produkowana linia układów GeForce4 MX (symbol NV17), mimo że nadal wykorzystująca architekturę NV1x, była znacznie bardziej efektywna, Konsekwencją tego był fakt, że karty GeForce4 MX 440/460 były w stanie swoją szybkością wyprzedzić nawet karty z procesorami GeForce 2 Ultra.

</doc>
<doc id="539227" url="https://pl.wikipedia.org/wiki?curid=539227" title="HMS Eagle (1946)">
HMS Eagle (1946)

HMS Eagle (numer taktyczny R05) to brytyjski lotniskowiec, w służbie w latach 1951–1972. Był to, razem z półbliźniaczym „Ark Royal”, największy lotniskowiec marynarki brytyjskiej Royal Navy i największy lotniskowiec zbudowany w Europie Zachodniej do czasu lotniskowców Queen Elizabeth. Był to 15. brytyjski okręt noszący tę nazwę (ang. "orzeł").
Budowa.
Geneza lotniskowca „Eagle” sięga II wojny światowej, kiedy to dla marynarki brytyjskiej zaprojektowano nowy typ dużych lotniskowców "Audacious", stanowiących powiększone rozwinięcie typu "Implacable". Podobnie jak poprzedniki, odznaczały się lekkim opancerzeniem. W latach 1942–1943 rozpoczęto budowę czterech okrętów tego typu: HMS „Audacious”, „Eagle”, „Africa” i „Ark Royal”. W związku z zakończeniem wojny, budowę pierwotnego „Eagle” i „Africa” anulowano, a „Ark Royal” zawieszono. W styczniu 1946 natomiast HMS „Audacious” przemianowano na HMS „Eagle”.
Stępkę pod HMS „Eagle” ex. „Audacious” położono 24 października 1942 w stoczni Harland and Wolff w Belfaście. Został on wodowany 19 marca 1946, a wszedł do służby 1 października 1951.
Konstrukcja i modernizacje.
Po wejściu do służby „Eagle” nie różnił się zasadniczo od lotniskowców okresu II wojny światowej, mając prostokątny pokład lotniczy i dość silne uzbrojenie artyleryjskie w postaci 16 dział uniwersalnych kalibru 114 mm i licznych działek plot 40 mm, naprowadzanych radarem. Posiadał dwa hangary dla samolotów: górny o wymiarach (długość / szerokość / wysokość) 124,66 × 20,4 × 5,33 m i dolny o wymiarach 52,4 × 16,4 × 5,33 m. Hangary były połączone z pokładem lotniczym dwoma podnośnikami samolotów, umieszczonymi centralnie w osi kadłuba na rufie i przed śródokręciem.
„Eagle” następnie był szereg razy przebudowywany. Od maja 1954 do lutego 1955 przeszedł modernizację w Devonport, po której otrzymał częściowo wystający poza lewą burtę skośny pokład do lądowania, którego oś wytyczona była pod kątem 5,5° do osi kadłuba. Zainstalowano też nowy system świateł wspomagających lądowanie.
Od listopada 1955 do kwietnia 1956 okręt był remontowany, a od stycznia do czerwca 1957 przeszedł niewielką modernizację. Od października 1959 do maja 1964 przeszedł gruntowną przebudowę w Devonport. Podczas niej, otrzymał szerszy pokład, ze sponsonem wystającym poza lewą burtę, z odchylonym w lewo pod kątem 8,5° pasem do lądowania. Otrzymał też nowe mocniejsze katapulty parowe. Przebudowano nadbudówkę i zmodernizowano wyposażenie elektroniczne. Usunięto dziobowe wieże dział 114 mm (pozostało dalej 8 dział na rufie) oraz działka 40 mm. W zamian zainstalowano 6 wyrzutni rakiet plot bliskiego zasięgu Sea Cat na sponsonach na burtach.
Od listopada 1966 do kwietnia 1967 przeszedł kolejną niewielką modernizację w Devonport, po czym następną od października 1968 do marca 1969. Podczas ostatniej, przystosowano katapulty i aerofiniszery do myśliwców F-4 Phantom, które jednak nie bazowały na „Eagle”.
Początkowo grupa lotnicza „Eagle” obejmowała maksymalnie 53 samoloty i śmigłowce, od 1953 roku było to 45-47, od końca lat 60. – 41 maszyn. W latach 1951–1954 były to głównie odrzutowe samoloty myśliwsko-bombowe Supermarine Attacker, śmigłowe myśliwce przechwytujące de Havilland Sea Hornet, śmigłowe myśliwce Fairey Firefly, samoloty wczesnego ostrzegania Skyraider; w latach 1955–1959 samoloty myśliwsko-bombowe Hawker Sea Hawk, myśliwce przechwytujące de Havilland Sea Venom, turbośmigłowe samoloty szturmowe Westland Wyvern, zwalczania okrętów podwodnych (ZOP) Fairey Gannet i wczesnego ostrzegania Skyraider. Po modernizacji, od 1964 były to głównie bombowce taktyczne Blackburn Buccaneer, myśliwce przechwytujące de Havilland Sea Vixen, samoloty wczesnego ostrzegania Fairey Gannet i śmigłowce ZOP Westland Wessex. Wszystkie używane samoloty były poddźwiękowe.
Służba.
„Eagle” uczestniczył w licznych ćwiczeniach brytyjskiej Royal Navy oraz flot NATO, a także w działaniach bojowych. Od listopada 1956 jego samoloty atakowały cele egipskie podczas brytyjsko-francusko-izraelskiej agresji na Egipt (kryzysu sueskiego). W 1964 patrolował wody cieśninę Malakka w związku z kryzysem indonezyjskim. Następnie jego samoloty zapewniały ochronę powietrzną Zambii przed grożącą inwazją rodezyjską oraz brały udział w patrolach podczas blokady morskiej Rodezji.
Od kwietnia do września 1970 okręt był remontowany i dokowany. Mimo iż po modernizacji był jedną z najbardziej wartościowych jednostek tej klasy Royal Navy, padł ofiarą wycofywania floty lotniskowców w latach 70. HMS „Eagle” został wycofany do rezerwy 26 stycznia 1972. Następnie stacjonował w Plymouth, służąc jako źródło części zamiennych dla półbliźniaczego „Ark Royal”. Ostatecznie wycofany ze służby w październiku 1978 i sprzedany na złom.
„Eagle” wraz z „Ark Royal” były największymi lotniskowcami zbudowanymi do tej pory (2006) w Europie Zachodniej, a zarazem jednymi z największych okrętów tam zbudowanych, nieco mniejszymi jedynie od pancernika HMS Vanguard (według niektórych źródeł, większymi pod względem wyporności pełnej, przy czym według niektórych danych, „Eagle” był nieco większy od „Ark Royal”). Były także największymi lotniskowcami zbudowanymi w całej Europie do czasu budowy rosyjskiego „Admirała Kuzniecowa”. Przyczyną wycofania „Eagle” było nieprzystosowanie go do bazowania myśliwców F-4 Phantom, mimo że po modernizacji z 1969 wymagało to już tylko drobnych nakładów.

</doc>
<doc id="539228" url="https://pl.wikipedia.org/wiki?curid=539228" title="Batagaj">
Batagaj

Batagaj – osiedle typu miejskiego w Rosji (Jakucja); 9 tys. mieszkańców (1994).
Miasto powstało w 1945 roku. W 1979 roku Batagaj zamieszkiwany był przez 6 414 osób.
Leży na Płaskowyżu Jańskim nad Janą. Zakłady wzbogacania rud cyny, wydobywanych w okolicy osiedla "Ese-Chaja" (ok. 30 km na południe); przystań rzeczna; lotnisko.

</doc>
<doc id="539229" url="https://pl.wikipedia.org/wiki?curid=539229" title="KNU">
KNU



</doc>
<doc id="539233" url="https://pl.wikipedia.org/wiki?curid=539233" title="Pilsner">
Pilsner



</doc>
<doc id="539235" url="https://pl.wikipedia.org/wiki?curid=539235" title="Chamis al-Ubajdi">
Chamis al-Ubajdi

Chamis al-Ubajdi (arab. خميس العبيدي; ur. 7 lipca 1966, zm. 21 czerwca 2006) - obrońca Saddama Husajna w procesie byłego prezydenta Iraku. 21 czerwca 2006 został porwany w południowym Bagdadzie. Tego samego dnia odnaleziono jego ciało z licznymi ranami postrzałowymi.

</doc>
<doc id="539236" url="https://pl.wikipedia.org/wiki?curid=539236" title="Messier 105">
Messier 105

Messier 105 (znana również jako M105, NGC 3379) – galaktyka eliptyczna w gwiazdozbiorze Lwa. Odkrył ją Pierre Méchain 24 marca 1781 roku i opisał w liście do Charles’a Messiera z 6 maja tego roku. Galaktyka ta należy do grupy galaktyk Lew I.
M105 nie znalazła się w opublikowanej wersji katalogu Messiera, została dodana w 1947 roku przez Helen Sawyer Hogg razem z M106 i M107. William Herschel zaobserwował M105 11 marca 1784 roku i dodał do swojego katalogu jako "H I.17".
M105 jest oddalona od Ziemi o około 37 mln lat świetlnych. Jasność obserwowana M105 to +9,3. Jest to galaktyka z aktywnym jądrem typu LINER.
W 1997 roku odkryto w galaktyce Messier 105 supermasywną czarną dziurę o masie około 50 milionów mas Słońca.

</doc>
<doc id="539237" url="https://pl.wikipedia.org/wiki?curid=539237" title="Huang">
Huang



</doc>
<doc id="539238" url="https://pl.wikipedia.org/wiki?curid=539238" title="Superpuchar Polski w piłce nożnej 1988">
Superpuchar Polski w piłce nożnej 1988



</doc>
<doc id="539243" url="https://pl.wikipedia.org/wiki?curid=539243" title="Żemgang">
Żemgang

Żemgang (dzongkha: གཞལམ་སྒང་ཇོང་ཁག "Zhemgang dzongkhag", spotyka się także transliterację Shemgang lub spolszczone Czemgang) – jeden z dwudziestu dystryktów Bhutanu.
Jest położony w południowo-centralnej części kraju, graniczy z dystryktem Sarpang i dystryktem Trongsa na zachodzie, dystryktem Bumtʽang na północy, dystryktami Monggar, Pemagacel i Samdrup Dzongkʽa na wschodzie oraz bezpośrednio z Indiami (ze stanem Asam) na południu. Zajmuje powierzchnię 2126 km², w 2017 zamieszkiwało go 17 763 osoby.
W latach 90. XX wieku dystrykt ten stał się terytorium ciągłych ataków ze strony separatystów assamijskich, którzy przekraczali granicę bhutańsko-indyjską i ukrywali się w lasach Żemgangu. Kres atakom położył król Bhutanu Jigme Singye Wangchuck, który przeprowadził tam w 2003 operację militarną (pierwszą za jego rządów), dzięki której większość separatystów została wygnana za granicę, lecz ciągle nie jest w Żemgang całkowicie bezpiecznie, dlatego ze względu na ryzyko ataków dystrykt ten jest zamknięty dla zagranicznych turystów.
Administracyjnie dystrykt Żemgang jest podzielony na osiem "gewog":

</doc>
<doc id="539244" url="https://pl.wikipedia.org/wiki?curid=539244" title="Paserstwo">
Paserstwo

Paserstwo – zachowanie polegające na nabyciu rzeczy uzyskanej za pomocą czynu zabronionego (najczęściej kradzieży), lub udzieleniu innej osobie pomocy do jej zbycia, albo na przyjęciu tej rzeczy lub pomocy w jej ukryciu.
Paserstwo można popełnić umyślnie jak i nieumyślnie, zależnie od tego, czy paser wie o przestępnym pochodzeniu przedmiotu (paserstwo umyślne), czy też w konkretnym przypadku powinien i mógł takie pochodzenie rzeczy stwierdzić na podstawie towarzyszących okoliczności, np. podejrzanie niskiej ceny, sprzedaży bez dokumentów lub w niekompletnym stanie itp.
Przedmiotem paserstwa może być również program komputerowy.
Odpowiedzialności karnej za paserstwo podlega każda osoba po ukończeniu lat 17 (ogólna zasada odpowiedzialności karnej), której można przypisać winę w czasie popełnienia tego czynu (osoba poczytalna).
Odpowiedzialności karnej za paserstwo nie podlega sprawca, który sprzedaje rzecz uzyskaną za pomocą wcześniejszego własnego przestępstwa. Takie zachowanie traktuje się jako "wykorzystanie owoców" pierwszego czynu zabronionego. Podobnie pomocnikiem do kradzieży, a nie paserem jest osoba, która przed dokonaniem przestępstwa obiecuje sprawcy nabycie skradzionych rzeczy.
Paserstwo przedmiotu pochodzącego z kradzieży, kradzieży leśnej, kradzieży z włamaniem lub przywłaszczenia o wartości nieprzekraczającej 500 złotych (w latach 2013-2018 1/4 minimalnego wynagrodzenia, od 1998 do 2013 r. 250 złotych, natomiast od 1972 do 1998 r. 500 złotych) stanowi wykroczenie. W przypadku kradzieży leśnej wartość graniczna do 2013 r. wynosiła 75 złotych.
Paserstwo rzeczy pochodzącej z przestępstwa innego typu np. z rozboju lub wymuszenia rozbójniczego stanowi przestępstwo niezależnie od jej wartości.
Forma kwalifikowana paserstwa jest cięższą odmianą gatunkową tego przestępstwa, zagrożoną surowszą sankcją karną. Przewidziana w wypadkach, gdy przedmiotem czynu pasera jest mienie znacznej wartości lub dobro o szczególnym znaczeniu dla kultury (art. 294 kk).
Typ uprzywilejowany paserstwa to wypadek mniejszej wagi, który podlega łagodniejszej karze.

</doc>
<doc id="539245" url="https://pl.wikipedia.org/wiki?curid=539245" title="Necromunda">
Necromunda

Necromunda – gra bitewna stworzona przez Games Workshop. Została stworzona w 1995 roku, przeznaczona jest dla dwóch do czterech graczy. 
Przedstawia ona 41. tysiąclecie z perspektywy slumsów. Gracze zajmują się prowadzeniem gangów, rywalizujących o terytoria w dolnych partiach Hive Primus - największego z miast-kopców (Hive Cities) tytułowej planety Necromunda. W przeciętnej bitwie uczestniczy około 16 figurek. Dotychczas powstały trzy edycje tego systemu (1995, 2003 oraz 2017). 
Pierwsza edycja gry ukazała się w 1995 roku i obejmowała:
Druga edycja gry ukazała się w 2003 roku i obejmowała:
Trzecia edycja gry ukazała się w 2017 roku i obejmuje:

</doc>
<doc id="539247" url="https://pl.wikipedia.org/wiki?curid=539247" title="Ośrodek Wodno-Rekreacyjny Kleofas">
Ośrodek Wodno-Rekreacyjny Kleofas



</doc>
<doc id="539248" url="https://pl.wikipedia.org/wiki?curid=539248" title="Superpuchar Polski w piłce nożnej 1991">
Superpuchar Polski w piłce nożnej 1991



</doc>
<doc id="539249" url="https://pl.wikipedia.org/wiki?curid=539249" title="Remont kapitalny">
Remont kapitalny

Remont kapitalny – to praca zmierzająca do przywrócenia obiektowi funkcjonalności pierwotnej. 
Wymiana lub naprawa wszystkich zużytych części. 
Remonty kapitalne zwykle związane są z całkowitym demontażem maszyny lub urządzenia. Często w ramach remontu kapitalnego wykonywana jest również modernizacja, czyli działania podwyższające właściwości eksploatacyjne obiektu. Obejmuje ok. 75% wartości odtworzonej maszyny.

</doc>
<doc id="539250" url="https://pl.wikipedia.org/wiki?curid=539250" title="Budweiser Budvar">
Budweiser Budvar

Budweiser Budvar – marka czeskiego piwa z browaru "Budějovický Budvar, n. p." w Czeskich Budziejowicach, w którym tradycja warzenia piwa sięga 1265 r. Najbardziej popularna odmiana, tzw. "světlý ležák" (lager) to jasne piwo dolnej fermentacji produkowane z morawskiego słodu i żateckiego chmielu.
Obok Pilsnera Urquella jest najbardziej znanym i cenionym czeskim piwem na świecie.
Obecnie Browar Budziejowicki Budvar pod nazwą "Budweiser Budvar" produkuje osiem rodzajów piwa:
Spór o nazwę.
Co do nazwy "Budweiser" oraz zakresu korzystania z niej istnieją spory prawne pomiędzy czeskim browarem a amerykańskim Anheuser-Busch. W 2010 r. Trybunał Europejski w Strasburgu potwierdził prawo czeskiego browaru do nazwy Budweiser na terenie Unii Europejskiej, jednak Amerykanie mogą zarejestrować swą nazwę w poszczególnych krajach unijnych (w 19 z nich zrobili to Czesi).
W krajach gdzie prawa do nazwy "Budweiser" ma Anheuser Busch, czeskie piwo nosi nazwę "Budějovický Budvar" lub "Czechvar".
W 2011 r. Amerykanie kupili lokalnego rywala – Browar Mieszczański. Chcą dzięki temu zyskać prawo do używania nazwy "Budweiser", jako nazwy własnej dla piwa, produkowanego tylko w tym mieście.

</doc>
<doc id="539252" url="https://pl.wikipedia.org/wiki?curid=539252" title="Remont średni">
Remont średni

Remont średni – zespół czynności wykonywanych w celu przywrócenia prawidłowej eksploatacji części lub też całej maszyny lub urządzenia itp. Połączony jest z częściową rozbiórką.
Wykonywany jest w większym zakresie niż remont bieżący. Obejmuje wymianę i naprawę niektórych zużytych części lub podzespołów, zapewniając im prawidłową dalszą eksploatację.

</doc>
<doc id="539253" url="https://pl.wikipedia.org/wiki?curid=539253" title="Budvar">
Budvar



</doc>
<doc id="539254" url="https://pl.wikipedia.org/wiki?curid=539254" title="Jan ze Stobnicy">
Jan ze Stobnicy

Jan ze Stobnicy, inna forma nazwiska "Stobniczka", (ur. ok. 1470 w Stobnicy, zm. 10 lutego 1519 w Poznaniu) – geograf, filozof i przyrodnik, profesor Akademii Krakowskiej, pierwszy rektor Akademii Lubrańskiego.
Życiorys.
Pochodził z ziemi sandomierskiej. Począwszy od roku 1490 kształcił się na Akademii Krakowskiej, gdzie słuchał wykładów Michała z Bystrzykowa. W roku 1494 został bakałarzem, a w 1498 magistrem "artium". Wykładał tam jako profesor w latach 1498-1514, gorliwie szerząc skotyzm. Wysoko cenił pisarzy rzymskich: Cycerona, Senekę i Wergiliusza; lecz do humanizmu odnosił się umiarkowanie przychylnie. w marcu roku 1507, będąc dziekanem wydziału "artium", wstąpił do zakonu bernardynów. W półroczu 1513/1514 ponownie został dziekanem wydziału "artium". Wykłady prowadził sporadycznie aż do roku 1515. Zmarł w roku 1518 lub 10 lutego 1519 w Poznaniu (według Ż. Paulego).
Twórczość.
Jest autorem wielu prac na tematy z logiki, gramatyki, astronomii, geografii, matematyki, muzyki, nauk przyrodniczych, etyki i teologii. W 1512 wydał dzieło geograficzne "Introductio in Ptholomei Cosmographiam" zawierające pierwsze w Polsce mapy oraz pierwsze informacje o kontynencie amerykańskim. Był także autorem podręcznika przyrody "Parvulus philosophiae naturalis" oraz rozpraw z dziedziny metafizyki, gramatyki i logiki. Jako filozof był zwolennikiem skotyzmu.

</doc>
<doc id="539255" url="https://pl.wikipedia.org/wiki?curid=539255" title="Remont bieżący">
Remont bieżący

Remont bieżący – jest to praca jak przy przeglądzie oraz wymiana części szybko zużywających się, bez dokonywania rozbiórki urządzenia. Ten rodzaj remontu obejmuje do 15% wartości odtworzonej maszyny.

</doc>
<doc id="539257" url="https://pl.wikipedia.org/wiki?curid=539257" title="Budweiser (Anheuser-Busch)">
Budweiser (Anheuser-Busch)

Budweiser – amerykańskie piwo przy produkcji którego jęczmień został częściowo zastąpiony ryżem. Jest to jedno z najpopularniejszych piw koncernu Anheuser-Busch. Wyrób dosyć popularny również w Wielkiej Brytanii, Irlandii, Włoszech i Meksyku.
Często mylony z czeskim piwem Budweiser Budvar.

</doc>
<doc id="539261" url="https://pl.wikipedia.org/wiki?curid=539261" title="Bud">
Bud

Bud – jednostka osadnicza w Stanach Zjednoczonych, w stanie Wirginia Zachodnia, w hrabstwie Wyoming.

</doc>
<doc id="539263" url="https://pl.wikipedia.org/wiki?curid=539263" title="Przywłaszczenie">
Przywłaszczenie

Przywłaszczenie – występek polegający na włączeniu cudzej rzeczy ruchomej lub cudzego prawa majątkowego do swojego majątku. Przywłaszczona rzecz musi wcześniej znajdować się w legalnym posiadaniu sprawcy, chociażby wskutek jej znalezienia. Sprawca, który przywłaszcza sobie rzecz, postępuje z nią tak, jakby był jej właścicielem. Przywłaszczyć można również prawo majątkowe, ale tylko takie, które sprawca mógł uprzednio legalnie wykonywać lub z niego korzystać, np. na podstawie zezwolenia udzielonego mu przez osobę uprawnioną. Przywłaszczenie prawa sprowadza się do tego, że sprawca zaczyna wykonywać prawo tak, jakby sam był osobą uprawnioną, czyniąc to dla siebie z pominięciem osób, którym to prawo przynależy.
Sprawcą przywłaszczenia może być także współwłaściciel rzeczy, jeśli rozporządza nią, jakby należała wyłącznie do niego, w tym współmałżonek postępujący tak w stosunku do rzeczy wchodzącej w skład majątku wspólnego. Podobnie jest z wypadku przywłaszczenia prawa wspólnie przysługującego kilku osobom.
Przywłaszczenie różni się od kradzieży brakiem elementu zaboru rzeczy. Prawnym posiadaczem nie jest jednak osoba, która tylko włada cudzą rzeczą za kogoś innego, np. kasjerka inkasująca zapłatę lub listonosz doręczający przekazy pocztowe. Osoby te zabierając pieniądze, którymi obracają, zawsze dopuszczają się zaboru cudzej rzeczy i będą ponosić odpowiedzialność za zwykłą kradzież. Nie są bowiem posiadaczami, ale jedynie dzierżycielami rzeczy.
Przywłaszczenie musi mieć charakter trwały, co oznacza wystąpienie po stronie sprawcy animi rem sibi habendi. Brak takiego zamiaru przy równoczesnym władaniu rzeczą cudzą i korzystaniu z niej może rodzić jedynie odpowiedzialność sprawcy za wykroczenie polegające albo na niezawiadomieniu właściwego urzędu o znalezieniu rzeczy ("art. 125 kw"), albo na samowolnym użyciu cudzej rzeczy ruchomej ("art. 127 kw").
Kwalifikowaną postacią przywłaszczenia jest sprzeniewierzenie polegające na przywłaszczeniu sobie rzeczy powierzonej sprawcy przez właściciela albo inną uprawnioną osobę lub posiadacza w dobrej wierze. Przywłaszczenie jest ścigane na wniosek pokrzywdzonego, jeżeli pokrzywdzony jest osobą najbliższą dla podejrzanego - w innych przypadkach przestępstwo to jest ścigane z urzędu.
Jeżeli wartość przywłaszczonej rzeczy nie przekracza 500 złotych (w latach 2013-2018 1/4 minimalnego wynagrodzenia, od 1998 do 2013 r. 250 złotych, natomiast od 1972 do 1998 r. 500 złotych), sprawca odpowiada za wykroczenie ("art. 119 kw"). Przywłaszczenie prawa majątkowego zawsze stanowi przestępstwo z art. 284 k.k., niezależnie od wartości prawa.

</doc>
<doc id="539264" url="https://pl.wikipedia.org/wiki?curid=539264" title="1855 w literaturze">
1855 w literaturze



</doc>
<doc id="539265" url="https://pl.wikipedia.org/wiki?curid=539265" title="SDR">
SDR



</doc>
<doc id="539267" url="https://pl.wikipedia.org/wiki?curid=539267" title="Fundacja im. Michała Oczapowskiego">
Fundacja im. Michała Oczapowskiego

Fundacja im. Michała Oczapowskiego – fundacja osób związanych z Uniwersytetem Warmińsko-Mazurskim w Olsztynie, założona w 1991, z siedzibą w Olsztynie – Kortowo. Jej podstawowym statutowym zadaniem jest gromadzenie środków finansowych i zasobów materialnych na rzecz Uniwersytetu oraz upowszechnianie wiedzy o osiągnięciach naukowych, działalności i potrzebach uczelni.

</doc>
<doc id="539268" url="https://pl.wikipedia.org/wiki?curid=539268" title="Niemiecka Nadwołżańska Autonomiczna Socjalistyczna Republika Radziecka">
Niemiecka Nadwołżańska Autonomiczna Socjalistyczna Republika Radziecka

Niemiecka Nadwołżańska Autonomiczna Socjalistyczna Republika Radziecka (niem. "Autonome Sozialistische Sowjetrepublik der Wolgadeutschen", ros. Автономная Советская Социалистическая Республика немцев Поволжья) – republika autonomiczna utworzona w ramach Rosyjskiej FSRR, ze stolicą w nadwołżańskim porcie Engels (do 1931 Pokrowsk), istniejąca w latach 1923–1941.
Powstanie Republiki.
Tereny późniejszej Niemieckiej Nadwołżańskiej Autonomicznej Socjalistycznej Republiki Radzieckiej były terenem osadniczym przybyszów z Niemiec od XVIII wieku. Na skutek izolacji od głównego nurtu kultury niemieckiej i silnym wpływom rosyjskim, zamieszkujący nadwołżańskie tereny Niemcy wytworzyli własną kulturę i byli na drodze do wykształcenia się odrębnej narodowości – Niemców nadwołżańskich. 
Po rewolucji część Niemców wyjechała z bolszewickiej Rosji, natomiast wielu pozostałych przyłączyło się do ruchu rewolucyjnego. 19 października 1918 powstała na tych terenach pierwsza niesformalizowana forma niemieckiej autonomii (obwód autonomiczny).
Niemiecka Nadwołżańska Autonomiczna Socjalistyczna Republika Radziecka została ustanowiona 19 grudnia 1923. 
Ludność i powierzchnia.
Według danych z 1897, ludność terenu późniejszej Republiki liczyła niemal 1,8 mln mieszkańców. Na skutek działań wojennych, emigracji ludności oraz komunistycznych przesiedleń jak też głodu w latach 30. XX wieku, liczba ludności Niemieckiej Nadwołżańskiej ASRR systematycznie spadała do połowy lat 30., po czym zaczęła rosnąć. W 1939 Republikę zamieszkiwało 606 532 osoby.
Powierzchnia Niemieckiej Nadwołżańskiej ASRR wynosiła około 28,2 tys. km².
Likwidacja Republiki.
Po ataku Niemiec na ZSRR 22 czerwca 1941 w obawie przed aktami sabotażu ze strony Niemców nadwołżańskich, Prezydium Rady Najwyższej ZSRR wydało 28 sierpnia 1941 „Dekret o przesiedleniu Niemców Powołża”, na mocy którego Niemcy nadwołżańscy zostali zesłani do Kazachstanu i na Syberię. Kolejny dekret z 9 września 1941 podzielił obszar „byłej” republiki między obwód saratowski i obwód stalingradzki Rosyjskiej FSRR. W sensie prawnym Republika nie została jednak zlikwidowana.

</doc>
<doc id="539272" url="https://pl.wikipedia.org/wiki?curid=539272" title="Fundacja im. Kazimierza Ajdukiewicza na rzecz Rozwoju Nauk Filozoficznych">
Fundacja im. Kazimierza Ajdukiewicza na rzecz Rozwoju Nauk Filozoficznych

Fundacja im. Kazimierza Ajdukiewicza na rzecz Rozwoju Nauk Filozoficznych, prywatna fundacja, założona w 1992, z siedzibą w Szczecinie. Jej zadaniem jest podejmowanie i wspieranie działań wspomagających rozwój humanistyki oraz popularyzujących jej osiągnięcia. 

</doc>
<doc id="539280" url="https://pl.wikipedia.org/wiki?curid=539280" title="Agorot">
Agorot



</doc>
<doc id="539291" url="https://pl.wikipedia.org/wiki?curid=539291" title="Fundacja Kultury Polskiej na Litwie im. Józefa Montwiłła">
Fundacja Kultury Polskiej na Litwie im. Józefa Montwiłła

Fundacja Kultury Polskiej na Litwie im. Józefa Montwiłła (lit. "Juzefo Montvilo vardo lenkų kultūros fundacija Lietuvoje") – fundacja założona w 1989 w Wilnie przez Polaków zamieszkujących Wileńszczyznę. 
Historia i współczesność.
Fundacja, której patronem został działacz społeczny i filantrop Józef Montwiłł, prowadzi działalność na rzecz inwentaryzacji pamiątek kultury polskiej i upamiętnienia działalności Armii Krajowej na Wileńszczyźnie, jak również prace konserwatorskie (np. miejsc związanych z pobytem Adama Mickiewicza). Z inicjatywy fundacji odsłonięto w Wilnie tablice upamiętniające zasłużonych Polaków, m.in. papieża Jana Pawła II, Adama Mickiewicza, drukarzy Zawadzkich, Józefa Ignacego Kraszewskiego, Franciszka Żwirko i Stanisława Wigurę.
Od 1993 Fundacja wydawała w Wilnie kwartalnik „W kręgu kultury”. Prezesem od momentu powstania Fundacji do chwili śmierci w 2019 był Henryk Sosnowski.

</doc>
<doc id="539295" url="https://pl.wikipedia.org/wiki?curid=539295" title="Dziewczyna">
Dziewczyna

Dziewczyna (rzadziej: dziewczę, podlotek, dzierlatka; również dziewczynka, zwykle o małych dzieciach) – młody człowiek płci żeńskiej. Wiek, w którym dziewczyna staje się kobietą, jest różny w różnych społeczeństwach. Zwykle przejście z okresu dojrzewania do dojrzałości następuje w wieku kilkunastu lat.
W mowie potocznej słowo „dziewczyna” (zwykle w wyrażeniu: "moja/czyjaś dziewczyna") funkcjonuje jako określenie na będącą w nieformalnym związku młodą niezamężną kobietę. W historycznym znaczeniu była to „służąca, pokojówka, pomoc domowa”.
Etymologia.
Słowo „dziewczyna”, podobnie jak „dziewczę”, jest deminutywem (zdrobnieniem) od wyrazu "dziewka" oznaczającego pierwotnie służącą na wsi, później także prostytutkę. Słowo to jest znane we wszystkich językach słowiańskich. Prasłowiańskie *"děvъka" jest derywatem od wyrazu *"děva" „dziewica, dziewczyna”, który z kolei pochodzi od przymiotnika *"děvъ" „dziewiczy, niewinny”; przymiotnik ten został utworzony od czasownika *"dojiti" „karmić piersią; ssać” (por. polskie „doić”), a więc pierwotnie *"děva" oznaczało „ssąca pierś” i wskazywało niemowlę płci żeńskiej.
Obecnie „dziewczyna” wyparła niemal całkowicie równoznaczny rzeczownik „dziewczę” w liczbie pojedynczej, podczas gdy w liczbie mnogiej drugi z wyrazów używany jest nawet częściej. Ponieważ jednak „dziewczę” ma nijaki rodzaj gramatyczny, łączy się z liczebnikami zbiorowymi („obie dziewczyny”, ale „oboje dziewcząt”).
Analogiczne przekształcenia znaczeniowe zachodziły w innych językach. Niemieckie słowo (podobnie do polskiego „dziewczęcia”, rodzaju nijakiego) powstało poprzez dodanie do rzeczownika (oznaczającego służącą) zmiękczającej partykuły . Od XV wieku zachodziły następujące przekształcenia: "mēgedeken" → "Medichen" → "Mägdchen" → "Mädchen". Jakkolwiek obecnie wyraz oznacza młodą osobę płci żeńskiej lub ukochaną, pierwotne znaczenie nie zostało wyparte. 
Sztuka.
Dziewczęta są bohaterkami wielu dzieł sztuki. W 1891 roku Kazimiera Skrzyńska zauważała, iż „piosenka jest tak zespolona z postacią dziewczyny, że prawie nie wolno jej milczeć”. Myśl tę rozwijał później Bolesław Leśmian, zauważając istotną – a nierozpoznaną wówczas – dwoistość: stwierdził mianowicie, że „dziewczyna” może służyć za rzeczownik pospolity określający rodzaj, ale i za wyróżnik pewnego typu bohaterki literackiej, zbliżając się w tej roli do imienia własnego. Leśmian napisał także wiersz siedemnastozgłoskowcem zatytułowany „Dziewczyna”, dowodząc w nim, że los człowieka mającego wytyczony cel jest określony poprzez pragnienie.
Mimo zasadniczej przynależności tego archetypu do kultury ludowej, podlotki występowały w literaturze polskiej już wcześniej – na przykład Juliusz Słowacki umieścił taką postać w poemacie dygresyjnym „Beniowski” („żaden nie nazwie jej w pieśni «dziewczyną», lecz musi nazwać posępnie «dziewicą», (...) ale to nie był los panny Anieli”). "Opus magnum" innego polskiego romantyka, przedwcześnie zmarłego Mieczysława Romanowskiego, nosi tytuł „Dziewczę z Sącza”; oprócz tego napisał on także wiersz „Dzieweczka”, poetycki opis masakry na Placu Zamkowym. Narracja obydwu tych utworów koncentruje się na dziewczynach.
W XIX wieku postaci dziewcząt były także często przedstawiane na obrazach malowanych w duchu kierunku zwanego akademizmem.
Sport.
W wielu dyscyplinach sportowych istnieją osobne rozgrywki dla dziewczyn. Przykładowo, w tenisie każdy turniej wielkoszlemowy zawiera gry pojedyncze i podwójne dziewcząt (definiowanych jako osoby płci żeńskiej w wieku rocznikowym najwyżej 18 lat). Podobnie, FIDE co miesiąc publikuje listę najlepiej grających w szachy dziewczyn (w tym wypadku do lat 20, również rocznikowo). Żeńskie konkurencje na olimpijskim festiwalu młodzieży Europy są określane jako konkurencje dziewcząt.

</doc>
<doc id="539298" url="https://pl.wikipedia.org/wiki?curid=539298" title="Lech Garlicki">
Lech Garlicki

Lech (Leszek) Garlicki (ur. 23 sierpnia 1946 w Warszawie) – polski prawnik, specjalista w dziedzinie prawa konstytucyjnego, profesor nauk prawnych, sędzia Trybunału Konstytucyjnego (1993–2001) i Europejskiego Trybunału Praw Człowieka (2002–2012).
Życiorys.
Syn Stanisława Garlickiego i brat Andrzeja Garlickiego. W 1968 ukończył studia na Wydziale Prawa i Administracji Uniwersytetu Warszawskiego, w 1973 obronił rozprawę doktorską, a w 1978 habilitacyjną. W 1987 został profesorem nauk prawnych, stając się najmłodszym wówczas w Polsce profesorem w tej dziedzinie. Jako naukowiec związany z Uniwersytetem Warszawskim, pracując na stanowisku profesora zwyczajnego. W latach 1981–1987 zajmował stanowisko dyrektora Instytutu Nauk o Państwie i Prawie na tej uczelni, od 1987 do 1989 kierował Zakładem Prawa Konstytucyjnego. Prowadził wykłady także na uniwersytetach w Stanach Zjednoczonych, RFN, Francji i Japonii (m.in. Uniwersytet Telawiwski, Uniwersytet Hongkoński, Uniwersytet Nowojorski, Washington University in St. Louis i Uniwersytet Yale). W latach 1980–1993 praktykował równocześnie jako adwokat.
W latach 80. brał udział w pracach nad projektami ustawy o Trybunale Konstytucyjnym i ustawy o Rzeczniku Praw Obywatelskich, uczestniczył jako ekspert w pracach Okrągłego Stołu.
W 1993 Sejm Rzeczypospolitej Polskiej wybrał go na członka Trybunału Konstytucyjnego. Jego kadencja upłynęła w 2001. Dwukrotnie był członkiem Rady Legislacyjnej działającej przy prezesie Rady Ministrów (1987–1992 i w 2002). W latach 2001–2002 pełnił funkcję prezesa zarządu Polskiego Towarzystwa Prawa Konstytucyjnego. Został też członkiem założycielem Europejskiego Instytutu Prawa oraz członkiem Międzynarodowego Stowarzyszenia Prawa Konstytucyjnego i wiceprzewodniczącym Sekcji Polskiej tej organizacji, a także członkiem redakcji prawniczych periodyków (takich jak „Państwo i Prawo”, „Przegląd Sejmowy”, „Przegląd Sądowy” i inne). 26 czerwca 2002 podjął obowiązki sędziego Europejskiego Trybunału Praw Człowieka. W trakcie drugiej kadencji 4 listopada 2011 został przewodniczącym IV Sekcji ETPC.
Autor ponad 500 publikacji (2017), w tym ponad 150 w językach obcych. Włada biegle językami: angielskim, rosyjskim, francuskim i niemieckim.
Wyróżniony tytułem "doctora honoris causa" Uniwersytetu Gdańskiego (2017).

</doc>
<doc id="539299" url="https://pl.wikipedia.org/wiki?curid=539299" title="Alexander Grothendieck">
Alexander Grothendieck

Alexander Grothendieck (ur. 28 marca 1928 w Berlinie, zm. 13 listopada 2014 w Saint-Girons) – jeden z najwybitniejszych matematyków XX wieku. Początkowo zajmował się analizą funkcjonalną, zwłaszcza teorią przestrzeni Banacha oraz przestrzeniami liniowo-topologicznymi i ich iloczynami tensorowymi. Twórca nowoczesnych podstaw geometrii algebraicznej. W czasie wojny ukrywał się w Le Chambon-sur-Lignon. Laureat Medalu Fieldsa w 1966 roku.

</doc>
<doc id="539304" url="https://pl.wikipedia.org/wiki?curid=539304" title="Agregat gaśniczy">
Agregat gaśniczy

Agregat gaśniczy – sprzęt gaśniczy mający zapas środka gaśniczego w ilości ponad 20 kg, wyposażony w urządzenia umożliwiające samodzielne, natychmiastowe prowadzenie akcji gaśniczej.
Istotna jest nie tylko sama ilość środka gaśniczego, ale też i natężenie jego strumienia podczas akcji gaśniczej, które w przypadku agregatu jest znacznie większe niż w gaśnicy. 
Agregaty stanowią wyposażenie chroniące miejsca szczególnie narażone na pożar lub takie, w których pożar jest trudny do opanowania lub grozi poważnymi konsekwencjami. Są to np. stacje benzynowe, lakiernie, warsztaty samochodowe, hangary lotnicze. 
Agregaty gaśnicze są instalowane na podwoziu (mniejsze - na wózkach), do ich obsługi potrzeba co najmniej 2 osób, mogą też być na samochodach lub przyczepach pożarniczych, co umożliwia ich przemieszczanie.

</doc>
<doc id="539305" url="https://pl.wikipedia.org/wiki?curid=539305" title="JPY">
JPY



</doc>
<doc id="539306" url="https://pl.wikipedia.org/wiki?curid=539306" title="Żatec">
Żatec



</doc>
<doc id="539308" url="https://pl.wikipedia.org/wiki?curid=539308" title="HMS Eagle">
HMS Eagle

HMS Eagle (ang. "orzeł") – nazwa noszona przez przynajmniej 15 okrętów brytyjskiej marynarki wojennej Royal Navy:

</doc>
<doc id="539310" url="https://pl.wikipedia.org/wiki?curid=539310" title="Khamis Al-Obeidi">
Khamis Al-Obeidi



</doc>
<doc id="539319" url="https://pl.wikipedia.org/wiki?curid=539319" title="Wypłata">
Wypłata



</doc>
<doc id="539325" url="https://pl.wikipedia.org/wiki?curid=539325" title="Niemcy nadwołżańscy">
Niemcy nadwołżańscy

Niemcy nadwołżańscy albo powołżańscy (niem. "Wolgadeutsche" albo "Russlanddeutsche", ros. поволжские немцы) – grupa etniczna pochodzenia niemieckiego, zamieszkująca tereny nad dolną Wołgą w południowej europejskiej części Rosji, przeważnie w okolicy Saratowa. Pozostają w diasporze w innych regionach Rosji (głównie Syberia), Kazachstanie, Niemczech, Stanach Zjednoczonych, Kanadzie i krajach Ameryki Łacińskiej.
Historia.
W 1762 i w 1763 caryca Katarzyna II Wielka wydała dwa manifesty zachęcające Europejczyków do imigrowania do Rosji i zasiedlania Powołża, z gwarancją zachowania własnego języka, wyznania i uznania tradycyjnych praw zwyczajowych. Pierwszy manifest spotkał się z nikłym odzewem. Na drugi szczególnie licznie odpowiedzieli Niemcy, motywowani do tego złymi warunkami w ich ojczystych stronach. Obywatele innych krajów – np. Francji czy Wielkiej Brytanii – byli bardziej skłonni do emigrowania do kolonii w Ameryce Północnej, niż za rosyjską granicę. Ci, którzy zdecydowali się na to ostatnie, zyskiwali specjalne prawa zagwarantowane wspomnianym manifestem.
Na początku XX wieku wielu Niemców nadwołżańskich zaczęło emigrować do Stanów Zjednoczonych. Dużym skupiskiem tych przybyszów było Chicago, a zwłaszcza dzielnica Jefferson Park, gdzie w 1930 mieszkało 450 rodzin Niemców nadwołżańskich. Duża, nieistniejąca już kamienica nieopodal parku nazywała się potocznie „Russian Hotel” (Rosyjski Hotel).
W 1924 na terenach tych powstała Niemiecka Nadwołżańska Autonomiczna Socjalistyczna Republika Radziecka. W 1941 Republika (po ataku Niemiec na ZSRR) została zniesiona, a ludność niemiecka zesłana do Kazachstanu i na Syberię.

</doc>
<doc id="539326" url="https://pl.wikipedia.org/wiki?curid=539326" title="Dimitri Bashkirow">
Dimitri Bashkirow



</doc>
<doc id="539329" url="https://pl.wikipedia.org/wiki?curid=539329" title="Hurtnica wstydliwa">
Hurtnica wstydliwa

Hurtnica wstydliwa ("Lasius brunneus") – gatunek mrówki z podrodziny Formicinae.
Jest to niewielka, płochliwa mrówka wielkości 3-4 mm, występująca w całej Polsce. Królowa wielkości około 7-8 mm zakłada gniazdo w sposób klasztorny. Gniazda budowane są w spróchniałych korzeniach, martwych pniach drzew, większych gałęziach leżących w wilgotnym poszyciu lasu. Główne źródło pożywienia tej mrówki stanowi spadź.
Rójka odbywa się w czerwcu.

</doc>
<doc id="539331" url="https://pl.wikipedia.org/wiki?curid=539331" title="Telpod">
Telpod

Krakowskie Zakłady Elektroniczne Unitra-Telpod (później Telpod S.A.) – zakłady produkcyjne elektroniki w Krakowie. Funkcjonowały w latach 1946–2002.
Przedsiębiorstwo Telpod mieściło się przy ulicy Lipowej 4 w Krakowie, w dawnej fabryce naczyń emaliowanych Oskara Schindlera. W murach tej fabryki kręcone były kadry filmu "Lista Schindlera" Stevena Spielberga.
Zakład zajmuje się produkcją podzespołów elektronicznych przeznaczonych do zastosowań w sprzęcie elektrotechnicznym i elektronicznym, a ściślej potencjometrów (rezystorów), kondensatorów itp.
Produkty przedsiębiorstwa Telpod montowane były w urządzeniach polskiej produkcji oraz były eksportowane do niemal wszystkich krajów RWPG. W ofercie przedsiębiorstwa znajdowały się również pakiety zestawów uniwersalnych lub tematycznych: „młody elektronik”, mające na celu umożliwienie nauki elektroniki w domowym zaciszu (zestawy te używane były w procesie dydaktycznym politechnik całego kraju).
W latach 70. i 80. zakłady Telpod należały do Zjednoczenia Przemysłu Elektronicznego Unitra.
Firma Telpod S.A. jest członkiem grupy kapitałowej „Krak-Old” i prowadzi produkcję.

</doc>
<doc id="539332" url="https://pl.wikipedia.org/wiki?curid=539332" title="Myxiniformes">
Myxiniformes



</doc>
<doc id="539333" url="https://pl.wikipedia.org/wiki?curid=539333" title="Śluzicokształtne">
Śluzicokształtne

Śluzicokształtne (Myxiniformes) – monotypowy i jedyny rząd bezszczękowców z gromady śluzic (Myxini), obejmujący blisko 80 gatunków.
Systematyka.
Do Myxiniformes zaliczana jest rodzina:

</doc>
<doc id="539334" url="https://pl.wikipedia.org/wiki?curid=539334" title="Yeti (zespół muzyczny)">
Yeti (zespół muzyczny)

Yeti – brytyjski zespół rockowy założony z inicjatywy Johna Hassalla – byłego basisty The Libertines. Początkowo Yeti miało być tylko projektem pobocznym, jednak po oficjalnym rozpadzie macierzystego zespołu John w całości oddał się tej kapeli.
Skład.
Zespoły uważane za inspiracje Yeti to m.in. The La's, Bob Dylan, Love, The Doors, The Byrds, a w szczególności The Beatles.

</doc>
<doc id="539335" url="https://pl.wikipedia.org/wiki?curid=539335" title="Teodor Beza">
Teodor Beza

Teodor de Bèze (franc. "Théodore de Bèze" lub "de Besze", ur. 24 czerwca 1519 w Vézelay, zm. 13 października 1605 w Genewie) – francuski protestancki reformator religijny i teolog, współpracownik i następca Jana Kalwina.
Bronił czystości doktryny kalwinizmu, ale zlikwidował stworzone przez Kalwina „państwo teokratyczne” w Genewie, zastępując je współpracą między Kościołem i władzą świecką. Był nieoficjalnym przywódcą wszystkich wyznawców kalwinizmu. Uznaje się go też za głównego przedstawiciela ruchu monarchomachów.
Życiorys.
Lata nauki.
Pochodził z zamożnej i wpływowej (ojciec był gubernatorem Vezelay) rodziny szlacheckiej z Burgundii. Stryj Nicholas (poseł do parlamentu) wziął go na wychowanie i naukę do Paryża. Od 1528 kształcił się w Orleanie pod kierunkiem Melchiora Wolmara, zwolennika reformacji. Tu, zgodnie z życzeniem ojca, ukończył w 1539 studia prawnicze. Jednak jego prawdziwą pasją była literatura. Kolejne 2 lata spędził pracując jako prawnik w Paryżu. W 1544 opublikował zbiór łacińskich poezji "Juvenilia", które przyniosły mu sławę najlepszego poety łacińskiego.
Przemiana wewnętrzna.
Ten pomyślny okres przerwała choroba, która spowodowała wewnętrzną przemianę i uświadomiła mu potrzebę wiary. Po wyzdrowieniu porzucił dotychczasowe życie i w 1548 wyjechał do Genewy – ośrodka reformacji kalwińskiej, nazywanego „Rzymem protestanckim”.
Przyjęty z radością przez Kalwina, wkrótce wziął ślub z Claudine Denoèse (którą wcześniej wahał się poślubić z powodu jej ubóstwa).
Działacz reformacji.
W 1549 zaczął wykładać język grecki w Akademii w Lozannie. Jednocześnie zaczął tworzyć dzieła, propagujące wiarę protestancką: dramat "Abraham Sacrifiant" ("Ofiara Abrahama") 1550, satyrę "Passavantius " i 34 psalmy (Psałterz genewski). Bronił też doktryny o predestynacji oraz decyzji Kalwina o spaleniu Miguela Serveta.
Od 1557 zaczął aktywnie bronić prześladowanych waldensów i podjął w tym celu wiele podróży i interwencji. Apelował także o pomoc dla anabaptystów i hugenotów u protestanckich książąt niemieckich. Propagował bez sukcesu ideę jedności wszystkich protestantów.
Wykładowca.
Powrócił do Genewy, gdzie w tamtejszej Akademii zaczął wykładać język grecki, a po śmierci Kalwina – także teologię; mianowano go również rektorem tej uczelni. Oprócz tego wygłaszał kazania i podróżował w celu zorganizowania pomocy dla hugenotów. Podjął bezskuteczną próbę nawrócenia króla Nawarry. W 1561 reprezentował protestantów na zjeździe w Poissy; od tego czasu został nieformalnym przywódcą wszystkich wyznawców kalwinizmu. Zaproszenie na kolejny zjazd odrzucił, obawiając się, że zostanie zamordowany na rozkaz królowej Katarzyny Medycejskiej. Aby pomóc francuskim protestantom usiłował zbierać pieniądze i werbować żołnierzy, ale bez większych rezultatów.
Następca Kalwina.
Jego przyjazd do Genewy w 1564 zbiegł się z ciężką chorobą Kalwina. Wkrótce, po śmierci Kalwina, został jego następcą i naczelnym pastorem (oficjalna nazwa tej funkcji to: "modérateur de la compagnie des pasteurs"); jednocześnie był rektorem i wykładowcą Akademii Genewskiej i gimnazjum. Jako mądry administrator, obrońca czystości doktryny kalwinizmu oraz założyciel wydziału prawa, zyskał w Genewie powszechny szacunek. Jego zdolność do prowadzenia mediacji spowodowała, że nie było znaczących konfliktów między radnymi i pastorami Genewy; w tym celu zlikwidował model „państwa teokratycznego” (jaki dominował za czasów Kalwina) i propagował współpracę między władzą świecką i Kościołem.
Uczestniczył w życiu religijnym kalwinistów francuskich: wziął udział w synodzie w Nîmes w 1572 i organizował pomoc dla uchodźców religijnych z tego kraju. Bronił zasad kalwinizmu (a szczególnie predestynacji) przeciwko atakom ze strony niemieckich luteranów.
Po śmierci ukochanej żony w 1588 ożenił się ponownie z Cathariną del Piano. Jego wielkim rozczarowaniem było nawrócenie się, wbrew jego prośbom, króla Henryka IV na katolicyzm w 1593. Został pochowany w Genewie, obok katedry Saint Pierre.
Najważniejsze dzieła.
Poezje:
Prace historyczne:
Traktaty teologiczne:

</doc>
<doc id="539337" url="https://pl.wikipedia.org/wiki?curid=539337" title="Spandau (okręg administracyjny)">
Spandau (okręg administracyjny)

Spandau – piąty okręg administracyjny ("Bezirk") Berlina. Liczy ponad 230 000 mieszkańców. Obecny okręg powstał w 2001 roku po reformie administracyjnej i jest czwarty w kolejności jeśli chodzi o zajmowaną powierzchnię. Historycznie obszar ten został włączony w granice Wielkiego Berlina w 1920 roku z terenów miasta Spandau (znane zapiski mówią, że istniało już w 1232 roku), wielu gmin i majątków ziemskich. Siedziba administracji okręgu znajduje się w ratuszu Spandau. Leży w północno-zachodniej części miasta, u ujścia Sprewy do Haweli.
Geografia.
Spandau leży w większej części na zachodnim brzegu Haweli. Miasto zostało założone w widłach Sprewy i Haweli. Obszar administracyjny graniczy z krajem związkowym Brandenburgia, powiatami Oberhavel i Havelland i stolicą kraju związkowego – Poczdamem, które to miasto jest wydzielone.
Podział administracyjny.
W skład okręgu administracyjnego wchodzi dziewięć dzielnic ("Ortsteil"):
Mieszkańcy.
31 grudnia 2015 roku liczba mieszkańców okręgu wynosiła 238 278. Spandau miał w związku z tym najmniejszą liczbę ludności spośród wszystkich okręgów administracyjnych Berlina. Jego relatywnie dużą część powierzchni zajmują obszary wodne i zalesione, co przy całkowitej powierzchni 92 kilometrów kwadratowych daje poziom zagęszczenia 2593 mieszkańców na kilometr kwadratowy.
Prognozy z 2016 roku mówią, że liczba mieszkańców okręgu do roku 2030 wzrośnie do 248 000. Zostało to wyliczone na podstawie danych z 2015, gdy przyrost liczby mieszkańców wyniósł 7,7% i był niewiele większy od średniej z całego miasta – 7,5%.
31 grudnia 2012 roku odsetek obcokrajowców wyniósł 11,5%, a 27,7% liczby mieszkańców miało tło migracyjne. Stopa bezrobocia na dzień 30 kwietnia 2013 to 13,9%. 31 grudnia 2012 roku średni wiek mieszkańca wynosił 44,5 roku.
Historia.
Osiedlanie się ludzi na terenie zajmowanym przez obecny okręg administracyjny nastąpiło już od VI wieku. Ówczesnymi mieszkańcami byli Sprewianie i Hawelanie (plemię słowiańskie). Albrecht Niedźwiedź wybudował swój gród na tym terenie i nazwał Spandow. W źródłach historycznych został wspomniany w 1197 r.
Gród rozwinął się w miasto Spandow, które stało się głównym miastem w okolicy. Wbrew powszechnej opinii Spandau nie otrzymał praw miejskich 7 marca 1232 od margrabiów Jana I Askańczyka i Ottona III. Tekst wydanego wtedy dokumentu – o ile jego zachowane niemieckie tłumaczenie jest autentyczne, bo częściowo się w to wątpi – wspomina wielokrotnie o tym, że Spandau posiadał już wtedy prawa miejskie, a teraz dostaje jedynie dodatkowe prawa. Przede wszystkim możliwość wybudowania kanału na rzece, który był protoplastą obecnej Śluzy Spandau. Z tekstu nie wynika jednak jasno, kiedy prawa miejskie zostały nadane miastu. Dla formalnego określenia wieku miasta uznaje się jednak ten dokument, bo po raz pierwszy pada w nim nazwa "Miasto" "Spandau." Pierwszego listopada 1539 roku elektor brandenburski Joachim II Hektor przeszedł na protestantyzm w Kościele Świętego Mikołaja w Spandau, co przyczyniło się do zmiany obowiązującej wiary w całej Marchii Brandenburskiej.
Stan miasta i najbliższych okolic został spisany i rozrysowany na mapach katastralnych w dużej skali "Spandau Intra moenia" (1:1000) i "Spandau extra moenia", które w imponujący sposób dokumentują stan miasta wewnątrz fortyfikacji (intra) i za nimi (extra). Były to pierwsze tego typu mapy z tak dokładnymi danymi. Obie mapy zostały wykonane przez Gustava Haestskau i znajdują się obecnie w Archiwum Miejskim w Spandau w Urzędzie Katastralnym.
Pisownia nazwy miasta zmieniła się w roku 1878 i odtąd zaprzestano używania formy "Spandow" na rzecz nowej, "Spandau".
Podczas budowy linii kolejowej Berlin-Hamburg, Spandau otrzymał w 1878 roku połączenie kolejowe. Ruch pasażerski odbywał się z obecnego dworca S-Bahn Berlin-Stresow. Następnie, w 1871, przez dworzec przebiegała także linia Berlin-Lehrter. Ze względu na rosnącą industrializację miasta i wciąż powiększającą się liczbę pasażerów dojeżdżających do pracy zadecydowano o wybudowaniu Spandauer Vorortbahn – kolei aglomeracyjnej, która w 1927 roku została zelektryfikowana i włączona do berlińskiej sieci kolei miejskiej S-Bahn. Podczas I Wojny Światowej wzrosło znaczenie przede wszystkim przemysłu zbrojeniowego i pod koniec wojny Spandau był znaczącym centrum produkcji broni w Rzeszy Niemieckiej. Tutaj był produkowany karabin maszynowy MG08. Od 1897 roku w Spandau ma swoją siedzibę przedsiębiorstwo Siemens &amp; Halske, które ma tu swoje zakłady i dział administracji położony w na ulicy Nonnenwiesen. Nowością było to, że oprócz budynków inwestycyjnych Siemens wybudował także osiedla mieszkaniowe, a także dworzec Fürstenbrunn, do którego od roku 1929 jeździła kolej S-Bahn, i która została również wybudowana przez Siemensa (Siemensbahn) aby prowadziła do nowej dzielnicy Siemensstadt.
W ramach powstawania Wielkiego Berlina w 1920 roku został stworzony okręg administracyjny Spandau, w którego skład weszły następujące obszary:
Po Drugiej Wojnie Światowej okręg Spandau znalazł się w brytyjskim sektorze okupacyjnym, jednak stracił dzielnicę West-Staaken na rzecz radzieckiej strefy okupacyjnej. Do 1987 roku na Wilhelmstraße znajdowało się więzienie, w którym do końca przebywał skazany na dożywocie Rudolf Heß. Natychmiast po jego śmierci więzienie zostało wyburzone i na jego miejscu powstał sklep dla stacjonujących w Spandau żołnierzy brytyjskich. W 1990 roku Spandau ponownie otrzymał swoją dzielnicę West-Staaken.
Ruch kolei S-Bahn w okręgu zamarł w 1980 na trzech odcinkach: Jungfernheide-Gartenfeld (Siemensbahn), Fürstenbrunn-Spandau, a także przez Westkreuz – Spandau do Staaken. W tym samym roku linia metra U7 została przedłużona do dworca Rohrdamm i dzięki temu okręg Spandau został połączony do berlińskiej sieci metra. Cztery lata później linia została przedłużona do dworca Rathaus Spandau. Od roku 1998 S-Bahn wróciła na tory dawnej kolei aglomeracyjnej, a jej linia została przedłużona do nowo wybudowanego dworca Berlin-Spandau, który jest także dworcem kolei regionalnej i dalekobieżnej.
Ze względu na dużą liczbę zakładów produkcyjnych (jak Siemens, Osram, BMW-Motocykle), a także centrów zarządzania odpadami (Elektrownia Reuter), spalarni śmieci i oczyszczalni ścieków, okręg Spandau należy do najbardziej uprzemysłowionych części Berlina. Jednocześnie jest on chętnie wybierany jako miejsce wypoczynku i rekreacji ze względu na to, że dużą jego część stanowią obszary wodne i zalesione.
Kulturalnym centrum okręgu jest stare miasto Spandau, w którym dawna zabudowa została uszkodzona na skutek II W. Ś., jednak prace renowacyjne przeprowadzone w latach 70. XX w. i dobudowa nowych, jednopiętrowych budynków stylizowanych na przedwojenne stworzyły klimat tego miejsca odpowiadający dawnym czasom. Ponadto zmieniono zasady poruszania się po zabytkowej części okręgu zakazując ruchu tranzytowego i wprowadzając strefę pieszą. Dzięki tym zabiegom wygospodarowano dużą ilość miejsca dla targów odbywających się w trakcie tygodnia i na jarmarki bożonarodzeniowe. Pomimo zniszczeń wojennych, w Spandau nadal znajdują się jedne z najstarszych budynków w Berlinie, a w jednym z nich znajduje się muzeum.
Na południu znajduje się nieczynne od 1995 roku lotnisko Gatow, które służy obecnie za muzeum Luftwaffe, a podczas podziału Berlina korzystały z niego siły Royal Air Force.
Wasserstadt Berlin-Oberhavel to bardzo ambitny projekt zabudowy, który rozpoczął się w latach 90. XX w. i został ukończony w 2008 roku. Zakładał wybudowanie nowoczesnego i ekologicznego osiedla po obu stronach wyspy Eiswerder na Haweli, a także na północ od niej na terenach nieużytkowanych przez przedsiębiorstwa. Cieszące się największą popularnością są mieszkania położone przy samym brzegu rzeki. Oprócz wysokiego standardu mieszkań cenione są różne udogodnienia dla mieszkańców, takie jak place zabaw, czy parki, a także miejsca umożliwiające uprawianie sportów wodnych. Budowa tego osiedla wymagała od kraju związkowego Berlin dużych nakładów finansowych, które przy spadających od 1995 roku cenach działek, nie były opłacalne.
Transport.
W Spandau istnieje wiele możliwości podróżowania publicznymi środkami transportu:
Następujące linie dalekobieżne zatrzymują się na dworcu Berlin-Spandau
Przez Spandau prowadzą następujące krajowe drogi wodne:
Południowy port w Spandau jest drugim co do wielkości portem frachtowym Berlina.
Promy pływające po wodach okręgu Spandau:
Miasto Spandau posiadało od czerwca 1982 własną linię tramwaju konnego (odcinek Hauptbahnhof – Fehrbelliner Tor). W 1894 powstał dworzec towarowy i druga linia tramwaju (Hauptbahnhof – Pichelsdorf), a w 1896 roku trzecia (Hauptbahnhof – Schützenhaus). W tym samym roku wszystkie odcinki zostały zelektryfikowane, a w 1909 powołano spółkę Spandauer Straßenbahnen, która przejęła dotychczasowe linie. W latach 30. XX w. w Spandau jeździł trolejbus. Linia 55 jako ostatnia linia tramwajowa w Berlinie Zachodnim jeździła jeszcze w 1967 roku i łączyła Hakensfelde z Dworcem Zoo. Linia kolejowa pomiędzy dworcem Spandau West przez Johannensstift do Bötzow (Bötzowbahn) jest nieczynna od końca Drugiej Wojny Światowej. Niektóre odcinki służą czasami pociągom towarowym.
Pozostałe.
Spandau jest nazywane Miastem-Cytadelą. Żeby podkreślić samodzielność dawnego miasta Spandau mówi się – zarówno przez mieszkańców Spandau, jak i samego Berlina – "Spandau bei Berlin" (pol. Spandau obok Berlina) lub żartobliwie "Berlin bei Spandau" (pol. Berlin obok Spandau).
Brytyjska grupa muzyczna Spandau Ballet wybrała swoją nazwę po swojej podróży do Berlina, gdzie występowali także na czynnym wtedy lotnisku Gatow, które położone było w pobliżu Muru Berlińskiego. Według członków zespołu nazwa nie ma charakteru politycznego, a symbolizować ma jedynie romantyzm i mroczność sytuacji na granicy.
Na cmentarzu In den Kisseln został pochowany Thomas Dörflein, który był pracownikiem Berlińskiego Zoo i opiekował się niedźwiedziami polarnymi, co przyniosło mu rozpoznawalność.
Współpraca.
Miejscowości partnerskie:

</doc>
<doc id="539338" url="https://pl.wikipedia.org/wiki?curid=539338" title="Bytantaj">
Bytantaj

Bytantaj – rzeka w azjatyckiej części Rosji, w Jakucji; lewy dopływ Jany. Długość 586 km; powierzchnia dorzecza 40 200 km².
Źródła w Górach Wierchojańskich; płynie w kierunku północno-wschodnim przez Płaskowyż Jański; żeglowna na odcinku 120 km od ujścia.
Zamarza od października do połowy maja; zasilanie deszczowo-śniegowe.

</doc>
<doc id="539340" url="https://pl.wikipedia.org/wiki?curid=539340" title="Udajaditjawarman II">
Udajaditjawarman II

Udajaditjawarman II – król Kambodży, panował w latach 1049-1065. Był następcą Surjawarmana I, choć nie był jego synem. Tron odziedziczył dzięki pokrewieństwu z małżonką Jaszowarmana I. Zbudował świątynię Baphuon poświęconą Śiwie, w której jednak znalazły się płaskorzeźby przedstawiające Buddę. Za jego rządów przebudowano i pogłębiono Zachodni Baraj oraz wybudowano świątynię Zachodni Mebon. W czasie panowania Udajaditjawarmana II wybuchły zamieszki pod wodzą jego generała Sangramy.

</doc>
<doc id="539344" url="https://pl.wikipedia.org/wiki?curid=539344" title="Vegard Tveitan">
Vegard Tveitan



</doc>
<doc id="539345" url="https://pl.wikipedia.org/wiki?curid=539345" title="Rozdzielacz (pożarnictwo)">
Rozdzielacz (pożarnictwo)

Rozdzielacz – służy do rozdzielenia strumienia wody tłoczonej linią główną zbudowaną z węży W75 na trzy nasady. Dwie skrajne nasady umożliwiają podłączenie łączników węży W52, a środkowa - łącznika węża W75.
To rozdzielacz "klasyczny" B-C/B/C.
W Polsce w pożarnictwie stosujemy następujące średnice węży i nasad i określamy je: 
średnica 110 mm - oznaczenie A, 
średnica 75 mm - oznaczenie B, 
średnica 52 mm - oznaczenie C, 
średnica 25 mm - oznaczenie D.
W praktyce spotyka się różne konfiguracje nasad wejściowych i wyjściowych oto kilka przykładów:
A-B/B/B/B, A-B/A/B, B/B-B/B/B, B-C/C, B-C/C/C, C-C/C, C-D/D (np.: w Wielkiej Brytanii i USA stosuje się rozdzielacze o nasadach wejściowych 150 i 300 mm) itd. Na potrzeby różnych zadań np. gaszenia czy tworzenia zaopatrzenia wodnego powinno stosować się odpowiednie rozdzielacze dobrane do wariantu taktycznego wynikającego z sytuacji pożarowej (różnego zapotrzebowania na środki gaśnicze, różna wydajność stanowisk gaśniczych od 50 l/min do 10000 l/min).
Rozdzielacze dzielą się na:

</doc>
<doc id="539346" url="https://pl.wikipedia.org/wiki?curid=539346" title="Wnuk-Lipiński">
Wnuk-Lipiński



</doc>
<doc id="539348" url="https://pl.wikipedia.org/wiki?curid=539348" title="Gabriel Milito">
Gabriel Milito

Gabriel Alejandro Milito (ur. 7 września 1980 w Bernal) – argentyński piłkarz, środkowy obrońca, obecnie trener piłkarski.
Życiorys.
Zawodową karierę zaczynał w Independiente w 1997. Z klubem tym był mistrzem Argentyny w 2002. W 2003 miał zostać zawodnikiem madryckiego Realu, jednak nie przeszedł pozytywnie badań medycznych. Wkrótce potem został co prawda kupiony przez Real, ale Real Saragossa i przez cztery sezony był podporą defensywy tego zespołu, a w 2004 zdobył z tym klubem Puchar Króla Hiszpanii. W lipcu 2007 został sprzedany do Barcelony za 17,5 mln euro, plus 3 mln w razie triumfu Barcelony w Primera División, bądź w Lidze Mistrzów. Po sezonie 2010/2011 rozwiązał kontrakt z Barceloną.
W reprezentacji debiutował 20 grudnia 2000 w meczu z Meksykiem. W kadrze rozegrał dotychczas 41 spotkania. Brał udział w MŚ 2006 oraz Copa América 2007 (srebrny medal).
Jego starszy brat Diego jest napastnikiem i gra w Racing Club de Avellaneda.
11 czerwca 2012, z powodu licznych kontuzji zdecydował się zakończyć karierę i przejść na sportową emeryturę.

</doc>
<doc id="539351" url="https://pl.wikipedia.org/wiki?curid=539351" title="Eirik Hundvin">
Eirik Hundvin

Pytten, właściwie Eirik Hundvin (ur. 8 lutego 1950) – producent wielu blackmetalowych albumów, głównie zespołów norweskich. Znany ze współpracy z takimi wykonawcami jak: Gorgoroth, Immortal, czy Burzum. Hundvin jest stałym pracownikiem studia nagraniowego Grieghallen w Bergen.
Jego córka Mia Hundvin jest piłkarką ręczną, wielokrotną reprezentantką Norwegii w tej dyscyplinie.

</doc>
<doc id="539352" url="https://pl.wikipedia.org/wiki?curid=539352" title="Pytten">
Pytten



</doc>
<doc id="539353" url="https://pl.wikipedia.org/wiki?curid=539353" title="Gabriel Alejandro Milito">
Gabriel Alejandro Milito



</doc>
<doc id="539355" url="https://pl.wikipedia.org/wiki?curid=539355" title="Hurtnica podobna">
Hurtnica podobna

Hurtnica podobna ("Lasius alienus") – gatunek mrówki z podrodziny Formicinae.
Rozmieszczenie i środowisko.
Gatunek południowopalearktyczny, zasiedla środowiska suche – zbiorowiska trawiaste, nasłonecznione brzegi lasów i rzadkie, ciepłe lasy, zwłaszcza dąbrowy. Prawdopodobnie występuje w całej Polsce, ale jest niezbyt częsty. W górach sięga dolnej granicy regla dolnego.
Charakterystyka.
Długość ciała robotnic 3,0–4,2 mm; ciało brązowoczarne. Jest to niewielka leśna mrówka bardzo podobna do hurtnicy pospolitej. Głównym pokarmem jest spadź mszyc. Mrówki ściśle trofobiotyczne związane z mszycami z wszystkich warstw roślinności – od korzeni po korony drzew. Kolonie monoginiczne. Lot godowy w lipcu i sierpniu.
Gniazda.
Buduje gniazda pod gałęziami, próchniejącymi konarami, kamieniami na skraju lasu. Gniazduje też w glebie, czasem z małymi kopczykami ziemnymi. Może tworzyć bardzo liczne lokalne populacje.

</doc>
<doc id="539356" url="https://pl.wikipedia.org/wiki?curid=539356" title="Petromyzontiformes">
Petromyzontiformes



</doc>
<doc id="539360" url="https://pl.wikipedia.org/wiki?curid=539360" title="Deutsche Grammophon">
Deutsche Grammophon

Deutsche Grammophon Gesellschaft – wytwórnia płytowa z siedzibą w Hanowerze założona przez wynalazcę gramofonu i płyty gramofonowej – Emila Berlinera – oraz jego brata Josepha w grudniu 1898 roku i będąca pierwszą na świecie wytwórnią zajmującą się wyłącznie tłoczeniem płyt. 
Jej struktura własnościowa zmieniała się kilkakrotnie. Między innymi w 1945 roku, na mocy podpisanej przez Niemców po przegranej przez nich II wojnie światowej kapitulacji, Deutsche Grammophon przekazała sławne logo "His Master's Voice" z psem słuchającym gramofonu firmie EMI i zaczęła korzystać ze znaku przedstawiającego koronę z tulipanów. Po wielu kolejnych przejęciach firma wchodzi obecnie w skład Universal Music Group.

</doc>
<doc id="539362" url="https://pl.wikipedia.org/wiki?curid=539362" title="Adycza">
Adycza

Adycza – rzeka w azjatyckiej części Rosji, w Jakucji; prawy dopływ Jany. Długość 715 km; powierzchnia dorzecza 89 800 km²; średni roczny przepływ przy ujściu 485 m³/s.
Źródła na Płaskowyżu Elgińskim u podnóży Gór Czerskiego; płynie szeroką doliną w kierunku zachodnim a następnie przez Płaskowyż Jański w kierunku północnym; przy ujściu niesie więcej wody niż Jana; żeglowna na odcinku 223 km od ujścia.
Zamarza od października do maja (w tym do 4 miesięcy do dna); zasilanie deszczowo-śniegowe.
Główne dopływy: Nelgese (lewy), Tuostach (prawy).

</doc>
<doc id="539363" url="https://pl.wikipedia.org/wiki?curid=539363" title="Julian Baranowski">
Julian Baranowski

Julian Baranowski (ur. 12 marca 1922 w Czabarówce, zm. 1 października 2002 w Gdyni) – pułkownik Wojska Polskiego, uczestnik walk w II wojnie światowej.
Życiorys.
Urodził się 12 marca 1922 w Czabarówce pow. Kopyczyńce woj. tarnopolskie (ob. Ukraina), syn Mikołaja. Absolwent Oficerskiej Szkoły Piechoty Nr 1 (1945) oraz Uniwersytetu Gdańskiego z 1970. Po szkole skierowany do 16 pułku piechoty na stanowisko dowódcy plutonu. Od 20 marca 1945 do 9 maja 1945 brał udział w walkach o Kołobrzeg oraz w forsowaniu Odry, Kanału Hohenzolernów i Łaby. Za udział w walkach odznaczony m.in. Krzyżem Walecznych. W latach 1965–1976 pełnił obowiązki szefa Miejskiego Sztabu Wojskowego w Gdyni. W 1970 został absolwentem Uniwersytetu Gdańskiego na wydziale humanistyki w zakresie historii.
Przeniesiony do rezerwy 19 maja 1976 na podstawie Rozkazu Szefa Departamentu Kadr MON nr 035 z 21 lutego 1976.

</doc>
<doc id="539365" url="https://pl.wikipedia.org/wiki?curid=539365" title="Ivica Dragutinović">
Ivica Dragutinović

Ivica Dragutinović (cyr. Ивица Драгутиновић ur. 13 listopada 1975 w Prijepolju) – serbski piłkarz grający na pozycji obrońcy. Posiada także paszport belgijski.
Życiorys.
Dragutinović zaczynał karierę w serbskim klubie Borac Čačak. W klubie tym zagrał 2 sezony w lidze serbskiej, a w 1996 wyjechał z kraju. Trafił do ligi belgijskiej do zespołu AA Gent. W 2000 roku Ivica ponownie zmienił klub. Przeszedł do innego belgijskiego zespołu – Standard Liège. Tam spędził bardzo ładne lata swojej kariery. W barwach Standardu rozegrał 135 meczów i strzelił 3 bramki w lidze, a z drużyną tą zajmował wysokie miejsca.
W lecie 2005 kilka klubów było zainteresowanych Dragutinoviciem. W końcu za 1,5 mln euro trafił do hiszpańskiego klubu Sevilla FC podpisując kontrakt do 2008 roku. W Primera División zadebiutował 18 września w przegranym 0:1 wyjazdowym meczu z Osasuną. Największy sukces osiągnięty z Sevillą to zdobycie w 2006 roku Pucharu UEFA, w którym to hiszpański klub pokonał angielski Middlesbrough FC 4:0 (Dragutinović w tym meczu nie grał). Rok później, czyli w 2007 roku, po raz drugi w karierze sięgnął po Puchar UEFA. W finale klub z Andaluzji pokonał po serii rzutów karnych RCD Espanyol. W tym samym roku zajął z Sevillą 3. miejsce w lidze, a rok później – 5.
W reprezentacji Serbii i Czarnogóry Dragutinović debiutował 13 grudnia 2002 roku w zremisowanym 1:1 meczu z reprezentacją Grecji. Dragutinović był szczególnie chwalony podczas eliminacji do Mistrzostw Świata w Niemczech, w których to Serbia straciła tylko jednego gola, a Ivica był częścią świetnego bloku defensywnego, tzw. "Słynnej czwórki", w której grał z Nemanją Vidiciem, Mladenem Krstajiciem i Goranem Gavrančiciem. Jednak na samych Mistrzostwach już nie było tak kolorowo. Serbowie przegrali wszystkie 3 mecze, a Dragutinović grał tylko w pierwszym – przegranym 0:1 z reprezentacją Holandii.

</doc>
<doc id="539366" url="https://pl.wikipedia.org/wiki?curid=539366" title="Petromyzontidae">
Petromyzontidae



</doc>
<doc id="539367" url="https://pl.wikipedia.org/wiki?curid=539367" title="Szpandawa">
Szpandawa



</doc>
<doc id="539368" url="https://pl.wikipedia.org/wiki?curid=539368" title="Uzwarcenie Čecha-Stone’a">
Uzwarcenie Čecha-Stone’a

Uzwarcenie Čecha-Stone’a – maksymalne (w pewnym, zdefiniowanym niżej sensie) uzwarcenie przestrzeni całkowicie regularnej spełniającej aksjomat oddzielania formula_1. Badania nad tego rodzaju uzwarceniami zostały zainicjowane (z odmiennych punktów widzenia) niezależnie przez czeskiego matematyka Eduarda Čecha i amerykańskiego matematyka Marshalla H. Stone’a w 1937.
Określenie i konstrukcja.
Andriej Tichonow udowodnił, że każda całkowicie regularna przestrzeń typu formula_1 wagi formula_3 jest homeomorficzna z podzbiorem kostki Tichonowa formula_4 Z twierdzenia tego można wyprowadzić, że przestrzeń topologiczna ma uzwarcenie (będące przestrzenią Hausdorffa) wtedy i tylko wtedy, gdy jest przestrzenią tego rodzaju.
Jeżeli formula_5 i formula_6 są uzwarceniami danej przestrzeni formula_7 to można zdefiniować między nimi relację
Ponadto, jeżeli
to istnieje homeomorfizm formula_13 spełniający warunek
Rodzina wszystkich uzwarceniń Hausdorffa przestrzeni formula_15 jest klasą właściwą. Relacja formula_16 pozwala ograniczyć się wyłącznie do klas abstrakcji tej relacji – zabieg ten nie gwarantuje jednak, że klasy abstrakcji będą zbiorami. Z drugiej strony, formula_15 jest z określenia gęstą podprzestrzenią swojego uzwarcenia, a więc waga każdego z uzwarceń nie przekracza liczby formula_18 gdzie formula_19 oznacza gęstość przestrzeni formula_20 Spostrzeżenie to pozwala utożsamiać każde uzwarcenie przestrzeni formula_15 z podzbiorem kostki Tichonowa formula_22 co pozwala już rozważać zbiór formula_23 (a nie klasę właściwą) wszystkich (typów) uzwarceń przestrzeni formula_20
Twierdzenie o przekątnej gwarantuje, że każdy niepusty podzbiór formula_23 ma element maksymalny, a więc w szczególności, że w formula_23 istnieje element największy – element ten oznaczany jest symbolem formula_27 i nazywany jest uzwarceniem Čecha-Stone’a przestrzeni formula_20
Własności.
W literaturze topologicznej istnieje wiele równoważnych charakteryzacji uzwarcenia Čecha-Stone’a formula_27 przestrzeni formula_20 Następujące twierdzenie podaje kilka z nich.
Twierdzenie: Niech formula_31 będzie całkowicie regularną przestrzenią topologiczną formula_32 Wówczas formula_15 ma jedyne (z dokładnością do homeomorfizmu) uzwarcenie formula_34 które ma następujące równoważne własności:
Konstrukcja formula_27.
Powyżej, zdefiniowaliśmy uzwarcenie formula_27 w terminach abstrakcyjnych własności. Można jednak podać konstrukcję uzwarcenia spełniającego (równoważne) warunki definiujące formula_57 Niech formula_58 będzie zbiorem wszystkich funkcji ciągłych z przestrzeni formula_15 w odcinek domknięty formula_60 i niech zbiór formula_61 wszystkich funkcji z formula_62 w formula_60 będzie traktowany jako produkt różnych kopii odcinka formula_64 Wyposażmy formula_61 w topologię produktową i rozważmy odwzorowanie
Sprawdza się, że formula_67 jest homeomorfizmem z formula_15 na formula_69 (gdzie formula_69 jest rozważane z topologią podprzestrzeni przestrzeni formula_61). Na mocy twierdzenia Tichonowa, przestrzeń formula_61 jest zwarta. Niech formula_73 będzie domknięciem formula_69 w formula_75 Wówczas formula_76 jest uzwarceniem formula_36 przestrzeni formula_20
Dla funkcji ciągłej formula_79 rozważmy funkcję formula_80 daną przez warunek formula_81 Można łatwo zweryfikować, że formula_82 jest funkcją ciągłą oraz formula_83 dla formula_84 Bezpośrednio stąd możemy wywnioskować, że formula_73 spełnia trzeci warunek twierdzenia sformułowanego w poprzedniej sekcji.
Uzwarcenie formula_86 przestrzeni liczb naturalnych.
Wśród uzwarceń maksymalnych przestrzeni topologicznych, chyba najbardziej zbadanym jest uzwarcenie formula_86 przestrzeni liczb naturalnych wyposażonej w topologię dyskretną. formula_86 jest obiektem badanym także w teorii mnogości, gdzie duże znaczenie ma reprezentacja tej przestrzeni jako przestrzeni ultrafiltrów (filtrów maksymalnych) podzbiorów formula_89
Niech formula_86 będzie zbiorem wszystkich ultrafiltrów na formula_89 Dla zbioru formula_92 niech
Wówczas rodzina
jest bazą pewnej topologii formula_95 na formula_96 Przestrzeń topologiczna formula_97 jest zwartą przestrzenią formula_36 a funkcja
odwzorowująca liczbę formula_100 na ultrafiltr główny generowany przez formula_101 jest zanurzeniem homeomorficznym, którego obraz jest gęsty w formula_96 Zatem formula_103 jest uzwarceniem przestrzeni formula_104 i można sprawdzić, że spełnia ono warunek 6 z twierdzenia podanego w drugiej sekcji. Zatem jest to uzwarcenie Čecha-Stone’a.
Przykładowe własności formula_105

</doc>
<doc id="539369" url="https://pl.wikipedia.org/wiki?curid=539369" title="Polam">
Polam



</doc>
<doc id="539370" url="https://pl.wikipedia.org/wiki?curid=539370" title="Nelgese">
Nelgese

Nelgese (ros. Нельгесе, "Nielgiesie") – rzeka w azjatyckiej części Rosji, w Jakucji; lewy dopływ Adyczy. Długość 566 km; powierzchnia dorzecza 15 200 km²; średni roczny przepływ u ujścia 39 m³/s.
Źródła w Górach Wierchojańskich; płynie w kierunku północnym a następnie przez Płaskowyż Jański w kierunku północno-wschodnim. Zamarza od października do maja (w tym przez 5 miesięcy do dna); zasilanie deszczowo-śniegowe.

</doc>
<doc id="539371" url="https://pl.wikipedia.org/wiki?curid=539371" title="Selektor (informatyka)">
Selektor (informatyka)

Selektor – 16-bitowa struktura stanowiąca część adresu logicznego używana w mechanizmie segmentacji. Wskazuje ona tablicę deskryptorów i deskryptor w tej tablicy i jest wykorzystywana w trybie chronionym procesorów zgodnych z architekturą x86.
Selektor jest przechowywany w 16-bitowych rejestrach segmentowych i chociaż istnieje możliwość zmiany zawartości rejestrów segmentowych, to zwykle selektory są określane statycznie, na etapie kompilacji i linkowania programu. W przypadku procesorów 32-bitowych (IA-32) rejestry segmentowe nadal są 16-bitowe, lecz wielkości segmentów określane w deskryptorach są już 32-bitowe. Pozwoliło to większości 32-bitowych systemów operacyjnych na zadeklarowanie jednego segmentu o wielkości obejmującej całą dostępną pamięć operacyjną. Celem takiego postępowania jest obejście mechanizmu segmentowania, ponieważ nie ma możliwości jego wyłączenia, i korzystanie tylko z mechanizmu stronicowania pamięci, który to pojawił się właśnie w architekturze IA-32 wraz z możliwością wywłaszczania procesów.
Struktura selektora:
 15 3 2 1 0 
 | indeks |TI | RPL |

</doc>
<doc id="539372" url="https://pl.wikipedia.org/wiki?curid=539372" title="Rozszerzenie Čecha-Stone'a">
Rozszerzenie Čecha-Stone'a



</doc>
<doc id="539373" url="https://pl.wikipedia.org/wiki?curid=539373" title="Rejestr segmentowy">
Rejestr segmentowy

Rejestr segmentowy – rejestr procesora stworzony do przechowywania adresu początkowego obszaru pamięci, w którym umieszczone są rozkazy, dane albo stos programu. W procesorach o architekturze x86 występuje 6 rejestrów segmentowych:
Rejestry segmentowe są realizacją idei segmentacji pamięci i lokalności danych.
Tryb rzeczywisty.
W trybie rzeczywistym adresy mają 20 bitów, natomiast rejestry mają 16 bitów. Zatem by uzyskać fizyczny adres komórki pamięci, zawartość rejestru segmentowego mnoży się razy 16 (brakujące 4 bity do 20 bitów adresu rzeczywistego wypełnia się zerami) i dodaje przesunięcie (OFFSET), czyli odległość od początku segmentu.
Tryb chroniony.
W trybie chronionym rejestry segmentowe zawierają selektory, które wskazują na pole w tablicy deskryptorów. Z wskazanego elementu tablicy deskryptorów procesor pobiera 32-bitowy adres bazowy (w przypadku 80286 deskryptor zawiera jedynie 24-bitowy adres bazowy), który sumowany jest z przesunięciem. Tak powstaje adres liniowy, który przy włączonym mechanizmie stronicowania zostaje poddany transformacji na adres fizyczny.

</doc>
<doc id="539379" url="https://pl.wikipedia.org/wiki?curid=539379" title="Służby ruchu lotniczego">
Służby ruchu lotniczego

Służby ruchu lotniczego (ang. ATS - "Air Traffic Services") – zespół czynności i usług wykonywanych przez odpowiednie organa wobec załóg statków powietrznych, których celem jest zapewnienie bezpieczeństwa załogom i pasażerom statków powietrznych podczas lotu i manewrowaniu na lotniskach.
W Rejonie Informacji Lotniczej FIR Warszawa zapewnione są tylko trzy z czterech rodzajów służby ruchu lotniczego, które przewiduje Organizacja Międzynarodowego Lotnictwa Cywilnego:
Organizacja Międzynarodowego Lotnictwa Cywilnego przewiduje jeszcze służbę doradczą, lecz nie jest ona zapewniana w FIR Warszawa.
Zadania służb ruchu lotniczego:
Zobacz też:

</doc>
<doc id="539382" url="https://pl.wikipedia.org/wiki?curid=539382" title="Gerard Grisey">
Gerard Grisey



</doc>
<doc id="539383" url="https://pl.wikipedia.org/wiki?curid=539383" title="Tuostach">
Tuostach

Tuostach – rzeka w azjatyckiej części Rosji, w Jakucji; prawy dopływ Adyczy. Długość 271 km; powierzchnia dorzecza 20 tys. km².
Źródła w Górach Czerskiego; płynie w kierunku północno-zachodnim opływając od północnego wschodu Płaskowyż Jański. Zamarza od października do maja; zasilanie deszczowo-śniegowe.

</doc>
<doc id="539384" url="https://pl.wikipedia.org/wiki?curid=539384" title="Niekierowany lotniczy pocisk rakietowy">
Niekierowany lotniczy pocisk rakietowy

Niekierowany lotniczy pocisk rakietowy – rodzaj pocisków rakietowych, używanych jako uzbrojenie samolotów i śmigłowców, przeznaczonych do niszczenia celów powierzchniowych (naziemnych i nawodnych), rzadziej powietrznych, za pomocą przenoszonego ładunku wybuchowego. Są one najprostszą odmianą lotniczych pocisków rakietowych, nie posiadającą systemu naprowadzania i lecącą po trajektorii, jaka została im nadana w chwili wystrzelenia.
Charakterystyka.
Niekierowane lotnicze pociski rakietowe składają się z reguły z dwóch zasadniczych części: głowicy bojowej z zapalnikiem oraz jednostopniowego silnika rakietowego na paliwo stałe. Stabilizowane są w locie za pomocą stateczników lub rzadziej przez szybki ruch obrotowy (czasami pociski ze statecznikami są dodatkowo stabilizowane wolnym ruchem obrotowym). Większość typów pocisków wystrzeliwanych z wyrzutni rurowych ma składane stateczniki. Masa niekierowanych pocisków lotniczych wynosi zwykle od kilkunastu do kilkudziesięciu kg, rzadziej kilkaset. Głowice pocisków mają masę od kilku do kilkudziesięciu kg materiału wybuchowego, ich masa powiązana jest zwykle proporcjonalnie z kalibrem pocisku. Najczęściej stosowane są głowice burzące lub odłamkowe, część pocisków ma głowice kumulacyjne do zwalczania celów opancerzonych, rzadziej stosowane są inne rodzaje głowic.
Wyrzutnie.
Do wystrzeliwania pocisków niekierowanych stosowane były przez długi czas (w okresie II wojny światowej i w latach 50.) wyrzutnie pod skrzydłami: szynowe (w postaci szyny), zaczepowe (w postaci par zaczepów) lub girlandowe (kilka pocisków jeden pod drugim), z których mogły być odpalane pociski ze stałymi statecznikami. Rzadziej stosowano wyrzutnie rurowe, pojedyncze lub łączone w wiązki. Od lat 50. do chwili obecnej stosowane są najpowszechniej sprzężone wyrzutnie rurowe w postaci podwieszanych zasobników, mieszczących od kilku do kilkudziesięciu prowadnic rurowych. Część samolotów z lat 50. i 60. XX w. miała w konstrukcji kadłuba lub skrzydeł integralne bloki po kilkanaście lub więcej wyrzutni rurowych pocisków niekierowanych, np. wysuwanych spod kadłuba. Pojedyncze wyrzutnie podskrzydłowe lub podkadłubowe stosowane były od tej pory rzadziej, głównie szynowe, dla pocisków większych kalibrów. Na ogół wyrzutnie rakietowe montuje się na uniwersalnych zaczepach do podwieszania uzbrojenia, na których mogą być mocowane także np. wyrzutniki bombowe.
Pociski powietrze-ziemia.
Niekierowane lotnicze pociski rakietowe to przede wszystkim pociski klasy powietrze-ziemia (przeznaczone do atakowania celów lądowych lub nawodnych), stosowane powszechnie od lat II wojny światowej do chwili obecnej. Nazywane są też lotniczymi pociskami szturmowymi. Z uwagi na umiarkowaną celność, nadają się najlepiej do zwalczania celów o dużej powierzchni, np. kolumn wojsk; skuteczność przy zwalczaniu celów punktowych, np. czołgów, daje też odpalanie w salwach. Konstruowano pociski tego typu kalibru od 38 do 305 mm (Tiny Tim), jednak najpowszechniej stosowane są pociski kalibrów od 51 do 127 mm. Typowe kalibry to zwłaszcza 51 mm (2"), 57 mm, 68 mm, 70 mm (2,75"), 76 mm (3"), 80 mm, 114 mm (4,5"), 127 mm (5"). Jednymi z najbardziej rozpowszechnionych po wojnie przedstawicieli pocisków tej klasy są radzieckie S-5 kalibru 57 mm i amerykańskie Hydra 70 kalibru 70 mm. Pociski szturmowe są stosowane do chwili obecnej, aczkolwiek w dużej mierze zostały zastąpione przez pociski kierowane.
Pociski powietrze-powietrze.
Początkowo stosowano też niekierowane lotnicze pociski rakietowe klasy powietrze-powietrze, przeznaczone do zwalczania samolotów. Pojawiły się one już podczas I wojny światowej w postaci francuskich rakiet le Prieur, przeznaczonych głównie do zwalczania sterowców. Na niewielką skalę stosowano je podczas II wojny światowej (m.in. niemiecki R4/M) oraz do lat 60. XX wieku Niekierowane pociski powietrze-powietrze były jednak mało skutecznym rodzajem uzbrojenia z uwagi na małą celność i duży rozrzut; względną skuteczność zapewniało im jedynie masowe wystrzelenie salwą. Charakterystyki niekierowanych pocisków powietrze-powietrze są zbliżone do pocisków powietrze-ziemia, przy czym w licznych wypadkach były to te same pociski, różniące się głowicami lub zapalnikami (zbliżeniowymi zamiast uderzeniowych). Wyjątkiem co do wielkości i typu głowicy był amerykański pocisk Genie z głowicą atomową, przewidziany do niszczenia formacji samolotów. Pomimo sporego zainteresowania pociskami niekierowanymi jako bronią do zwalczania samolotów w latach 50. i 60., kiedy to stosowano na niektórych samolotach integralne wyrzutnie dla nich, zostały one szybko wyparte wskutek rozwoju skuteczniejszych pocisków kierowanych. Od lat 70. klasa niekierowanych pocisków rakietowych powietrze-powietrze zanikła.
Przykładowe lotnicze niekierowane pociski rakietowe:

</doc>
<doc id="539386" url="https://pl.wikipedia.org/wiki?curid=539386" title="Polam (zjednoczenie)">
Polam (zjednoczenie)

Zjednoczenie Sprzętu Oświetleniowego i Elektromechanicznego „Polam” – polskie zjednoczenie istniejące w latach 1972–1989, skupiające zakłady produkujące sprzęt oświetleniowy i elektromechaniczny.
Zjednoczenie Polam, powołane do życia 31 grudnia 1971 wzięło swą nazwę od czołowego zakładu Fabryki Żarówek Polam w Pabianicach, a formalnie wywodzi się z funkcjonującego od 1970 w strukturach Zjednoczenia Przemysłu Elektronicznego UNITRA Kombinatu Źródeł Światła UNITRA-Polam, który w nowym zjednoczeniu nosił nazwę Kombinatu Techniki Świetlnej „Polam”. Przed nazwami zakładów, wchodzących w skład Zjednoczenia umieszczano nazwę Polam, oraz logo.
W 1989 r. Zjednoczenie „Polam” zostało rozwiązane, a zakłady wchodzące w jego skład zaczęły produkcję pod własnymi markami handlowymi.

</doc>
<doc id="539391" url="https://pl.wikipedia.org/wiki?curid=539391" title="Jekaterina Trendafiłowa">
Jekaterina Trendafiłowa



</doc>
<doc id="539392" url="https://pl.wikipedia.org/wiki?curid=539392" title="Berlin-Spandau (stacja kolejowa)">
Berlin-Spandau (stacja kolejowa)

Berlin-Spandau – dworzec kolejowy w berlińskiej północno-zachodniej dzielnicy Berlina Spandau, obsługujący pociągi dalekobieżne, regionalne oraz szybkiej kolei miejskiej S-Bahn. Z dworcem połączona jest stacja metra o nazwie "Rathaus Spandau". Dworzec jest tymczasowo stacją końcową kolei miejskiej, która zostanie w przyszłości przedłużona w kierunku zachodnim. Przed dworcem znajduje się jeden z największych dworców autobusowych Berlina, na którym zatrzymują się trzy linie regionalne i dziesięć miejskich, w tym niektóre kursujące z bardzo dużą częstotliwością.
Dworzec posiada sześć krawędzi peronowych przy trzech peronach nakrytych przeszkloną halą peronową. Poza halą przebiega jeden towarowy tor przelotowy. Współczesny dworzec powstał w latach 1996-1998 wedle planów biura architektonicznego gmp bez zatrzymywania przelotowego ruchu kolejowego. Projekt hali w formie przeszklonych kolebkowych przekryć, nakrywających perony na pełnej długości 432 m, nawiązuje do klasycznej architektury dworców, jednocześnie wykorzystując nowoczesne elementy. Przejście podziemne pod dworcem równoległe do ulicy Am Bahnhof Spandau stanowi poza halą wejściową dojście do peronów od Klosterstraße.
Szesnastometrowej szerokości hala wejściowa wydaje się już obecnie zbyt mała. Ze względu na planowane wówczas na pobliskim terenie dawnego dworca towarowego centrum handlowe "Spandau Arcaden" zdecydowano się na stosunkowo niewielką powierzchnię handlową. Dodatkowo ograniczeniem przy planowaniu dworca była rezerwa terenu dla kolei magnetycznej Transrapid, planowanej wówczas między Berlinem i Hamburgiem (obecnie zrezygnowano z niej), stąd też bardzo wąskie wyjścia na perony.
Historia.
Lehrter Bahnhof.
Już w 1871 w miejscu obecnego dworca powstała stacja Kolei Berlin-Lehrte, którą dla odróżnienia od otwartego wcześniej dworca Kolei Berlin-Hamburg określano jako "Lehrter Bahnhof" (Dworzec Lehrte). Już 1 października 1890 zamknięto dworzec dla ruchu osobowego – pociągi podmiejskie i dalekobieżne zatrzymywały się odtąd na położonym kilkaset metrów na wschód "Spandau Personenbahnhof". Lehrter Bahnhof został przebudowany na dworzec towarowy i działał odtąd pod nazwą "Spandau Güterbahnhof".
Dworzec Spandau West.
15 lipca 1910 otwarto w pobliżu dawnego Lehrter Bahnhof nowy "Spandau Vorortbahnhof" (dworzec podmiejski), a jeszcze w tym samym roku przemianowano go na "Spandau West", jednocześnie ze zmianą nazwy "Personenbahnhof Spandau (Hamburger Bahnhof)" na "Spandau Hauptbahnhof".
Nowy Dworzec Podmiejski miał korzystniejsze położenie niż Dworzec Główny, gdyż leżał bliżej starego miasta oraz w sąsiedztwie znajdującego się wówczas w budowie ratusza. Perony położone na nasypie otrzymały na obu końcach hale wejściowe, jedną naprzeciw "Galenstraße" zaś drugą na wysokości skrzyżowania "Staakener Straße" i "Seegefelder Straße", połączoną tunelem z dworcem wąskotorowym należącym do Osthavelländische Eisenbahn.
Trzytorowy dworzec z dwoma personami posiadał nietypowy układ – środkowy tor przylegał obustronnie do peronów wyspowych. Z dworca korzystały pociągi podmiejskie w kierunku berlińskiej Stadtbahn; pociągi dalekobieżne do dworca Berlin Lehrter Bahnhof przejeżdżały bez zatrzymania przez tory przelotowe na północ i południe od peronów. Także pociągi podmiejskie z Lehrter Bahnhof do Nauen i Wustermark mogły dzięki rozjazdom korzystać z peronów podmiejskich. Na zachód od dworca oddzielne torowiska kolei lokalnej i dalekobieżnej przechodziły we wspólne dla wszystkich pociągów trasy Kolei Lehrte i Kolei Hamburskiej. Poza tym znajdowała się tam czterotorowa grupa odstawcza.
Pierwszy elektryczny pociąg odjechał z dworca 23 sierpnia 1928, kursował do Stadtbahn poprzez tzw. "kolej podmiejską do Spandau". Spandau West był od początku tylko tymczasowym przystankiem końcowym, planowano bowiem przedłużenie do Wustermark lub Falkensee oraz Nauen. Dawniej kolej lokalna przewożąca codziennie pracowników z miejsc zamieszkania do pracy między Berlinem, Spandau i miejscowościami na wschód od Haweli była znacznie silniej obciążona niż współczena kolej regionalna. Po elektryfikacji linii Stadtbahn funkcjonował na dworcu przez pewien czas ruch mieszany z pociągami ciągniętymi przez parowozy. W latach 30. elektryczne składy dojeżdżały ze Stadtbahn co 10 minut, podobnie jak nadal zachowujące trakcję parową pociągi podmiejskie z Lehrter Bahnhof, z których co drugi jechał na zmianę do Nauen i do Wustermark, co dawało połączenie do tych miast co 20 minut. Ówczesne gazety entuzjastycznie pisały o tym bardzo uczęszczanym dworcu, na którym przesiadka była możliwa z jednej na drugą krawędź peronu. Obecnie przesiadka między koleją regionalną a S-Bahn jest znacznie bardziej skomplikowana, co wobec rosnącego ruchu podmiejskiego wskazuje na palącą potrzebę przedłużenie linii S-Bahn poza dworzec aż po granicę miasta.
Planowane w latach 30. i 40. rozbudowy zewnętrznych linii sieci S-Bahn zostały zrealizowane w bardzo ograniczonym zakresie. Dopiero w 1951 otwarto linie do Falkensee oraz wzdłuż Kolei Lehrte do Staaken. W przeciwnym kierunku otwarto dla S-Bahn linię do Berlin Jungfernheide i kolei obwodowej. Po zamknięciu w 1952 Lehrter Bahnhof Reichsbahn wycofała wszystkie podmiejskie pociągi parowe ciągnięte przez parowozy, a na dworcu Spandau-West zatrzymywała się wyłącznie S-Bahn.
Budowa Muru Berlińskiego (13 sierpnia 1961) pośrednio dotknęła dworzec – pociągi do Falkensee kończyły odtąd bieg na dworcu, zaś ruch pociągów do Staaken przerwano na kilka miesięcy. Znacznie większy negatywny wpływ miały bojkot S-Bahn. Niepotrzebne części dworca zostały pozostawione bez opieki, ograniczono renowacje, a częstotliwość ruchu stopniowo ograniczano. Po zamknięciu ruchu w czasie strajku kolejarzy S-Bahn 17 września 1980 nie został on już wznowiony po zakończeniu strajku 25 września. Przez stację jeździły bez zatrzymania pociągi towarowe oraz dalekobieżne pociągi międzystrefowe do Hamburga. W 1990 wyburzono dachy na peronach dworca.
Dworzec Berlin-Spandau.
Przejęcie S-Bahn przez BVG, które miało miejsce 9 stycznia 1984 miało umożliwić m.in. ponowne uruchomienie linii poprzez "S-Bahnhof Rathaus Spandau" (planowana zmiana nazwy dworca "Spandau West") aż do Staaken. Ze względu na otwarcie 1 października 1984 linii metra U7 z Charlottenburga do położonej nieopodal dworca stacji "Rathaus Spandau" zrezyzgnowano jednak przejściowo z planów reaktywacji linii szybkiej kolei miejskiej.
Jeszcze w latach 80. powstały pierwsze plany budowy mającej przebiegać przez Spandau linii ICE Hanower-Berlin, początkowo pomyślanej jako linia tranzytowa. W tym celu jesienią 1988 rozpoczęto rozmowy z władzami NRD. Po upadku muru berlińskiego przygotowania uległy przyspieszeniu, a planowana na czerwiec 1990 umowa międzypaństwowa stała się zbędna.
Już w 1910 w czasie przebudowy urządzeń kolejowych w Spandau rozważano przeniesienie Dworca Głównego tego miasta na zachodni brzeg Haweli. Pomysł zrealizowano jednak dopiero przy okazji budowy linii ICE, okolicznością sprzyjającą jego przeniesieniu było to, że w każdym wypadku przebudowa dworca Spandau West była konieczna. Ponadto planowano ponowne uruchomienie kolei miejskiej z opcją przedłużenie jej na przedmieścia.
W urbanistyczno-architektonicznym konkursie na ów dworzec miejski i dalekobieżny dla Spandau zwyciężył hiszpańsko-szwajcarski architekt Santiago Calatrava. Projekt Calatravy przewidywał wzniesienie ponad peronami dworca budynku biurowego, podobnie jak później zbudowano na obecnym Berlin Hauptbahnhof. Pojawiły się jednak trudności z pozyskaniem finansowania i rozpoczęły długie dyskusje na temat projektu, co doprowadziło do decyzji o realizacji projektu, który otrzymał trzecią nagrodę. Projekt ten, autorstwa hamburskiego architekta Meinharda von Gerkana, zrealizowano po pewnych zmianach (boczne zamknięcia hal peronowych) między 1996 i 1998. Akcja stowarzyszeń pasażerów doprowadziła do lepszego ukształtowania dojść do przystanku kolei miejskiej.
19 maja 1997 przekazano do użytku pierwszy z nowych peronów, początkowo zatrzymywały się na dworcu wyłącznie pociągi dalekobieżne i regionalne, a od 30 grudnia 1998 także szybka kolej miejska.
Stacja metra "Rathaus Spandau".
Podziemny dworzec metra "Rathaus Spandau" stanowi zachodnie zakończenie linii U7. Został otwarty 1 października 1984, po budowie z wykorzystaniem metody stropowej, na którą zdecydowano się, aby ograniczyć utrudnienia w ruchu ulicznym. Zaprojektowany przez Rainera Rümmlera dworzec ma olbrzymie rozmiary, gdyż posiada dwa perony wyspowe z czterema torami – wewnętrzne służą U7, podczas gdy zewnętrzne są na razie niewykorzystane. Bardzo wysoka hala dworca z trzema rzędami słupów (w osiach peronów i między środkowymi torami) zakończona jest obustronnie antresolami, służącymi jako poziom pośredni prowadzący na powierzchnię. Dworzec mieści ponadto nastawnię obsługującą odcinek do stacji Paulsternstraße.
Zewnętrzne tory dworca mają w przyszłości stanowić przystanek linii U2, która obecnie kończy bieg w Ruhleben na wschód od Spandau. Linia ma wyjątkowo na dworcu Spandau przebiegać w ruchu lewostronnym, tak, aby skierowane do centrum Berlina tory obu linii znajdowały się przy jednym peronie. Obecnie nie ma konkretnych planów co do terminu realizacji tej linii, również jej przedłużenie do Falkenhagener Feld, a linii U7 do Staaken jest na razie mało prawdopodobne.
Mimo że dworzec leży po sąsiedzku z dworcem kolei miejskiej Spandau, zachowuje odrębną nazwę. Linie autobusowe kończące koło dworców mają określony punkt końcowy "S+U Spandau", podczas gdy dworzec szybkiej kolei miejskiej określa się "S Spandau", a zatem jako odrębny od stacji metra.

</doc>
<doc id="539393" url="https://pl.wikipedia.org/wiki?curid=539393" title="Klasyczny język chiński">
Klasyczny język chiński

Klasyczny język chiński () – język używany do początku XX wieku w piśmiennictwie chińskim, a także japońskim, wietnamskim i koreańskim. Od współczesnego języka różni się gramatyką i przewagą jednosylabowych słów (we współczesnym chińskim większość słów jest dwusylabowa, choć występują także słowa jednosylabowe, oraz trzy- a nawet czterosylabowe). W zakresie typologii klasyczny język chiński uchodzi za sztandarowy przykład języka izolującego.
"Wenyan" jest oparty na języku starożytnej literatury chińskiej, głównie tekstów pochodzących z czasów dynastii Han (ten język określany jest po chińsku mianem 古文 gǔwén). Ze względu na ewolucję fonologii mówionego chińskiego, która doprowadziła do powstania ogromnej ilości homofonów, język klasyczny stopniowo stał się praktycznie niezrozumiały w formie mówionej, był jednak nadal używany w piśmie bez większych zmian.
Na początku XX wieku chińscy pisarze, z Lu Xunem na czele, zrezygnowali z języka klasycznego na rzecz tzw. "baihua", stylu naśladującego mowę potoczną, stosowanego wcześniej w chińskich powieściach począwszy od dynastii Ming. W innych krajach zarzucono "wenyan" na rzecz języków narodowych.
Język klasyczny jest w Chinach przedmiotem nauczania między innymi w szkołach średnich i na uniwersytetach. Jego rolę w kulturze z grubsza można przyrównać do łaciny w Europie, bo 1) wpływa na język potoczny (między innymi zachował się w wielu wyrażeniach idiomatycznych); 2) w nim napisane są między innymi fundamentalne dzieła chińskiej kultury, a także nekrologi oraz motta w świątyniach i pałacach; 3) na co dzień jest niemal nieużywany.
Podobnie jak powstała Wikipedia łacińskojęzyczna, w 2006 roku uruchomiono również Wikipedię w klasycznym chińskim. Obie są jednak stosunkowo niewielkie. Pod koniec lipca 2008 roku Wikipedia łacińskojęzyczna liczyła 21,5 tysiąca haseł, a klasyczna chińska – nieco ponad 2100.

</doc>
<doc id="539395" url="https://pl.wikipedia.org/wiki?curid=539395" title="Albana">
Albana

Albana – imię żeńskie pochodzenia łacińskiego, żeński odpowiednik imienia Alban. Wywodzi się od nazwiska rzymskiej rodziny "Albanus" oznaczającego "pochodzący z Alby".
Albana imieniny obchodzi 22 czerwca.

</doc>
<doc id="539400" url="https://pl.wikipedia.org/wiki?curid=539400" title="Modeńska szkoła szachowa">
Modeńska szkoła szachowa

Modeńska szkoła szachowa – umowna nazwa poglądów reprezentowanych przez trójkę pochodzących z Modeny szachistów włoskich: Ercole Del Rio, Giambattistę Lolliego i Domenico Lorenzo Ponzianiego, nazywanych także „Wielkimi Modeńczykami”. Za jej symboliczny początek uważa się wydanie w roku 1750 przez Del Rio książki "O grze w szachy. Spostrzeżenia praktyczne..." Szkoła modeńska nawiązywała do tradycji starszej „szkoły kalabryjskiej”, reprezentowanej m.in. przez Gioachino Greco czy Alessandro Salvio, podobnie jak ona kładąc nacisk artystyczny, a nie naukowy aspekt gry w szachy, preferując otwarty, atakujący styl gry i stojąc w ewidentnej opozycji do poglądów głoszonych przez Philidora w jego "Analizie gry w szachy". Okres zaledwie jednego roku jaki upłynął od wydania "Analizy..." wskazuje, że opozycyjność ta miała charakter okazjonalny, swoje poglądy musiał Del Rio usystematyzować już wcześniej, najprawdopodobniej polemizując z twórczością Luceny. Niezależnie od dogmatycznych podstaw sporu, zasługą szkoły modeńskiej było obalenie niektórych błędnych poglądów francuskiego szachisty (np. „piony są duszą gry czy „zaczynający wygrywa”). Ponadto romantyczne założenia modeńczyków poparte były wysokiej jakości analizami debiutowymi (np. Del Rio w kontrgambicie Philidora), opracowaniami z dziedziny końcówek, a nawet problemistyki szachowej (modeńczycy rywalizowali tu z Filipem Stammą). Można uznać, że dla rozwoju nowoczesnej gry w szachy istnienie modeńskiej szkoły szachowej było równie ważne jak całokształt działalności Philidora.

</doc>
<doc id="539404" url="https://pl.wikipedia.org/wiki?curid=539404" title="Koczowniczka czarna">
Koczowniczka czarna

Koczowniczka czarna ("Tapinoma erraticum") – gatunek mrówki z podrodziny Dolichoderinae. 
Występowanie.
Spotykana na otwartych niezalesionych terenach. Spotykana w południowej i środkowej Europie, północno-zachodniej części Afryki Północnej, Azji Mniejszej, Kaukazie, Kazachstanie, Tienszanie. W Polsce znana z pojedynczych stanowisk w różnych regionach kraju, w tym m.in.: z Pojezierza Pomorskiego, Niziny Wielkopolsko-Kujawskiej, Niziny Mazowieckiej, Górnego Śląska, Wyżyny Krakowsko-Częstochowskiej, Wyżyny Lubelskiej, Wyżyny Małopolskiej, Pienin, czy Dolnego Śląska (Słupice). Jest termofilem, preferuje suche wystawione na słońce miejsca: góry, stepy.
Biologia.
W pochmurne dni niewiele robotnic opuszcza gniazdo. Kolonie są zazwyczaj poliginiczne.
Rójka odbywa się w czerwcu, a w zimniejszych latach w lipcu.

</doc>
<doc id="539405" url="https://pl.wikipedia.org/wiki?curid=539405" title="Przestrzeń zero-wymiarowa">
Przestrzeń zero-wymiarowa



</doc>
<doc id="539406" url="https://pl.wikipedia.org/wiki?curid=539406" title="Granat (roślina)">
Granat (roślina)

Granat, granatowiec ("Punica" L.) – rodzaj drzew i ciernistych krzewów z rodziny krwawnicowatych. Obejmuje jedynie dwa gatunki – granat właściwy "P. granatum" ze wschodniej części basenu Morza Śródziemnego, sięgający na wschodzie po Himalaje, oraz "Punica protopunica", będący endemitem wysp Sokotra. Bardzo nieliczny i zagrożony "P. protopunica" jest prawdopodobnie przodkiem uprawianego już powszechnie w starożytności granatu właściwego. Roślina ceniona dla jadalnych owoców, bogatych w antyoksydacyjne polifenole i witaminę C. Używana też jako lecznicza. Trwały kielich tego owocu miał być inspiracją dla korony biblijnego króla Salomona i w konsekwencji późniejszych wzorów tego atrybutu władzy.
Systematyka.
Rodzaj należący do rodziny krwawnicowatych ("Lythraceae"), w niektórych ujęciach systematycznych wyodrębniany do własnej rodziny "Punicaceae".

</doc>
<doc id="539408" url="https://pl.wikipedia.org/wiki?curid=539408" title="Mąka">
Mąka

Mąka – produkt powstały w wyniku silnego rozdrobnienia ziarna zbóż lub np. orzechów (kokosów, migdałów), cechujący się drobną granulacją i sypką konsystencją.
W zależności od rodzaju zboża, z którego ją otrzymano, może być zastosowana do różnych celów – spożywczych, paszowych lub przemysłowych. Powszechnie jest używana do produkcji pieczywa, wyrobów cukierniczych i makaronów.
Produkcja mąki.
Produkcja mąki polega na przemiale ziarna, tzn. na mechanicznym rozdrobnieniu oczyszczonego ziarna za pomocą specjalistycznych urządzeń, tak aby oddzielić centralną części ziarna, to jest bielma mącznego od zewnętrznej warstwy ziarna – to jest okrywy owocowo-nasiennej. W ten sposób z rozdrobnionego bielma wytwarzana jest mąka, a oddzielona warstwa owocowo-nasienna tworzy otręby.
Proces produkcji polega na wielokrotnym, etapowym rozdrobnieniu ziarna i międzyproduktów przemiału oraz ich sortowaniu i odsiewaniu.
Przemiał prowadzony jest za pomocą maszyn rozdrabniających (w głównej mierze mlewników walcowych) oraz maszyn odsiewających (odsiewaczy płaskich). Proces przemiału składa się z pasaży przemiałowych. Pasaż przemiałowy stanowi połączenie mlewnika walcowego i odsiewacza. Rozdrobniony produkt kierowany jest z maszyny mielącej do odsiewacza, w którym następuje rozsortowanie mlewa na części różnej wielkości i jakości. Poszczególne wydzielone z odsiewacza części ziarna kierowane są na następne pasaże przemiałowe, to jest do następnej maszyny mielącej i przypisanego do niej odsiewacza. Z każdego pasażu przemiałowego (odsiewacza pasażowego) odsiewana jest mąka pasażowa. Poszczególne mąki pasażowe różnią się od siebie jakością. Na podstawie łączenia poszczególnych strumieni mąk pasażowych komponuje się mąki handlowe o różnej jakości i własnościach użytkowych. Ostatecznym produktem przemiału jest odpowiednia mąka handlowa oraz otręby, jak również mogą być i inne wyroby, jak np. kasza manna, która może być produkowana podczas przemiału pszenicy.
Poszczególne rodzaje mąki są efektem różnego stopnia oddzielenia okrywy owocowo-nasiennej od bielma. W ten sposób mamy do czynienia z różnym „wyciągiem mąki”. „Wyciąg mąki” jest podstawowym wskaźnikiem produkcyjnym w młynarstwie. Określa on procentową ilość mąki otrzymaną z jednostki ziarna. Mąki jasne, produkowane w głównej mierze z bielma mają niższy wyciąg, natomiast w miarę większego udziału rozdrobnionej okrywy owocowo-nasiennej w mące, produkowane są mąki ciemne o większym wyciągu. Mąki całoziarnowe produkuje się przez rozdrobnienie ziarna praktycznie bez wydzielania okrywy owocowo-nasiennej, a więc otrąb.
Produkcja mąki odbywa się obecnie głównie na skalę przemysłową – w młynie zbożowym. Praktyka mielenia zboża na mąkę jest jednak znana od czasów prehistorycznych, początkowo poprzez rozcieranie na płaskich kamieniach, które z czasem ustąpiły miejsca obrotowym żarnom ręcznym, a następnie żarnom młynów wodnych i wiatrowych. Młynarstwo przemysłowe rozwinęło się natomiast dopiero na początku XX wieku, po wprowadzeniu maszyn parowych do poruszania żaren.
Rodzaje i zastosowanie mąki.
Rodzaje mąki można podzielić ze względu na rodzaj stosowanego surowca (ziarna), ze względu na przeznaczenie – do użytku domowego i przetwórstwa przemysłowego do produkcji pieczywa, wyrobów cukierniczych, makaronów. Rozróżniamy mąki konsumpcyjne dla spożycia przez ludzi oraz mąki paszowe do skarmiania zwierząt i produkcji pasz oraz mąki przemysłowe do innych celów niż spożycie.
Mąki do produkcji piekarskiej nazywamy często mąkami chlebowymi. Do mąk chlebowych zaliczamy mąki pszenne i żytnie, są one zgodnie z nazwą wykorzystywane do wypieku chleba, ale także różnych innych wyrobów piekarniczych i cukierniczych.
Wśród mąk niechlebowych znajdują się zarówno mąki zbożowe, jak i produkowane z innych roślin. W sztuce kulinarnej są one używane w zasadzie jako dodatek do mąk chlebowych, czasem również samodzielnie. Mąki tego rodzaju są wytwarzane m.in. z pszenżyta (mąka pszenżytnia), jęczmienia (mąka jęczmienna, tsampa), owsa, kukurydzy (mąka kukurydziana), ryżu (mąka ryżowa), jagły (mąka jaglana), sorgo, gryki (mąka gryczana), amarantusa, komosy ryżowej (quinoa), grochu, ciecierzycy, soi, ziemniaków (mąka ziemniaczana, mąka z płatków ziemniaczanych), manioku (tapioka), kokosa (mąka kokosowa), migdałów (mąka migdałowa) i innych roślin.
Wśród mąk niechlebowych można wyróżnić mąki stosowane do produkcji chleba dla ludzi chorych na celiakię, czyli chorobę polegającą na uczuleniu na białka glutenowe zawarte w mące pszennej lub żytniej. Do produkcji takiego chleba stosuje się mąkę ryżową, gryczaną lub kukurydzianą (dieta bezglutenowa).
Typy mąki.
Sposobem określenia rodzaju mąki jest jej podział na typy. Typ mąki określany jest na podstawie zawartości w mące substancji mineralnych. Tak np. typ 450 określa zawartość 0,45%, typ 750 zawartość 0,75%, a typ 2000 zawartość 2,00% substancji mineralnych w mące. Popularnie zawartość substancji mineralnych w mące nazywana jest „zawartością popiołu” lub „popiołem”. Wynika to z metody określania zawartości substancji mineralnych. Próbka badanej mąki po umieszczeniu w porcelanowym tygielku spopielana jest w specjalnym piecu w temperaturze 950 stopni Celsjusza w czasie godziny. Substancje organiczne zostaną spalone, a pozostałością po spaleniu będą substancje mineralne tworzące popiół. Typ mąki to pozostałość popiołu w % pomnożona przez 1000.
Typ mąki – zawartość popiołu – związana jest bezpośrednio z barwą mąki. Im niższy typ mąki, tym barwa mąki jest bielsza, im typ mąki jest wyższy, tym mąka będzie ciemniejsza. Tak więc najjaśniejszą będzie mąka typ 450, a najciemniejszą będzie mąka typ 2000.
Odcień i barwa mąki związana jest z zawartością w mące rozdrobnionej okrywy owocowo-nasiennej ziarna. „Biała” mąka produkowana jest z centralnej części ziarna, to znaczy z bielma mącznego, które stanowi około 82% zawartości ziarna (ziarna pszenicy). Wokół bielma mącznego, zewnętrzną warstwę ziarna tworzy okrywa owocowo-nasienna, która ulega również w pewnym stopniu rozdrobnieniu wraz z bielmem. Centralna część bielma zawiera 0,3–0,6% popiołu, natomiast okrywa owocowo-nasienna zawiera 6–10% popiołu. Stąd im większy stopień rozdrobnienia okrywy i przejście jej do mąki, tym większa zawartość popiołu, większy typ mąki oraz ciemniejsza barwa mąki.
Podstawowy podział mąki na typy podają Polskie Normy: "PN-A-74022:2003 Przetwory zbożowe. Mąka pszenna" oraz "PN-A-74032: 2002 Przetwory zbożowe. Mąka żytnia". Oprócz Polskich Norm mogą istnieć normy lub specyfikacje zakładowe, w których producenci mąki mogą ustalać swoje typy mąki, np. mąka pszenna typ 500 lub typ 850, które zostały wykluczone z obecnej Polskiej Normy. Recepturę i technologię produkcji tej pierwszej (popularna "Mąka wrocławska", pszenna, typu 500) opracował ok. 1950 r. we Wrocławiu dyrektor tamtejszych młynów zbożowych Wojciech Dzieduszycki. Należy dodać, że w innych krajach istnieją inne typy mąki oraz ich oznaczenia, np. w Niemczech mąka pszenna typ 405.
Typy mąki pszennej z pszenicy zwyczajnej według PN-A-74022:2003:
Popularne typy mąki pszennej 500 oraz 850 są typami produkowanymi obecnie według norm zakładowych (specyfikacji jakościowych).
Typy mąki żytniej według PN-A-74032:2002
Typy mąki makaronowej uzyskiwanej z przemiału pszenicy twardej ("Triticum durum") według PN-92/A-74021:
Mąkę do produkcji makaronu „popularnego” można otrzymywać również z pszenicy zwyczajnej, która służy do produkcji zwykłej mąki pszennej detalicznej, piekarskiej i cukierniczej, np. według PN-93/A-74020. Makaron, który produkowany jest we Włoszech i innych krajach, powstaje zazwyczaj z semoliny (mąka pszenicy twardej).
Szkodniki mąki.
Najważniejsze szkodniki magazynowe produktów sypkich to mącznik młynarek, mklik mączny, rozkruszek mączny, rozpłaszczyk spichrzowiec, trojszyk ulec, trojszyk gryzący, zadarnica spiżarnianka, omacnica spichrzanka, mysz domowa, szczur wędrowny, szczur śniady.

</doc>
<doc id="539412" url="https://pl.wikipedia.org/wiki?curid=539412" title="Flavio Amado">
Flavio Amado



</doc>
<doc id="539413" url="https://pl.wikipedia.org/wiki?curid=539413" title="Flavio">
Flavio



</doc>
<doc id="539414" url="https://pl.wikipedia.org/wiki?curid=539414" title="Amado Flavio">
Amado Flavio



</doc>
<doc id="539424" url="https://pl.wikipedia.org/wiki?curid=539424" title="Kisiel owocowy">
Kisiel owocowy

Kisiel owocowy – deser żelujący przygotowywany z wywaru i przecieru z gotowanych owoców albo z samego przecieru z surowych miękkich owoców albo też ze smażonego soku (syropu) z owoców, zagęszczany mąką ziemniaczaną. Najbardziej pożądane są owoce kwaśne i aromatyczne. Kisiel ma półpłynną, charakterystyczną konsystencję i kwaskowaty smak.
Tradycyjnie kisiel przygotowuje się następująco:
Kisiele należą wbrew pozorom do deserów zestalanych na zimno, chociaż podaje się je również na gorąco czyli bez studzenia. Podgrzane ziarna skrobiowe absorbują wodę pęczniejąc. Następnie wiązania wodorowe skrobi zostają rozerwane, z ziaren wypływa amyloza i kolejno amylopektyna, co w konsekwencji nadaje potrawie półpłynną konsystencję. Tak powstały kleik jest roztworem koloidalnym. Podczas stygnięcia powstaje żel, w którym cząsteczki wody są wiązane między cząsteczkami skrobi, co powoduje zagęszczenie kisielu. Kwasy pochodzące z owoców przeszkadzają w pęcznieniu skrobi, dlatego do kisieli owocowych należy dawać nieco więcej mąki ziemniaczanej niż do mlecznych. Autorzy książki "Kucharz gastronom" instruują więc, by było to 60-70g mąki ziemniaczanej na 750 g (5 porcji) kisielu.
Kamilla Chołoniewska (1877–1936) w swoim podręczniku "Gospodarstwo domowe i racjonalne żywienie" podała przepisy na „kisiel żurawinowy” oraz „kisiel mleczny”, poprzedzając je ogólną recepturą:
Kisiele owocowe podaje się polane syropem owocowym, słodkim sosem (waniliowym, owocowym), słodzoną śmietaną, przybrane bitą śmietaną, dżemem, konfiturami, świeżymi owocami, groszkiem ptysiowym, drobnymi ciasteczkami, biszkopcikami etc.
Kisiele owocowe w postaci koncentratów.
W sprzedaży dostępny jest także kisiel w formie koncentratu (proszku), do którego dodaje się tylko wodę. Te produkowane w Polsce składają się z zagęstników skrobiowych (mąki ziemniaczanej, skrobi kukurydzianej, skrobi modyfikowanej ziemniaczanej), cukru, glukozy, kwasów spożywczych, cytrynianu sodu, soli warzonej, witaminy C, esencji spożywczych oraz barwników spożywczych. Kisiele produkowane na naturalnych sokach owocowych mają tendencję do zbrylania się, stąd sprzedawane są w hermetycznych opakowaniach.
Wyróżnia się kisiele:
Najpopularniejsze wśród polskich konsumentów są kisiele o smakach: cytrynowym, pomarańczowym, wiśniowym, żurawinowym.

</doc>
<doc id="539425" url="https://pl.wikipedia.org/wiki?curid=539425" title="Twierdzenie Abela o szeregach potęgowych">
Twierdzenie Abela o szeregach potęgowych

Twierdzenie Abela o szeregach potęgowych – twierdzenie analizy zespolonej wiążące zbieżność szeregu potęgowego w punkcie brzegu koła zbieżności ze zbieżnością funkcji reprezentowanej przez szereg wewnątrz koła dla argumentów zbieżnych do tego punktu po pewnej drodze udowodnione przez norweskiego matematyka Nielsa Henrika Abela.
Sformułowanie.
Niech formula_1 będzie ciągiem zespolonym: formula_2 Jeżeli szereg formula_3 jest zbieżny oraz funkcja zespolona określona w kole jednostkowym formula_4 jest dana wzorem formula_5 to wówczas formula_6 gdy formula_7 dąży do 1 po drodze zawartej pomiędzy dwiema cięciwami koła zbieżności wychodzącymi z punktu 1.
Uwagi: Przykładem takiej drogi może być odcinek otwarty formula_8 Przypadek dowolnego skończonego promienia zbieżności i punktu z jego brzegu może być sprowadzony do promienia 1 i punktu 1.
Dowód.
Oznaczając przez formula_9 sumy częściowe szeregu formula_10 a przez formula_11 jego sumę i korzystając z przekształcenia Abela można zapisać:
Zgodnie ze wzorem na granicę szeregu geometrycznego: formula_13 a zatem:
Ze zbieżności szeregu wynika, że można dobrać takie formula_15 by dla każdego formula_16 było dostatecznie małe (mniejsze od ustalonego formula_17).
Suma pierwszych formula_18 wyrazów szeregu formula_19 jest dla dowolnego formula_7 z koła zbieżności ograniczona przez stałą formula_21 Ponieważ dla formula_7 dostatecznie bliskich 1 formula_23 jest dowolnie małe, wyrażenie formula_24 dąży do zera.
Korzystamy z potęgi punktu 1 względem okręgu o środku 0 przechodzącego przez z dla prostych przechodzących przez formula_7 (wtedy jeden z odcinków ma długość formula_23) i 0 (wtedy jeden z odcinków ma długość formula_27).
Wnioskujemy, że jeśli formula_7 leży pomiędzy pewnymi cięciwami (można zakładać, że cięciwy są symetryczne względem formula_29 bo zmiana cięciwy pod mniejszym kątem na symetryczną do drugiej zwiększa obszar zawarty między nimi), a formula_30 gdzie formula_31 to promień okręgu o środku 0 stycznego do obu cięciw (dla formula_7 dostatecznie bliskich 1 można tak zakładać), to zachodzi nierówność:
gdzie formula_34 jest długością odcinka pomiędzy 1 a punktem styczności cięciwy.
Dla formula_35 zachodzi:
i ze względu na ograniczoność formula_37 i dowolność wyboru formula_38 wyrażenie może być dowolnie małe. Zatem również formula_39 jest dla formula_7 dostatecznie bliskich 1 dowolnie małe.

</doc>
<doc id="539430" url="https://pl.wikipedia.org/wiki?curid=539430" title="Pidżama">
Pidżama



</doc>
<doc id="539431" url="https://pl.wikipedia.org/wiki?curid=539431" title="Piżama">
Piżama

Piżama (pidżama) – ubiór nocny, nakładany do snu, składający się z dwóch części: bluzy (często rozpinanej) i spodni. Piżama ma zwykle luźny, swobodny krój. Piżamy są na ogół wykonywane z bawełny, często z bawełnianego trykotu lub flaneli. Materiałem na bardziej eleganckie piżamy bywa też satyna, także jedwabna.
Piżama jest strojem wywodzącym się z Indii, gdzie była noszona jako ubiór dzienny. To lekkie, przewiewne ubranie zaczęło być używane jako męski ubiór dzienny także przez mieszkających w Indiach Europejczyków – wpierw, od początku XVII wieku, przez Portugalczyków, a później także Anglików. 
Jako strój nocny piżama zaczęła być stosowana w początkach XX wieku w Wielkiej Brytanii, początkowo wyłącznie przez mężczyzn. Kobiety zaczęły używać piżam do snu w okresie II wojny światowej, choć już przed wojną piżama była kobiecym strojem plażowym (tego rodzaju ubranie wylansowała Coco Chanel), a nawet wieczorowym. 
Współcześnie jako męski strój nocny piżama niemal całkowicie wyparła koszulę nocną, jest też często używana przez kobiety. 
Piżama męska ma dwa podstawowe kroje: pierwszy, klasyczny, z rozpinaną bluzą i wykładanym kołnierzykiem, drugi, wykonywany głównie z trykotu, o bardziej sportowym kroju, z bluzą wciąganą przez głowę. Męskie piżamy istnieją także w wersjach letnich, z krótkimi rękawami i nogawkami. Piżamy damskie są bardziej urozmaicone, mogą mieć górę np. w postaci koszulki na ramiączkach czy dość obcisłe spodnie. Piżamy dziecięce są na ogół trykotowe bądź frotte; mogą być też jednoczęściowe, zwłaszcza w przypadku ubrań przeznaczonych dla najmłodszych. 
Piżamy często są wzorzyste lub wielobarwne. Popularnym wzorem męskich klasycznych piżam są pionowe paski; z kolei piżamy trykotowe, zwłaszcza dziecięce, miewają duże nadruki zapożyczone z T-shirtów.

</doc>
<doc id="539434" url="https://pl.wikipedia.org/wiki?curid=539434" title="Edlin">
Edlin

Edlin – edytor plików tekstowych dla systemu MS-DOS. Cechował się dosyć minimalistycznym interfejsem. Wprowadzano po prostu komendy, np. wyświetlenia lub edycji linii. W MS-DOS 5.0 wprowadzono wygodniejszy MS-DOS Editor.
Polecenia.
ctrl+C - Zakończ redagowanie pliku

</doc>
<doc id="539435" url="https://pl.wikipedia.org/wiki?curid=539435" title="Edit">
Edit



</doc>
<doc id="539436" url="https://pl.wikipedia.org/wiki?curid=539436" title="MS-DOS Editor">
MS-DOS Editor

MS-DOS Editor znany również jako edit to edytor tekstu dołączony do MS-DOS od wersji 5.0. Charakteryzowała go wygodniejsza obsługa w stosunku do starszego Edlin. Był typowym programem interakcyjnym w środowisku DOS, a więc menu obsługiwały klawisze Alt i F10, kopiowanie, wycinanie i wklejanie realizowano kombinacjami Ctrl+C, Ctrl+X i Ctrl+V, a w tekście poruszano się za pomocą klawiszy kursorów. Uwzględniał on także klawisze PgUp/PgDn, Insert, Delete.
Wersja dostarczana z Windows 95 mogła zastępować systemowego Notepada, ponieważ miała mniejsze ograniczenie dla plików. edit w wersji DOS 7.0 potrafi edytować pliki do 65 279 linii i 5 MB zajętości pliku (wersje wcześniejsze do 300 - 400 KB w zależności od wolnej pamięci).
Możliwości.
Część z tych możliwości została dodana wraz z pojawieniem się Windowsa 95

</doc>
<doc id="539440" url="https://pl.wikipedia.org/wiki?curid=539440" title="Élton Rodrigues Brandão">
Élton Rodrigues Brandão

Élton Rodrigues Brandão (ur. 1 sierpnia 1985 w Iramaia) – brazylijski piłkarz występujący na pozycji napastnika w brazylijskim klubie Cuiabá EC.
Kariera.
Élton jest wychowankiem Palmeiras Nordeste. W 2004 roku trafił do Iraty, lecz już rok później opuścił ten klub. W ciągu następnych dwóch lat często zmieniał drużyny i w tym okresie występował w São Caetano, Coritiba FBC, znów São Caetano i Santo André.
Latem 2006 roku trafił do Legii Warszawa. Pomimo zadowalających występów, zawodnik sprawiał kłopoty wychowawcze. Dwukrotnie został zatrzymany za prowadzenie pojazdu w stanie wskazującym i w efekcie tego 15 listopada 2006 roku Legia rozwiązała z nim kontrakt.
Po nieudanej przygodzie w Polsce Élton powrócił do ojczyzny, gdzie ponownie reprezentował barwy Iraty, São Caetano i Santo André. W styczniu 2009 roku Brazylijczyk trafił do CR Vasco da Gama.
Dzięki dobrej grze w klubie z Rio de Janeiro, Éltonem zainteresowały się europejskie kluby. Najszybsze było portugalskie SC Braga, do którego napastnik 20 sierpnia 2010 roku przeszedł na zasadzie rocznego wypożyczenia.

</doc>
<doc id="539441" url="https://pl.wikipedia.org/wiki?curid=539441" title="Smreczyński Wierch">
Smreczyński Wierch

Smreczyński Wierch () – szczyt górski o dwu wierzchołkach (wschodni 2070 m i zachodni 2067 m), znajdujący się w grani głównej Tatr Zachodnich, na granicy polsko-słowackiej. Wierzchołki są rozdzielone siodłem położonym na wysokości 2051 m.
Topografia.
Od położonej na wschód Tomanowej Kopy oddzielony jest Smreczyńską Przełęczą (1796 m), od położonej na zachód Kamienistej – Hlińską Przełęczą (1906 m). Po polskiej stronie z jego wierzchołków i grani pomiędzy wierzchołkami a Smreczyńską Przełęczą opadają na północny zachód dwa grzbiety o długości ok. 1,5 km. Z niższego, zachodniego wierzchołka opada Skrajny Smreczyński Grzbiet oddzielający Dolinkę (odgałęzienie Doliny Pyszniańskiej) od Skrajnej Suchej Doliny Smreczyńskiej (odgałęzienie Doliny Tomanowej), z grani po wschodniej stronie Smreczyńskiego Wierchu Pośredni Smreczyński Grzbiet. Z grani tej, ale w przeciwnym, południowo-wschodnim kierunku (na słowacką stronę) opada jeszcze jeden krótki grzbiet oddzielający dwa górne odgałęzienia doliny Hliny: Zawrat Kokawski i Szeroki Żleb.
Opis.
Nazwa szczytu pochodzi od dawnej Hali Smreczyny u jego północnych podnóży w Dolinie Tomanowej. Zbudowany ze skał metamorficznych (granit i gnejsy) szczyt ma kształt szerokiej piramidy z masą luźnych kamieni. W południowo-zachodniej grani znajduje się duży rów grzbietowy – Hliński Rów, przechodzący na północno-zachodnim zboczu góry w rów zboczowy, widoczny jako charakterystyczny poziomy taras. Na Smreczyńskim Wierchu znajduje się najwyższe w Tatrach stanowisko karłowatego modrzewia (na wysokości 1900 m). Występuje tutaj także bogata flora roślinności alpejskiej (m.in. saussurea wielkogłowa i rutewnik jaskrowaty – gatunki w Polsce występujące tylko w Tatrach i to na nielicznych stanowiskach), a na północnych zboczach naturalna górna granica lasu z kępami limby.
W Smreczyńskim Wierchu znajdują się dwie jaskinie. W grani opadającej w stronę Smreczyńskiej Przełęczy Jaskinia w Smreczyńskim Wierchu, natomiast w Skrajnym Smreczyńskim Grzbiecie Jaskinia Maleńka w Smreczyńskim Wierchu.
Pierwsze odnotowane wejścia turystyczne na szczyt miały miejsce już w XIX w., pierwsze wejście zimowe – narciarze ZON w 1910 r. Ponieważ znajduje się w obrębie obszaru ochrony ścisłej „Pyszna, Tomanowa, Pisana”, nie jest udostępniony turystycznie, nie przebiega przez niego żaden szlak.

</doc>
<doc id="539442" url="https://pl.wikipedia.org/wiki?curid=539442" title="Monolatria">
Monolatria

Monolatria (z gr. "monos" – „jedyny” + "latreía" – „służba bogu”) – oddawanie czci boskiej wyłącznie jednemu bóstwu bez zaprzeczania istnieniu bóstw czczonych przez innych. Jest to pośredni etap rozwoju religii między politeizmem a monoteizmem. Monolatria występowała w kulturach Wschodu od starożytności.
Wśród Żydów monolatria istniała od czasów Abrahama i mimo starań proroków, o wprowadzenie monoteizmu ostatecznie cywilizacja żydowska zatrzymała się na monolatrii. Monolatria żydowska cechuje się przekonaniem, że Jahwe jest bogiem narodowym (ew. plemiennym) Izraela i nieprzyjacielem innych ludów. Według Konecznego najbliżej monoteizmu odwołującego się do uniwersalnej etyki ponadnarodowej jest prorok Amos.

</doc>
<doc id="539443" url="https://pl.wikipedia.org/wiki?curid=539443" title="Kamienista">
Kamienista

Kamienista () – dwuwierzchołkowy szczyt (2127 m oraz 2122 m) w głównej grani Tatr Zachodnich. Od sąsiadującego na zachód Błyszcza (2159 m) oddzielony jest Pyszniańską Przełęczą (1787 m), od sąsiadującego na wschód Smreczyńskiego Wierchu (2070 m) – Hlińską Przełęczą (1906 m). Po szczytach tych i przełęczach przebiega granica polsko-słowacka, wyższy wierzchołek leży jednak po stronie słowackiej. Niższy wierzchołek leży w grani głównej i na granicy. Jest zwornikiem, od którego na południową, słowacką stronę odchodzi długi grzbiet Hlina.
Szczyt wznosi się nad 3 dolinami: Doliną Pyszniańską, Doliną Kamienistą i doliną Hliną. Z grani pomiędzy wierzchołkiem Kamienistej a Hlińską Przełęczą odchodzi w północno-zachodnim kierunku drugi grzbiet zwany Dolinczańskim Grzbietem. Z przeciwnej strony, z grani pomiędzy wierzchołkami Kamienistej a Pyszniańską Przełęczą opada jeszcze jeden, niski i krótki Babi Grzbiet. Na północną, polską stronę Kamienista opada 500-metrowej wysokości bardzo stromym stokiem do Doliny Pyszniańskiej (odgałęzienie górnej części Doliny Kościeliskiej). W ścianę tę wcięty jest długi żleb Babie Nogi (na który przeszła dawna nazwa szczytu), z którego wypływają źródła Babiego Potoku.
Kamienista zbudowana jest ze skał metamorficznych i alaskitów. Według Maksymiliana Nowickiego (1876 r.) występujące na Kamienistej spękania to przykład "rozsadzającego działania wody". W północno-wschodnią grań, biegnącą w kierunku Smreczyńskiego Wierchu, wcina się potężny Hliński Rów – największy rów grzbietowy w Tatrach. Dawniej Kamienista aż po wierzchołek była wypasana (tereny pasterskie Hali Pysznej). Z rzadkich roślin rośnie tu ukwap karpacki i przymiotno węgierskie, w Polsce występujące tylko w Tatrach.
Pierwsze wejście zimowe – Mariusz Zaruski z innymi w 1909 r. Odnotowali, że na szczycie zobaczyli stadko 11 kozic. Obecnie szczyt jest niedostępny turystycznie (obszar ochrony ścisłej „Pyszna, Tomanowa, Pisana”). Na pobliską Pyszniańską Przełęcz prowadzi po słowackiej stronie niebieski szlak turystyczny z Podbańskiej (słow. "Podbanské").

</doc>
<doc id="539445" url="https://pl.wikipedia.org/wiki?curid=539445" title="Testament (ujednoznacznienie)">
Testament (ujednoznacznienie)



</doc>
<doc id="539446" url="https://pl.wikipedia.org/wiki?curid=539446" title="Wołów (stacja kolejowa)">
Wołów (stacja kolejowa)

Wołów – stacja kolejowa w Wołowie, w województwie dolnośląskim na linii kolejowej nr 273 Wrocław Główny – Szczecin Główny. Stacja jest stacją graniczną tzw. dużej aglomeracji wrocławskiej, Dolnośląskiej Kolei Aglomeracyjnej.
Pasażerowie.
W roku 2017 wymiana pasażerska wyniosła 584 tys. osób (1,6 tys. dziennie).
W roku 2018 stacja obsługiwała 1,7 tys. pasażerów na dobę (łącznie 621 tys. osób).
W roku 2019 wymiana pasażerska wyniosła 657 tys. osób (1,8 tys. dziennie).
W roku 2020 wymiana pasażerska wyniosła 403 tys. osób (1,1 tys. dziennie).
W roku 2021 wymiana pasażerska wyniosła 475 tys. osób (1,3 tys. dziennie).
Historia.
Po II wojnie światowej Armia Czerwona rozebrała zachodni tor poprzednio dwutorowej trasy kolejowej Wrocław – Głogów i wraz z mostami wywiozła do ZSRR. W rezultacie po odbudowie i reperacji toru wschodniego oraz odpowiadającym im mostom na rzece Odrze w Brzegu Dolnym i Ścinawie uruchomiono połączenie zwane "trasą szczecińską" lub "magistralą nadodrzańską" łączące Szczecin z Przemyślem przez Zieloną Górę, Wrocław, Katowice i Kraków. Była to ważna trasa pasażerska (najdłuższa w Polsce linia osobowa) oraz towarowa, szczególnie dla masowego transportu węgla kamiennego z Górnego Śląska do portów w Szczecinie i Świnoujściu.
W latach 60. odbudowano tor zachodni wraz z mostami na Odrze a w latach 70. trasę elektryfikowano. Większość ruchu pasażerskiego była obsługiwana przez wrocławski Dworzec Świebodzki, który zamknięto w 1992 roku. Intensywna eksploatacja linii oraz niewystarczające nakłady na jej utrzymanie spowodowały, że z powodu złego stanu technicznego w latach 90. zamknięto dla ruchu wschodni tor wraz z mostem na Odrze na odcinku pomiędzy Księginicami a Wołowem.
Uprzednio, w 1960 zamknięto lokalną linię kolejową Wołów – Lubiąż, która została uruchomiona 15 grudnia 1916 i następnie w 1923 przedłużona do Malczyc. Po II wojnie światowej na skutek zniszczenia mostu na Odrze w Lubiążu udostępniono tylko odcinek Wołów – Lubiąż o dł. 16 km z pośrednimi stacjami w Mojęcicach, Krzydlinie Małej i Ratajach. Linię do Lubiąża rozebrano w 1970 roku.

</doc>
<doc id="539447" url="https://pl.wikipedia.org/wiki?curid=539447" title="El Progreso (Honduras)">
El Progreso (Honduras)

El Progreso – miasto w północno-zachodnim Hondurasie od strony Morza Karaibskiego, nad rzeką Ulúa. 
Miasto leży pomiędzy miejscowościami San Pedro Sula i Tela.
Liczba mieszkańców: ok. 146 tys. (2013) (5. miasto w Hondurasie).

</doc>
<doc id="539448" url="https://pl.wikipedia.org/wiki?curid=539448" title="Klaus Roth">
Klaus Roth

Klaus Friedrich Roth (ur. 29 października 1925 we Wrocławiu, zm. 10 listopada 2015) – brytyjski matematyk, znany z prac nad aproksymacją diofantyczną, wyszukiwaniem liczb pierwszych i zagadnieniami równomiernego rozkładu.
Życiorys.
Roth ukończył kolegium Peterhouse w Cambridge w roku 1945. Był uczniem Harolda Davenporta.
W roku 1955 udowodnił twierdzenie, zwane dziś twierdzeniem Thue-Siegela-Rotha (lub krótko – twierdzeniem Rotha), będące ostatnim z szeregu twierdzeń dotyczących aproksymacji liczb algebraicznych za pomocą liczb wymiernych. Rozwiązuje ono w sposób ostateczny problematykę dokładności takiej aproksymacji. Za wynik ten został w roku 1958 wyróżniony medalem Fieldsa.
W roku 1956 Roth wykazał, że dowolny podzbiór zbioru liczb całkowitych o gęstości dodatniej zawiera nieskończenie wiele ciągów arytmetycznych długości trzy. Wynik ten został później znacznie wzmocniony przez innych matematyków i nosi dziś nazwę twierdzenie Szemerédiego.
Od roku 1960 był członkiem Royal Society. Oprócz medalu Fieldsa, wyróżniono go medalem De Morgana przyznawanym przez Londyńskie Towarzystwo Matematyczne oraz Medalem Sylvestera za rok 1991.
Miał liczbę Erdősa równą 2.

</doc>
<doc id="539449" url="https://pl.wikipedia.org/wiki?curid=539449" title="Semioza">
Semioza

Semioza – pojęcie z zakresu semiotyki oznaczające proces tworzenia, odbierania i przekazywania znaków. W procesie tym ujawnia się znaczeniowa funkcja znaku. W socjologii semioza wskazywana jest jako nieodłączny element kultury, tylko człowiek posiada bowiem umiejętność posługiwania się znakami.

</doc>
<doc id="539451" url="https://pl.wikipedia.org/wiki?curid=539451" title="Woda ognista">
Woda ognista



</doc>
<doc id="539452" url="https://pl.wikipedia.org/wiki?curid=539452" title="Serial animowany">
Serial animowany

Serial animowany – ciąg regularnie pokazywanych (w kinie, telewizji) filmów animowanych o wspólnym tytule seryjnym. Poszczególne odcinki najczęściej posiadają podobnych bohaterów oraz wspólną scenerię. W przypadku kanałów telewizyjnych programy są tworzone lub adaptowane z użyciem wspólnego tytułu seryjnego i mogą być publikowane w regularnych odstępach czasu.
Historia.
Powstanie.
Pierwszym rozpoznawalnym bohaterem serii filmów animowanych był dinozaur Gertie, wymyślony przez amerykańskiego rysownika Winsora McCaya (premiera filmu w 1914). Niebawem na ekranach kin pojawiły się inne znane postacie rysunkowe: kot Fritz (1920) oraz Myszka Miki (1928). Pomysłodawca tej ostatniej postaci, Walt Disney, nadzorował produkcję cyklu "Silly Symphonies", stanowiącego ciąg adaptacji różnorodnych mitów, baśni i bajek w formie filmów dźwiękowych. W latach 30. XX wieku pojawiły się kolejne popularne postacie, m.in. Betty Boop (od 1930) z wytwórni Fleischer Studios, Królik Bugs (od 1938) z wytwórni Warner Bros. oraz Tom i Jerry (od 1940) z wytwórni MGM.
Rozwój.
Od lat 50. XX wieku produkcja seriali animowanych przeniosła się do telewizji. Popularność w Stanach Zjednoczonych zdobyła wówczas wytwórnia Hanna-Barbera, odpowiedzialna za szereg słynnych seriali pokroju "Scooby Doo" (od 1969) oraz "Flintstonów" (od 1960). W Europie Zachodniej pojawiały się również odnoszące sukces frekwencyjny seriale takie jak francuski cykl edukacyjny "Był sobie człowiek" (od 1978), włoska "La Linea" (1972) oraz produkowana w koprodukcji adaptacja niemieckich książek dla dzieci "Pszczółka Maja" (od 1975). Za żelazną kurtyną uznanie zdobyły seriale takie jak polski "Bolek i Lolek", radziecki "Wilk i Zając" oraz czechosłowackie produkcje wytwórni Krátký Film Praha ("Rozbójnik Rumcajs", "Sąsiedzi", "Krecik").
Od połowy lat 80. XX wieku telewizyjne seriale animowane zwracały się również ku dorosłej widowni. W USA punktem zwrotnym okazała się premiera satyrycznego serialu "Simpsonowie", po którym w latach 90. XX wieku nastąpiła ekspansja wulgarnych serii filmowych takich jak "South Park", "Family Guy" tudzież "Daria""." Nowe możliwości dla tego typu seriali dla dorosłych przyniosły alternatywne formy dystrybucji telewizyjnej (dystrybuowany w internecie "Rick &amp; Morty", pokazywany na Netfliksie "BoJack Horseman"). Specyficznym krajem produkcji widowisk telewizyjnych stała się również Japonia, gdzie powstały serie anime takie jak "Dragon Ball Z" i "Neon Genesis Evangelion". Zmieniały się też warunki produkcji seriali animowanych; na znaczeniu kosztem seriali rysunkowych zyskiwały produkcje trójwymiarowe lub wykorzystujące przynajmniej częściowo formy animacji komputerowej.

</doc>
<doc id="539453" url="https://pl.wikipedia.org/wiki?curid=539453" title="Hanzi">
Hanzi



</doc>
<doc id="539456" url="https://pl.wikipedia.org/wiki?curid=539456" title="Simão Sabrosa">
Simão Sabrosa

Simāo Sabrosa, właśc. Simão Pedro Fonseca Sabrosa (wym. []; ur. 31 października 1979 w Constantim) – portugalski piłkarz występujący na pozycji skrzydłowego lub napastnika, reprezentant Portugalii.
Kariera klubowa.
Simão Sabrosa jest wychowankiem słynnej szkółki piłkarskiej Sportingu, z której pochodzą również m.in. Luís Figo i Cristiano Ronaldo. W 1999 przeniósł się za 10 mln euro do hiszpańskiej FC Barcelona, jednak nie znalazł tam miejsca w podstawowym składzie i po rocznym pobycie powrócił do Portugalii, gdzie stał się gwiazdą Benfiki. Obecnie jest uważany za jednego z najlepszych ofensywnych piłkarzy ligi portugalskiej. Simão posiada dobry drybling i strzał z dystansu. W 2005 był bliski przejścia do Liverpoolu. Od 2001, w każdym sezonie jest najlepszym strzelcem Benfiki. W 2004 wywalczył z klubem Puchar Portugalii, zaś w 2005 mistrzostwo i superpuchar kraju. Występował również w rozgrywkach Ligi Mistrzów w sezonie 2005/2006, w których Benfica odpadła w ćwierćfinale z późniejszym triumfatorem tych rozgrywek, Barceloną. Do końca sezonu 2006/2007 Simão zdobył dla klubu z Lizbony 81 gole w 213 meczach. Jest również autorem dwóch poradników piłkarskich dla młodzieży oraz instruktorem na wydanej przez siebie płycie DVD.
Latem 2007 Simão zmienił barwy klubowe i za 20 milionów euro przeniósł się do Atlético Madryt. Miał tam zastąpić odchodzącego do Manchesteru City Martina Petrowa. Simão Sabrosa jest jednym z podstawowych graczy swojego zespołu i wraz z drużyną w sezonie 2009/2010 awansował do finału Copa del Rey, który zostanie rozegrany w maju 2010 roku przeciwko Sevilli.
23 grudnia 2010 roku Simão podpisał 2,5 letni kontrakt z turecką drużyną Beşiktaş JK za kwotę 900 tysięcy euro, dołączając do swego rodaka Ricardo Quaresmy. Następnie był piłkarzem Espanyolu oraz NorthEast United.
Kariera reprezentacyjna.
Simão zadebiutował w reprezentacji Portugalii 18 listopada 1998 w meczu przeciwko Izraelowi. W 1999 wystąpił na Młodzieżowych Mistrzostwach Świata, na których zdobył 2 bramki. W 2000 miał szansę znalezienia się w składzie na Mistrzostwa Europy, jednak ostatecznie nie znalazł się w kadrze. Również na Mistrzostwach Świata 2002 Simão zabrakło, tym razem z powodu kontuzji. Jego największym sukcesem reprezentacyjnym jest, jak dotychczas, wicemistrzostwo Europy zdobyte na Euro 2004 w Portugalii. W 2006 Simão zadebiutował na Mistrzostwach Świata, a w trzecim meczu grupowym z Meksykiem (2:1) zdobył bramkę z rzutu karnego. Jego drużyna zajęła na turnieju 4. miejsce.

</doc>
<doc id="539458" url="https://pl.wikipedia.org/wiki?curid=539458" title="Simao Sabrosa">
Simao Sabrosa



</doc>
<doc id="539461" url="https://pl.wikipedia.org/wiki?curid=539461" title="Wasilków (stacja kolejowa)">
Wasilków (stacja kolejowa)

Wasilków – stacja kolejowa w Wasilkowie, w województwie podlaskim, w Polsce. Według klasyfikacji PKP ma kategorię dworca lokalnego. Stacja posiada cztery tory, w tym dwa obsługujące ruch pasażerski. W budynku nastawni położonej tuż przy peronie pierwszym istnieje poczekalnia.
W roku 2017 stacja obsługiwała 0–9 pasażerów na dobę.

</doc>
<doc id="539462" url="https://pl.wikipedia.org/wiki?curid=539462" title="Giżycko (stacja kolejowa)">
Giżycko (stacja kolejowa)

Giżycko – stacja kolejowa w Giżycku, w województwie warmińsko-mazurskim, w Polsce. W roku 2018 stacja obsługiwała 700–1000 pasażerów na dobę.

</doc>
<doc id="539463" url="https://pl.wikipedia.org/wiki?curid=539463" title="Symfonia jowiszowa">
Symfonia jowiszowa



</doc>
<doc id="539464" url="https://pl.wikipedia.org/wiki?curid=539464" title="KV 551">
KV 551



</doc>
<doc id="539465" url="https://pl.wikipedia.org/wiki?curid=539465" title="Szklarska Poręba Średnia">
Szklarska Poręba Średnia

Szklarska Poręba Średnia – stacja kolejowa w Szklarskiej Porębie, w województwie dolnośląskim, w Polsce.
W roku 2017 stacja obsługiwała 50–99 pasażerów na dobę.

</doc>
<doc id="539467" url="https://pl.wikipedia.org/wiki?curid=539467" title="Bedford (stacja kolejowa)">
Bedford (stacja kolejowa)

Stacja kolejowa Bedford ("Bedford railway station") – stacja kolejowa w Bedford, w Anglii. Stacja ma 3 perony, szacunkowo obsługuje rocznie ok. 4 mln pasażerów. Przewoźnikiem administrującym stacją jest Thameslink.

</doc>
<doc id="539469" url="https://pl.wikipedia.org/wiki?curid=539469" title="Agapant">
Agapant

Agapant ("Agapanthus" L'Hér.) – rodzaj roślin z rodziny amarylkowatych ("Amaryllidaceae"), dawniej w niektórych ujęciach systematycznych także wyodrębniany w osobnej rodzinie agapantowatych ("Agapanthaceae"). Obejmuje 7 gatunków występujących w naturze w Afryce Południowej. Gatunkiem typowym jest "Agapanthus umbellatus" L'Hér.
Morfologia.
Byliny o łukowato przeginających się, równowąskich liściach wyrastających z krótkich kłączy z długimi i mięsistymi korzeniami. Kwiaty wyrastają w gęstych baldachogronach na wysokich (czasami powyżej 1 m) głąbikach. Okwiat jest w różnych odcieniach koloru niebieskiego.
Systematyka.
Rodzaj należy do monotypowej podrodziny "Agapanthoideae" Endl., rodziny amarylkowatych ("Amaryllidaceae"), która tworzy grupę siostrzaną szparagowatych ("Asparagaceae" "s.l.") w obrębie szparagowców ("Asparagales") w kladzie jednoliściennych. W systemie APG II z 2003 rodzaj wyodrębniany był w monotypowej rodzinie agapantowatych "Agapanthaceae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa liliowe ("Liliidae" J.H. Schaffn.), nadrząd "Lilianae" Takht., rząd amarylkowce ("Amaryllidales" Bromhead), rodzina czosnkowate ("Alliaceae" J. Agardh), podrodzina "Agapanthoideae" Endl., plemię "Agapantheae" Dumort., podplemię "Agapanthinae" Benth. &amp; Hook.f., rodzaj agapant ("Agapanthus" L'Hér.)
Zastosowanie.
Rośliny wykorzystywane jako ozdobne. 
Uprawa.
Rośliny wymagające gliniastej, żyznej i przepuszczalnej gleby z dodatkiem piasku i torfu a także obfitego podlewania podczas etapu wegetacji. W krajach o cieplejszym klimacie możliwa jest uprawa prosto w gruncie. Ponieważ nie toleruje mrozów, w klimacie chłodnym uprawiany jest zazwyczaj w pojemnikach (misach, donicach), które wystawiane są w okresie cieplejszym do ogrodu. W okresie zimowym rośliny przechowywane są w pomieszczeniach z dostępem do światła, o temperaturze 1–8 °C. W tym czasie należy ograniczyć ich podlewanie.
Sadząc w doniczkach należy kłącza przysypać cienką warstwą ziemi. Kwitnięcie przypada na okres lipca do września. Wymaga słonecznych stanowisk. Agapant należy regularnie nawozić płynnymi nawozami dla roślin kwitnących. 

</doc>
<doc id="539470" url="https://pl.wikipedia.org/wiki?curid=539470" title="Liverpool Lime Street">
Liverpool Lime Street

Liverpool Lime Street – stacja kolejowa w Liverpoolu, w Anglii. Posiada 6 peronów (i jeden pod ziemią) i obsługuje 11,141 mln pasażerów rocznie.

</doc>
<doc id="539472" url="https://pl.wikipedia.org/wiki?curid=539472" title="Język malgaski">
Język malgaski

Język malgaski () – język należący do rodziny austronezyjskiej, zaliczany do grupy barito. Jest najbardziej wysuniętym na zachód przedstawicielem gałęzi malajsko-polinezyjskiej. Używany jest przede wszystkim na Madagaskarze (gdzie ma status języka urzędowego) oraz przez skupiska osób pochodzenia malgaskiego na Komorach, Reunionie i Majotcie. Jest to jedyny język austronezyjski funkcjonujący w Afryce. Nie jest spokrewniony z sąsiednimi językami Afryki.
Jego odrębność względem okolicznych języków afrykańskich została stwierdzona w 1708 r. przez holenderskiego badacza Adriaana Relanda. Jest spokrewniony z językami Indonezji, a w szczególności z językami używanymi w indonezyjskiej części Borneo (m.in. z językiem ma’anyan). Wykazuje wpływy innych języków austronezyjskich (malajskiego i jawajskiego), a także arabskiego, sanskrytu i języków bantu.
Dialekty i piśmiennictwo.
Wyróżnia się dziesięć głównych odmian języka malgaskiego, uważanych zazwyczaj za dialekty, lecz czasami klasyfikowanych jako odrębne języki. Serwis Ethnologue traktuje malgaski jako makrojęzyk obejmujący następujące etnolekty:
Podstawę języka standardowego stanowi dialekt merina z centralnej części wyspy. Pozostałe dialekty są słabo udokumentowane.
Na wyspie Majotta w archipelagu Komorów funkcjonuje dialekt bushi.
Bardzo bogata tradycja w literaturze ustnej, pod koniec XVII wieku obfituje w piśmiennictwo religijne oraz sporządzanie kronik. W XVI wieku wprowadzono do zapisu alfabet arabski (sorabe), w połowie XIX wieku zastąpiono go łacińskim. Biblię na język malgaski przetłumaczoną przez misjonarzy Londyńskiego Towarzystwa Misyjnego wydano w roku 1835. W XX wieku nastąpił rozkwit literatury w tym języku.
Składnia.
Język malgaski charakteryzuje się rzadko występującym szykiem zdania typu VOS, czyli orzeczenie-dopełnienie-podmiot. Przykłady zdań:
"Mamaky boky ny mpianatra"(dosłownie „czyta książkę student”)„Student czyta książkę”
"Nividy ronono ho an’ny zaza ny vehivavy"(„kupiła mleko dla dziecka kobieta”)„Kobieta kupiła mleko dla dziecka”
Słownictwo.
Ponad 90% podstawowego zasobu leksykalnego języka malgaskiego ma podłoże austronezyjskie, lecz większość słów związanych z hodowlą zwierząt pochodzi z języków bantu. Występują również liczne zapożyczenia z francuskiego i angielskiego.
Minirozmówki:

</doc>
<doc id="539473" url="https://pl.wikipedia.org/wiki?curid=539473" title="Prowincja Sucumbíos">
Prowincja Sucumbíos

Prowincja Sucumbíos – jedna z 24 prowincji w Ekwadorze. Sucumbíos położona jest w północno-wschodniej części państwa, graniczy od północy z państwem Kolumbia, od południa z prowincjami Orellana i Napo oraz od zachodu z prowincjami Pichincha, Imbabura i Carchi.
Prowincja podzielona jest na 7 kantonów:

</doc>
<doc id="539476" url="https://pl.wikipedia.org/wiki?curid=539476" title="Heinrich Schomburgk">
Heinrich Schomburgk

Heinrich Georg Schomburgk (ur. 30 czerwca 1885 w Connewitz, zm. 29 marca 1965 w Eppstein) – tenisista i piłkarz niemiecki, mistrz olimpijski w tenisowej grze mieszanej.
Wspólnie z bratem Wilhelmem grał w zespole VfB Lipsk i był w ekipie pierwszych mistrzów Niemiec z 1903 (chociaż poza podstawowym składem). Jako tenisista brał udział w igrzyskach w Londynie, na igrzyskach w Sztokholmie zdobył złoty medal w parze z Dorą Köring, w konkurencji miksta rozgrywanej na kortach otwartych (trawiastych), po finałowym zwycięstwie nad reprezentantami gospodarzy Sigrid Fick i Gunnarem Setterwallem. Heinrich Schomburgk odnosił także sukcesy w tenisowej grze pojedynczej, w 1913 wygrał międzynarodowe mistrzostwa Niemiec (obecnie German Open). W decydującym meczu imprezy pokonał Otto von Müllera, rewanżując się za finałową porażkę rok wcześniej.

</doc>
<doc id="539477" url="https://pl.wikipedia.org/wiki?curid=539477" title="Prowincja Tungurahua">
Prowincja Tungurahua

Prowincja Tungurahua – jedna z 24 prowincji w Ekwadorze. Tungurahua położona jest w centralnej części państwa, graniczy od północy z prowincjami Cotopaxi i Napo, od wschodu z prowincją Pastaza, od południa z prowincjami Morona-Santiago i Chimborazo oraz od zachodu z prowincją Bolívar.
Prowincja podzielona jest na 9 kantonów:

</doc>
<doc id="539478" url="https://pl.wikipedia.org/wiki?curid=539478" title="Lekcja">
Lekcja

Lekcja – od późnołacińskiego "lectio" (odczytanie)

</doc>
<doc id="539480" url="https://pl.wikipedia.org/wiki?curid=539480" title="Reichenau (wyspa)">
Reichenau (wyspa)

Reichenau – wyspa na Jeziorze Bodeńskim (odnoga "Untersee"), w Niemczech, 4,4 km², 4500 mieszkańców, połączona z lądem groblą o długości 2 km, od roku 2000 znajduje się na liście światowego dziedzictwa kultury UNESCO. Panujący na wyspie łagodny klimat sprzyja ogrodnictwu, które jest jedną z głównych gałęzi gospodarki.
Geografia fizyczna.
Położenie.
Reichenau leży w zachodniej części Jeziora Bodeńskiego (odnoga "Untersee") pomiędzy Konstancją a Radolfzell am Bodensee. Liczy 4,5 km długości, 1,5 km szerokości a jej powierzchnia wynosi ok. 4,4 km², co czyni ją największą wyspą na Jeziorze Bodeńskim. Wyspa połączona jest z lądem groblą usypaną w 1838. Najwyższym wzniesieniem na wyspie jest "Hochwart" (438,7 m n.p.m., ok. 43 m nad taflą jeziora).
Geologia.
Wyspa jest zbudowana z materiałów skalnych naniesionych przez lodowiec pod koniec ostatniego zlodowacenia (115–110 tys. lat temu). Jest częścią moreny, która rozciągała się w tym czasie od dzisiejszej grobli na wschodzie do półwyspu Mettnau przy Radolfzell na zachodzie.
Klimat.
Swój łagodny klimat Reichenau zawdzięcza wpływowi Jeziora Bodeńskiego oraz oddziaływaniu wiejącego od Alp fenu. Wyspa cieszy się dużą liczbą słonecznych dni w roku.
Geografia społeczna i ekonomiczna.
Wyspa należy do gminy Reichenau w powiecie Konstancji w kraju związkowym Badenia-Wirtembergia. Gmina Reichenau liczy 5133 mieszkańców (2007), z czego więcej niż 3300 mieszka w trzech wsiach rozproszonych na wyspie: Ober-, Mittel- i Niederzell. Pozostała część ludności mieszka na stałym lądzie w należących do gminy dzielnicach Waldsiedlung i Lindenbühl.
Przemysł i rolnictwo.
Panujący na wyspie łagodny klimat sprzyja ogrodnictwu, które jest jedną z głównych gałęzi gospodarki. Zbiory są tu możliwe trzy razy do roku. Około 160 ha wyspy jest używana rolniczo, a więcej niż 25% powierzchni zajmują szklarnie.
Obok rolnictwa, głównym źródłem przychodów wyspy jest dobrze rozwinięty przemysł turystyczny.
Transport.
Po grobli łączącej wyspę ze stałym lądem biegnie droga przejezdna dla samochodów osobowych. Na wyspę można dostać się publicznymi środkami transportu: autobusem lub statkiem.
Opactwo benedyktynów.
W latach 724–1757 na wyspie istniało opactwo benedyktynów. Założone przez św. Pirmina jako centrum chrystianizacji Alemanów, stało się ono z czasem ważnym ośrodkiem kultury okresu karolińskiego i ottońskiego, znanym szczególnie z tworzonych tam rękopisów zdobionych wysokiej jakości miniaturami. W latach dwudziestych IX wieku biblioteka klasztorna obejmowała 415 tomów i należała tym samym do największych bibliotek ówczesnej Europy. Z okresu świetności klasztoru na wyspie zachowały się do dziś trzy kościoły w stylu romańskim z freskami z XI i XII wieku: kościół św. Jerzego, kościół św. Piotra i Pawła oraz kościół św. Marii i Marka.

</doc>
<doc id="539485" url="https://pl.wikipedia.org/wiki?curid=539485" title="ZNTKiM Gdańsk 44E">
ZNTKiM Gdańsk 44E

EP05 – seria normalnotorowych pasażerskich lokomotyw elektrycznych przebudowanych na potrzeby Polskich Kolei Państwowych w latach 1973–1977 z lokomotyw serii EU05 w ZNTK Gdańsk. Żargonowo nazywana „Czechem” a w Czechach "Bobina".
Opis.
Rozpoczęte w 1969 badania nad podniesieniem prędkości maksymalnej lokomotyw EU05 ze 125 km/h do 160 km/h poprzez zmianę przełożenia przekładni zakończyły się powodzeniem. Pierwszą tak zmodyfikowaną lokomotywą była EU05-29, która na odcinku Konin – Spławie osiągnęła w czasie prób prędkość 174 km/h. Maksymalną prędkość eksploatacyjną wyznaczono na 160 km/h. Do 1977 przebudowano całą serię dwudziestu siedmiu egzemplarzy, prócz EU05-09, 12 i 19, które uległy wcześniej kasacji po katastrofach, i zmieniono jej oznaczenie na EP05. Dodatkowo zmieniono malowanie na pomarańczowe, podobne do malowania lokomotyw EP08. Na początku lat 80. wprowadzono modyfikacje umożliwiające prowadzenie pociągów ekspresowych na CMK – część pojazdów przystosowano do wielokrotnego sterowania, ale okazało się ono bardzo awaryjne. Wprowadzono sprzęgi powietrzne do obsługi urządzeń pneumatycznych w pociągu (samoczynne zamykanie drzwi).
Eksploatacja.
Lokomotywy EP05 zostały przydzielone do lokomotywowni Warszawa Olszynka Grochowska, gdzie stacjonowały do końca swojej służby. Początkowo nie było możliwości ich eksploatacji z prędkością maksymalną, gdyż brakowało przystosowanych szlaków – jedynie prędkość maksymalna linii poznańskiej wynosiła 140 km/h. Dopiero w połowie lat 80. przeniesiono ruch pasażerski na CMK, gdzie była dopuszczalna prędkość maksymalna do 160 km/h.
25 czerwca 1976 lokomotywa EP05-22 podczas prowadzenia pociągu Opolanin została zatrzymana przez protestujących na linii kolejowej nr 1 w Ursusie podczas czerwcowych strajków związanych z podwyżką cen po ogłoszeniu przez rząd Piotra Jaroszewicza. Po kilku godzinach postoju elektrowóz odczepiono i zepchnięto na odcinek, z którego zdemontowano wcześniej szyny.
W czasie eksploatacji egzemplarze o numerach 10, 11, 13, 14 i 28 uległy wypadkom i zostały skreślone ze stanu PKP.
Wprowadzenie lokomotyw serii EP09 przesądziło o wycofaniu serii, jednak opóźnienia w dostawach oraz niedobór lokomotyw dużych prędkości spowodowały, że lokomotywy EP05 do 2008 kursowały w ruchu planowym. Z powodu awaryjności lokomotyw EP09, często jechały po dwie z Warszawy po pociąg stojący przy peronie w Krakowie. Jako ostatni w eksploatacji pozostawał do 2008 roku elektrowóz EP05-23, pomalowany w nowe czerwono-kremowe barwy PKP Cargo, odstawiony następnie do rezerwy (przejechał on do tego czasu prawie 6,8 miliona km). Wraki lokomotyw EP05-01 i 18 od 2000 stały obok lokomotywowni Warszawa Olszynka Grochowska, zaś na początku stycznia 2008 EP05-16 została wycofana z eksploatacji przez uszkodzenie jednego z silników trakcyjnych i nieopłacalność naprawy, po czym oczekiwała decyzji o swoim dalszym losie na terenie lokomotywowni Warszawa Odolany. Pod koniec sierpnia 2015 zezłomowano lokomotywę EP05-01.
Eksponaty.
EP05-23 w 2017 roku przeszedł naprawę w zakładach PKP Intercity Remtrack i wrócił do eksploatacji jako czynny zabytek. W 2003 lokomotywie EP05-22 przywrócono oryginalne malowanie i oznaczenie EU05-22 oraz ustawiono jako pomnik przy ZT Kraków. Po 16 latach lokomotywa została przekazana przez PKP Cargo Klubowi Sympatyków Kolei we Wrocławiu po czym została przetransportowana z Krakowa do Wrocławia gdzie przeszła renowację odzyskując ponownie oznaczenie EP05-22 i pomarańczowe malowanie z czasów eksploatacji
Malowania.
Lokomotywy typu 44E o prędkości maksymalnej 125 km/h były oznaczone EU05 i malowane na zielono-seledynowo jak inne lokomotywy elektryczne i spalinowe PKP. Po przebudowie zwiększającej prędkość wprowadzono malowanie pomarańczowe z czerwoną ostoją. Pomarańczowy ten miał wiele odcieni w zależności od egzemplarza: od jasnego prawie żółtego po prawie czerwony.

</doc>
<doc id="539487" url="https://pl.wikipedia.org/wiki?curid=539487" title="Dolina Pyszna">
Dolina Pyszna



</doc>
<doc id="539489" url="https://pl.wikipedia.org/wiki?curid=539489" title="Kappa">
Kappa



</doc>
<doc id="539490" url="https://pl.wikipedia.org/wiki?curid=539490" title="Enema">
Enema



</doc>
<doc id="539492" url="https://pl.wikipedia.org/wiki?curid=539492" title="Prowincja Zamora-Chinchipe">
Prowincja Zamora-Chinchipe

Prowincja Zamora-Chinchipe – jedna z 24 prowincji w Ekwadorze. Zamora-Chinchipe położona jest w południowej części państwa, od wschodu i południa graniczy z państwem Peru, natomiast od północy graniczy z prowincjami Morona-Santiago i Azuay oraz od zachodu z prowincją Loja.
Prowincja podzielona jest na 9 kantonów:

</doc>
<doc id="539494" url="https://pl.wikipedia.org/wiki?curid=539494" title="Ibarra">
Ibarra

Ibarra ("San Antonio de Ibarra") – miasto w północnym Ekwadorze, stolica prowincji Imbabura. Położone jest w Cordillera Real (Andy Północne), przy Drodze Panamerykańskiej. Według spisu ludności z 28 listopada 2010 roku miasto liczyło 131 856 mieszkańców. 
W mieście funkcjonują zakłady włókiennicze, meblarskie, rafineria cukru, gorzelnia. Ponadto jest ośrodkiem rzemiosła artystycznego (złotnictwo, wyroby z drewna). 

</doc>
<doc id="539495" url="https://pl.wikipedia.org/wiki?curid=539495" title="Lewatywa">
Lewatywa

Lewatywa () – zabieg medyczny polegający na wlewaniu przez odbyt płynu do jelita grubego w celu usunięcia mas kałowych.
W medycynie lewatywy znajdują zastosowanie jako:
Lewatywa jest jednym z najstarszych zabiegów leczniczych.
Stosowano ją do leczenia zaparć już tysiące lat przed naszą erą w starożytnym Egipcie, Chinach i Indiach. Jej zwolennikiem był Hipokrates – ojciec współczesnej medycyny, ordynujący pacjentom wlewki z wody, roztworów soli, oleju.
Historia.
Starożytni Egipcjanie wierzyli, że lewatywę odkrył bóg Ozyrys, który zaobserwował świętego ptaka Ibisa, wstrzykującego sobie dziobem wodę do odbytu.
W starożytności i średniowieczu stosowano do lewatywy zwierzęce pęcherze, worki wykonane ze skór, pergaminu, wydrążone dynie, a nawet bambusowe rurki, których jeden koniec wprowadzano do odbytu, a w drugi wdmuchiwano wodę ustami.
Innym, szeroko rozpowszechnionym w Europie, przyrządem do lewatywy była podobna do dużej strzykawki kolba, która przyjmowała najprzeróżniejsze, często nawet artystyczne formy. Kolby i nasadzane na nie końcówki wykonywano z cyny, miedzi, a nawet metali szlachetnych, toczonego drewna, szkła, porcelany lub kości zwierzęcych. Wodę wyciskano przy pomocy tłoka, uszczelnianego przeważnie skórą. Pomysłowość konstruktorów takich kolb nie miała granic. Budowano nawet skomplikowane siedziska do samodzielnego wykonania lewatywy.
Pierwsze gruszki do lewatywy skonstruowali Indianie znad Amazonki, używając do tego naturalnego kauczuku.
Szczytem mody na stosowanie lewatywy były czasy Moliera i Króla Słońce, Ludwika XIV, gdy uważano ją za konieczny, codzienny zabieg kosmetyczny, aplikowany bez skrępowania nawet podczas dworskich spotkań. Damy dworu poddawano codziennym lewatywom z wody zawierającej najprzeróżniejsze zioła i pachnidła. Lewatywa była w tak powszechnym użyciu, że okres ten czasem nazywany jest „klizomanią”. Lewatywy robione były przez lekarzy, chirurgów, znachorów, ale także aptekarzy oraz ich pomocników (i pomocnice). Ze względu na jej wielkie rozpowszechnienie, dorabiano się na tym zabiegu sporych pieniędzy.
Do wody, używanej do przeprowadzania lewatywy dodawano rozmaitych ziół, innych niż woda płynów, łącznie z alkoholami i płynnymi pokarmami; do lewatywy używano nawet dymu uzyskiwanego z palącego się tytoniu, wtłaczanego do odbytu wraz z wodą lub podawanego samodzielnie.
Wraz z postępem medycyny gwałtownie malało zastosowanie lewatywy, ale były dziedziny, które wymagały jej stale. Krótko przed wybuchem I wojny światowej rozpowszechniła się narkoza doodbytnicza, poprzedzona lewatywą oczyszczającą. Narkoza ta stosowana była w niektórych krajach jeszcze w II połowie XX wieku.
Dziś lewatywy stosuje się dobrowolnie na salach przedporodowych oraz jako przygotowanie jelita grubego do badań lub operacji. W dalszym ciągu jest skutecznym środkiem przeczyszczającym przy zaparciach i w stanach wysokiej gorączki. Niektórzy terapeuci, stosujący niekonwencjonalne metody uzdrawiania, zalecają lewatywy w kuracjach oczyszczających organizm (metody Buchingera, Małachowa, Gersona).
Czasem lewatywy znajdują zastosowanie jako przygotowanie do seksualnych stosunków analnych, jako oddzielne praktyki seksualne (klizmafilia), oraz jako „kary” w ramach BDSM.
Przyrządy do wykonania lewatywy.
W zależności od rodzaju lewatywy do jej wykonania używa się rozmaitych przyrządów. Wlewki jednorazowe, kupowane w aptekach jako gotowe preparaty, zawierają 100 do 200 ml płynu („enema”), lub kilkadziesiąt mg żelu („mikroklizma”).
Przyrządami wielokrotnego użycia są strzykawki, gumowe gruszki lub wlewniki (nazywane też irygatorami). Strzykawki i gruszki działają przez ręczne wyciskanie płynu. Ich pojemność wynosi standardowo od 100 ml do 350 ml (spotykane są gruszki o pojemności do 900 ml). Wlewniki działają na zasadzie swobodnego, grawitacyjnego wypływu i mają pojemność od 1 do 2 litrów (spotykane są wlewniki większe). Mają postać gumowych, plastikowych lub foliowych, zawieszanych worków z przymocowanym do nich wężem odprowadzającym płyn. Kiedyś produkowano pojemniki szklane i porcelanowe, potem blaszane.
Do poszczególnych przyrządów stosuje się rozmaite końcówki (kanki) wprowadzane do odbytu. Strzykawki mają końcówki metalowe lub z tworzywa sztucznego i są twarde.
Gumowe gruszki posiadają zakończenia miękkie lub nasadzane końcówki twarde ze sztucznych tworzyw.
Do wlewników stosuje się całą gamę końcówek: od zwykłych rurek z tworzywa o długości ok. 100 mm, z jednym otworkiem wylotowym, poprzez elastyczne rurki doodbytnicze długości rzędu 300 mm, z kilkoma bocznymi otworkami wylotowymi, po miękkie cewniki o długościach od 400 mm wzwyż. Wszystkie one mają średnice od kilku do kilkunastu mm. Wykorzystuje się różne kombinacje połączeń tych końcówek z wlewnikami, a nawet z gruszkami.
U pacjentów z zaburzeniami mięśni zwieracza stosuje się specjalne rurki doodbytnicze, posiadające nadmuchiwane baloniki uszczelniające odbyt od wewnątrz i od zewnątrz.
Dla osób chcących wykonać lewatywę samodzielnie, istnieją przepływowe pompki ręczne lub wlewniki zasilane silniczkiem elektrycznym.
Odmianą lewatywy jest płukanie jelita grubego, zwane hydrokolonoterapią, wykonywane przy użyciu tzw. hydrokolonu, tj. wprowadzanej do odbytu dwudrożnej rurki, o średnicy ok. 20–25 mm, połączonej z automatem dozującym odpowiednio przygotowaną wodę i odprowadzającym kał.
Płukanie jelit.
Lewatywa jest również metodą stosowaną w medycynie alternatywnej w celu detoksykacji organizmu. Osoby ją praktykujące uważają, że nagromadzenie fekaliów w jelicie grubym prowadzi do złego stanu zdrowia. Wykorzystywana tu jest stara medyczna koncepcja autointoksykacji, która była ortodoksyjną doktryną do końca XIX wieku, ale obecnie została zdyskredytowana.

</doc>
<doc id="539496" url="https://pl.wikipedia.org/wiki?curid=539496" title="Lekcja (językoznawstwo)">
Lekcja (językoznawstwo)

Lekcja (łac. "lectio" – czytanie, odczyt) – sposób odczytania na głos znaków pisma. Lekcja zależy od języka jakim posługuje się użytkownik, ew. także od jego dialektu, osobowej maniery i wad wymowy (por. idiolekt). 
Przykłady.
Znaki chińskie mają kilka lekcji: chińską (mandaryńską, kantońską, inne), a w przypadku języka japońskiego: japońską (kun’yomi) i sinojapońską (on’yomi). Na przykład znak 山 (góra) odczytywany po mandaryńsku "shān" (po kantońsku "saan¹") w Japonii odczytuje się za pomocą dwóch lekcji: japońskiej – "yama" oraz sinojapońskiej – "san" (rzadkie czytanie "sen" oficjalnie niezatwierdzone). Stąd złożenie sinojapońskie będące nazwą góry Fudżi (富士山) może być czytane: "Fujisan" lub "Fuji-no-yama", ale w tym przypadku tylko czytanie "Fujisan" (Fuji-san) jest poprawne. Jej chińska nazwa brzmi "Fùshìshān". 

</doc>
<doc id="539497" url="https://pl.wikipedia.org/wiki?curid=539497" title="Rezerwat przyrody Stara Ruda">
Rezerwat przyrody Stara Ruda

Rezerwat przyrody Stara Ruda – leśny rezerwat przyrody położony na granicy Augustowa i gminy Płaska w województwie podlaskim. Został powołany w 1980 roku. Przedmiotem ochrony są źródliska rzeki Rudawki (otoczone łęgiem jesionowo-olszowym) i fragment borów torfowcowych na południowo-wschodniej granicy ich zasięgu.
Obszar rezerwatu podlega ochronie czynnej.
Położenie.
Rezerwat położony jest na terenie Puszczy Augustowskiej w nadleśnictwie Augustów, przy wschodniej administracyjnej granicy Augustowa, ok. 9 km od centrum miasta, między stawem Sajenko a Kanałem Augustowskim. Zajmuje górną część rynnowej doliny polodowcowej, o łagodnym nachyleniu w kierunku południowo-zachodnim, a także częściowo otaczające ją wyniesienia. Źródliska, dające początek Rudawce wpadającej do stawu Sajenko, znajdują się w górnej części doliny. Nazwa rzeczki i rezerwatu pochodzi od istniejącej dawniej w okolicy rudni, w której od XVII w. do 1911 r. produkowano żelazo z rudy darniowej.
Rezerwat zajmuje powierzchnię 76,12 ha (akt powołujący podawał 83,15 ha).
Flora.
Łęg olszowy występuje głównie w części źródliskowej rezerwatu, rzadziej w części środkowej. W tej części spotyka się też zbiorowiska turzycy prosowej. Największą powierzchnię w rezerwacie zajmuje bór mieszany torfowcowy. Na drzewostan składa się świerk z domieszką brzozy omszonej i olszy. Wstępują też nieduże płaty boru świerkowego torfowcowego z drzewostanem świerkowym i niewielką tylko domieszką brzozy omszonej i olszy czarnej. Na stokach wyniesień wokół doliny rośnie trzcinnikowo-świerkowy bór mieszany z dorodnym drzewostanem sosnowo-świerkowym i domieszką brzozy brodawkowatej, zaś na wierzchowinie wzniesień – bory sosnowe z przewagą młodych drzew ze sztucznego odnowienia zrębów.
W runie występują:
Warstwa mchów jest bogata i dobrze wykształcona. Tworzy się na głębokich (2–4 m) torfach, w miejscach, gdzie jego powierzchnia jest wyniesiona 15–30 cm nad poziom wody gruntowej. W zespole występują gatunki chronione: wawrzynek wilczełyko, widłak jałowcowaty, wroniec widlasty, listera jajowata i listera sercowata (bardzo rzadka w północno-wschodniej Polsce).
Fauna.
W rezerwacie spotyka się m.in. takie gatunki ptaków jak zimorodek oraz bielik. Występują też duże ssaki: sarny, jelenie, dziki, lisy, jenoty i inne.

</doc>
<doc id="539498" url="https://pl.wikipedia.org/wiki?curid=539498" title="Waldemar Winkiel">
Waldemar Winkiel

Waldemar Winkiel ps. "Pantera" (ur. 1 kwietnia 1926 w Woli Drzewieckiej, zm. 14 kwietnia 2022 w Warszawie) – polski działacz społeczny, polityk, poseł na Sejm PRL III kadencji.
Życiorys.
Syn Stefana i Czesławy. W latach 1938–1939 uczeń I klasy Państwowego Gimnazjum im. Bolesława Prusa w Skierniewicach. W trakcie okupacji niemieckiej kontynuował naukę na tajnych kompletach, a następnie w 1943 w tajnym gimnazjum w Godzianowie. Maturę zdał w 1946.
Od 1942 należał do Batalionów Chłopskich, używał pseudonimu "Pantera". W lipcu i sierpniu 1944 walczył w oddziale Zygmunta Golańskiego „Boruty”.
W marcu 1945 został prezesem Koła Związku Młodzieży Wiejskiej „Wici” w Lipcach, a następnie prezesem Sąsiedzkiego (gminnego) Związku „Wici” i członkiem Powiatowego Zarządu „Wici” w Skierniewicach. W latach 1946–1948 pełnił obowiązki kierownika organizacyjnego ZMW RP „Wici” w Łodzi. W 1945 wstąpił do Stronnictwa Ludowego, w 1948 został mianowany II sekretarzem Zarządu Wojewódzkiego SL w Łodzi. W 1948 znalazł się w składzie Centralnego Komitetu Jedności Organizacji Młodzieżowych, następnie został kierownikiem Wydziału Planowania Zarządy Głównego Związku Młodzieży Polskiej członkiem Rady Naczelnej ZMP. W latach 1949–1950 był przewodniczącym Zarządu Wojewódzkiego ZMP w Rzeszowie, po czym do 1951 był kierownikiem Wydziału Kultury ZG ZMP.
W latach 1946–1954 studiował na Uniwersytecie Łódzkim i Uniwersytecie Warszawskim, uzyskał tytuł zawodowy magistra filologii polskiej.
We wrześniu 1951 został zatrudniony na stanowisku redaktora w wydawnictwie Książka i Wiedza i Iskry, a następnie w lutym 1957 w redakcji tygodnika „Wici”. W latach 1957–1958 był kierownikiem działu w redakcji „Zarzewia”. W marcu 1957 został członkiem Zarządu Głównego Związku Młodzieży Wiejskiej. W maju 1958 został kierownikiem organizacyjnym, a w lipcu wiceprzewodniczącym ZG ZMW (funkcję tę pełnił do kwietnia 1965). W 1959 został wybrany na stanowisko wiceprzewodniczącego Rady Uniwersytetów Ludowych, a po śmierci Sylwestra Leczykiewicza mianowany przewodniczącym.
Wstąpił do Zjednoczonego Stronnictwa Ludowego. W marcu 1957 został członkiem Zarządu Głównego Związku Młodzieży Wiejskiej, prezesem koła Zjednoczonego Stronnictwa Ludowego w ZG ZMW. W ZSL pełnił funkcje członka prezydium Wojewódzkiego Komitetu Wykonawczego w Rzeszowie (1949–1950) oraz członka (1959–1984), kierownika Wydziału Propagandy (1965–1968), członka prezydium (1981–1984) i sekretarza (1981–1983) Naczelnego Komitetu. W 1961 został posłem na Sejm PRL z okręgu Busko, był członkiem Komisji Kultury i Sztuki oraz Komisji Oświaty i Nauki.
W maju 1965 Sekretariat NK ZSL powołał go na redaktora naczelnego „Tygodnika Kulturalnego”. W 1972 został podsekretarzem stanu w Ministerstwie Oświaty i Szkolnictwa Wyższego, funkcję tę pełnił do stycznia 1976. Został również członkiem prezydium Zarządu Głównego Polskiego Czerwonego Krzyża, Zarządu Głównego Ligi Obrony Kraju oraz prezesem Zarządu Głównego Szkolnego Związku Sportowego. W 1973 został prezesem Stowarzyszenia Przyjaciół Teatru.
Po rezygnacji z pracy w Ministerstwie Oświaty w styczniu 1976 Zarząd Główny Towarzystwa Przyjaciół Dzieci wybrał go na prezesa oraz na społecznego redaktora naczelnego „Przyjaciela Dziecka” – organu prasowego TPD. Funkcję tę pełnił do 1981.
W 1983 został redaktorem naczelnym organu prasowego ZSL – „Zielonego Sztandaru” i pełnił te obowiązki do 1984. Następnie do chwili przejścia na emeryturę w październiku 1986 pełnił funkcję wiceprezesa Centrali Przemysłu Ludowego i Artystycznego. Do 2004 był prezesem Towarzystwa Przyjaciół Lipiec Reymontowskich.
Został pochowany na cmentarzu Wojskowym na Powązkach.
Odznaczenia.
Został odznaczony Medalem 10-lecia Polski Ludowej (1955) oraz Krzyżem Komandorskim z Gwiazdą Orderu Odrodzenia Polski (1998).

</doc>
<doc id="539499" url="https://pl.wikipedia.org/wiki?curid=539499" title="Rezerwat przyrody Stare Biele">
Rezerwat przyrody Stare Biele

Rezerwat przyrody „Stare Biele” – leśny rezerwat przyrody położony na terenie gminy Szudziałowo w województwie podlaskim. Leży w granicach Parku Krajobrazowego Puszczy Knyszyńskiej.

</doc>
<doc id="539500" url="https://pl.wikipedia.org/wiki?curid=539500" title="Milagro">
Milagro

Milagro (po hiszpańsku – "cud") – miasto w Ekwadorze w prowincji Guayas. Według spisu przeprowadzonego w 2013 roku populacja miasta wynosi ok. 140 tys. mieszkańców.
W mieście rozwinął się przemysł cukrowniczy, mleczarski oraz skórzany.

</doc>
<doc id="539504" url="https://pl.wikipedia.org/wiki?curid=539504" title="Rezerwat przyrody Starodrzew Szyndzielski">
Rezerwat przyrody Starodrzew Szyndzielski

Rezerwat przyrody „Starodrzew Szyndzielski” – rezerwat przyrody położony na terenie gminy Janów w województwie podlaskim. Leży w otulinie Parku Krajobrazowego Puszczy Knyszyńskiej.

</doc>
<doc id="539505" url="https://pl.wikipedia.org/wiki?curid=539505" title="Rezerwat przyrody Starożyn">
Rezerwat przyrody Starożyn

Rezerwat przyrody Starożyn – rezerwat przyrody położony na terenie gminy Płaska w województwie podlaskim.
Charakterystyka.
Rezerwat powołano Zarządzeniem Ministra Leśnictwa i Przemysłu Drzewnego z dnia 1 lutego 1960. Według aktu powołującego powierzchnia rezerwatu wynosiła 183,43 ha. W 1985 powierzchnia rezerwatu została powiększona do 298,43 ha. W aktach prawnych nie określono rodzaju, typu i podtypu rezerwatu. W materiałach Nadleśnictwa Płaska rodzaj rezerwatu określany jest jako rezerwat leśny, zaś typ ekosystemu – leśny i borowy. Celem ochrony w rezerwacie jest zachowanie ze względów naukowych i dydaktycznych grądu niskiego, lasu mieszanego i olsu w Puszczy Augustowskiej.
Rezerwat położony jest na terenie równinnym. Przeciętna wysokość terenu wynosi 129 m n.p.m. Na terenie rezerwatu występują niewielkie płaskie obniżenia wypełnione utworami organicznymi, będące lokalnymi zbiornikami retencyjnymi magazynującymi nadmiar wody przez dużą część okresu wegetacyjnego. Rezerwat otoczony jest lasami gospodarczymi.
Rezerwat leży na gruntach Skarbu Państwa na obszarze Nadleśnictwa Płaska w obrębie Płaska w leśnictwach Mały Borek i Jazy (oddziały 192–196, 212–216, 233–235). Prawie cały rezerwat (297,99 ha) znajduje się w zarządzie Nadleśnictwa Płaska, zaś niewielki fragment (0,44 ha) w Wojewódzkim Zarządzie Melioracji i Urządzeń Wodnych w Białymstoku.
Flora.
Szczególnie cenne fragmenty lasu położone są w centralnej części rezerwatu. Składają się na nie rzadko spotykane już w puszczy rodzime ekotypy drzew na siedliskach lasu świeżego, lasu wilgotnego, olsu i olsu jesionowego.
W północnej i środkowej części występuje leszczynowo-świerkowy las mieszany o różnowiekowym i wielowarstwowym drzewostanie, na który składa się świerk i dąb, a jako niewielka domieszka – klon, osika, brzoza i lipa. W południowej i wschodniej części rezerwatu duży obszar zajmuje wilgotny bór sosnowy trzęślicowy.
Niewielkie obszary zajmuje też grąd z drzewostanem grabowo-dębowym z domieszką klonu i bogatym runem, a także dębowo-świerkowy bór mieszany wilgotny. Na zachodnim obrzeżu rezerwatu, przy zatorfionej dolince sztucznie wykopanego rowu, występuje łęg jesionowo-olszowy.
Według danych z 2015 przeciętny wiek drzew w rezerwacie wynosił 107 lat, udział siedlisk borowych – 28%, zaś gatunków iglastych – 57,9%.
Rośliny chronione na terenie rezerwatu:
Fauna.
W rezerwacie spotykane są m.in. zwierzęta, takie jak: dzik euroazjatycki, lis rudy, jenot azjatycki, kuna leśna, tchórz zwyczajny, norka amerykańska.
Badania z 1985 wykazały obecność na terenie rezerwatu sześciu gatunków mrówek, żyjących w większości w gniazdach znajdujących się w ziemi lub ściółce leśnej. Najliczniej występowała hurtnica pospolita, mniej licznie wścieklica podobna i podziemnica cieniolubna, zaś najrzadziej pierwomrówka łagodna, pierwomrówka podziemna i "Myrmica laevinodis".
Ochrona i zagrożenia.
Rezerwat objęty jest ochroną czynną. Nadzór nad rezerwatem sprawuje Regionalny Dyrektor Ochrony Środowiska w Białymstoku. Rezerwat leży na terenie obszaru specjalnej ochrony ptaków „Puszcza Augustowska” (PLB200002) w sieci Natura 2000. Według stanu na 2019 dla rezerwatu nie obowiązuje plan ochrony.
Rezerwat posiada uchwalone na lata 2016–2021 zadania ochronne. Jako zagrożenia dla rezerwatu są w nich wymienione: gradacje korników, tworzenie się posuszu, zagrożenie pożarowe, presja turystyczna, zaśmiecanie, spadek liczebności ptaków żerujących na ziemi (zwłaszcza głuszca), zanik bazy nasiennej właściwej dla puszczy. Jako środki zaradcze podawane są m.in.: monitoring stanu sanitarnego drzewostanu, konserwacja dróg i oznaczeń pożarowych, edukacja społeczeństwa, zbieranie śmieci, wymiana tablic informacyjnych, redukcja drapieżników polujących na ptaki gniazdujące, zbiór nasion z drzewostanów.
W drzewostanach świerkowych znaczne szkody wyrządzają pasożytnicze grzyby. Często występuje korzeniowiec sosnowy (wrośniak korzeniowy), czyreń sosnowy (wrośniak sosnowy), opieńka miodowa, a na dębie hubiak pospolity. Duże szkody powodują też szkodniki owadzie (zwłaszcza kornik drukarz) oraz wiatry powalające drzewa.
Na terenie całego rezerwatu, a zwłaszcza w części zachodniej, ma miejsce postępujący proces osuszania siedlisk wilgotnych i bagiennych, spowodowany
melioracjami przeprowadzonymi w latach 1963–1964. Zmieniony poprzez meliorację został także ciek wodny Malaszówka w północno-zachodniej części rezerwatu.

</doc>
<doc id="539507" url="https://pl.wikipedia.org/wiki?curid=539507" title="Rezerwat przyrody Starzyna">
Rezerwat przyrody Starzyna

Rezerwat przyrody Starzyna – rezerwat przyrody położony na terenie gmin Hajnówka i Dubicze Cerkiewne w województwie podlaskim.
Rezerwat stanowi ostoję głuszca; licznie występują także dziuplaki, co wynika z obecności starych drzewostanów. Ze ssaków można tu spotkać m.in. żubry, jelenie, łosie, sarny, dziki, rzadko rysie i wilki.
Rezerwat nie ma aktualnego planu ochrony, posiada natomiast obowiązujące zadania ochronne, na podstawie których jego obszar objęty jest ochroną czynną.

</doc>
<doc id="539509" url="https://pl.wikipedia.org/wiki?curid=539509" title="Rezerwat przyrody Surażkowo">
Rezerwat przyrody Surażkowo

Rezerwat przyrody „Surażkowo” – leśny rezerwat przyrody położony na terenie gminy Supraśl w województwie podlaskim. Leży w granicach Parku Krajobrazowego Puszczy Knyszyńskiej.

</doc>
<doc id="539510" url="https://pl.wikipedia.org/wiki?curid=539510" title="Rezerwat przyrody Szczekotowo">
Rezerwat przyrody Szczekotowo

Szczekotowo – rezerwat archeologiczno-przyrodniczy (oficjalnie klasyfikowany jako rezerwat leśny) położony w Puszczy Białowieskiej, w kwartale 214, na terenie gminy Hajnówka, w województwie podlaskim. Przedmiot ochrony: zachowanie w naturalnym stanie rzeki Łutowni w Puszczy Białowieskiej wraz ze stanowiskami kurhanów. Dominującym typem lasu jest grąd. Nazwa „Szczekotowo” pochodzi od nazwy wsi Szczekotowo, która w XVII–XVIII wiekach istniała w tym miejscu. 
Ogólna charakterystyka.
Rezerwat utworzony został na mocy rozporządzenia MLiPD z 16 października 1979 roku. Według aktu powołującego jego powierzchnia wynosiła 36,44 ha (obecnie podawana wartość to 36,67 ha). Rezerwat powołano w celu ochrony największego skupienia kurhanów na terenie Puszczy oraz pozostałości po smolarniach i węglarniach z XVII wieku.
Przez teren rezerwatu, od północy w kierunku południowym i południowo-wschodnim, przepływa rzeka Łutownia. Od zachodu rezerwat przecina czerwony szlak turystyczny z Hajnówki do Narewki, w środku obszaru chronionego, nagle skręcając, zmienia kierunek na północny. Rezerwat Szczekotowo jest jedną z jego głównych atrakcji turystycznych.
Archeologia.
Głównym przedmiotem ochrony są kurhany. Znajdują się tu dwa stanowiska kurhanów (po lewej stronie Łutowni), których jest w sumie 131 i jest to największe w Polsce stanowisko kurhanowe. Kurhany, czyli rytualne kopce ziemne, mają kształt półkolistego kopca o średnicy około 3 m i wysokości około 70–90 cm. Jednak jeden z nich dochodzi niemal do 20 m średnicy i przekracza 2 m wysokości. Niektóre z nich pokryte są kamieniami. Pochodzą z wieków X–XII i są świadectwem wczesnosłowiańskiego osadnictwa na Podlasiu.
Jest to największe zgrupowanie kurhanów na terenie Puszczy. Przypominają one inne stanowiska kurhanów na Podlasiu. Znajdują się wśród nich zarówno pochówki ciałopalne kojarzone z religią Słowian jak i szkieletowe kojarzone z chrześcijaństwem. Wszystkie kurhany Szczekotowa zostały wpisane do rejestru zabytków województwa białostockiego – dzisiaj podlaskiego – decyzją Wojewódzkiego Konserwatora Zabytków.
Przyroda.
Ponieważ nie przeprowadzano tu systematycznych wyrębów, rezerwat jest interesujący ze względu na swoją florę. Znajduje się tu jedno z trzech większych skupisk pomników przyrody w Puszczy Białowieskiej poza Białowieskim Parkiem Narodowym. Jest ich tu w sumie około trzydziestu, a są to przede wszystkim dęby (ok. dwudziestu), ponadto: sosna, grab, jesion, klon i świerk.
Północno-wschodnią część rezerwatu stanowi las mieszany reprezentujący zespół grądu miodownikowego "Melitti-Carpinetum". Drzewostan tworzy tu grab i dąb, z domieszką świerka i dorodnej sosny. W podszycie występuje leszczyna, trzmielina brodawkowata i gatunki wchodzące w skład drzewostanu: grab, świerk, lipa. W runie spotyka się gatunki chronione: wawrzynek wilczełyko i gnieźnik leśny.
W środkowej części rezerwatu występują lasy liściaste reprezentujące zespół grądu "Tilio-Carpinetum". W kwartałach 214 C–B oraz 214 D–F występuje wiele dorodnych dębów i świerków o charakterze pomnikowym.
Duże powierzchnie w zachodniej części rezerwatu zajmują młodniki brzozowe i brzozowo-osikowe powstałe w miejscu zrębów zupełnych.
W sąsiedztwie Łutowni występują lasy łęgowe reprezentujące zespół "Circaeo-Alnetum" z fragmentami olsu typowego "Carici elongatae-Alnetum". Nad brzegami Łutowni występują zatorfione turzycowe łąki, które mają półnaturalny charakter. W wielu miejscach opanowywane są one przez olszę i brzozę omszoną.
Wieś budnicka.
Na polanie rezerwatu w wiekach XVII–XVIII istniała wieś budnicka o nazwie Szczekotowo. Zamieszkiwali ją budnicy sprowadzeni z północnego Mazowsza. Wytwarzano tu węgiel drzewny, smołę i potaż. Wieś zniknęła po trzecim rozbiorze Polski.
W południowo-wschodniej części rezerwatu występują porośnięte lasem ślady zagonów polnych dawnej wsi Szczekotowo.

</doc>
<doc id="539512" url="https://pl.wikipedia.org/wiki?curid=539512" title="Chữ nôm">
Chữ nôm

Chữ nôm (𡦂喃) – pismo wernakularne, pismo wietnamskie wywodzące się z pisma chińskiego (wiet. "hán tự"). Początki pisma sięgają wyzwolenia Wietnamu w X w. Pismo było w użyciu do początków XX w. W XVIII w. zaczęto zastępować je przystosowanym do wietnamskiej wymowy alfabetem łacińskim (wiet. "quốc ngữ", chiń. 國語).
W sinowietnamskim piśmie chińskie ideogramy i piktogramy zachowały na ogół swoje znaczenie, zyskując natomiast wietnamską lekcję. Na ich bazie Wietnamczycy stworzyli nowe znaki piktofonetyczne, złożone z elementów semantycznych oraz fonetycznych bazujących na wymowie (lekcji) wietnamskiej. To właśnie te znaki, dla Chińczyków na ogół niezrozumiałe, przesądzają o odrębności chữ nôm od pisma chińskiego. 
Podobnie jak pismo chińskie w początkowym etapie rozwoju, chữ nôm miało wiele wariantów zapisu tego samego znaku. O ile jednak pismo chińskie zostało ustandaryzowane poczynając od pisma małopieczęciowego, o tyle w chữ nôm nigdy nie przyjęto jednego standardu zapisu. Wielu słowom przypisane jest kilka wariantów znaku. Utrudniało to opanowanie tego pisma i przyczyniło się do przejścia na alfabet łaciński. 
Historia.
Początki chữ nôm okresu I w. p.n.e. do X w. n.e., kiedy północny Wietnam znalazł się pod władzą Chin. Wietnamskie elity uległy wówczas sinizacji i przyswoiły sobie chińskie pismo oraz kulturę. U schyłku tego okresu w północnym Wietnamie pojawiły się tendencje niepodległościowe, które doprowadziły w X wieku do powstania rodzimej wersji chińskiego pisma nazywanej wówczas quốc âm (國音, dosł. "wymowa narodowa"). Znak z puli quốc âm pojawił się w 939 roku w nazwie pierwszego niepodległego państwa na północy – Đại Cồ Việt (大瞿越, chodzi o środkowy znak 瞿). 
Po zdobyciu niepodległości wietnamscy uczeni energicznie zabrali się do rozwoju chữ nôm i zaczęli tworzyć kolejne piktofonogramy dopasowane do ich języka. Przez kolejne tysiąc lat wietnamskie dzieła filozoficzne, religijne, historyczne, a także dokumenty urzędowe były zapisywane przy użyciu "pisma południowego". Najstarszym jego znanym zabytkiem jest pochodząca z 1209 roku stela w świątyni Bảo Ân. Inna stara inskrypcja na dzwonie z brązu w pagodzie Vân Bản w Đồ Sơn pochodzi z 1076 r., ale jej datowanie nie jest pewne. 
Chữ nôm długo musiało współzawodniczyć z czysto chińskim zapisem i zaczęło dominować dopiero w XVIII wieku, m.in. za czasów cesarzy Tây Sơn (西山) w latach (1788–1802), kiedy cała korespondencja urzędowa była nim zapisywana. W okresie tym pismem południowym posługiwali się pisarze i poeci, tj. m.in. Nguyễn Du (阮攸) oraz Hồ Xuân Hương (胡春香). 
Jednak już w XVII w. pojawiło się pismo alfabetyczne quốc ngữ (國語), które stworzył francuski jezuita Alexandre de Rhodes. Wyparło ono stopniowo pismo południowe. W 1920 r. kolonialne władze zakazały używania chữ nôm. Obecnie jedynie ok. 100 osób na całym świecie, głównie naukowców, buddyjskich duchownych oraz starszych Wietnamczyków w Chinach (tzw. jing, 京), potrafi odczytywać pismo sinowietnamskie. 80 mln Wietnamczyków ma dostęp do zabytków narodowego piśmiennictwa dzięki transkrypcjom na quốc ngữ.

</doc>
<doc id="539513" url="https://pl.wikipedia.org/wiki?curid=539513" title="Rezerwat przyrody Szelągówka">
Rezerwat przyrody Szelągówka

Rezerwat przyrody „Szelągówka” – rezerwat przyrody położony na terenie gminy Tykocin, w powiecie białostockim, w województwie podlaskim. Leży na gruntach leśnych zarządzanych przez Nadleśnictwo Knyszyn (leśnictwo Szelągówka).
W rezerwacie dominuje siedlisko boru świeżego, duży obszar zajmuje też bór mieszany świeży.
Stwierdzono tu występowanie 63 gatunków roślin naczyniowych, w tym dwóch podlegających ochronie ścisłej (sasanka łąkowa, sasanka otwarta) oraz 8 podlegających ochronie częściowej (bagno zwyczajne, goździk piaskowy, kocanki piaskowe, pomocnik baldaszkowy, widlicz spłaszczony, widłak goździsty, widłak jałowcowaty, wawrzynek wilczełyko). Naliczono też 10 gatunków mszaków, 7 z nich objętych jest ochroną częściową: dzióbkowiec Zetterstedta, gajnik lśniący, piórosz pierzasty, rokietnik pospolity, torfowiec ostrolistny, widłoząb kędzierzawy, widłoząb miotlasty.
Według obowiązującego planu ochrony ustanowionego w 2007 roku, obszar rezerwatu objęty jest ochroną czynną.
Rezerwat leży w obrębie otuliny Biebrzańskiego Parku Narodowego oraz dwóch obszarów sieci Natura 2000: siedliskowego „Dolina Biebrzy” PLH200008 oraz ptasiego „Ostoja Biebrzańska” PLB200006.

</doc>
<doc id="539514" url="https://pl.wikipedia.org/wiki?curid=539514" title="Deutsche Angestellten-Gewerkschaft">
Deutsche Angestellten-Gewerkschaft

Deutsche Angestellten-Gewerkschaft (skrót DAG; pol. Niemiecki Związek Zawodowy Pracowników Umysłowych) – niemiecki związek zawodowy; nieistniejący. Był związkiem samodzielnym – niezrzeszonym w żadnej organizacji nadrzędnej i miał siedzibę w Hamburgu. DAG powstał w roku 1949 w Stuttgarcie w wyniku połączenia pięciu zrzeszeń pracowników umysłowych z trzech zachodnich stref okupacyjnych. Okresowo zrzeszał ponad 500.000 członków. 
W 2001 roku DAG zjednoczył się z czterema innymi związkami i w ten sposób powstał związek ver.di.

</doc>
<doc id="539515" url="https://pl.wikipedia.org/wiki?curid=539515" title="Christlicher Gewerkschaftsbund">
Christlicher Gewerkschaftsbund

Christlicher Gewerkschaftsbund (skrót CGB; pol. Chrześcijańskie Zrzeszenie Związków Zawodowych) niemiecki związek zawodowy z siedzibą w Berlinie; federacja 16 związków licząca ponad 300.000 członków. Tym samym jest trzecią co do wielkości federacją związków w Niemczech, po DGB i DBB.

</doc>
<doc id="539516" url="https://pl.wikipedia.org/wiki?curid=539516" title="Škoda 77E">
Škoda 77E

Škoda 77E (serie "ET40" i "EP40") – dwuczłonowa normalnotorowa towarowa lokomotywa elektryczna wyprodukowana w liczbie 60 sztuk specjalnie dla Polskich Kolei Państwowych w latach 1975–1978 przez czechosłowackie zakłady Škoda w Pilźnie.
Lokomotywy serii ET40 przydzielono do lokomotywowni Bydgoszcz Wschód i wykorzystywano na magistrali węglowej do prowadzenia ciężkich pociągów towarowych. W latach 1990–1993 jeden egzemplarz był przebudowany na pasażerską serię EP40 stacjonującą w lokomotywowni Warszawa Olszynka Grochowska i obsługującą pociągi ekspresowe. W okresie od 2000 do 2002 kilka egzemplarzy było delegowanych do Wrocławia w celu obsługi linii górskich. Na początku 2009 cała seria licząca wówczas 45 sztuk została przeniesiona do rezerwy długoterminowej, a od końca 2012 do połowy 2014 zezłomowano 22 egzemplarze. Pozostałe 23 lokomotywy istnieją nadal, a wśród nich pierwszy wyprodukowany egzemplarz, który ma zostać zachowany jako eksponat historyczny. Ponadto 5 sztuk zostało zakupionych przez prywatnego przewoźnika i w lutym 2017 pierwsza z nich po remoncie powróciła na tory.
Potocznie lokomotywy te nazywane są: "bomba", "bombowiec", "czterdziestka" i "Czech".
Historia.
W połowie lat 70 XX w. wzrósł w PRL eksport węgla kamiennego, który był transportowany za granicę głównie drogą morską z Portu w Gdańsku i Portu w Świnoujściu. Konieczny stał się przewóz koleją znacznych ilości surowca ze Śląska do bałtyckich portów, co wymagało stosowania trakcji podwójnej bądź lokomotyw o większej mocy. W związku z planami wprowadzenia na magistrali węglowej ciężkich pociągów towarowych o masie 4000 t, postanowiono zakupić elektrowozy o mocach 4000–6000 kW. Jednocześnie złożono zamówienia na takie pojazdy w radzieckim zakładzie NEWZ oraz w czechosłowackiej Škodzie. Drugi z tych producentów wtedy nie miał doświadczenia w produkcji ciężkich elektrowozów towarowych, mimo to w krótkim czasie, w oparciu o konstrukcję lokomotyw serii EU05 dostarczonych PKP na początku lat 60 XX w., opracował lokomotywę dwuczłonową, której nadano oznaczenie fabryczne 77E oraz serię ET40.
Pierwsze 4 lokomotywy ET40 z 30 zamówionych dostarczono do Polski pod koniec grudnia 1975, zaś pozostałych 26 egzemplarzy przybyło do połowy kwietnia 1976. Badania prototypowe serii wykonał zespół pracowników Centralnego Ośrodka Badań i Rozwoju Techniki Kolejnictwa pod kierownictwem Włodzimierza Wasilewicza. Pozytywne wyniki eksploatacji tych lokomotyw w połączeniu z rosnącym zapotrzebowaniem na ciężkie elektrowozy oraz opóźnienie w dostawach taboru z ZSRR doprowadziły do zamówienia drugiej partii 30 lokomotyw serii ET40. Pojazdy te dostarczono w okresie od marca do lipca 1978.
Lokomotywy serii ET40 były pierwszymi dwuczłonowymi elektrowozami eksploatowanymi w Polsce oraz pierwszymi pojazdami tego rodzaju wyprodukowanymi przez Škodę. Lokomotywy te budowano następnie również dla kolei czechosłowackich, które oznaczyły je serią E 469.5.
Konstrukcja.
Lokomotywa serii ET40 powstała jako rozwinięcie lokomotywy serii EU05, dlatego niektóre ich elementy i rozwiązania są takie same bądź bardzo podobne.
Nadwozie.
Ostoja i szkielet nadwozia wykonano jako spawaną konstrukcję samonośną. Obydwa człony elektrowozu są jednakowe i połączone ze sobą sprzęgiem śrubowym, zderzakami i mostkiem przejściowym. Czołownice natomiast wykonano w sposób umożliwiający zamontowanie sprzęgu samoczynnego.
Na dachu, nad przedziałem wysokiego napięcia, umieszczono rezystorowy układ rozruchowy. W jego skład wchodzą oporniki oraz ich wentylatory. Oporniki te, wykonane ze stopu żelaza, chromu i aluminium, charakteryzuje możliwość trwałego obciążenia, co jest przydatne na stromych podjazdach. Wentylatory natomiast, zapewniające chłodzenie wymuszone, pobierają i odprowadzają powietrze przez żaluzje w nadbudówkach dachowych i górnych częściach ścian bocznych. Układ taki zastosowano po raz pierwszy w lokomotywach tej serii. Nadbudówki dachowe służą również do pobierania powietrza przez wentylatory silników trakcyjnych.
Wnętrze.
Kabina maszynisty znajduje się na zewnętrznym końcu każdego z członów. Na jej tylnej ścianie zainstalowano przełącznik rozrządu, który umożliwia sterowanie pracą obu członów jednocześnie bądź jednego z nich. Ponadto każda z sekcji może pracować samodzielnie. W maszynowni za kabiną umieszczono wentylatory silników trakcyjnych wózka przedniego, oporniki maszyn pomocniczych i aparaturę powietrzną. Dalej od kabiny znajduje się przedział wysokiego napięcia z nastawnikiem głównym z ramą stycznikową, oporniki bocznikowania, dławiki indukcyjne i zbiorniki powietrza. W tylnym przedziale maszynowym umieszczono wentylator silników trakcyjnych wózka tylnego i dwustopniową sprężarkę główną.
Podwozie.
Każdy człon lokomotywy oparty jest na dwóch dwuosiowych wózkach tożsamych z wózkami lokomotywy EU05. Są one typu bujakowego i sprzęgniete sprężynowym sprzęgiem poprzecznym. W ramie każdego wózka zamocowane są dwa silniki trakcyjne. Moment obrotowy na każdy zestaw kołowy jest przekazywany dzięki nieusprężynowanej jednostronnej przekładni zębatej składającej się z zębnika, pośredniczącego koła zębatego i dużego koła zębatego osadzonego przy kole napędnym zestawu kołowego.
Pod ostoją, między wózkami, zawieszono skrzynie baterii akumulatorów i główny zbiornik powietrza.
Eksploatacja.
PKP.
W 1975 Polskie Koleje Państwowe przyjęły na stan 2 lokomotywy serii ET40. W następnym roku odebrano pozostałe pojazdy z pierwszej dostawy, jednak ilostan wynosił 29 elektrowozów, gdyż jeden z serii 30 pojazdów został skasowany. W 1977 złomowano kolejny elektrowóz zmniejszając liczebność serii do 28 sztuk. Rok później, po dostawie kolejnych 30 lokomotyw, na stanie PKP znajdowało się 58 elektrowozów ET40. W 1979 jedna lokomotywa została odbudowana, a w 1983 ponownie było ich 58.
Wszystkie lokomotywy serii ET40 przydzielono do MD Bydgoszcz Wschód. Po rozpoczęciu ich eksploatacji zaczęto formować pociągi o masie 3520 t składające się z 44 węglarek czteroosiowych i kursujące na odcinku Niedobczyce – Gdańsk Port Północny. Dobowe przebiegi lokomotyw prowadzących te składy osiągały wartość 530 km. W kwietniu i maju 1976 przeprowadzono próby z pociągami o masie 4000 t złożonymi z węglarek sześcioosiowych typu 601W. Lokomotywy ET40, które je prowadziły, były wyposażone w sprzęg samoczynny SA-3, jednak ze względu na małą liczbę odpowiednich wagonów, małe przebiegi dobowe elektrowozów oraz niedobór lokomotyw zaprzestano eksploatacji takich pociągów na magistrali węglowej. W pierwszych latach użytkowania można było również spotkać lżejsze pociągi prowadzone pojedynczymi sekcjami lokomotyw ET40.
Mimo stosunkowo dobrych własności trakcyjnych, lokomotywy ET40 były awaryjne. Najczęstszym usterkom ulegały sprężarki powietrza oraz obręcze i czopy skrętu. Przy braku części zamiennych oraz niewystarczającej liczbie zapasowych silników trakcyjnych dostarczonych przez producenta, średnio 16 elektrowozów było odstawionych. Dla utrzymania większej sprawności łączono w jeden pojazd sekcje z różnych lokomotyw poddawanych naprawom.
W 1990 w ZNTK Gdańsk przeprowadzono przebudowę lokomotywy ET40-41 mającą na celu przystosowanie pojazdu do obsługi ruchu pasażerskiego z prędkością 160 km/h na Centralnej Magistrali Kolejowej. Przebudowę tę uzasadniono m.in. pomyślną przebudową lokomotyw serii EU05 na EP05. Podczas przebudowy wymieniono zestawy kołowe i przekładnie główne na takie same jak w lokomotywach EP05. Elektrowóz otrzymał oznaczenie EP40-41 oraz pomarańczowe malowanie. 2 października 1990 lokomotywa została wpisana na stan lokomotywowni Warszawa Olszynka Grochowska, a w listopadzie, po serii prób, rozpoczęto jej liniową eksploatację. Podczas obsługi pociągu ekspresowego "Górnik" elektrowóz wykazywał negatywne właściwości trakcyjne, a ponadto doszło do spalenia jednego z członów. 7 stycznia 1993 lokomotywa zakończyła stacjonowanie w Warszawie oraz w tym samym roku przebudowano ją z powrotem na lokomotywę towarową i zaniechano dalszej przebudowy.
Na początku 1999 w MT Bydgoszcz stacjonowało 49 lokomotyw serii ET40, która była wówczas stopniowo likwidowana. 6 grudnia 2000 do sekcji Wałbrzych wchodzącej w skład Zakładu Taboru we Wrocławiu delegowano ET40-01 i 04, a kilka dni później również 03. Lokomotywy obsługiwały górską linię Wrocław – Wałbrzych – Jelenia Góra – Węgliniec.
PKP Cargo.
1 października 2001 została utworzona spółka PKP Cargo, która przejęła od PKP pojazdy trakcyjne z wyłączeniem zespołów trakcyjnych i autobusów szynowych. Lokomotywy serii ET40, których w użyciu było wówczas 46, przydzielono do Zakładu Taboru w Bydgoszczy.
22 maja 2002 zakończono delegację lokomotyw serii ET40 do Wrocławia. W czasie jej trwania na Dolnym Śląsku, prócz trzech egzemplarzy przekazanych w grudniu 2000, pojawiły się także numery 31, 35 i 52.
23 lipca 2003 miała miejsce próba odbiorcza lokomotywy ET40-21 po naprawie rewizyjnej wykonanej w lokomotywowni Bydgoszcz Wschód. Pojazd podczas remontu otrzymał malaturę zbliżoną do pierwotnego schematu malowania, w którym odcienie zieleni były od siebie oddzielone dwoma białymi pasami. Do 2008 malowanie to wdrożono łącznie na 10 elektrowozach tej serii. 7 czerwca tego roku zakończono rewizję egzemplarza o numerze 34, która była ostatnią naprawą lokomotywy ET40 wykonaną w Bydgoszczy. Wówczas ZNTKiM Gdańsk stały się jedynymi zakładami naprawiającymi te elektrowozy.
W 2007 ilostan elektrowozów ET40 zmniejszył się z 46 do 45. W sierpniu 2008 część tych lokomotyw oddelegowano do Zakładu Taboru w Katowicach, a 1 października 12 egzemplarzy wpisano na jego stan. 31 października w Gdańsku ukończono naprawę elektrowozu ET40-43, podczas której otrzymał on niebieskie barwy PKP Cargo. Był to jedyny pojazd tej serii w tym malowaniu.
Na początku 2009 cała seria lokomotyw ET40 została przekazana do rezerwy długoterminowej. Wtedy również 33 sztuki nadal stacjonujące w Bydgoszczy trafiły na stan katowickiego zakładu przewoźnika, zaś 14 grudnia dwa ostatnie egzemplarze o numerach 47 i 50 przejechały do Tarnowskich Gór, gdzie zgrupowano całą serię.
28 grudnia 2011 wszystkie ET40 poza numerami 07 i 30 zostały skreślone z inwentarza i przeznaczone do złomowania. W sierpniu 2012 PKP Cargo wystawiło na sprzedaż wraki 22 lokomotyw tej serii, a pod koniec września rozpoczęło ich likwidację od pocięcia egzemplarza o numerze 45. Przewoźnik podjął taką decyzję, gdyż ewentualna modernizacja lokomotyw ET40 byłaby nieopłacalna ekonomicznie i nieefektywna technicznie. Rozważano wówczas również pozostawienie jednego egzemplarza do celów muzealnych. 1 października zezłomowanych było 11 sztuk, a 4 kolejne oczekiwały likwidacji. W późniejszym okresie kasacje ET40 zostały wstrzymane i ostatecznie 22 lokomotywy zostały zezłomowane do połowy 2014. Pozostałe 23 były odstawione na grupie towarowej stacji Miasteczko Śląskie, na torach postojowych przy lokomotywowni PKP Cargo w Tarnowskich Górach oraz na terenie samej lokomotywowni, gdzie znajdowała się lokomotywa ET40-01.
W sierpniu i październiku 2015 przewoźnik wystawił elektrowozy serii ET40 na sprzedaż.
10 września 2015 egzemplarz ET40-01 powrócił do Bydgoszczy jako eksponat do odrestaurowania. Na początku lipca 2016 przewoźnik podjął oficjalną decyzję o zachowaniu tego egzemplarza oraz przekazaniu go w przyszłości do jednej z placówek muzealnych.
Lotos Kolej.
W 2016 pięć lokomotyw serii ET40 o numerach 07, 31, 43, 52 i 55 zostało odkupionych od PKP Cargo przez P.H.U „Lokomotiv” Bronisław Plata. W marcu pojazdy te przetransportowano do ZNTKiM Gdańsk w celu przeprowadzenia ich napraw. Zaplanowano, że po remontach elektrowozy trafią do Lotosu, który chciał wykorzystywać je do prowadzenia ciężkich pociągów towarowych, głównie na trasie z Gdańska do Zduńskiej Woli.
7 lutego 2017 lokomotywa o numerze 52 w barwach Lotos Kolej, jako pierwsza po naprawie z niewielką modernizacją, odbyła jazdę próbną z Gdańska Kanału Kaszubskiego do Tczewa i z powrotem. Następnie egzemplarz ten, należący wówczas już do P.H.U „Tom-Lok” Tomasz Plata, został wyleasingowany Lotosowi. 20 lutego lokomotywa ET40-52 wraz z E483-253 poprowadziła pierwszy planowy pociąg towarowy relacji Gdańsk Olszynka – Zduńska Wola Karsznice. W kolejnych tygodniach elektrowóz prowadził takie pociągi samodzielnie i przewoźnik, nie odnotowując żadnych usterek, ocenił pracę tego egzemplarza pozytywnie.
W międzyczasie trwał remont egzemplarza ET40-55. Pod koniec marca 2017 podano, że drugi elektrowóz serii ET40 trafi do Lotosu w maju, a pozostałe 3 egzemplarze w IV kwartale tego roku. Ostatecznie naprawa drugiej w kolejności lokomotywy, którą była ET40-55, została ukończona 8 czerwca.
1 września 2017 Tom-Lok sprzedał 5 należących do niego elektrowozów serii ET40 spółce Industrial Division. Lokomotywy miały zostać przekazane nowemu właścicielowi na początku 2018.

</doc>
<doc id="539517" url="https://pl.wikipedia.org/wiki?curid=539517" title="Chữ-nôm">
Chữ-nôm



</doc>
<doc id="539518" url="https://pl.wikipedia.org/wiki?curid=539518" title="Chu-nom">
Chu-nom



</doc>
<doc id="539519" url="https://pl.wikipedia.org/wiki?curid=539519" title="Chunom">
Chunom



</doc>
<doc id="539521" url="https://pl.wikipedia.org/wiki?curid=539521" title="Anna Pogonowska">
Anna Pogonowska

Anna Pogonowska (ur. 7 stycznia 1922 w Łodzi, zm. 6 czerwca 2005 w Warszawie) – polska poetka, absolwentka polonistyki na Uniwersytecie Łódzkim, debiutowała w 1948 tomikiem "Węzły".
Życiorys.
Ojciec, Józef N. Pogonowski pochodził z Podlasia, z zawodu farmaceuta, był znanym w Łodzi działaczem społecznym i politycznym, przedsiębiorcą. Matka, Eugenia z domu Gadzinowska, urodziła się na Kujawach w rodzinie ziemiańskiej.
Pogonowska do wybuchu II wojny światowej uczyła się w Gimnazjum Heleny Miklaszewskiej w Łodzi. Wkrótce wraz z rodzicami i siostrą została deportowana na wschód do Generalnego Gubernatorstwa. W okresie okupacji mieszkała we wsi Tarnowska Wola. Pracowała wówczas jako robotnica leśna. Po ucieczce Niemców z ziem okupowanych w lutym 1945 wróciła do Łodzi. Zdała tam opóźnioną maturę i rozpoczęła studia na Uniwersytecie Łódzkim. W 1947 wyszła za mąż za architekta Jerzego Oplustila i przeniosła się na rok do Krakowa, gdzie kontynuowała studia na Uniwersytecie Jagiellońskim. Po powrocie do Łodzi urodziła córkę Elżbietę, a później syna Pawła. W Łodzi też ukończyła studia, pisząc monograficzną pracę magisterską o poezji Bolesława Leśmiana. Obroniła się w 1950 roku.
Anna Pogonowska zadebiutowała w 1946 roku na łamach tygodnika „Odrodzenie”, później publikowała w „Kuźnicy”. W okresie kulminacji stalinizmu i socrealizmu, w latach 1950–1955, poetka przestała publikować. Po nastaniu odwilży w 1956 roku podjęła próby książkowego wydania wierszy, ale udało się to dopiero w 1958 roku kiedy w Czytelniku ukazał się tomik "Kręgi". W następnych latach kontynuowała twórczość poetycką i eseistyczną publikując w „Więzi”, „Poezji”, „Twórczości”. W 1963 przeniosła się wraz z rodziną do Warszawy. W latach 70. przebywała kilka lat w Maroku, gdzie jej mąż pracował na kontrakcie.
Była członkiem Związku Literatów Polskich od 1947, członkiem Stowarzyszenia Pisarzy Polskich oraz PEN Clubu Polska od lat 70.
Spoczywa na cmentarzu Powązkowskim w Warszawie (Kwatera 235, Rząd 5, Miejsce 3).
Nagrody.
Była laureatką nagrody im. Brata Alberta w 1979.

</doc>
<doc id="539523" url="https://pl.wikipedia.org/wiki?curid=539523" title="Atak pasywny">
Atak pasywny

Atak pasywny – atak, w którym przeciwnik, nie mając wpływu na żaden aspekt kryptosystemu, próbuje go złamać polegając jedynie na obserwowanych danych (kryptogramach). Zawiera się w tym również przypadek, w którym znamy tekst jawny i odpowiadający mu kryptogram. Jest to jeden z najprostszych i najstarszych modeli bezpieczeństwa.

</doc>
<doc id="539531" url="https://pl.wikipedia.org/wiki?curid=539531" title="Dolina Sucha Tomanowa">
Dolina Sucha Tomanowa

Dolina Sucha Tomanowa – odgałęzienie Doliny Tomanowej w Tatrach Zachodnich, pomiędzy grzbietami Zadniego Smreczyńskiego Grzbietu (od zachodu) oraz zboczami Tomanowego Wierchu Polskiego i Suchego Wierchu Tomanowego (od wschodu).
Dolina położona jest na wysokości ok. 1350–1600 m n.p.m. Znajduje się w niej suchy kocioł lodowcowy, którego dno zawalone wielkimi głazami porośnięte jest w większości kosodrzewiną, od dołu zatarasowane moreną czołową o stromych stokach. Jest suche, odwadniane podziemnymi szczelinami. Teren niedostępny turystycznie (ścisły rezerwat przyrody), dobrze widoczny jest z Wyżniej Polany Tomanowej.
Dawniej dolina była wypasana, należała do Hali Tomanowej.

</doc>
<doc id="539532" url="https://pl.wikipedia.org/wiki?curid=539532" title="Necrolust">
Necrolust

Necrolust – drugie demo deathmetalowej grupy muzycznej Vader. Nagrania ukazały się w 1989 roku na kasecie kompaktowej wydanej przez sam zespół. Wszystkie utwory zostały zarejestrowane w Studio Polskiego Radia w Olsztynie na przełomie lutego i marca 1989 roku.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="539535" url="https://pl.wikipedia.org/wiki?curid=539535" title="Live in Decay">
Live in Decay

Live in Decay – debiutanckie demo deathmetalowej grupy muzycznej Vader. Nagrania ukazały się 1988 roku na kasecie wydanej przez sam zespół.
Utwory ze strony "Live" zostały zarejestrowane podczas koncertu w sali im. prof. M. Gotowca w Akademii Rolniczo-Technicznej (w latach późniejszych Uniwersytet Warmińsko-Mazurski) na Kortowie w Olsztynie, który odbył się 12 grudnia 1986. Dwa utwory ze strony "Decay" zostały zarejestrowane podczas próby w wersjach instrumentalnych. Późniejsze wersje kasety zawierają także 3 utwór, nagrany w Studio Polskiego Radia w Olsztynie.
Jest to jedyne wydawnictwo grupy Vader niezawierające partii wokalnych w wykonaniu Piotra Wiwczarka (ówcześnie vel "Behemotha"). Utwór „Tyrants of Hell (Tyrani Piekieł)” został wydany 20 lat później na kompilacji "XXV" (2008).
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="539538" url="https://pl.wikipedia.org/wiki?curid=539538" title="Babie Nogi">
Babie Nogi

Babie Nogi – potężny żleb opadający spod szczytu Kamienistej do Doliny Pyszniańskiej (górna część Doliny Kościeliskiej) w Tatrach Zachodnich. Żleb ten ma jeszcze kilka bocznych ramion i znajduje się na nim kilka wodospadów. W górnej jego części leżą źródła Babiego Potoku uchodzącego do Pyszniańskiego Potoku. Żleb znajduje się pomiędzy dwoma grzbietami Kamienistej, opadającymi do Doliny Pyszniańskiej: Babim Grzbietem po zachodniej stronie i Dolinczańskim Grzbietem po wschodniej stronie. W przeszłości jego dolna część stanowiła część Hali Pysznej i była wypasana. Teren niedostępny turystycznie (obszar ochrony ścisłej „Pyszna, Tomanowa, Pisana”). Nazwę żlebu wymyślił Mariusz Zaruski.
W Babim Żlebie na wysokości ok. 1520–1530 m n.p.m. znajduje się jedno z trzech tylko w całej Polsce i w polskich Tatrach stanowisko rzadkiego gatunku rośliny – krzewiastej wierzby szwajcarskiej.

</doc>
<doc id="539539" url="https://pl.wikipedia.org/wiki?curid=539539" title="Osiedle Jana Czarnockiego">
Osiedle Jana Czarnockiego

Osiedle Jana Czarnockiego – osiedle w centrum Kielc o zabudowie blokowej w kształcie prostokąta (osiedle zamykają ulice: od wschodu – Tarnowska, zachodu – Żeromskiego, północy – Seminaryjska, południa – Prosta). 
8 lipca 2010 roku osiedle im. prof. J. Czarnockiego odłączyło się od SBM Pionier i stworzyło nową Spółdzielnię Budowlano – Mieszkaniową im. prof. J. Czarnockiego.
Na terenie osiedla znajduje się Dom Pomocy Społecznej oraz Szkoła Podstawowa nr 13 im. Władysława Jagiełły (ul. Prosta 27a).

</doc>
<doc id="539540" url="https://pl.wikipedia.org/wiki?curid=539540" title="Tyrani piekieł">
Tyrani piekieł



</doc>
<doc id="539541" url="https://pl.wikipedia.org/wiki?curid=539541" title="Ruch Technokratyczny">
Ruch Technokratyczny

Ruch Technokratyczny (ang. "Technocratic Movement") – amerykański ruch społeczny, szczególnie popularny w latach 20. i 30. XX wieku, promujący naukę i technikę jako metodę poprawy warunków bytu. Obecnie ruch ten nie jest już tak popularny, ale występuje pod postacią organizacji "Technocracy, Inc.".
Historia.
Ruch Technokratyczny został zapoczątkowany przez Howarda Scotta na przełomie lat 1918–1919 jako Sojusz Techniczny "(ang. Technical Alliance)". Sojusz, złożony głównie z naukowców i inżynierów, rozpoczął na początku XX wieku tzw. Przegląd Energetyczny (ang. Energy Survey) Ameryki Północnej. Wiele wniosków które wyciągnęli dało naukowe podstawy na których oparli swoje idee na swtorzenie nowej struktury społecznej. Jednym z członków Sojuszu Technicznego był Thorstein Veblen, autor "Theory of the Leisure Class" (1899).
W roku 1933 grupa została zatwierdzona w Nowym Jorku jako niepolityczna, niereligijna i nieprzynosząca zysków organizacja, znana od teraz jako "Technocracy Incorporated". Pod przewodnictwem Scotta (wewnątrz organizacji nosił tytuł "Głównego Inżyniera" ("Chief Engineer")) organizacja promowała swoje cele poprzez cykl wykładów w Ameryce Północnej, zdobywając poparcie w latach po Wielkiej Depresji. 
Periodyki organizacji, "The Northwest Technocrat" i "Technocracy Digest", są nadal wydawane, a ruch działa nadal po ponad 70 latach istnienia. Jednym z najwybitniejszych członków ruchu był M. King Hubbert, geofizyk, który opracował teorię znaną dziś jako Teoria Hubberta lub "peak oil".
Jednostką struktury organizacji jest Sekcja składająca się z co najmniej pięćdziesięciu członków. W czasach największej popularności Technokracji, w wielu miastach znajdowało się po kilka, czasem kilkanaście lub więcej Sekcji. Sekcje były organami, które wykonywały większość pracy dla organizacji, łącznie z kontynuowanymi po Sojuszu Technicznym badaniami. 
Organizacja zdobywa fundusze wyłącznie w formie datków od członków. Członkiem organizacji może zostać każdy obywatel Ameryki Północnej z wyjątkiem polityków, jako że Technocracy Inc. nie jest partią polityczną, dąży wręcz do zniesienia władz politycznych.
Kontynentalna Kwatera Główna Technokracji (ang. "Technocracy's Continental Headquarter") znajdowała się początkowo w Nowym Jorku, obecnie zaś, po kilku przeniesieniach, znajduje w Waszyngtonie.

</doc>
<doc id="539542" url="https://pl.wikipedia.org/wiki?curid=539542" title="Mark Shield">
Mark Shield

Mark Shield (ur. 2 września 1973 w Fortitude Valley, Queensland) – australijski sędzia międzynarodowy.
Był jedynym sędzią na Mistrzostwach Świata w Niemczech z Oceanii. Sędziował również na MŚ w Korei i 
Japonii w 2002 roku. W 2008 przeszedł na emeryturę. 

</doc>
<doc id="539544" url="https://pl.wikipedia.org/wiki?curid=539544" title="Carnal / Black to the Blind">
Carnal / Black to the Blind



</doc>
<doc id="539545" url="https://pl.wikipedia.org/wiki?curid=539545" title="Atak z wybranym tekstem jawnym">
Atak z wybranym tekstem jawnym

Atak z wybranym tekstem jawnym (ang. "chosen-plaintext attack") – jedna z najpopularniejszych metod łamania szyfrów, która zakłada, że atakujący ma możliwość wybrania tekstu jawnego do zaszyfrowania i zdobycia odpowiadającego mu szyfrogramu. Celem tego ataku jest zdobycie jakichkolwiek informacji na temat zaszyfrowanej wiadomości lub klucza szyfrującego. W najlepszym dla kryptoanalityka (a zarazem najgorszym dla osoby posiadającej klucz szyfrujący) przypadku możliwe jest poznanie klucza wykorzystywanego do szyfrowania.
Istnieje wiele sposobów zdobycia szyfrogramu danego tekstu jawnego: może zostać przechwycony lub przekupiona osoba może zaszyfrować konkretny tekst jawny. W przypadku algorytmów z kluczem publicznym uzyskanie szyfrogramu z tekstu jawnego nie jest żadnym problemem.
Można wyróżnić dwie formy ataku z tekstem jawnym:
Nielosowe (deterministyczne) algorytmy z kluczem publicznym są bardzo podatne na atak "słownikowy", w którym atakujący buduje tablicę prawdopodobnych wiadomości i odpowiadających im szyfrogramów. Aby znaleźć znaczenie szyfrogramu, atakujący po prostu sprawdza, czy w jego bazie nie ma takiego samego. W rezultacie algorytmy z kluczem publicznym wymagają czynnika losowego.
Konwencjonalne algorytmy symetryczne, w których ten sam klucz używany jest do szyfrowania jak i deszyfrowania, mogą być podatne na inne formy ataku z tekstem jawnym, np. kryptoanaliza różnicowa algorytmów blokowych.
Przykładem techniki opierającej się na ataku z wybranym tekstem jawnym, jest metoda zwana "Gardening" użyta przez aliantów do rozszyfrowania Enigmy.

</doc>
<doc id="539546" url="https://pl.wikipedia.org/wiki?curid=539546" title="Melodic death metal">
Melodic death metal

Melodic death metal – podgatunek death metalu. Odznacza się większą liczbą melodyjnych riffów i gitarowych solówek, rzadko na gitarach akustycznych, pojawia się również „czysty wokal” (tradycyjny śpiew) zamiast growlu. Death i Morbid Angel, często uważani za „ojców chrzestnych” death metalu, mają pierwszorzędny wpływ na gatunek oraz jego prekursorów At the Gates i Carcass (na albumie Heartwork). Często również uznaje się za taki album "North From Here" wydany w 1993 przez Sentenced.
Melodic death, choć wywodzi się z tych samych rejonów geograficznych, co black metal, rzadko porusza się w tematycznych kręgach takich jak satanizm czy upadek chrześcijaństwa, porusza tematy bardziej poetyckie i bardziej różnorodne. Tradycyjnie, przekaz melodyjnego death metalu jest bardziej ekspresjonistyczny.
Szczególnie ważnym elementem melodic death jest „styl göteborski” (tj. wywodzący się z Göteborgu). Nie jest do końca pewne, który zespół zapoczątkował ten styl, ale powszechnie przyjmuje się, że były to At the Gates, In Flames i Dark Tranquillity, i że są to zarazem główni popularyzatorzy stylu oraz jedyni jego szeroko znani wykonawcy wraz z Arch Enemy, Soilwork, The Agonist i The Haunted, którzy jednak tworzą w tym stylu stosunkowo krótko.

</doc>
<doc id="539547" url="https://pl.wikipedia.org/wiki?curid=539547" title="Xeper / North">
Xeper / North



</doc>
<doc id="539548" url="https://pl.wikipedia.org/wiki?curid=539548" title="Sewenny">
Sewenny

Sewenny (fr. "Cévennes", oksyt.: "Cevenas") – łańcuch górski we Francji, w południowej części Masywu Centralnego. Znajduje się w departamentach Gard, Lozère, Ardèche i Hérault.
Nazwą tą określa się również część sąsiedniej niziny w okolicach miasta Alès.
Opis.
Sewenny znajdują się w południowo-wschodniej części Masywu Centralnego. Rozciągają się z południowego zachodu na północny wschód. Jest to łańcuch niskich i średnich gór w postaci kilku prawie równoległych grzbietów, zbudowanych głównie z granitów, łupków i wapieni, pocięty licznymi głębokimi dolinami rzecznymi. Poszczególne grzbiety mają różny przebieg. Najwyższymi szczytami są kulminacje Pic du Finiels (1699 m n.p.m.) i Le Pic'Cassini (1680 m) w masywie Mont Lozére. Drugim pod względem wysokości grzbietem jest Massif Mont Aigoual (1567 m n.p.m.), który na swej południowej stronie opada stromym, 1100-metrowej wysokości zboczem do doliny rzeki L'Hérault i poprzez który biegnie szlak turystyczny "Cztery tysiące schodów". Pomiędzy Lozére i Aigoul przebiega inny wysoki grzbiet o nazwie Montagne du Bouges, w najwyższym punkcie (Signal de Vantalon) osiągający 1350 m n.p.m. Na południe i południowy zachód od Aigoual istnieją jeszcze dwa wysokie płaskowyże z kulminacjami Montagne du Aulas (1417 m n.p.m.) i Montagne du Lingas z La Luzette (1445 m n.p.m.).
Panuje tu klimat śródziemnomorski ze znacznymi opadami w okresie jesień – wiosna i częstymi katastrofalnymi suszami w lecie. Charakterystyczne dla Sewennów są krótkotrwałe, gwałtowne burze ze znacznymi opadami deszczu nadciągające od południowego wschodu, niosące z sobą pyły z Sahary i powodujące lokalne powodzie.
Od 1970 istnieje tu park narodowy, jeden z największych we Francji. Chroni on 2250 gatunków roślin i bogatą faunę, m.in. sępy, jelenie, kozice i bobry.
Historia.
Nazwa pochodzenia celtyckiego "Cebenna" oznacza "grzbiet", w języku łacińskim zmieniona została na "Cevenna".
Sewenny są znane jako miejsce powstania kamizardów (1702–1709), którego krwawe stłumienie wyludniło i spustoszyło region (skutki widoczne są do dzisiaj).
W latach 1764 –1767 były nawiedzone przez "Bestię z Gévaudan" – przypuszczalnie ogromnego wilka, który zabił około 100 osób, a co najmniej 30 zranił.
Pasmo zostało rozsławione przez pioniera turystyki Roberta Louisa Stevensona, który zwiedził region w 1878.
W latach 1940–1945 miał tu bazy i kryjówki francuski ruch oporu.
Obecnie jest to jeden z najbardziej popularnych we Francji regionów turystycznych.
Gospodarka.
Nieliczna i żyjąca w rozproszonych, małych osadach ludność utrzymuje się głównie z turystyki (przede wszystkim tzw. turystyki ekologicznej), w mniejszym stopniu z hodowli kóz i owiec, a także z sadownictwa (kasztan jadalny i morwa). Istnieją niewielkie zakłady przemysłu drzewnego i tkalnie jedwabiu.

</doc>
<doc id="539549" url="https://pl.wikipedia.org/wiki?curid=539549" title="Suchy Wierch Tomanowy">
Suchy Wierch Tomanowy

Suchy Wierch Tomanowy () – podrzędny szczyt o wysokości 1860 m n.p.m. w grani głównej Tatr Zachodnich, znajdujący się pomiędzy Tomanowym Wierchem Polskim a Tomanową Przełęczą. Przez grań tę, mającą w tym miejscu przebieg mniej więcej w linii południe-północ, biegnie granica polsko-słowacka. Po słowackiej stronie stoki Suchego Wierchu opadają do Doliny Tomanowej Liptowskiej, a po polskiej stronie grzbietem do Doliny Tomanowej (górna część Doliny Kościeliskiej). Po zachodniej stronie tego grzbietu znajduje się kocioł polodowcowy – Dolina Sucha Tomanowa, po wschodniej – Kamienisty Żleb, częścią którego prowadził dawniej czerwony szlak turystyczny od Doliny Tomanowej na Tomanową Przełęcz.
Stoki góry mają charakter kamienisty – pokryte są gołoborzem, zarastającym kosówką. Nie jest udostępniona turystycznie.

</doc>
<doc id="539552" url="https://pl.wikipedia.org/wiki?curid=539552" title="Zaparcia">
Zaparcia



</doc>
<doc id="539553" url="https://pl.wikipedia.org/wiki?curid=539553" title="Tarcie suche">
Tarcie suche

Tarcie suche występuje wtedy, gdy między współpracującymi powierzchniami nie ma żadnych ciał obcych, np.: środka smarnego lub wody. Jest ono intensywne podczas ślizgania się materiałów chropowatych.
Występowanie tarcia suchego w przypadku połączenia ruchowego elementów maszyn jest szkodliwe, gdyż powoduje wydzielanie się dużej ilość ciepła, spadek wytrzymałości oraz zużywanie się współpracujących części. Natomiast w połączeniach spoczynkowych jest korzystne (np. tarcie opony o jezdnię), gdyż pozwala na przeniesienie bez poślizgu dużych sił pomiędzy współpracującymi elementami.

</doc>
<doc id="539555" url="https://pl.wikipedia.org/wiki?curid=539555" title="Metamorfik kłodzki">
Metamorfik kłodzki

Metamorfik kłodzki – niewielka obszarowo struktura geologiczna, leżąca pomiędzy depresją śródsudecką od zachodu i południa, strukturą bardzką od północnego wschodu, a intruzją kłodzko-złotostocką od wschodu. Wszystkie granice, poza intruzyjną z masywem kłodzko-złotostockim są tektoniczne.
Zbudowana w całości ze skał metamorficznych. Skały metamorfiku kłodzkiego są znacznie zróżnicowane i sfałdowane. W strukturze metamorfiku kłodzkiego wyróżniamy trzy facje:
Metamorfik kłodzki dzieli się na dwie części: część zachodnią i część wschodnią, tzw. blok Łącznej.
Jej powierzchnia wynosi ok. 100 km2.
Skały metamorfiku kłodzkiego budują południową część Gór Bardzkich oraz północną część Kotliny Kłodzkiej.

</doc>
<doc id="539560" url="https://pl.wikipedia.org/wiki?curid=539560" title="Tarcie płynne">
Tarcie płynne

Tarcie płynne występuje wtedy, gdy powierzchnie tarcia są rozdzielone warstwą środka smarnego w postaci smaru, cieczy lub gazu. Wówczas tarcie zewnętrzne jest zamieniane na tarcie wewnętrzne czynnika smarnego. Siła tarcia płynnego zależy wyłącznie od właściwości środka smarnego, a nie od właściwości powierzchni współpracujących. Wartość współczynnika tarcia płynnego jest mała i zależy od grubości warstwy cieczy smarującej, jej lepkości oraz od prędkości względnej elementów trących. Zużywanie elementów maszyn podczas tarcia płynnego jest małe.

</doc>
<doc id="539563" url="https://pl.wikipedia.org/wiki?curid=539563" title="Drum &amp; Bass">
Drum &amp; Bass



</doc>
<doc id="539564" url="https://pl.wikipedia.org/wiki?curid=539564" title="D&amp;B">
D&amp;B



</doc>
<doc id="539565" url="https://pl.wikipedia.org/wiki?curid=539565" title="Atak z wybranym szyfrogramem">
Atak z wybranym szyfrogramem

Atak z wybranym szyfrogramem (ang. "chosen ciphertext attack", CCA) – jedna z metod łamania szyfrów, która zakłada, że kryptoanalityk ma możliwość wybrania różnych szyfrogramów oraz zdobycia tekstów jawnych tych szyfrogramów. Metoda ta zazwyczaj jest stosowana do łamania szyfrów opartych na kluczu publicznym.
Urządzenie, do którego atakujący ma dostęp, jest na ogół nazywane wyrocznią deszyfrującą ("decryption oracle"). Wyrocznia potrafi rozszyfrowywać podane jej kryptogramy.
Celem tego ataku jest zdobycie danych, które w przyszłości (np. po utracie dostępu do wyroczni) pozwolą na zdobycie jakichkolwiek informacji dotyczących zaszyfrowanych wiadomości lub klucza szyfrującego. Taki atak może być również użyteczny, kiedy nie można wykorzystać wyroczni do dekodowania wszystkich możliwych kryptogramów (w tym będących celem ataku), ale istnieje do niej stały dostęp.
Specyficzne formy tego ataku są czasem nazywane „lunchtime” (przerwa obiadowa) lub „midnight” (północ) attack, odnosząc się do scenariuszy, w jakich atakujący uzyskuje dostęp do maszyny deszyfrującej.

</doc>
<doc id="539566" url="https://pl.wikipedia.org/wiki?curid=539566" title="Pismo logograficzne">
Pismo logograficzne

Pismo logograficzne (gr. λόγος, "lógos" – myśl, rozum, słowo) – typ zapisu języka w systemach glottograficznych, gdy znaki graficzne oznaczają poszczególne pojęcia.

</doc>
<doc id="539567" url="https://pl.wikipedia.org/wiki?curid=539567" title="Absolution">
Absolution

Absolution – trzeci studyjny album angielskiego zespołu rockowego Muse, wydany 21 września 2003 roku przez wytwórnię Mushroom Records. Pochodzą z niego pierwsze utwory grupy, które odniosły duży sukces komercyjny w Stanach Zjednoczonych – "Time Is Running Out" i "Hysteria". Na rynek amerykański płyta trafiła z półrocznym opóźnieniem, 23 marca 2004 roku. W przeciwieństwie do poprzednich albumów, wydanie "Absolution" nie było narażone na ograniczenia czasowe, dzięki czemu muzycy mogli do woli pracować nad nowymi piosenkami.
Album skierowany jest głównie do słuchaczy "rocka alternatywnego i hard rocka", z typowym dla gatunku apokaliptycznym wydźwiękiem.
Według lidera Muse Matthew Bellamy'ego na płycie widoczne są inspiracje albumami – "The Wall" Pink Floyd, "In the Court of the Crimson King" King Crimson oraz "Achtung Baby" U2.
"Absolution" zadebiutowało na pierwszym miejscu w Wielkiej Brytanii i niedługo później zdobyło tę pozycję również we Francji. Po kilku tygodniach nagranie osiągnęło top 5 w dwunastu krajach, top 10 w piętnastu krajach, a top 20 w dwudziestu krajach. Natomiast w Stanach Zjednoczonych uplasowało się na 107. miejscu. Z powodu późniejszego wydania płyty za oceanem, jej wysoka sprzedaż na świecie utrzymywała się przez niezwykle długi okres. W Europie album sprzedał się w nakładzie ponad miliona egzemplarzy (platynowa płyta), z czego w samej Wielkiej Brytanii kupiono ponad 600 tys. sztuk (podwójna platynowa płyta). W USA "Absolution" uzyskało status złotej płyty (ponad 500 tys. kopii). Ogólnie wydawnictwo nabyło przeszło 2,5 miliona osób.
Lista utworów.
Wersja limitowana (Wielka Brytania).
Limitowana wersja "Absolution", dostępna tylko w Wielkiej Brytanii, zawierała dodatkowy nośnik DVD z trwającym 40 minut dokumentem przedstawiającym zespół podczas nagrywania płyty oraz galerię zdjęć.
Wersja limitowana (Australia).
Na rynku australijskim pojawiła się wersja z dodatkową płytą CD, zawierającą wybrane piosenki z koncertu Muse na festiwalu Big Day Out w Sydney, z 23 stycznia 2004 roku.

</doc>
<doc id="539569" url="https://pl.wikipedia.org/wiki?curid=539569" title="Tarcie graniczne">
Tarcie graniczne

Tarcie graniczne jest rodzajem tarcia, przy którym objętość środka smarowego jest niewystarczająca, aby oddzielić całkowicie od siebie warstwą środka smarowego powierzchnie tarcia. Obie powierzchnie tarcia są pokryte wtedy warstwami zaadsorbowanymi fizycznie składnikami środka smarowego lub/i produktami reakcji tribochemicznych.
Występuje wtedy tarcie pomiędzy tymi warstwami i ten proces tarcia przebiega, w porównaniu do tarcia płynnego, ze znacznie większym rozpraszaniem energii; współczynnik tarcia jest większy od 0,1; również zużycie powierzchni tarcia może być znaczne. Tarcie graniczne występuje, gdy nie są spełnione warunki dla zaistnienia warstwy hydrodynamicznej, czyli gdy lepkość środka smarowego jest zbyt mała, ruch względny zbyt wolny, występuje niekorzystna geometria styku lub zbyt duża chropowatość powierzchni. 
W tym rodzaju smarowania na powierzchni tarcia występują liczne zjawiska fizykochemiczne i zachodzą w nim i na powierzchni tarcia reakcje chemiczne składników środka smarowego. Warstwą graniczną nazywa się przypowierzchniową, uporządkowaną, jedno- do kilkudziesięciocząsteczkową warstwę cieczy lub/i stałych produktów reakcji tribochemicznych znajdującą się w zasięgu pola oddziaływań sił powierzchni ciała stałego. Oddziaływanie tych sił powoduje orientację cząsteczek w warstwie granicznej, co zwiększa przestrzenne uporządkowanie cząsteczek i ich upakowanie w jej objętości. To z kolei zwiększa lepkość i gęstość cieczy w strefie przypowierzchniowej. Wysoki stopień uporządkowania, zwiększany dodatkowo wysokimi ciśnieniami występującymi w styku tarciowym, powoduje również zwiększenie oddziaływań międzycząsteczkowych; powstaje warstwa ciała quasi-krystalicznego. Oddalając się od powierzchni warstwy wierzchniej
w głąb środka smarowego, oddziaływania powierzchni słabną, struktura warstwy granicznej staje się coraz mniej uporządkowana, a jej cząsteczki są coraz bardziej
ruchliwe. Trwałość adsorpcyjnej warstwy zależy od siły jej wiązania z powierzchnią tarcia mierzonej ciepłem adsorpcji, ilością, stopniem upakowania
i uporządkowania adsorbatu. Tworzenie cienkiej powierzchniowej warstwy granicznej zachodzi w wyniku adsorpcji fizycznej i chemisorpcji oraz reakcji chemicznych składników środka smarowego z powierzchnią tarcia. Utworzone warstwy zapobiegają występowaniu bezpośredniego styku ciało stałe – ciało stałe pary trącej, i w wyniku tego powstawaniu sczepień adhezyjnych; tym samym zmniejszają opory tarcia i zużycie, przeciwdziałają również zacieraniu.

</doc>
<doc id="539572" url="https://pl.wikipedia.org/wiki?curid=539572" title="Iwona, księżniczka Burgunda">
Iwona, księżniczka Burgunda

Iwona, księżniczka Burgunda (oryg. "Iwona księżniczka Burgunda") – dramat Witolda Gombrowicza publikowany w 1938 w miesięczniku „Skamander”, wydany w 1938. Dwadzieścia lat później ukazał się w wydaniu książkowym.
Prapremiera dramatu w reżyserii Haliny Mikołajskiej odbyła się 29 listopada 1957 w Teatrze Dramatycznym w Warszawie; w roli tytułowej wystąpiła Barbara Krafftówna.
Treść dramatu.
Młoda i niezgrabna Iwona pojawia się w parku wraz z dwiema ciotkami, które wypominają dziewczynie wszystkie jej defekty, nie tylko urody. Znajdują się tam także książę Filip z dwoma przyjaciółmi: Cyrylem i Cyprianem. Kręci się tam również Iza, dama dworu. Po krótkim zastanowieniu i wysłuchaniu pretensji ciotek książę postanawia się z Iwoną zaręczyć (ku niezadowoleniu obecnych, zwłaszcza Cyryla, i radości ciotek). Po chwili na placu pojawiają się król Ignacy z królową Małgorzatą, szambelan oraz damy dworu. Król i Królowa są podirytowani zachowaniem księcia. Jednak ten nie ustępuje.
Interpretacje sztuki.
W roku 2004 Zygmunt Krauze skomponował na podstawie dramatu Gombrowicza operę o tym samym tytule.
Linki zewnętrzne.
Drukowana w "Skamandrze" w roku 1938:

</doc>
<doc id="539577" url="https://pl.wikipedia.org/wiki?curid=539577" title="Kod otwarty">
Kod otwarty



</doc>
<doc id="539579" url="https://pl.wikipedia.org/wiki?curid=539579" title="Pascal Feidouno">
Pascal Feidouno



</doc>
<doc id="539584" url="https://pl.wikipedia.org/wiki?curid=539584" title="Edward Kowalczyk (1924–2000)">
Edward Kowalczyk (1924–2000)

 Edward Kowalczyk, ps. „Mruk” (ur. 25 maja 1924 w Warszawie, zm. 7 lipca 2000 tamże) – polski cybernetyk, inżynier łączności, pracownik naukowy, publicysta i polityk. Minister łączności w latach 1969–1980, wiceprezes Rady Ministrów w rządzie Wojciecha Jaruzelskiego w latach 1981–1985. Poseł na Sejm PRL V i IX kadencji. Przewodniczący Stronnictwa Demokratycznego w latach 1981–1985.
Życiorys.
Urodził się w rodzinie robotniczej. Syn Stanisława i Apolonii. Jego ojciec był właścicielem warsztatu rzemieślniczego i pracownikiem kolei. Działał w Polskiej Partii Socjalistycznej oraz Związku Zawodowym Kolejarzy.
W czasie okupacji niemieckiej Edward Kowalczyk wstąpił w szeregi Armii Krajowej. Jednocześnie studiował na konspiracyjnym Uniwersytecie Warszawskim. W stopniu starszego strzelca z cenzusem brał udział w powstaniu warszawskim walcząc w plutonie „Pomorzaka” kompanii „Habdank” w VII Zgrupowaniu „Ruczaj”. Po dostaniu się do niewoli i został wywieziony do Niemiec, gdzie przebywał w Landsdorf i Mossburg.
W 1951 ukończył studia na Politechnice Warszawskiej. W 1964 uzyskał stopień doktora. Został pracownikiem Katedry Teletransmisji Wydziału Łączności Politechniki Warszawskiej (1951–1965). W późniejszym okresie kierował filią tej uczelni w Płocku (1965–1969). W 1979 został profesorem PW. Był członkiem Komitetu Elektroniki i Telekomunikacji Polskiej Akademii Nauk.
Naukowo specjalizował się w cybernetyce. Oprócz pracy naukowej i dydaktycznej zajmował się publicystyką, głównie w zakresie problematyki naukowej, organizacji nauki oraz popularyzacji wiedzy.
W 1967 wstąpił do Stronnictwa Demokratycznego. Od czerwca 1969 do kwietnia 1980 był ministrem łączności w rządach: Józefa Cyrankiewicza i Piotra Jaroszewicza, Piotra Jaroszewicza i Jaroszewicza i Edwarda Babiucha, następnie zaś dyrektorem Instytutu Łączności. W 1981 sprawował przez krótki okres funkcję wiceprezesa Najwyższej Izby Kontroli. Od października 1981 do listopada 1985 był wicepremierem w rządzie Wojciecha Jaruzelskiego. Jako polityk uznawany za osobę niechętną wobec Niezależnego Samorządnego Związku Zawodowego „Solidarność”. Członek prezydium Tymczasowej Rady Krajowej Patriotycznego Ruchu Odrodzenia Narodowego w 1982, następnie RK PRON.
Sprawował wysokie funkcje partyjne. Od 1973 zasiadał w Centralnym Komitecie SD, od 1976 do 1989 zaś w prezydium CK. W okresie 1981–1985 był przewodniczącym Centralnego Komitetu SD – w wewnątrzpartyjnym głosowaniu w 1985 nie uzyskał reelekcji na to stanowisko. Dwukrotnie sprawował mandat posła na Sejm PRL V i IX kadencji (1969–1972, 1985–1989). W IX kadencji był wiceprzewodniczącym Komisji Nauki i Postępu Technicznego.
Edward Kowalczyk nie kandydował w wyborach w 1989. Wycofał się z aktywnej polityki – sporadycznie wypowiadał się w sprawach wewnątrzpartyjnych (np. w 1990 na temat kierunku, w którym powinno zmierzać Stronnictwo w nowej sytuacji politycznej). Po rozstaniu ze Stronnictwem Demokratycznym współpracował ze Stanisławem Tymińskim i Andrzejem Lepperem jako doradca polityczny. Bez powodzenia kandydował do Sejmu z listy Przymierza Samoobrona w wyborach parlamentarnych w 1993.
Był prezesem (1970–1981), następnie zaś honorowym prezesem Zarządu Głównego Polskiego Towarzystwa Cybernetycznego. 2 września 1982 na mocy decyzji Biura Politycznego KC PZPR wszedł w skład Komitetu Honorowego uroczystości żałobnych Władysława Gomułki. W sierpniu 1984 stał na czele Obywatelskiego Komitetu Obchodów 40. Rocznicy Powstania Warszawskiego. W latach 1985–1990 członek Rady Naczelnej Związku Bojowników o Wolność i Demokrację. Na emeryturze stał na czele stowarzyszenia „Polski Komitet Zwalczania Raka”.
Został pochowany na Cmentarzu Wojskowym na Powązkach (kw. A3-tuje, rząd 3, grób 11).
Życie prywatne.
Żonaty, miał dwóch synów.

</doc>
<doc id="539588" url="https://pl.wikipedia.org/wiki?curid=539588" title="Nagły Atak Spawacza">
Nagły Atak Spawacza

Nagły Atak Spawacza – polski zespół hip-hopowy z nurtu hardcore rap założony w październiku 1994 roku w Swarzędzu. Wtedy też wydali swoje pierwsze demo pod tytułem "Anty", nagrane z raperem Peją, które zyskało rozgłos jako diss przeciwko raperowi Liroyowi.
Pierwszy skład zespołu stanowili: Fazi, Kaczmi i Dzwon, następnie Dzwona zastąpili Kamień oraz Kaczor i Goślina. 22 sierpnia 2009 – to premiera kolejnego albumu pt. "Dancing u Zenka". Do zespołu dołączają Kosa i Małpa. Grupa po latach zaczyna grać koncerty, a do składu na stałe dołącza DJ Jaxon. W 2010 szeregi zespołu opuścili Kosa i Goślina, a rok później Fazi. W lutym 2010 roku zespół uzyskał nominację w plebiscycie „Podsumowanie 2009” serwisu Poznanskirap.com w kategorii artysta roku.
W 2012 roku do zespołu powrócił Fazi, który zastąpił Zochę.
Formacja zagrała w filmie "Poniedziałek", w którym grają również członkowie zespołu Kaliber 44: Abradab i Joka oraz Bolec i Kukiz.
W 2017 roku zespół miał wznowić działalność w odświeżonym składzie, jednak 20 sierpnia 2017 roku wytwórnia Platinum Records wydała oświadczenie informujące, że do reaktywacji zespołu nie dojdzie z powodu niedoszłego członka składu – Cypisa.
W 2019 projekt został reaktywowany przez Kaczmiego i Małpę, którzy zapowiedzieli premierę nowej płyty na 22 listopada 2019. Ostatecznie płyta "Ulepiony świat" miała premierę 29 listopada 2019, a gościnnie wystąpili również Fazi i Cypis.
Muzyka.
Muzyka zespołu to głównie hardcore rap. Na niektórych utworach muzycy eksperymentują z muzyką reggae, rapcore, dance, gangsta rap. Nagły Atak Spawacza wspomagali m.in.: Peja, Titus z Acid Drinkers, Emay, DJ 600V, Cienias z W.B.U., Rafi i Koni z Beat Squad, Mad Rappaz, S.E. Sekator, ZKMD36 oraz DJ Soina. Stylistyka utworów jest różna – niektóre są mroczne, psychodeliczne inne wesołe, żartobliwe. Kompozycje z pierwszych płyt, mają wyraźny „szczenięcy” wydźwięk, a teksty obfitują w przekleństwa oraz makabryczne czy erotyczne motywy. Na ostatnich płytach styl zespołu skłania się ku poznańskim grupom hip-hopowym, aczkolwiek nie odcina się całkowicie od nurtu hardcore.

</doc>
<doc id="539589" url="https://pl.wikipedia.org/wiki?curid=539589" title="Agostino Casaroli">
Agostino Casaroli

Agostino Casaroli (ur. 24 listopada 1914 w Castel San Giovanni, zm. 9 czerwca 1998 w Rzymie) – włoski duchowny katolicki, kardynał, sekretarz stanu Stolicy Apostolskiej.
Życiorys.
Casaroli urodził się w Castel San Giovanni (prowincja Piacenza). Został księdzem w 1937. W 1961 rozpoczął pracę w Sekretariacie Stanu miasta Watykanu za czasów papieża Jana XXIII. W 1979 papież Jan Paweł II ustanowił go nuncjuszem apostolskim do specjalnych poruczeń, a następnie sekretarzem stanu i przewodniczącym Administracji Dóbr Stolicy Apostolskiej. Brał udział w I pielgrzymce Jana Pawła II do Polski. Kardynał Casaroli był subdziekanem Kolegium Kardynalskiego od 1993 aż do śmierci w 1998. Był architektem nowej polityki wschodniej Watykanu wobec państw bloku komunistycznego. Dzięki temu zyskał przydomek "„Kardynał Pieriestrojka”".
Odznaczony m.in. włoskim Orderem Annuncjaty.

</doc>
<doc id="539590" url="https://pl.wikipedia.org/wiki?curid=539590" title="Geraldine Chaplin">
Geraldine Chaplin

Geraldine Chaplin (ur. 31 lipca 1944 w Santa Monica, Hrabstwo Los Angeles) – amerykańska aktorka filmowa.
Życiorys.
Córka Charliego Chaplina (czwarte dziecko) i jego czwartej żony Oony O’Neill (córki dramaturga Eugene O’Neilla i Agnes Boulton). W wieku ośmiu lat wyemigrowała wraz z rodzicami do Vevey w Szwajcarii. W 1961 przeniosła się do Wielkiej Brytanii do Royal Ballet School w Londynie. Była tancerką i modelką w cyrku Medrano de París.
W 1963 zagrała w Teatrze Pól Elizejskich w sztuce "Cenicienta". W tym samym roku zagrała swoją pierwszą rolę filmową w filmie "Tysiąc dni Any Bolena". Od tamtej pory pojawiała się w szeregu filmów.
Zasiadała w jury konkursu głównego na 35. MFF w Cannes (1982). Przewodniczyła jury Złotej Kamery na 55. MFF w Cannes (2002).
Ma syna Shana (ur. 1976) z nieformalnego związku z hiszpańskim reżyserem filmowym Carlosem Saurą. Jej partnerem został później chilijski operator filmowy Patricio Castilla, z którym ma córkę Oonę (ur. 1986).
Ma dom przy plaży w Miami, a także przebywa często w Madrycie i Szwajcarii.

</doc>
<doc id="539591" url="https://pl.wikipedia.org/wiki?curid=539591" title="Chu nom">
Chu nom



</doc>
<doc id="539592" url="https://pl.wikipedia.org/wiki?curid=539592" title="Kantoński">
Kantoński



</doc>
<doc id="539595" url="https://pl.wikipedia.org/wiki?curid=539595" title="Uszkodzenie">
Uszkodzenie

Uszkodzenie obiektu eksploatacji – utrata stanu zdatności elementu lub całego obiektu. Po dokonaniu remontu lub naprawy powraca się do pełnej lub częściowej zdatności. Uszkodzenie następuje wtedy, gdy wartości parametrów danego obiektu eksploatacji nie są w normie i przekraczają jego graniczne wartości wytrzymałości.
Często uszkodzenie definiuje się jako przejście obiektu pracującego według modelu dwustanowego ze stanu zdatności do stanu niezdatności. Ponieważ często rozpatruje się modele pracujące w kilku stanach, należy również zdefiniować uszkodzenie dla takich modeli.
Rodzaje uszkodzeń:
Czynniki wywołujące uszkodzenia obiektów technicznych są związane bądź z samym obiektem, bądź z jego otoczeniem. Są to:

</doc>
<doc id="539597" url="https://pl.wikipedia.org/wiki?curid=539597" title="Rudawiec (konkrecja glebowa)">
Rudawiec (konkrecja glebowa)

Rudawiec – warstwa osadu lub poziom glebowy powstały poprzez wytrącenia uwodnionych tlenków żelaza. Rudawiec występuje w obrębie profilu glebowego i przyjmuje formę scementowanych, rdzawych brył, soczewek lub warstw. Stanowi on przeszkodę mechaniczną i chemiczną dla rozwoju korzeni roślin. 
W literaturze rudawcem nazywa się dwa typy utworów, które, mimo powierzchownego podobieństwa, powstają w inny sposób i mają nieco inne właściwości. 
Część autorów rudawcem nazywa poziom iluwialny (wmycia, spodik) gleb bielicowych, który rozwinął się do orsztynu. Inni, bardziej współcześni, rudawcem nazywają pokłady rudy łąkowej (rudy darniowej), zwracając uwagę, że nazywanie rudawcem orsztynu jest niepoprawne. Można też spotkać opinie, że rudawcem można nazywać oba te utwory.
Orsztyn jest to scementowana forma poziomu iluwialnego w, powstałych z piasków, glebach bielicowych, powstała przy szczególnie intensywnym i długotrwałym procesie bielicowania. Wytrącanie amorficznych form żelaza, glinu i próchnicy tworzy trudną do sforsowania dla wody i korzeni drzew warstwę. 
Ruda darniowa (ruda łąkowa, bagienna) jest scementowaną, często nieciągłą, warstwą — osadem amorficznych związków żelaza (limonitu) i manganu, powstała w warstwie wahań zwierciadła wód gruntowych na podmokłych terenach dolin rzecznych teras holoceńskich. W rudzie darniowej próchnica i glin nie występuje lub występuje w minimalnych ilościach. Dawna eksploatacja, jako ruda żelaza, oraz rozorywanie w celu przebicia bariery dla wody i korzeni drzew, spowodowało, że warstwy rudy darniowej są współcześnie rzadko ciągłe. 

</doc>
<doc id="539605" url="https://pl.wikipedia.org/wiki?curid=539605" title="II liga polska w piłce nożnej (2006/2007)">
II liga polska w piłce nożnej (2006/2007)

II liga 2006/2007 – 59. edycja rozgrywek drugiego poziomu ligowego piłki nożnej mężczyzn w Polsce. Wzięło w nich udział 18 drużyn, grając systemem kołowym. Sezon ligowy rozpoczął się 28 lipca 2006, a ostatnie mecze rozegrano 9 czerwca 2007. Pierwszą bramkę rozgrywek zdobył w 13. minucie meczu – zawodnik gospodarzy Jarosław Kaszowski (mecz zakończył się wynikiem 4:0).
Drużyny.
Objaśnienia:
Rozgrywki.
Uczestnicy rozegrali 34. kolejki ligowe po 8 meczów każda (razem 306 spotkań) w dwóch rundach: jesiennej i wiosennej.
Pierwotnie zakładano, że mistrz i wicemistrz II ligi uzyskają awans do I ligi, zespół z 3. miejsca rozegra dwumecz barażowy o wejście do I ligi z 14. zespołem najwyższej klasy rozgrywkowej, do III ligi spaść miały 4 ostatnie drużyny, zaś zespoły z miejsc 11–14 rozegrać miały baraże o utrzymanie z wicemistrzami grup trzeciego poziomu ligowego. Drużyny z miejsc 4–10 miały mieć zapewniony udział w II lidze na kolejny sezon. Sytuacja ta zmieniła się jednak w związku z nałożeniem przez Polski Związek Piłki Nożnej kar degradacji na kilka klubów I i II ligi za udział w aferze korupcyjnej. W związku z podejrzeniami o korupcję wycofał się również po rundzie jesiennej .
Kary degradacji nałożone przez PZPN.
Za działania korupcyjne w poprzednich sezonach karą degradacji zostały ukarane 4 kluby:
Baraże o II ligę.
Po zakończeniu sezonu II i III ligi rozegrano dwumecze barażowe o 4 miejsca w drugiej klasie rozgrywkowej w sezonie 2007/2008 między zespołami z miejsc 14–16 II ligi i wicemistrzami grup III ligi:
Miejsca na drugim poziomie ligowym nie utrzymała Unia Janikowo; swój dwumecz przegrał również Kmita, jednak w związku z brakiem licencji na grę w II lidze dla Pogoni Szczecin (spadkowicz z I ligi) pozostała na drugim poziomie rozgrywkowym.
Ponadto 11. miejsce, obligujące pierwotnie do gry w barażach o utrzymanie w II lidze zajął KSZO Ostrowiec Świętokrzyski – decyzją PZPN dolosowana do niego drużyna z III ligi – (wicemistrz III ligi grupy III) – uzyskała awans bez gry. 
"Wynik dwumeczu – 4:3 dla Pelikana."
"Wynik dwumeczu – 4:2 dla Stali."
"Wynik dwumeczu – 3:3, zwycięstwo Warty dzięki większej liczbie bramek zdobytych na wyjeździe."

</doc>
<doc id="539608" url="https://pl.wikipedia.org/wiki?curid=539608" title="Thin Lizzy">
Thin Lizzy

Thin Lizzy – irlandzki zespół muzyczny wykonujący klasyczny hard rock oraz heavy metal.
Powstał w 1969 roku w Dublinie. Sławę grupie przyniosły utwory pt. "The Boys are Back in Town" z 1976 roku oraz "Whiskey in the Jar" z 1973 roku, wypromowany ponownie już jako interpretacja w 1998 roku przez grupę Metallica.

</doc>
<doc id="539611" url="https://pl.wikipedia.org/wiki?curid=539611" title="Kenneth Carlsen">
Kenneth Carlsen

Kenneth Carlsen (ur. 17 kwietnia 1973 w Kopenhadze) – duński tenisista, reprezentant w Pucharze Davisa, olimpijczyk.
Kariera tenisowa.
Treningi rozpoczął jako 9-latek. Był czołowym juniorem świata, w rankingu sezonu 1991 sklasyfikowano go na 3. miejscu. Od 1992 roku do 2007 roku występował jako tenisista zawodowy. Już w swoim czwartym turnieju w cyklu ATP World Tour doszedł do finału, w Brisbane, przegrywając z Guillaume'em Raoux. W 1993 roku jako pierwszy Duńczyk w erze open awansował do czołowej pięćdziesiątki rankingu światowego. W czerwcu tegoż roku zajmował 41. miejsce na świecie, najwyższe w karierze.
Pierwsze zwycięstwo turniejowe odniósł w 1998 roku w Hongkongu, pokonując w finale Byrona Blacka. Był to pierwszy singlowy tytuł dla Danii w erze open. W 1999 roku Carlsen awansował do finału w Newport. Cały sezon 2000 stracił ze względu na kontuzję i na korty powrócił w czerwcu 2001 roku. W 2002 roku wygrał turniej w Tokio, po finale zagranym przeciwko Magnusowi Normanowi, a w 2005 roku triumfował w zawodach w Memphis, pokonując w finale Maksa Mirnego.
W deblu tenisista duński w przeciągu całej kariery osiągnął trzy finały z cyklu ATP World Tour, w 1997 roku w Kopenhadze, w 1998 roku w Taszkencie i w 2006 roku w Pekinie. W Kopenhadze grał w parze z Frederikiem Fetterleinem, w Taszkencie ze Sjengiem Schalkenem, a w Pekinie z Michaelem Berrerem. W deblu najwyższą pozycję Carlsen zajmował w kwietniu 2004 roku, nr 134.
W Pucharze Davisa Carlsen zadebiutował w 1992 roku i jesienią tego roku przyczynił się do awansu Danii do najwyższej grupy rozgrywek, grupy światowej. W barażu z Argentyną zdobył komplet punktów. W latach 1993–1995 Duńczycy przegrywali w I rundzie Pucharu Davisa, ale w barażach utrzymywali miejsce w grupie światowej, ostatecznie spadając do grupy I w 1996 roku (później nastąpił dalszy spadek). W ramach Pucharu Davisa Carlsen wygrał łącznie 40 spotkań, a 25 przegrał.
Carlsen dwa razy wystąpił na igrzyskach olimpijskich, w Barcelonie (1992) i Atlancie (1996). W Barcelonie odpadł w I rundzie z Goranem Prpiciem (wcześniej przechodząc eliminacje) w rywalizacji singlowej. W deblu również został wyeliminowany w I rundzie, przez parę Javier Frana–Christian Miniussi. Partnerem Carlsena był Frederik Fetterlein. W Atlancie doszedł do III rundy w grze pojedynczej, odpadając z MaliVaim Washingtonem. W grze podwójnej razem z Frederikiem Fetterleinem ponownie został pokonany w I rundzie, przez Pablo Campanę i Nicolása Lapenttiego.

</doc>
<doc id="539613" url="https://pl.wikipedia.org/wiki?curid=539613" title="Płaskowyż Jański">
Płaskowyż Jański

Płaskowyż Jański (ros. Янское плоскогорье) – płaskowyż w azjatyckiej części Rosji, w Jakucji; północno-zachodnia część Wyżyny Jańsko-Ojmiakońskiej.
Leży w dorzeczu środkowej Jany pomiędzy Górami Wierchojańskimi (na zachodzie), Górami Czerskiego (na północnym wschodzie). Wysokość 450–800 m n.p.m.; maksymalna 1768 m n.p.m. Zbudowany z triasowych piaskowców, mułowców i łupków ilastych z intruzjami granitów. Przeważa tajga modrzewiowa.
Główne miejscowości: Wierchojańsk, Batagaj.

</doc>
<doc id="539620" url="https://pl.wikipedia.org/wiki?curid=539620" title="Mosty w Warszawie">
Mosty w Warszawie

Mosty w Warszawie – istniejące, nieistniejące oraz planowane stałe przeprawy na Wiśle w Warszawie. Na znajdującym się w granicach administracyjnych miasta 28-kilometrowym odcinku rzeki znajduje się 11 stałych mostów – 9 drogowych i 2 kolejowe.
Uwagi ogólne.
Układ drogowy.
Trzy warszawskie mosty po obu stronach Wisły posiadają skrzyżowania z ulicami równoległymi do rzeki, umożliwiające bezkolizyjny ruch w każdą stronę. Most Poniatowskiego posiada taką łącznicę tylko po lewej stronie Wisły, a mosty Śląsko-Dąbrowski, Świętokrzyski i Gdański nie posiadają tego typu połączeń.
Większość warszawskich mostów ma wysoko usytuowaną powierzchnię jezdni zarówno nad Wisłą, jak i nad terenami położonymi za wałami przeciwpowodziowymi. Trasy mostów przebiegają powyżej zarówno lewobrzeżnych i prawobrzeżnych ulic. Jedynym wyjątkiem jest obecnie most Świętokrzyski, który po obu stronach Wisły ma powierzchnię jezdni na poziomie gruntu. Po stronie praskiej łączy się skrzyżowaniem z Wybrzeżem Szczecińskim, a w Centrum z dawnymi jezdniami Wisłostrady. Jezdnie Wisłostrady do jazdy na wprost przebiegają obecnie w tunelu pod skrzyżowaniem. Projektowany most Krasińskiego będzie kończył się na poziomie gruntu, Wisłostrada będzie przebiegała ponad trasą mostu. Pozostałe przeprawy, jak większość warszawskich mostów, będą wyższe.
Konstrukcja.
Spośród dziewięciu warszawskich przepraw drogowych siedem to mosty wolno stojące, a dwie – mosty wantowe. Most Świętokrzyski jest podwieszony na jednym pylonie, a Siekierkowski na dwóch. Wśród mostów nie ma ani wspornikowych, ani wiszących.
Spośród istniejących mostów większość składa się konstrukcyjnie z jednej części. Wyjątkami są most Grota-Roweckiego i most Skłodowskiej-Curie (Północny). Ten pierwszy składa się z 2 podobnych części z czterema pasami ruchu i chodnikiem każda. Most Północny składa się z trzech części, dwóch przepraw drogowych i trzeciej dla tramwajów i pieszych.
Most Poniatowskiego, most Śląsko-Dąbrowski, most Średnicowy i most Gdański zostały po wojnie odbudowane na w części lub w całości ocalałych przedwojennych podporach. Pozostałe mosty są w całości nowe.
Usytuowanie.
Warszawskie mosty (podobnie jak większość mostów na świecie) tworzą z osią rzeki w przybliżeniu kąt prosty. Wyjątkiem jest most Poniatowskiego, który nie jest prostopadły do osi, a jest po prostu przedłużeniem Alej Jerozolimskich. Most Łazienkowski jest natomiast prostopadły nie tyle do samej Wisły, ale koryta rzeki i jej zatoki (starorzecza).
Wszystkie warszawskie mosty przebiegają w przybliżeniu pod kątem 30-40° do równoleżników. Wyjątkiem jest most Siekierkowski, który przebiega w zakolu Wisły i w stosunku do równoleżników przebiega pod kątem około 60°.
Najbardziej oddalone od siebie kolejne mosty to most Anny Jagiellonki (do 2021 i zwyczajowo pod nazwą most Południowy) i most Siekierkowski. Odległość między nimi to ok. 7 km. Przed oddaniem do użytku w 2020 mostu Południowego najbardziej oddalonymi od siebie kolejnymi mostami były most Północny i most Grota-Roweckiego, które dzieli odległość ok. 4 km.
Obecnie najbliżej siebie znajdują się most przy Cytadeli i most Gdański, a także most Świętokrzyski, most średnicowy i most Poniatowskiego. Te trzy mosty stoją w odległości ok. 400 m. W podobnej odległości od mostu Śląsko-Dąbrowskiego mają znajdować się dwa planowane mosty śródmiejskie.
Podział chronologiczny.
Mosty do 1944.
most Zygmunta Augusta – 1573–1603
mosty łyżwowe i pontonowe – 1656–1707
most Ponińskiego – 1775–1794
most Kierbedzia – 1864–1944
mosty przy Cytadeli – 1875/1908
most Poniatowskiego – 1914–1944
most średnicowy – 1931–1944
Mosty po roku 1945.
most przy Cytadeli – 1946
most Poniatowskiego – 1946
most Śląsko-Dąbrowski – 1949
most średnicowy – 1949
most Gdański – 1959
most Łazienkowski – 1974
most gen. Stefana Grota-Roweckiego – 1981
most Syreny – 1985–2000
most Świętokrzyski – 2000
most Siekierkowski – 2002
most Marii Skłodowskiej-Curie (Północny) – 2012
Most Anny Jagiellonki (Południowy) – 2020
W budowie.
kładka na Wiśle
Mosty planowane.
most Krasińskiego
most na zaporze
inne plany
Podział funkcyjny.
W tabeli przedstawiono liczbę różnych typów pasów ruchu. Uwagi:
Lokalizacja.
Na mapie zaznaczono lokalizację istniejących obecnie oraz planowanych mostów kolejowych i drogowych w Warszawie. Mosty drogowe zaznaczono na odcinku pomiędzy najbliższymi zjazdami.
Podział ze względu na usytuowanie.
W zestawieniu przedstawiono miejsca usytuowania mostów w kolejności od południa (z biegiem Wisły). Nie uwzględniono mostów łyżwowych i pontonowych, które budowane były na krótko w różnych miejscach oraz innych przepraw tymczasowych.
Ursynów – Miedzeszyn
Siekierki – Międzylesie
Siekierki – Gocław
Ochota – Grochów
Solec – Saska Kępa
Kolej Średnicowa
Powiśle – Port Praski
Mariensztat – Praga
Stare Miasto – Praga
Nowe Miasto – Praga
Cytadela – Praga
Żoliborz – Targówek
Marymont – Targówek/Białołęka
Bielany – Białołęka
Natężenie ruchu.
Uwagi:
Zestawienie w tabeli wykonano na podstawie badań opublikowanych przez Zarząd Dróg Miejskich.
Zestawienie w tabeli wykonano na podstawie badań opublikowanych przez Zarząd Dróg Miejskich.
Podział według klasyfikacji drogowej.
W rozdziale ujęto wyłącznie mosty drogowe, zatem bez średnicowego i części kolejowej Gdańskiego.
Pozostałe informacje.
W 2014 na terenie Instytutu Badawczego Dróg i Mostów otwarto "Pontiseum" – ekspozycję fragmentów konstrukcji pierwszych warszawskich stałych mostów, które zostały wydobyte z dna Wisły.

</doc>
<doc id="539628" url="https://pl.wikipedia.org/wiki?curid=539628" title="Myra Freeman">
Myra Freeman

Myra A. Freeman, z domu Holtzman (ur. 17 maja 1949 w Saint John, Nowy Brunszwik), działaczka państwowa Kanady, gubernator porucznik prowincji Nowa Szkocja.
Ukończyła Dalhousie University w Halifaksie z dyplomami bakałarza sztuk i edukacji. Pracowała w szkolnictwie w regionie szkolnym Halifax. Pracą zawodową i działalnością filantropijną zyskała duży szacunek, co wyraziło się m.in. doktoratami "honoris causa" Mount Saint Vincent University (2004) i Cape Breton University (2005). Otrzymała także honorowy stopień kapitana marynarki kanadyjskiej, a w 2001 została jako pierwsza odznaczona Orderem Nowej Szkocji (zarazem pierwszym kanclerzem odznaczenia).
W 2000 gubernator generalny Kanady Adrienne Clarkson powołała Myrę Freeman na gubernatora porucznika Nowej Szkocji. Freeman zastąpiła na stanowisku Johna Jamesa Kinleya i była pierwszą kobietą w roli gubernatora porucznika Nowej Szkocji. We wrześniu 2006 jej następczynią została również kobieta, Mayann Francis.
Z mężem Lawrence A. Freemanem, z zawodu prawnikiem, ma troje dzieci (Daniela, Jonathana i Debrę).

</doc>
<doc id="539629" url="https://pl.wikipedia.org/wiki?curid=539629" title="Myra A. Freeman">
Myra A. Freeman



</doc>
<doc id="539630" url="https://pl.wikipedia.org/wiki?curid=539630" title="Harcerskie Ochotnicze Pogotowie Ratunkowe">
Harcerskie Ochotnicze Pogotowie Ratunkowe



</doc>
<doc id="539632" url="https://pl.wikipedia.org/wiki?curid=539632" title="Przede wszystkim muzyki">
Przede wszystkim muzyki

Przede wszystkim muzyki – drugi studyjny album zespołu Paprika Korps, nagrany w pierwszej połowie 2001 roku w Studio Czad w Swarzędzu, wydany w tym samym roku przez wytwórnię Karrot Kommando. Album doczekał się także litewskiej i rosyjskiej wersji, wydanych odpowiednio przez Kablio Muzika i One Drop. W Finlandii natomiast dzięki wydawnictwu Kamaset Levyt ukazał się on na winylu.

</doc>
<doc id="539635" url="https://pl.wikipedia.org/wiki?curid=539635" title="Wyżyna Jańsko-Ojmiakońska">
Wyżyna Jańsko-Ojmiakońska

Wyżyna Jańsko-Ojmiakońska (ros. Яно-Оймяконское нагорье, "Jano-Ojmiakonskoje nagorje") – wyżyna w azjatyckiej części Rosji, w Jakucji.
Długość pasma ok. 1100 km; leży pomiędzy Górami Wierchojańskimi (na zachodzie) a Górami Czerskiego (na wschodzie). Składa się z trzech głównych krain: Płaskowyżu Jańskiego, Płaskowyżu Elgińskiego i Wyżyny Ojmiakońskiej otoczonych niezbyt wysokimi pasmami górskimi (do 2000 m n.p.m.). Zbudowana głównie z piaskowców i łupków ilastych. W niższych partiach tajga modrzewiowa, w wyższych tundra górska, na południowych stokach miejscami step.
Główne miejscowości: Wierchojańsk, Ojmiakon.

</doc>
<doc id="539636" url="https://pl.wikipedia.org/wiki?curid=539636" title="Little-endian">
Little-endian



</doc>
<doc id="539637" url="https://pl.wikipedia.org/wiki?curid=539637" title="Poti">
Poti

Poti (, dawniej gr. Fasis) – miasto w Gruzji, w regionie Megrelia-Górna Swanetia.
Położone jest nad Morzem Czarnym, przy ujściu rzeki Rioni, na Nizinie Kolchidzkiej. Obok Batumi, port w Poti jest najważniejszym portem morskim Gruzji.
Na wschód od miasta znajduje się Kolchidzki Park Narodowy.
W Poti znajduje się siedziba gruzińskiej Straży Przybrzeżnej.
W mieście rozwinął się przemysł maszynowy, metalowy, spożywczy oraz stoczniowy.
Historia.
W miejscu dzisiejszego miasta, w VII wieku p.n.e. powstała grecka kolonia Fasis, która przerodziła się w miasto. Od swych początków pełniło funkcję ważnego portu nad Morzem Czarnym, gdzie krzyżowały się szlaki handlowe między Europą i Azją. Zawsze było ośrodkiem kosmopolitycznym; grecki historyk Strabon pisał, że „w Fasis są ludzie mówiący 60 językami”. Niegdyś działała tu szkoła retoryki. Miasto było wielokrotnie najeżdżane, m.in. przez Turków. W sierpniu 2008 podczas wojny w Osetii Południowej, Poti zostało zajęte przez rosyjskie wojska. W tym samym roku ustanowiono w mieście wolną strefę ekonomiczną.

</doc>
<doc id="539638" url="https://pl.wikipedia.org/wiki?curid=539638" title="Big-endian">
Big-endian



</doc>
<doc id="539641" url="https://pl.wikipedia.org/wiki?curid=539641" title="Gudauta">
Gudauta

Gudauta – (abch. Гәдоуҭа, ros. Гудаута, gruz.: გუდაუთა) – miasto w Abchazji, w rejonie Gudauta, położone na wybrzeżu Morza Czarnego. Abchaskie miasto-bohater. Trzecie co do wielkości miasto w Abchazji, które w 2011 roku liczyło 8514 mieszkańców.
Historia.
W XII-XIV wieku istniała tutaj włoska faktoria handlowa o nazwie Kawo-Debukso. Gudauta uzyskała prawa miejskie w 1870 roku. W czasach istnienia Związku Radzieckiego, na zachód od miasta, na lotnisku Bambor stacjonowały Radzieckie Siły Obrony Powietrznej. Podczas wojny w Abchazji w latach 1992-93 miasto było siedzibą separatystycznych władz Abchazji.
Rosyjska baza wojskowa.
Po upadku ZSRR, dawna radziecka baza lotnicza na lotnisku Bambor została przekształcona w 7 Rosyjską Bazę Wojskową i była jedną z czterech rosyjskich baz wojskowych w Gruzji (pozostałe mieściły się w Achalkalaki, Batumi i Waziani niedaleko Tbilisi). Na szczycie Organizacja Bezpieczeństwa i Współpracy w Europie (OBWE) w Stambule w 1999 roku, Rosja zgodziła się zamknąć wszystkie 4 bazy, w tym te w Waziani i Gudaucie do roku 2001. Po zmianie władzy na stanowisku prezydenta Rosji, władze rosyjskie zdecydowały, że baza w Gudaucie zostanie przekształcona w centrum treningowe i rehabilitacji dla rosyjskich sił pokojowych WNP stacjonujących w Abchazji. Sprawa baz stała się przedmiotem sporu między Gruzją i Rosją, bowiem Rosja nie wywiązywała się z terminów i przedłużała pobyt swych wojsk w Gruzji. Dopiero w listopadzie 2005 roku prezydenci Micheil Saakaszwili i Władimir Putin uzgodnili warunki zamknięcia wszystkich baz w Gruzji, jednak nie dotyczyło to bazy w Gudaucie. Po wojnie w Osetii Południowej w 2008 i uznaniu przez Rosję niepodległości Abchazji, obie strony podpisały umowę, a Rosja zagwarantowała bezpieczeństwo Abchazji, w związku z czym zdecydowała się na rozbudowę swojej bazy wojskowej w Gudaucie, która ma liczyć docelowo 3700 żołnierzy. Podczas swojej wizyty w Abchazji w sierpniu 2009, premier Władimir Putin ogłosił, że Rosja zainwestuje znaczne środki finansowe w rozbudowę bazy w Gudaucie, gdzie mają stacjonować m.in. czołgi T-62, lekkie pojazdy opancerzone, systemy obrony powietrznej S-300 i siły powietrzne. 17 lutego 2010 w Moskwie ministrowie obrony Rosji i Abchazji podpisali umowę o funkcjonowaniu rosyjskiej bazy wojskowej w Gudaucie. Zgodnie z nią, umowa ma obowiązywać przez 49 lat z możliwością dalszego jej przedłużenia. 8 sierpnia 2010, bazę w Gudaucie odwiedził prezydent Dmitrij Miedwiediew, gdzie wygłosił przemówienie z okazji drugiej rocznicy zakończenia rosyjskiej interwencji w Gruzji i uznania niepodległości Abchazji i Osetii Południowej.
Klimat.
W mieście panuje klimat ciepły umiarkowany. Opady deszczu są znaczące, występują nawet podczas suchych miesięcy. Klimat w mieście został sklasyfikowany jako Cfa zgodnie z systemem Köppena-Geigera. W mieście średnia roczna temperatura wynosi 14,6 °C, zaś średnioroczne opady to 1463 mm. Najsuchszym miesiącem jest maj z opadami na poziomie 92 mm, zaś największe opady występują w grudniu, ze średnią 154 mm. Różnica w opadach pomiędzy najsuchszym a najbardziej mokrym miesiącem wynosi 62 mm. Najcieplejszym miesiącem w roku jest sierpień ze średnią temperaturą 23,5 °C, z kolei najzimniejszym miesiącem jest styczeń ze średnią temperaturą 6,1 °C. Wahania roczne temperatur wynoszą 17,4 °C.

</doc>
<doc id="539643" url="https://pl.wikipedia.org/wiki?curid=539643" title="Picunda">
Picunda

 
Picunda (abch. Пиҵунда, gruz.: ბიჭვინთა, Biczwinta, ros. Пицунда) – miasto w Abchazji w rejonie Gagra. Położone jest nad Morzem Czarnym, przy ujściu rzeki Bzyp, na wyraźnie wychodzącym w morze cyplu.
Historia.
Miejscowość została założona w V w. p.n.e. przez greckich kolonizatorów jako Πιτυος (Pityus lub Pitiunt). Powstał wówczas port a także według badań archeologicznych cztery świątynie. W 255 roku Goci, po zdobyciu floty Królestwa Bosporańskiego zaatakowali miasto, jednakże stacjonujący tam wówczas rzymski garnizon pod dowództwem Successianusa zdołał odeprzeć atak. Rok później Goci raz jeszcze zaatakowali miasto, lecz tym razem miasto pozbawione obrońców sprzed roku, nie zdołało się obronić i zostało złupione, po czym gocka flota ruszyła w kierunku Trapezuntu. Od IV wieku Picunda była pod wpływami Lazyki (Egrisi), wasala Cesarstwa Rzymskiego a później Cesarstwa Bizantyńskiego. W 407 podobno zginął tu św. Jan Chryzostom - patriarcha Konstantynopola, który w kazaniach chwalił skromność i wstrzemięźliwość, a potępiał nadużycia na cesarskim dworze. Został za to pozbawiony urzędu i skazany na banicję. Po przyjęciu chrześcijaństwa, miasto stało się religijnym centrum regionu. Wyrazem tego było zbudowanie tutaj w X-XI wieku przez króla Bagrata III ważnej świątyni chrześcijańskiej, jaką była i do dzisiaj jest katedra św. Andrzeja - zabytek abchaskiej architektury sakralnej. Służyła jako siedziba katolikosa prawosławnych Abchazów aż do końca XVI wieku, kiedy rozpoczęły się najazdy Imperium Osmańskiego i świątynia została zdewastowana, jednak w XIX wieku została odbudowana.
W czasach Związku Radzieckiego, Picunda była znaną miejscowością wypoczynkową i zarazem sanatorium. W latach 1959-67 powstał kompleks turystyczny - wybudowano wówczas 7 wielkich domów wypoczynkowych, każdy z nich mający 14 pięter: Majak, Amzara, Amra, Kolchida, Zołotoje Runo, Bzyp i Apsny. W miejscowości bardzo lubił wypoczywać Nikita Chruszczow. Chciał on zbudować na rzece Bzyp elektrownię wodną, jednakże naukowcy odwiedli go od tego zamiaru, motywując to groźbą zniszczenia miejscowych plaż. Podczas jednego z pobytów w Picundzie, w październiku 1964 roku, Chruszczow został odsunięty od władzy na skutek spisku najbliższych współpracowników: Breżniewa, Susłowa i Kosygina. Mimo upadku Związku Radzieckiego, Picunda pozostała miejscowością turystyczną i nadal jest chętnie odwiedzana przez licznych turystów z Rosji. W roku 2007 miejscowość uzyskała prawa miejskie.
Okolice wybrzeża Picundy stanowią rezerwat przyrody. Picundzko-miusierskij rezerwat przyrody powstał w 1966 roku na powierzchni 3761 ha. w celu ochrony "Pinus brutia var. pityusa", odmiany sosny kalabryjskiej. Od owej sosny pochodzi nazwa miasta, w języku greckim Πιτυος (Pityus) oznacza sosnę.
Klimat.
W mieście panuje klimat ciepły umiarkowany. Opady deszczu są znaczące, występują nawet podczas suchych miesięcy. Klimat w mieście został sklasyfikowany jako Cfa zgodnie z systemem Köppena-Geigera. W mieście średnia roczna temperatura wynosi 14,6 °C, zaś średnioroczne opady to 1487 mm. Najsuchszym miesiącem jest maj z opadami na poziomie 89 mm, zaś największe opady występują w grudniu, ze średnią 166 mm. Różnica w opadach pomiędzy najsuchszym a najbardziej mokrym miesiącem wynosi 77 mm. Najcieplejszym miesiącem w roku jest sierpień ze średnią temperaturą 23,3 °C, z kolei najzimniejszym miesiącem jest styczeń ze średnią temperaturą 6,3 °C. Wahania roczne temperatur wynoszą 17 °C.

</doc>
<doc id="539644" url="https://pl.wikipedia.org/wiki?curid=539644" title="Al-Mahdijja">
Al-Mahdijja

Al-Mahdijja (arab. المهدية, trl. "Al-Mahdiyya," trb. "Al-Mahdijja"; fr. "Mahdia") – miasto w północno-wschodniej Tunezji, nad Morzem Śródziemnym, siedziba administracyjna wilai Al-Mahdijja. W 2014 roku liczyło ok. 52 tys. mieszkańców.
Historia.
Najstarsza część miasta położonego na wąskim, wysuniętym w morze półwyspie, to rzymskie miasto "Aphrodisium", później "Africa", na współczesnych mapach cypel nosi nazwę Ras Ifrikijja ("Cap Afrique"). Na liście biskupstw tytularnych Kościoła znajduje się nieobsadzone biskupstwo Africa, konsekrowane prawdopodobnie przez papieża Eugeniusza III w roku 1148. Spis ruchomego inwentarza tego kościoła ("inventarium thesauri Africani") znajduje się w archiwum Cappella Palatina w Palermo na Sycylii.
Muzułmańska Al-Mahdijja została założona w roku 921 przez kalifa Ubajd Allaha al-Mahdiego z dynastii Fatymidów i uczyniona stolicą Ifrikijji. Została wybrana na stolicę ze względu na dostęp do morza i położenie na cyplu, który już od czasów Fenicjan pełnił ważną rolę militarną i był przez wieki nazywany „palcem wskazującym morze”.
W 1087 roku miasto zostało zaatakowane przez flotę okrętów z Genui i Pizy; statki muzułmańskie w porcie zostały spalone, co było jednym z kroków do przejęcia kontroli nad zachodnią częścią Morza Śródziemnego i ułatwiło zaopatrywanie drogą morską rycerstwa I wyprawy krzyżowej. Dynastia Zirydów rezydowała tu przez cały XI wiek, ale kres temu położył najazd Normanów, którzy w 1148 zdobyli miasto. Od roku 1160 miasto było we władaniu Almohadów.
W XII wieku, za panowania Almohadów, stolicę przeniesiono do Tunisu, który był siedzibą także ich następców, Hafsydów. Niektóre budowle Al-Mahdijji, jak na przykład Wielki Meczet czy kasba, pochodzą z XI i XII wieku i są obecnie atrakcją turystyczną. Na przestrzeni dziejów miasto było celem wielu najazdów. W roku 1390 było bezskutecznie obleganie przez Francuzów. W 1550 zostało zdobyte przez Hiszpanów, którzy okupowali je przez trzy lata, po czym cesarz Karol V zaoferował je Joannitom, którzy władali na Malcie. Zakon odmówił przyjęcia miasta, uznając że byłoby to dla nich zbyt kosztowne. W tej sytuacji Karol nakazał wicekrólowi Sycylii, Juanowi de Vega, zburzenie Al-Mahdijji, mimo że była to ważna strategicznie twierdza. Prace rozbiórkowe prowadził Hernando de Acuña. Wkrótce potem Al-Mahdijja została odbita przez Imperium Osmańskie, ale straciła już handlowe i logistyczne znaczenie i odtąd gospodarczo opierała się na rybołówstwie i tłoczniach oliwy. Tureckie panowanie trwało do XIX wieku.
Podczas niemieckiej okupacji Tunezji w czasie II wojny światowej w Mahdijji Khaled Abdul-Wahab ukrywał 24 Żydów.
Al-Mahdijja to obecnie niewielka miejscowość turystyczna na wybrzeżu Morza Śródziemnego, niedaleko od Monastyru i Susy. Plaże w miejscowości są czyste, piaszczyste i szerokie.

</doc>
<doc id="539645" url="https://pl.wikipedia.org/wiki?curid=539645" title="Protokół ślepych podpisów">
Protokół ślepych podpisów

Protokół ślepych podpisów – forma cyfrowego podpisu, w której podpisywany dokument nie jest znany osobie podpisującej. Ślepy podpis może być potem zweryfikowany z wiadomością. Ślepe podpisy są na ogół wykorzystywane w protokołach opartych na prywatności, w których autor wiadomości i podpisujący to różne osoby. Do przykładów należą systemy elektronicznych wyborów i elektronicznych pieniędzy.
Prosta analogią używaną do porównania ze ślepymi podpisami, jest zamykanie wiadomości z kalką w kopercie, która potem jest podpisywana przez inna osobę. Pomimo że osobą podpisująca nie widziała wiadomości, to każdy może potem stwierdzić jej autentyczność.
Ślepe podpisy uniemożliwiają również powiązanie wiadomości z jej autorem, nawet po przekazaniu jej oryginału do osoby która ja wcześniej podpisała. Wykorzystywane jest to w przypadku e-pieniędzy. Bank podpisuje e-pieniądz posiadaczowi konta. Następnie taki pieniądz może zostać łatwo zweryfikowany (łatwo udowodnić, że bank go zatwierdził), jednak nawet bank nie wie komu i kiedy go podpisał. W przypadku e-pieniędzy próba wielokrotnego użycia tego samego banknotu umożliwia ustalenie jego właściciela.
Podobnie jest w przypadku elektronicznych głosowań. Każdy jest uprawniony do jednego głosu. Dlatego przed oddaniem głos podpisuje się ślepym podpisem. Oczywiste jest że osoba podpisująca nie powinna rozpoznać informacji którą podpisała, nawet kiedy ta informacja trafi wraz z podpisem do „elektronicznej urny”.
Jeden z najprostszych algorytmów ślepych podpisów jest oparty na podpisie RSA. Tradycyjnie podpis RSA jest wyliczany poprzez podniesienie do potęgi wiadomości formula_1 do tajnego wykładnika formula_2 wszystko modulo publiczne formula_3 Ślepa wersja dodaje losowy czynnik formula_4 taki że formula_5 Następnie formula_6 jest spotęgowane przez publiczny wykładnik formula_7 wartość formula_8 jest tutaj użyta jako czynnik oślepiający. Osoba podpisująca otrzymuje iloczyn wiadomości i czynnika oślepiającego formula_9 Ślepy podpis formula_10 jest wtedy obliczany jako:
Autor wiadomości może wtedy usunąć czynnik oślepiający wyliczając formula_12 prawidłowy podpis RSA wiadomości formula_13
Można łatwo sprawdzić poprawność algorytmu:

</doc>
<doc id="539649" url="https://pl.wikipedia.org/wiki?curid=539649" title="Zugdidi">
Zugdidi

Zugdidi () – miasto w zachodniej Gruzji, w regionie Megrelia-Górna Swanetia. Znajduje się w północno-zachodniej części tego regionu. Miasto położone jest na Nizinie Kolchidzkiej, 30 km od Morza Czarnego, w historycznej Megrelii. Niegdyś było stolicą Księstwa Megrelii. Miasto położone jest 318 kilometrów na zachód od Tbilisi i 30 kilometrów od Pasma Egrisi, na wysokości 100–110 metrów nad poziomem morza. Zugdidi jest stolicą regionu Samegrelo-Zemo Svaneti, który łączy w sobie Samegrelo (Megrelia) i górną część Swanetii oraz centrum gminy Zugdidi.
Miasto służy jako rezydencja metropolity eparchii Zugdidi i Caiszi Gruzińskiego Apostolskiego Autokefalicznego Kościoła Prawosławnego.
Zugdidi połączone jest linią kolejową z Kutaisi – oba te miasta są jej stacjami końcowymi.
11 sierpnia 2008 roku Zugdidi zostało zajęte przez rosyjskie wojska w ramach inwazji na Gruzję podczas wojny w Osetii Południowej.
Etymologia.
Nazwa „Zugdidi” (ზუგდიდი) pojawia się po raz pierwszy w XVII wieku. Dosłownie oznacza to „duże wzgórze” w języku Megrelskiego (od ზუგუ zugu, „wzgórze”; დიდი didi „duży”). Alternatywna wersja nazwy zapisanej w starych źródłach to „Zubdidi” (ზუბდიდი) o tym samym znaczeniu z Megrelskiego. Lokalni gruzińscy (Megrelowie) mieszkańcy historycznych regionów Megrelii i Abchaziji również używają „Zugidi” (ზუგიდი), co jest formą skróconą. Nazwę nadano miastu ze względu na wzgórze położone we wschodniej części miasta, na którym zachowały się niewielkie pozostałości dawnej twierdzy.
Historia.
Historycznie Zugdidi było stolicą Księstwo Megrelii (Odiszi) do 1867 roku, kiedy to księstwo zostało zniesione przez Imperium Rosyjskie. Od tego czasu Zugdidi było centrum administracyjnym hrabstwu Zugdidi jako część guberni kutaiskiej do 1918 roku, kiedy to stało się częścią Demokratycznej Republiki Gruzji. Od 1930 r. centrum Rejonu Zugdidi Gruzińskiej Socjalistycznej Republiki Radzieckiej, a następnie Niepodległej Gruzji (od 1991 r.).
W XVII-XIX wieku Zugdidi było jednym z ważnych ośrodków politycznych i kulturalnych Megrelii i całej Gruzji. Słynny gruziński średniowieczny poemat epicki Rycerz w tygrysiej skórze został przepisany przez Mamukę Tawakalaszwili tutaj na dworze księcia Lewana II Dadianiego w 1646 roku.
Podczas wojny krymskiej (1853–1856) siły osmańskie z Omerem Paszą zajęły Zugdidi w 1855 r. Na przełomie 1855 i 1856 r. miasto zostało wyzwolone przez milicję Megrelii pod dowództwem generała-majora księcia Grigola Dadianiego. Z rozkazu Iskendera Paszy Turcy splądrowali, spalili i zniszczyli całe miasto, zwłaszcza pałace i ogród botaniczny. Wiele budynków zostało również poważnie uszkodzonych podczas gruzińskiej wojny domowej w latach 1992–1993.
W 1993 r. mieściła się tam administracja pierwszego prezydenta Gruzji Zwiada Gamsachurdii oraz Rada Najwyższa Republiki Gruzji.
Klimat.
Zugdidi ma wilgotny klimat subtropikalny (Cfa) zgodnie z klasyfikacją klimatu Köppena.

</doc>
<doc id="539650" url="https://pl.wikipedia.org/wiki?curid=539650" title="Lipa szerokolistna">
Lipa szerokolistna

Lipa szerokolistna, lipa wielkolistna ("Tilia platyphyllos" L.) – gatunek drzewa należący do rodziny ślazowatych. Występuje w Europie i w Turcji. W Polsce występuje głównie na południu i jest rzadsza od lipy drobnolistnej.
Biologia i ekologia.
Megafanerofit. Siedlisko: lasy liściaste i zarośla. Występuje głównie na niżu i w niższych położeniach górskich (naturalny zasięg do 800 m n.p.m., wyżej niż lipa drobnolistna). Wymaga gleb żyznych. W klasyfikacji zbiorowisk roślinnych gatunek charakterystyczny dla All. "Tilio-platyphylli-Acerion pseudoplatani" i Ass. "Aceri platanoidis-Tiletum platyphylli". 
Zmienność.
W obrębie tego gatunku oprócz podgatunku nominatywnego wyróżniono jeden podgatunek:

</doc>
<doc id="539651" url="https://pl.wikipedia.org/wiki?curid=539651" title="Senaki">
Senaki

Senaki (gruz.: სენაკი) – miasto w zachodniej Gruzji w regionie Megrelia i Górna Swanetia. Położone jest na Nizinie Kolchidzkiej, w historycznej Megrelii. Około 22 tys. mieszkańców (2014).
W latach 1933-76 miasto zwało się "Micha Cchakaja", a w latach 1976-89 "Cchakaja" – na cześć gruzińskiego rewolucjonisty i działacza partyjnego Michaiła Cchakai.
Przez miasto przebiega linia kolejowa, którą kursują pociągi pomiędzy miastami Zugdidi i Kutaisi.
Etymologia.
Według Sulchan-Saba Orbeliani nazwa „Senaki” (სენაკი) oznacza po gruzińsku „mały pokój” lub „kaplica”. 

</doc>
<doc id="539652" url="https://pl.wikipedia.org/wiki?curid=539652" title="Matylda toskańska">
Matylda toskańska

Matylda toskańska zwana również Matyldą z Canossy (ur. 1046, zm. 24 lipca 1115 w Bondeno di Roncore) – margrabina Canossy, Toskanii i księżna Spoleto. Jej ojcem był Bonifacy III, matką natomiast była Beatrycze, księżna Lotaryngii.
Życiorys.
W wieku 6 lat, w wyniku śmierci ojca i obu braci, została dziedziczką Arezzo, Sieny, Corneto, Reggio Emilii, Modeny, Parmy, Ferrary, księstw Spoleto i Camerino oraz części Lombardii. Już znaczące posiadłości zostały dodatkowo wzmocnione małżeństwem z Gotfrydem IV z Lotaryngii z 1069 roku. Doczekała się z nim córki Beatrycze (1070/1-1071), jednak już w 1070 lub 1071 uzyskała repudium i nie powróciła do niego. Zaczęła zarządzać Toskanią z matką bez udziału Gotfryda. Byłych małżonków ostatecznie poróżnił spór o inwestyturę, w którym stanęli po przeciwnych stronach.
Prowadziła politykę popierającą wzmocnienie władzy papieskiej. To właśnie pod jej zamek udał się w lutym 1077 r. cesarz Henryk IV na spotkanie z papieżem Grzegorzem VII w celu rozwiązania kryzysu kościelnego.
Później popadła w konflikt z Henrykiem IV, który w 1081 odebrał jej lenna. W związku z tym organizowała wyprawy zbrojne przeciwko jego stronnikom.
W 1078 r. Matylda nadzorowała budowę nowych fortyfikacji, a przed swoją śmiercią (1115) przyznała Florencji status niezależnego miasta.
Matylda Toskańska jest również znana ze swej waleczności. Fakty historyczne mówią, iż sama dowodziła swoimi oddziałami. Przez 30 lat pozostawała w służbie najpierw papieża Grzegorza VII, a potem Urbana II. Nie jest również tajemnicą, że Grzegorza VII (Hildebranda) łączyły osobiste kontakty z Matyldą, o czym mogą świadczyć listy, które zachowały się do dnia dzisiejszego.
Na starość wstąpiła do klasztoru benedyktyńskiego, ale i tu raz jeszcze przyszło jej użyć oręża przeciwko buntowi w pobliskim mieście Mantui.
W 1630 została pochowana w bazylice św. Piotra – jako pierwsza kobieta. Nagrobek zaprojektował Gianlorenzo Bernini.

</doc>
<doc id="539654" url="https://pl.wikipedia.org/wiki?curid=539654" title="Lipa wielkolistna">
Lipa wielkolistna



</doc>
<doc id="539655" url="https://pl.wikipedia.org/wiki?curid=539655" title="Kobuleti">
Kobuleti

Kobuleti (gruz.: ქობულეთი) – miasto w Gruzji, w Adżarii, nad Morzem Czarnym, ok. 25 km na północny wschód od Batumi.
Kobuleti to drugie najludniejsze miasto w Adżarii, według danych z 2014 roku zamieszkuje je 16 546 ludzi. Miasto rozciąga się na odcinku 12 km wzdłuż wybrzeża Morza Czarnego. Miasto jest uzdrowiskiem – leczy się tu choroby układu krążenia, nerwowego i oddechowego.
W mieście rozwinął się przemysł spożywczy oraz bawełniany.
Przez Kobuleti przebiega linia kolejowa biegnąca wzdłuż wybrzeża, którą kursują pociągi z Batumi-Machindżauri do Ozurgeti oraz do Kutaisi.
26 października 2010 roku parlament Gruzji przyjął ustawę „O wolnej strefy turystycznej Kobuleti”. Ustawa częściowo zwalnia z podatków tych inwestorów, którzy zainwestują w budowę hoteli w Kobuleti na terenie 11,4 akrów. Zgodnie z prawem, inwestorzy, którzy zainwestują minimum 1 mln GEL w budowę hotelu, będą zwolnieni od podatku od nieruchomości w ciągu najbliższych 15 lat.
W mieście panuje klimat ciepły umiarkowany. Opady deszczu są znaczące, występują nawet podczas suchych miesięcy. Klimat w mieście został sklasyfikowany jako Cfa zgodnie z systemem Köppena-Geigera. W mieście Kobuleti, średnia roczna temperatura wynosi 14,2 °C, zaś średnioroczne opady to 2276 mm. Najsuchszym miesiącem jest maj z opadami na poziomie 81 mm, zaś największe opady występują w grudniu, ze średnią 285 mm. Różnica w opadach pomiędzy najsuchszym a najbardziej mokrym miesiącem wynosi 204 mm. Najcieplejszym miesiącem w roku jest sierpień ze średnią temperaturą 22,6 °C, z kolei najzimniejszym miesiącem jest styczeń ze średnią temperaturą 5,8 °C. Wahania roczne temperatur wynoszą 16,8 °C.

</doc>
<doc id="539657" url="https://pl.wikipedia.org/wiki?curid=539657" title="Lenkoran">
Lenkoran

Lenkoran (azer. "Lənkəran") – miasto w południowym Azerbejdżanie, na Nizinie Lenkorańskiej, port nad Morzem Kaspijskim. Lenkoran jest położony u stop Gór Tałyskich. Przez miasto płynie rzeka Lenkoranka ("Lənkərançay"), uchodząca tu do morza. Według danych z 2014 r. Lenkoran zamieszkuje około 52 tys. mieszkańców.
Geografia.
Położenie i warunki naturalne.
Lenkoran znajduje się nad Morzem Kaspijskim, u stop Gór Tałyskich. Miasto jest oddalony od Baku 268 km, a od granicy z Iranem 41 km. Powierzchnia Lenkoranu wynosi 15.39 km². Region, w którym znajduje się Lenkoran, charakteryzuje się bogactwem flory i fauny. W Rezerwacie Przyrody Gizil-Agach występuje ponad 250 gatunków roślin, 30 gatunków ryb i ponad 220 gatunków ptaków. Lenkoran również słynie z parocji perskiej, znanej również jako "żelazne drzewo". Żelazne drzewo występuje w Narodowym Parku Hirkan. Według legendy, jest to jedyne drewno, które tonie w wodzie i dlatego jest nazywane żelaznym drzewem. Historycznie był używany do ogrzewania, ponieważ pali się przez długi czas i nie jest łatwo je zgasić.
Klimat.
Lenkoran ma wilgotny klimat subtropikalny, który graniczy z klimatem śródziemnomorskim. Lenkoran ma chłodne, mokre zimy i bardzo ciepłe, suche / bardzo wilgotne lata. Maksymalne roczne opady wynoszą od 1600 do 1800 mm rocznie i są najwyższymi opadami w Azerbejdżanie.

</doc>
<doc id="539667" url="https://pl.wikipedia.org/wiki?curid=539667" title="Albert (antypapież)">
Albert (antypapież)

Albert – antypapież w okresie od lutego do marca 1102. Jego pontyfikat obejmował okres sporu o inwestyturę.
Życiorys.
Albert (Adalbert) był antypapieżem z nominacji stronnictwa "wibertyńskiego" (cesarskiego). Przed wyborem był kardynałem-biskupem Silva Candida z nominacji antypapieża Klemensa III; podpisywał dokumenty Klemensa III między 4 listopada 1084 i 7 sierpnia 1098. Gdy został obrany antypapieżem, w Rzymie wybuchły zamieszki i Albert musiał schronić się niedaleko San Marcello. Podobnie jak jego bezpośredni poprzednik, Teodoryk, został wkrótce schwytany i przymusowo zamknięty w klasztorze, w okolicach Neapolu. Data jego śmierci nie jest znana.

</doc>
<doc id="539671" url="https://pl.wikipedia.org/wiki?curid=539671" title="Chroma">
Chroma

Chroma – rzeka w azjatyckiej części Rosji, w Jakucji. Długość 685 km (wraz z Temteken 711 km); powierzchnia dorzecza 19 700 km².
Powstaje w górach Połousny Kriaż z połączenia rzek "Temteken" i "Nemałak-Arangus"; płynie zabagnioną doliną w kierunku północno-wschodnim przez Nizinę Jańsko-Indygirską, tworząc liczne meandry; uchodzi do Zatoki Chromskiej Morza Wschodniosyberyjskiego. W dorzeczu bardzo liczne jeziora, przeważnie niewielkie.
Zasilanie śniegowo-deszczowe; zamarza do dna od września do czerwca.

</doc>
<doc id="539672" url="https://pl.wikipedia.org/wiki?curid=539672" title="Tramwaje w Jeleniej Górze">
Tramwaje w Jeleniej Górze

Tramwaje w Jeleniej Górze (, od 1940 ) – system transportu tramwajowego w Jeleniej Górze działający od 10 kwietnia 1897 do 28 kwietnia 1969.
"Hirschberger Thalbahn".
Pierwsze plany budowy linii tramwaju konnego w Jeleniej Górze pojawiły się w 1868, jednak nigdy nie przystąpiono do ich realizacji. Alternatywnym pomysłem okazała się budowa tramwaju spalinowego – pierwsze tory położono na ul. Obrońców Pokoju 4 maja 1896. 4 sierpnia 1896 miasto wydało zgodę na budowę linii tramwaju gazowego od kolejowego Dworca Głównego do Herischdorfu (Malinnika). 10 kwietnia 1897 dwa pierwsze tramwaje wyjechały z zajezdni przy Hospitalstrasse.
22 maja 1897 otwarto linię Hauptbahnhof – Hermsdorf (Dworzec Główny – Sobieszów). W końcu 1898 zastanawiano się nad elektryfikacją linii tramwajowej. Ostatni tramwaj gazowy zjechał do zajezdni 7 listopada 1899, 9 lutego 1900 otwarto pierwszą linię elektryczną z zajezdni w Malinniku do Dworca Głównego, a 10 lutego 1900 uruchomiono kursy do Cieplic. 8 sierpnia 1911 uruchomiono linię do Podgórzyna Dolnego, którą 20 maja 1914 przedłużono do Podgórzyna Górnego.
Po 1945 roku.
18 maja 1945 niemiecka załoga wznowiła przewozy na trasie Dworzec Kolejowy – Zajezdnia. 22 maja 1945 utworzono przedsiębiorstwo „Kolej Elektryczna w Jeleniej Górze”. Na początku lat 50. XX wieku zwiększono ilość mijanek, co umożliwiło likwidację torów na ulicy M. Konopnickiej, Rynku i ulicy Długiej, gdzie odbywał się do tej pory ruch jednokierunkowy w kierunku Cieplic. W związku z tym wszystkie tramwaje (nie tylko – jak dotąd – wracające z Cieplic) zaczęły kursować ulicą Bankową. Tabor został też wymieniony na wagony 5N z chorzowskiego Konstalu. 31 grudnia 1964 zamknięto linię do Podgórzyna, a 28 kwietnia 1969 był ostatnim dniem kursowania tramwajów w ogóle. Tego dnia przejazd był bezpłatny. Tramwaj na ulicach Jeleniej Góry pojawił się jeszcze 1 maja 1969 podczas pochodu, ale nie był to już regularny kurs.

</doc>
<doc id="539673" url="https://pl.wikipedia.org/wiki?curid=539673" title="Newcastle Central">
Newcastle Central

Newcastle Central – stacja kolejowa w Newcastle upon Tyne, w Anglii. Posiada 5 peronów i obsługuje 4,870 mln pasażerów rocznie.
Przewoźnikiem zarządzającym stacją jest East Coast, a obsługują ją również First ScotRail, Northern Rail, CrossCountry oraz First TransPennine Express. 

</doc>
<doc id="539674" url="https://pl.wikipedia.org/wiki?curid=539674" title="Akrolit">
Akrolit

 
Akrolit (stgr. ἀκρόλιθος akrolithos od "akro" – skrajny i "lithos" – kamień) – starożytny posąg kultowy wykonany z różnorodnych materiałów.
Nazwą tą określano statuy wykonane archaiczną techniką łączenia dwóch odmiennych materiałów, najczęściej drewna z kamieniem lub kamienia z brązem. Częstą praktyką było wykonywanie głowy i kończyn posągu (nieokrytych części ciała) z marmuru lub innego kamienia (wapienia), a korpusu z drewna polichromowanego albo obitego blachą (złotą lub brązową). Dodatkowo rzeźby te często odziewano w ozdobne szaty, podobnie jak praktykuje się to dotychczas ze statuami i figurami religijnymi w niektórych katolickich krajach południowej Europy (Hiszpania, Włochy). 
Od VII w. p.n.e. akrolitem zastępowano w starożytnej Grecji prymitywniejszy ksoanon. Znany w starożytności był opisany przez Pauzaniasza akrolit Ateny Areja w Platejach wykonany przez Fidiasza. 
W okresie klasycznym akrolity wykonywano wykorzystując kosztowniejszą technikę chryzelefantyny – przez łączenie drewna z okładziną ze złota i kości słoniowej (najwybitniejsze przykłady to inne dzieła Fidiasza – posągi Ateny Partenos i Zeusa Olimpijskiego).
Greckie akrolity naśladowano w starożytnym Rzymie (nie tylko w rzeźbach kultowych) aż do czasów późnego cesarstwa, czego spektakularnym przykładem są pozostałości kolosalnego posągu Konstantyna Wielkiego z początku IV stulecia. 

</doc>
<doc id="539675" url="https://pl.wikipedia.org/wiki?curid=539675" title="Skały efuzywne">
Skały efuzywne

Skały efuzywne, efuzywy, skały efuzyjne – skały wylewne pochodzenia wulkanicznego. Tworzą się z magmy wydobywającej się na powierzchnię Ziemi z wulkanu w postaci lawy. Należą do nich, m.in.: melafir, bazalt, ryolit, obsydian, andezyt, dacyt.

</doc>
<doc id="539677" url="https://pl.wikipedia.org/wiki?curid=539677" title="Leeds City (stacja kolejowa)">
Leeds City (stacja kolejowa)

Leeds zwany również Leeds City - główna stacja kolejowa w mieście Leeds w hrabstwie West Yorkshire, na liniach South Western Main Line, Cross Country Route i licznych regionalnych. Stacja jest zelektryfikowana. Jest największą stacją Anglii poza Londynem i drugą w Wielkiej Brytanii, po Glasgow Central.
Ruch pasażerski.
Ze stacji korzysta ok. 18 121 000 pasażerów rocznie (dane za rok 2007). Liczba pasażerów korzystających ze stacji ma tendencję wzrostową (ponad 4 mln w ciągu 4 lat). Posiada bezpośrednie połączenia z większością dużych miast w Anglii i Szkocji, w tym z Londynem, Pociągi odjeżdżają ze stacji w odstępach godzinnych w każdą stronę.
Obsługa pasażerów.
Kasy biletowe, automaty biletowe, odbiór biletów zamówionych przez internet, poczekalnia I klasy, poczekalnia II klasy, WC, bankomaty, bar, bufet, przystanek autobusowy (bezpłatne połączenie z centrum miasta i dokami), postój taksówek, telefon, publiczny dostęp do internetu Wi-Fi, sklepy, dworcowa komenda policji, sklepy. Stacja dysponuje parkingiem samochodowym na 299 miejsc oraz parkingiem rowerowym na 124 miejsca. 

</doc>
<doc id="539679" url="https://pl.wikipedia.org/wiki?curid=539679" title="Tramwaje w Kostrzynie nad Odrą">
Tramwaje w Kostrzynie nad Odrą

Tramwaje w Kostrzynie nad Odrą – system komunikacji tramwajowej istniejący w Kostrzynie nad Odrą w latach 1903–1945.
Tramwaje konne.
Duże odległości między dzielnicami skłoniły władze miasta do uruchomienia połączenia tramwajowego. W tamtych czasach Kostrzyn nad Odrą (Küstrin) nie posiadał jeszcze sieci elektrycznej, więc decyzja padła na tramwaj konny o szerokości toru 1000 mm. Wagony zostały odkupione od miasta Poczdam i dostosowane do kostrzyńskich torów. Z powodu wysokich kosztów i wąskich uliczek, wybudowano jednotorową trasę z trzema mijankami. Do oficjalnego otwarcia doszło 10 marca 1903. Linie tramwajowe prowadziły z dworca kolejowego Stare Miasto, przez Rynek, Gwiazdę (dzisiaj rondo) gdzie rozchodziły się w trzech kierunkach: koszar przy ul. Gorzowskiej, Lasu Miejskiego i dworca kolejowego Nowe Miasto. W 1913 miasto zostało zelektryfikowane, więc powstały plany uruchomienia tramwaju elektrycznego i przedłużenia linii tramwajowej. Jednak z powodu braku pieniędzy do realizacji nie doszło. Po zakończeniu I wojny światowej nastały czasy wielkiego kryzysu gospodarczego, wzrosła inflacja oraz rosły koszty utrzymania, co spowodowało, że w 1923 roku kursowanie tramwaju postanowiono zawiesić, a wagony sprzedano.
Tramwaje elektryczne.
W 1924 miasto przeznaczyło pieniądze na elektryfikację tramwajów. Słupy trakcyjne zaczęto stawiać wzdłuż już istniejących torów tramwaju konnego. Prąd popłynął 30 kwietnia 1925, a oficjalne otwarcie nastąpiło 16 maja 1925 przed zajezdnią, która znajdowała się koło wieży ciśnień (dziś teren ulicy Osiedlowej koło wieży ciśnień). Miasto zakupiło cztery tramwaje od firmy Christoph &amp; Unmack w Niska. Następnie w wyniku wzrostu przewozów dokupiło jeszcze dwa wagony. W 1928 dokupiono też dwie przyczepy, które były podobne wyglądem do wagonów silnikowych. Nie były one jednak często używane, dopiero po roku 1934 można było je częściej zobaczyć na ulicach miasta. W 1941 zostały przewiezione do Łodzi, gdzie stacjonowały w zajezdni Chocianowice. Przetrwały wojnę i jeździły po Łodzi do lat pięćdziesiątych. Ostatni tramwaj (używany) firmy Waggon – fabrik Rastatt został zakupiony w 1943 od miasta Celle.
W 1933 postanowiono przedłużyć linię do Kietz, ale że większa część pieniędzy musiałaby być przeznaczona na nowe tramwaje, rada miasta postanowiła tymczasowo przedłużyć trasę tylko do mostu na kanale Odry. Z powodu dalszego braku pieniędzy, trasy nigdy nie przedłużono do Kietz i zamknięto ją w 1937, jednocześnie tworząc przystanek końcowy przy szkole średniej. Następnego dnia została otwarta linia autobusowa, pomiędzy Kietz a Rynkiem. 30 stycznia 1945 tramwaje zwieziono do zajezdni z powodu nadchodzącego frontu. Po wojnie ocalał tylko jeden tramwaj numer 5, który później został przewieziony do Gorzowa Wielkopolskiego. Jeździł tam w latach 1947–1955 prawdopodobnie pod numerem 2. Taki sam los spotkał tory tramwajowe – ostatnie tory prawdopodobnie zniknęły na początku lat 70. XX wieku a słupy trakcyjne w 1999 podczas remontu mostu na Warcie. Zachowało się jedynie kilka rozet służących do mocowania lin nośnych sieci trakcyjnej – na murach dworca kolejowego, Wieży Ciśnień i Bramy Berlińskiej. W 2007 podczas wykopów i układania podziemnej sieci kanalizacyjnej na Starym Mieście zdjęto oryginalne fragmenty bruku z ulicy łączącej Rynek z Bramą Berlińską, tym samym usuwając ostatni istniejący zarys toru tramwajowego.
Niedawno narodził się pomysł pozyskania tramwaju, najchętniej oryginalnego, który mógłby uzupełnić obraz rewitalizowanego obecnie Starego Miasta i znajdującej się tam Bramy Berlińskiej, przez którą przejeżdżały tramwaje łącząc oba brzegi miasta.
Linie tramwajowe w 1925
Linie tramwajowe w 1934 roku
Linie tramwajowe w 1937 roku

</doc>
<doc id="539680" url="https://pl.wikipedia.org/wiki?curid=539680" title="Wodaabe">
Wodaabe

Wodaabe – jeden z ludów Afryki należący do grupy etnicznej Fulbe.
Wodaabe żyją jako wędrowni pasterze (koczownicy). Wędrują wzdłuż południowej granicy Sahary.
Napisy naskalne z centralnej części Sahary sprzed ok. 5000 lat dowodzą ich obecności już w epoce kamienia. Rytm życia Wodaabe podporządkowany jest potrzebom ich długorogiego bydła zebu, którego hodowla i pielęgnacja jest bardzo pracochłonna. Niechętnie sprzedają swoje zwierzęta, a ubój odbywa się niezwykle rzadko. Odżywiają się głównie mlekiem i zebranymi roślinami. Pogardzani przez wszystkie sąsiednie grupy etniczne, są nazywani Bororo, tzn. Zaniedbani Pasterze. Sami nazywają siebie Wodaabe, co oznacza „tabu czystości”. 
W odróżnieniu od innych plemion Afryki nie mają zhierarchizowanej struktury społecznej. Autorytet Ardo opiera się tylko na ich doświadczeniu życiowym. Mogą oni udzielać rad, ale nie rozkazów. 
We wrześniu, na koniec pory deszczowej, odbywa się kilkudniowy konkurs piękności. Spośród około tysiąca tańczących młodych mężczyzn z kolorowo pomalowanymi twarzami, ustrojonych w barwne stroje i bransolety, młode dziewczyny wybierają najpiękniejszego.

</doc>
<doc id="539681" url="https://pl.wikipedia.org/wiki?curid=539681" title="Edynburg Waverley">
Edynburg Waverley

Edynburg Waverley – największa stacja kolejowa w Edynburgu, stolicy Szkocji. Zajmuje obszar 10 hektarów, posiada 6 peronów i obsługuje ponad 15 mln pasażerów rocznie. Jest drugą (po Glasgow Central Station) pod względem liczby pasażerów stacją kolejową w Szkocji.

</doc>
<doc id="539682" url="https://pl.wikipedia.org/wiki?curid=539682" title="Wychowanie do życia w rodzinie">
Wychowanie do życia w rodzinie

Wychowanie do życia w rodzinie (w skrócie: WDŻWR, WDŻR, WDŻ lub WŻR) – przedmiot dla uczniów polskiej szkoły podstawowej, którego celem jest przygotowanie młodzieży do życia w rodzinie. Ma status przedmiotu nadobowiązkowego i obejmuje uczniów od klasy czwartej szkoły podstawowej.
Stan prawny.
Na mocy dokonanej w 2009 nowelizacji rozporządzenia Ministra Edukacji Narodowej i Sportu z dnia 12 sierpnia 1999 r. w sprawie sposobu nauczania szkolnego oraz zakresu treści dotyczących wiedzy o życiu seksualnym człowieka, o zasadach świadomego i odpowiedzialnego rodzicielstwa, o wartości rodziny, życia w fazie prenatalnej oraz metodach i środkach świadomej prokreacji, zawartych w podstawie programowej kształcenia ogólnego () na zajęcia wychowania do życia w rodzinie nie będą uczęszczać tylko ci uczniowie niepełnoletni, których rodzice zgłoszą dyrektorowi szkoły sprzeciw w formie pisemnej co do udziału dzieci w zajęciach oraz ci uczniowie pełnoletni, którzy sami zgłoszą dyrektorowi w formie pisemnej sprzeciw wobec udziału w zajęciach.
W szkołach średnich Ministerstwo Edukacji Narodowej dopuściło do nauki tego przedmiotu następujące podręczniki:

</doc>
<doc id="539683" url="https://pl.wikipedia.org/wiki?curid=539683" title="Antymion">
Antymion



</doc>
<doc id="539685" url="https://pl.wikipedia.org/wiki?curid=539685" title="Antytaon">
Antytaon

Antytaon ("T+") – antycząstka, przeciwieństwo cząstki Taon. Należy do leptonów.
Odkrycie.
Taony, zostały odkryte, przez Martina Lewisa Perla, w 1975 r. Za ich odkrycie, odkrywca dostał Nagrodę Nobla w 1995 r. Wykryto je w eksperymentach SLAC i LBL.
Dane.
Średni czas życia antytaonu jest taki sam jak taonu - 3x10-13 sekundy. Jest leptonem z trzeciej generacji. Ma ładunek dodatni, a masa to 1777 MeV.

</doc>
<doc id="539686" url="https://pl.wikipedia.org/wiki?curid=539686" title="Antyneutrino">
Antyneutrino



</doc>
<doc id="539689" url="https://pl.wikipedia.org/wiki?curid=539689" title="Beatles for Sale">
Beatles for Sale

Beatles for Sale – czwarty album studyjny zespołu The Beatles, wydany w 1964 roku i wyprodukowany przez George’a Martina. Album zawiera m.in. utwory: „Every Little Thing”, „Eight Days a Week” (piosenka zajmowała 1. miejsce listy przebojów Billboardu) czy też „What You're Doing”. Na albumie znalazło się kilka coverów.

</doc>
<doc id="539692" url="https://pl.wikipedia.org/wiki?curid=539692" title="Franciszek Herbich">
Franciszek Herbich

Franciszek Herbich, niem. Franz Herbich (ur. 8 maja 1791 w Wiedniu, zm. 9 września 1865 w Krakowie) – botanik, lekarz i balneolog, członek (od 1863) Towarzystwa Naukowego Krakowskiego. W latach 1809-1845 służył w wojsku austriackim, od 1818 był lekarzem wojskowym. Badał m.in. florę Francji i Włoch; stacjonował m.in. w Tarnowie, Niepołomicach, Stanisławowie, Czerniowcach, gdzie zamieszkał na stałe.
Od 1856 Franciszek Herbich zamieszkał na stałe w Krakowie, gdzie zajmował się botaniką, podróżując stale po Karpatach. Trzykrotnie odwiedził Tatry i Pieniny (1829, 1830, 1832). W 1832 r. podjął nieudaną próbę wejścia na Mięguszowiecki Szczyt.
Inicjator (1863) zorganizowania Komisji Fizjograficznej Towarzystwa Naukowego Krakowskiego.
Herbich opisał 23 nowych gatunków roślin w swoim głównym dziele "Flora der Bucowina" (1858). Naukowo zajmował się głównie botaniką, pisał też o źródłach leczniczych w Szczawnicy.
Jego syn, również Franciszek (Franz) Herbich (1821-1887), był geologiem.

</doc>
<doc id="539693" url="https://pl.wikipedia.org/wiki?curid=539693" title="III Liceum Ogólnokształcące im. Stefana Żeromskiego w Bielsku-Białej">
III Liceum Ogólnokształcące im. Stefana Żeromskiego w Bielsku-Białej

III Liceum Ogólnokształcące im. Stefana Żeromskiego w Bielsku-Białej – publiczna szkoła ponadpodstawowa powstała w 1951 roku.
Historia.
W październiku 1948 roku Robotnicze Towarzystwo Przyjaciół Dzieci podejmuje starania o budowę na terenie miasta nowej szkoły. W lutym 1949 roku zakupiono parcelę między dzisiejszymi ulicami Bohaterów Warszawy, Wilsona, Grota-Roweckiego. W maju 1950 roku dokonano uroczystego wmurowania aktu erekcyjnego. 1 września 1951 roku rozpoczęto rok szkolny w budynku Liceum Żeńskiego przy ul. Schodowej, natomiast 18 września przeniesiono szkołę do gmachu przy ul. Bohaterów Warszawy. Oficjalna nazwa szkoły brzmiała „Szkoła Ogólnokształcąca TPD stopnia podstawowego i licealnego”. Na przełomie lat 1956 i 1957 w szkole z inicjatywy prof. i phm. Kazimierza Wójtowicza odbyła się pierwsza otwarta zbiórka harcerska nawiązująca do tradycji skautingu. Szkoła posiadała już wtedy pierwsze pracownie – fizyczną, biologiczną, chemiczną i geograficzną. Była wyposażona w: telewizor, 2 magnetofony, radiowęzeł i aparat filmowy.
W sierpniu 1958 Ministerstwo Oświaty zatwierdziło wniosek rady pedagogicznej o nadanie szkole imienia Stefana Żeromskiego. Patrona wybrano spośród: Bolesława Chrobrego, Cypriana Norwida i Marii Skłodowskiej-Curie. We wrześniu 1960 roku otwarto boisko przy szkole, na które składało się: boisko lekkoatletyczne z bieżnią sześciotorową długości 125 m, trzema skoczniami lekkoatletycznymi i czterema rzutniami, oraz płyta asfaltowa z dwoma boiskami do koszykówki i jednym do siatkówki. 29 marca 1977 roku liceum zgłosiło akces do udziału w ruchu Szkół Stowarzyszonych UNESCO, a 18 stycznia 1979 zostało przyjęte.
We wrześniu 1978 rozpoczęto pierwsze, eksperymentalne lekcje informatyki, które prowadziła mgr Stefania Kocurkiewicz, liceum posiadało jeden komputer. 20 listopada 1987 r. mgr Grzegorz Pysz został opiekunem pierwszej pracowni komputerowej wyposażonej w komputery ZX Spectrum, natomiast w październiku 1991 została przebudowana i wyposażona w nowe komputery klasy IBM PC AT286 (8 stanowisk) – opiekun mgr inż. Anna Janczewska. W październiku 1997 roku rozpoczęto trzyletni remont szkoły, w czasie którego odnowiono sale lekcyjne, korytarze, łazienki i salę gimnastyczną. We wrześniu 1998 r. w miejscu zlikwidowanej kuchni i jadalni powstała biblioteka z dużą czytelnią. Rok później rozpoczęto komputeryzację zbiorów bibliotecznych.
W zimie organizowane są obozy narciarskie, natomiast w lecie obozy żeglarskie, a także obozy językowe w Londynie. Prowadzony jest kurs Sieciowej Akademii CISCO. Uczniowie liceum osiągają sukcesy na olimpiadach geograficznych, biologicznych (nawet na stopniu międzynarodowym), informatycznych, historii sztuki, języka łacińskiego i niemieckiego, a także imprezach sportowych.

</doc>
<doc id="539695" url="https://pl.wikipedia.org/wiki?curid=539695" title="Wincenty Juliusz Wdowiszewski">
Wincenty Juliusz Wdowiszewski

Wincenty Juliusz (Julian) Wdowiszewski herbu Gryf (ur. 1849 lub 1850 w Krakowie, zm. 24 stycznia 1906 tamże) – polski inżynier, architekt i historyk sztuki, pisarz.
Życiorys.
Wincenty Juliusz (wzgl. Julian) Wdowiszewski urodził się w 1849 lub w 1850. Wywodził się z rodu Wdowiszewskich herbu Gryf. Był synem Wincentego (1827-1887, więzień stanu z 1848 i 1863, urzędnik krakowskiego magistratu, dyrektor archiwum miejskiego w Krakowie). Miał brata Jana (1853-1904, architekt, dyrektor Muzeum Techniczno-Przemysłowego w Krakowie).
W 1870 ukończył studia inżynierskie w Instytucie Technicznym w Krakowie. Po studiach pracował przy budowie kolei z Przemyśla na Węgry prowadzonej przez Przełęcz Łupkowską. Następnie wstąpił do służby rządowej. Od około 1874 był praktykantem budownictwa przy oddziale technicznym C. K. Namiestnictwa we Lwowie i w tym charakterze przydzielony do oddziału budowniczego urzędu c. k. starostwa w Bochni, od około 1876 do około 1877 zatrudniony tam etatowo. Następnie od około 1877 do około 1878 był praktykantem budownictwa w oddziale budowniczym urzędu c. k. starostwa w Nadwórnej.
Potem zamieszkiwał w Sanoku, gdzie od około 1879 do około 1886 jako autoryzowany inżynier cywilny prowadził prywatne biuro techniczne. W tym okresie zajmował się budową dróg, mostów, budownictwem lądowym. Był autorem planu budowy gmachu C. K. Gimnazjum w Sanoku. W mieście był prezesem „Gwiazdy” oraz założycielem i wiceprezesem „Stowarzyszenia rękodzielniczo-przemysłowego”. W mieście stworzył sklep spożywczy (przy nim wydawano tygodnik „Pośrednik”), organizował także wieczory pamiątkowe, patriotyczne i odczyty. W latach od około 1881 do około 1885 należał do oddziału sanocko-lisko-brzozowsko-krośnieńskiego C. K. Galicyjskiego Towarzystwa Gospodarskiego.
Z Sanoka powrócił do Krakowa, gdzie od około 1887 przez resztę życia był autoryzowanym inżynierem cywilnym. Równolegle podjął pracę w wydziale budownictwa Magistratu Stołecznego Królewskiego Miasta Krakowa, gdzie był zatrudniony od 1886 lub od około 1888 jako II inspektor budownictwa, od około 1893 jako I inspektor budownictwa, od maja 1897 do końca życia sprawował stanowisko dyrektora tegoż wydziału.
Jako historyk sztuki pracował na polu naukowym i był członkiem Komisji Historii Sztuki Akademii Umiejętności. Przez 22 lata był członkiem Towarzystwa Technicznego w Krakowie, w strukturze tegoż w 1886 i 1887 pełnił funkcję sekretarza (wówczas był redaktorem „Czasopisma Technicznego”), w lutym 1899 wybrany prezesem, później przez cztery lata był w komitecie redakcyjnym pisma „Architekt”. W 1889 był członkiem komitetu ku wsparciu pogorzelców z Bobowy. Zapowiadał swój udział na Drugi Zjazd Historyków Polskich w 1890. W maju 1896 został wybrany do składu zarządu miejskiej Kasy Chorych w Krakowie, w styczniu 1897 wybrany do wydziału Towarzystwa Miłośników Historii i Zabytków Krakowa. Przed 1897 nadzorował budowę gmachu nowego teatru w Krakowie. W 1899 był członkiem komitetu budowy pomnika Tadeusza Kościuszki w Krakowie.
Był autorem artykułów drukowanych w czasopismach fachowych oraz w prasie codziennej, pisał opracowania w zakresie krytyki literackiej i sztuki. Pisywał także cieszące się wielką popularnością utwory sceniczne, komedie i powieści. Jego utwory były z powodzeniem wystawiane w teatrach. Niektórych z dzieł literackich dotyczyły mieszkańców Sanoka i okolic: "Szambelani" – o szlachcie, "Takich więcej" – o rękodzielnikach, "Dwaj polscy malarze" – o braciach artystach-malarzach Maksymilianie i Franciszku Ksawerym Siemianowskich. Swe cenne zbiory, które gromadził przez całe życie, na kilka dni przed śmiercią przekazał krakowskiemu Muzeum Narodowemu.
Zmarł 24 stycznia 1906 w Krakowie w wieku 56 lat. Został pochowany 26 stycznia 1906 na Cmentarzu Rakowickim w Krakowie (kwatera Z).
Był żonaty z Olgą Julią z domu Choroszczakowską, z którą miał dzieci: Olgę Marię (zm. 1880 w Sanoku w wieku 5 lat), Witolda Wacława (ur. 1881 w Sanoku), bliźniaczki Emilię i Joannę (ur. 1885).

</doc>
<doc id="539701" url="https://pl.wikipedia.org/wiki?curid=539701" title="Przygotowanie do życia w rodzinie">
Przygotowanie do życia w rodzinie



</doc>
<doc id="539703" url="https://pl.wikipedia.org/wiki?curid=539703" title="Piaskowanie (technologia)">
Piaskowanie (technologia)

Piaskowanie – proces technologiczny polegający na czyszczeniu lub kształtowaniu dowolnej powierzchni materiałem ściernym w strumieniu sprężonego powietrza, ewentualnie cieczy.
Efekt piaskowania jest podobny do szlifowania, jednak czyszczona powierzchnia jest równiejsza i uzyskuje wymaganą do malowania szorstkość, a także nie ma problemów z czyszczeniem trudno dostępnych rogów lub zakrzywień.
Występują następujące klasy piaskowania, od najlepszej: SA3, SA2.5, SA2, SA1 oraz „stoczniowe” – SA1.5. Klasa SA3 możliwa jest do uzyskania tylko na nowej blasze.
Piaskowanie zostało opatentowane przez Benjamina Chew Tilghmana 18 października 1870.
Podczas piaskowania uderzające drobiny piasku (zazwyczaj oczyszczonego poprzez przesiewanie) mogą dostać się do płuc pracownika, co przy dłuższej pracy może wywołać jedną z chorób pylicznych, dlatego niedopuszczalne jest stosowanie suchego piasku kwarcowego jako ścierniwa lub dodatku do innych ścierniw, może on być wykorzystywany jedynie w technologiach pneumatycznych mokrych i wilgotnych. Rozróżnić możemy tutaj trzy główne metody: przy użyciu myjki ciśnieniowej, w płaszczu wodnym oraz hydropiaskowanie. 
Pracownik wykonujący piaskowanie powinien używać ubrania ochronnego zaopatrzonego w dopływ świeżego powietrza do oddychania (co jest widoczne na pierwszym zdjęciu).
Do piaskowania mogą być również użyte inne, dostatecznie rozdrobnione materiały: szlaka miedziowa, śrut, szkło, metal, suchy lód, granat (minerał), żużel, a nawet zmielone kawałki skorupy orzechów kokosowych i innych roślin, co pozwala na uzyskanie specyficznego wyglądu obrabianej powierzchni.
Piaskowanie śrutem nazywa się potocznie śrutowaniem. Wykonuje się je z reguły na hali ze względu na odzysk śrutu, chociaż są też urządzenia przenośne do śrutowania powierzchni płaskich, na przykład burt statków.
Wyjątkowe efekty można uzyskać poprzez użycie ekologicznego granulatu szklanego Blast Grit , który pozwala na wielokrotne użycie. Proces ten potocznie nazywa się szkiełkowaniem.

</doc>
<doc id="539706" url="https://pl.wikipedia.org/wiki?curid=539706" title="Kompresor">
Kompresor



</doc>
<doc id="539707" url="https://pl.wikipedia.org/wiki?curid=539707" title="Homofilia">
Homofilia



</doc>
<doc id="539709" url="https://pl.wikipedia.org/wiki?curid=539709" title="Maria Robotnik">
Maria Robotnik



</doc>
<doc id="539710" url="https://pl.wikipedia.org/wiki?curid=539710" title="Kondorowe">
Kondorowe

Kondorowe (Cathartiformes) – rząd ptaków z infragromady ptaków neognatycznych (Neognathae).
Systematyka.
Do rodziny zalicza się jedna współcześnie występująca rodzina:
oraz wymarła:

</doc>
<doc id="539711" url="https://pl.wikipedia.org/wiki?curid=539711" title="Pelity">
Pelity

Pelity (lutyty) ( – glina) – skały osadowe (okruchowe i chemiczne), zwięzłe bądź luźne, zbudowane z ziarn frakcji pelitowej (iłowej) o średnicy poniżej 0,01 mm lub poniżej 0,0063 mm.
Do pelity zaliczają się różne skały ilaste: ił, iłowiec, iłołupek, także przez skały alitowe np. bentonit. 
Materiał pelitowy może występować jako domieszka także w innych rodzajach skał.

</doc>
<doc id="539713" url="https://pl.wikipedia.org/wiki?curid=539713" title="Lafcadio Hearn">
Lafcadio Hearn

Lafcadio Hearn (właściwie: Patricio (Patrick) Lafcadio Tessima Carlos Hearn, w języku japońskim: – pisarz tworzący w języku angielskim i japońskim, znany głównie z opisów kultury i folkloru Japonii.
W czasie pobytu w Japonii napisał wiele książek, z których najbardziej znany jest zbiór legend i opowieści niesamowitych "Kwaidan", często wznawiany na całym świecie. Po czternastu latach od przybycia do Japonii Hearn umarł jako japoński pisarz narodowy. W przedmowie do tokijskiego wydania "Kwaidanu" z lat siedemdziesiątych XX w. napisano, że książka jest „tak japońska, jak haiku”.
Nie można go w pełni przypisać do żadnej narodowości, kultury czy religii. Był kosmopolitą, zafascynowanym kulturą afroamerykańską, japońską i francuską.
Życiorys.
Wczesne lata życia.
Urodził się na wyspie Leukada (Lefkas – stąd jego imię) jako syn irlandzkiego chirurga wojskowego Charlesa Hearna i Greczynki Rosy Antonii Kassimati. Został ochrzczony w obrządku prawosławnym.
W wieku 6 lat przeniósł się do Dublina, gdzie uczył się w katolickim College Durham (tu na skutek wypadku stracił wzrok w lewym oku). Wcześnie zetknął się z artystycznym środowiskiem Dublina.
Pobyt w USA.
W 1869 przeniósł się do Cincinnati, Ohio, (USA), gdzie żył w skrajnej nędzy, co przypuszczalnie przyczyniło się do jego późniejszych problemów psychicznych (obsesja i paranoja). Znalazł w końcu pracę dziennikarza w lokalnej gazecie, gdzie jego wybitny talent pisarski umożliwił mu szybki awans zawodowy.
W 1876 związał się z Afroamerykanką Aletheą Foley, co wywołało skandal, ponieważ takie międzyrasowe konkubinaty były wówczas w Ohio prawnie zakazane. Z tego powodu zwolniono go z pracy i w następnym roku przeniósł się do Nowego Orleanu, gdzie do 1888 był dziennikarzem w gazecie „Times Democrat”. Głównym tematem jego twórczości stała się francuskojęzyczna miejscowa kultura kreolska i kult voodoo. Tłumaczył również nowele Guy de Maupassanta.
Pobyt w Japonii.
W 1889 wyjechał do Japonii jako korespondent prasowy. Ten kraj go zafascynował. Postanowił tam pozostać i zatrudnił się jako nauczyciel języka angielskiego w Matsue (gdzie obecnie znajduje się muzeum Hearna). W 1891 ożenił się z córką miejscowego samuraja Setsu Koizumi, otrzymał obywatelstwo japońskie i zmienił nazwisko na "Koizumi Yakumo".
W tym samym roku przeniósł się do Kumamoto, gdzie pracując jako nauczyciel, napisał swoją pierwszą książkę, poświęconą Japonii: "Glimpses of Unfamiliar Japan" (1894). Od 1896 do 1903 pracował jako wykładowca literatury angielskiej na Tokijskim Uniwersytecie Cesarskim. Znał doskonale język japoński i pisał także w tym języku.
Jego książki, poświęcone kulturze, folklorowi, obyczajom i wierzeniom Japończyków były bardzo popularne na Zachodzie i zaliczają się do pierwszych rzetelnych opisów Japonii okresu Meiji. Pół roku przed śmiercią zaczął wykładać na Uniwersytecie Waseda w Tokio. Zmarł na atak serca.
Twórczość poświęcona Japonii.
Po polsku wydano też zbiór "Czerwony ślub i inne opowiadania" (1925) zawierający teksty z "Kwaidanu", "Gleanings in Buddha-Fields", "Kokoro" i "Out of the East".

</doc>
<doc id="539715" url="https://pl.wikipedia.org/wiki?curid=539715" title="Liberator">
Liberator



</doc>
<doc id="539716" url="https://pl.wikipedia.org/wiki?curid=539716" title="Transkrypcja na chiński">
Transkrypcja na chiński

Transkrypcja z punktu widzenia języka chińskiego to proces odwrotny do latynizacji, który pozwala na zapisanie obcych nazw i nazwisk przy pomocy pisma chińskiego.
Główną zasadą takiej transkrypcji jest podobieństwo fonetyczne. Znaczenie użytych znaków jest na ogół (patrz poniżej) pomijane.
Dla niektórych języków Chińczycy tworzą tabele, które ten proces ułatwiają. 
Częściej używane nazwy, nazwiska i imiona mają ustalone, słownikowe formy. Przykładami mogą być: 
Ponieważ struktura fonologiczna języka chińskiego (język składa się ze stosunkowo niedużej liczby sylab) w przypadku wielu języków bardzo utrudnia dobranie możliwie podobnego ekwiwalentu, transkrybowanie na chiński cechuje się dużą dowolnością. Dlatego w wielu przypadkach współistnieje kilka form obcej nazwy, dopóki jedna z nich nie stanie się normą.
Chińczycy nie mają problemu z transkrybowaniem np. koreańskich i japońskich nazwisk oraz nazw własnych, bo mają one formy zapisywane w piśmie chińskim. Dla cudzoziemca uczącego się chińskiego problem polega na tym, że ich wymowa może być niepodobna do oryginału, np. Akira Kurosawa (黒澤明) po chińsku nazywa się "Hēitán Míng" (patrz: pinyin), a firma Honda (本田) nazywa się "Běntián".
Podobnym zaskoczeniem mogą być chińskie nazwy firm zagranicznych. Przyjmując miejscową tradycję, starają się one, żeby ich chińska nazwa nie tylko przypominała oryginał, ale miała także pozytywne, przynoszące pomyślność znaczenie. Tym samym McDonald’s nazywa się 麦当劳 "Màidāngláo" ("zboże staje się pracą"), Coca-Cola - 可口可乐 "Kěkǒu Kělè" ("smaczny i radosny"), IKEA - 宜家 "yijiā" ("dopasowana rodzina") itp.

</doc>
<doc id="539720" url="https://pl.wikipedia.org/wiki?curid=539720" title="Aleuryty">
Aleuryty

Aleuryty (siltyty) to pylaste, luźne bądź zwięzłe, skały okruchowe. Zbudowane są z nagromadzonych okruchów mineralnych, pochodzących ze zwietrzałych skał. 
Według klasyfikacji opartej na wielkości ziaren są to osadowe skały drobnookruchowe o średnicy ziaren od 0,01 mm do 0,1 mm lub od 0,0063 do 0,063 mm. Składają się głównie z ziarn frakcji aleurytowej (pyłowej), która reprezentowana jest przez m.in. pyły, muły, mułowce, lessy.

</doc>
<doc id="539721" url="https://pl.wikipedia.org/wiki?curid=539721" title="Rywaczki (wieś)">
Rywaczki (wieś)

Rywaczki - wieś w Polsce położona w województwie śląskim, w powiecie kłobuckim, w gminie Miedźno.
W latach 1975-1998 miejscowość administracyjnie należała do województwa częstochowskiego.

</doc>
<doc id="539723" url="https://pl.wikipedia.org/wiki?curid=539723" title="Pociąg Amerika">
Pociąg Amerika

Pociąg „Amerika” – specjalny pociąg (niem. "Führersonderzug" – pol. "pociąg specjalny wodza") kanclerza III Rzeszy Adolfa Hitlera, służący mu do przemieszczania się pomiędzy kwaterami wojennymi. Zostało wyprodukowanych 25 specjalnych składów wagonowych dla hitlerowskich dygnitarzy.
Historia.
Pociąg „Amerika” został oddany do użytku w sierpniu 1939. Zapewniał Hitlerowi komfortową mobilność. W skład pociągu wchodziło z reguły kilka, kilkanaście (osiem do czternastu) wagonów specjalnych. Między innymi wagon wyposażony w urządzenia zasilające, wagon salonka Hitlera nr 10206, wagon konferencyjny, wagon do przewozu samochodów osobowych (reprezentacyjne limuzyny: Maybach, Horch 850 Pullman, terenowy sześciokołowy Mercedes-Benz W31 typ G4), dwa wagony kąpielowe, wagon łączności. Poza tym, każdy skład wyposażony był w dwa wagony z działkami przeciwlotniczymi kal. 20 mm wraz z 26 żołnierzami obsługi, które doczepione były na początku (za lokomotywą) i na końcu składu. Ponadto w składzie „Ameriki” znajdowały się: wagon eskorty, wagon restauracyjny, dwa wagony sypialne dla współpracowników Hitlera i zaproszonych do pociągu gości, dwa wagony dla personelu i wagon kierownika biura prasowego z krótkofalowym nadajnikiem radiowym o mocy 700 W. Wszystkie wagony były pomalowane w kolorze ciemnoniebieskim.
Podczas II wojny światowej pociąg Hitlera prowadzony był z reguły lokomotywami parowymi Baureihe 01, choć zdarzały się przypadki, w których do składu doczepiano parowozy Baureihe 03. Pociąg „Amerika” posiadał podwójną trakcję parową, na wypadek awarii lokomotywy. Wcześniej skład obsługiwały lokomotywy elektryczne, które w owym czasie były w Niemczech jednymi z najnowocześniejszych w Europie. Podczas obecności kanclerza w stolicy, skład można było zobaczyć na Dworcu Anhalckim ("Anhalter Banhof").
„Amerika” była pierwszą wojenną kwaterą wodza III Rzeszy w czasie działań wojennych we wrześniu 1939. Po tym, jak Niemcy wypowiedziały wojnę Stanom Zjednoczonym w grudniu 1941, nazwa „Amerika” zamieniona została na bardziej germańską „Brandenburg” („Brandenburgia”). Pod koniec wojny pociąg wpadł w ręce zachodnich aliantów. Wagon, w którym Hitler pracował, został wysadzony w powietrze, aby nie stał się miejscem kultu zwolenników Hitlera.
W 2017 w Jedlinie-Zdroju, w sąsiedztwie kompleksu Riese, dla celów edukacyjnych zostały udostępnione odtworzone (repliki) dwa wagony pociągu: salonka sztabowa i uzbrojony wagon osłonowy (artyleryjski).
Inne pociągi specjalne III Rzeszy.
Podobne pociągi posiadali inni dygnitarze III Rzeszy, między innymi marszałek Rzeszy Hermann Göring, podróżujący pociągiem o nazwie „Azja” i minister spraw zagranicznych Joachim von Ribbentrop. „Azja” należała z pewnością do składów, które swoim przepychem „biły na głowę” wszystkie inne pociągi dygnitarzy. Do wykończenia wagonów użyto najdroższego drewna, skór i tkanin. Marszałek Göring słynący zresztą z zamiłowania do luksusu (zob. Carinhall) dbał o to, aby jego wizerunek przewyższał wszystkich, nawet wodza.

</doc>
<doc id="539724" url="https://pl.wikipedia.org/wiki?curid=539724" title="Psamity">
Psamity

Psamity (arenity) – luźne bądź zwięzłe skały okruchowe, zbudowane przeważnie z ziarn frakcji psamitowej (piaskowej), o średnicy ziaren od 0,1 mm do 2 mm lub od 0,063 mm do 2 mm. Według klasyfikacji opartej na wielkości ziaren są to osadowe skały średniookruchowe.
Do psamitów należą piaski i piaskowce a także arkozy, waka, szarogłazy, piaskowiec kwarcytowy (kwarcyt).
Czasami psamity występują jako domieszka w innych skałach (m.in. w glinach, marglach, wapieniach).

</doc>
<doc id="539727" url="https://pl.wikipedia.org/wiki?curid=539727" title="Tar-Vanimelde">
Tar-Vanimelde



</doc>
<doc id="539731" url="https://pl.wikipedia.org/wiki?curid=539731" title="Psefity">
Psefity

Psefity (rudyty) - luźne bądź zwięzłe skały okruchowe. Zbudowane są w przeważającej części z okruchów i otoczaków, frakcji psefitowej (żwirowej), o średnicy ziaren powyżej 2 mm. Według klasyfikacji opartej na wielkości ziaren są to skały osadowe grubookruchowe.
Psefity reprezentowane są przez m.in.: gruz, brekcję, żwir, zlepieniec.

</doc>
<doc id="539735" url="https://pl.wikipedia.org/wiki?curid=539735" title="Stara Wieś (Siedlce)">
Stara Wieś (Siedlce)

Stara Wieś – dzielnica Siedlec, leżąca we wschodniej części miasta. Rozciąga się wzdłuż ulic: Starowiejskiej i Kazimierzowskiej.
Dawniej samodzielna miejscowość, do Siedlec przyłączona w 1907.
Wieś szlachecka Siedlce Stara Wieś położona była w drugiej połowie XVI wieku w ziemi łukowskiej województwa lubelskiego. Do 1954 istniała gmina Stara Wieś.
W 1888 w Starej Wsi urodził się Stanisław Łoza.

</doc>
<doc id="539736" url="https://pl.wikipedia.org/wiki?curid=539736" title="Bonnie Wright">
Bonnie Wright

Bonnie Francesca Wright (ur. 17 lutego 1991 w Londynie) – brytyjska aktorka.
Odtwórczyni roli Ginny Weasley w ekranizacjach Harry’ego Pottera. Gra tam zakochaną w Harrym młodszą siostrę Ronalda Weasleya. Grała również dwie małe role w "Stranded", gdzie wcieliła się w postać Sary, a także w filmie: "Agatha Christie: A Life in Pictures", gdzie zagrała młodą Agathę. W 2007 roku podłożyła głos Vanessie w angielskim "The Replacements" ("Wymiennicy").
Życiorys.
Bonnie urodziła się 17 lutego 1991 roku w Londynie w Wielkiej Brytanii, tam też mieszka. Ma starszego brata Lewisa. Rola w "Kamieniu Filozoficznym" przyniosła Bonnie pewną sławę, rola w następnych ekranizacjach coraz większą. Wright stała się sławna już w wieku 9 lat. Bonnie przyjaźni się z całą obsadą Harry’ego Pottera, ale jej najlepszymi przyjaciółmi są Emma Watson (Hermiona Granger), Evanna Lynch (Luna Lovegood) i Afshan Azad (Padma Patil). W kwietniu 2011 r. Bonnie zaręczyła się z aktorem Jamiem Campbellem Bowerem, w 2012 r. rozstali się.
Przygoda z Harrym Potterem.
Najbardziej znana rola Wright to postać pięknej, ale nieśmiałej Ginny Weasley – dziewczyny, która zakochała się w Harrym Potterze. Lewis Wright (jej brat) namówił ją do wzięcia udziału w castingu do roli Ginny, kiedy Bonnie miała 9 lat. Gdy tylko dowiedziała się, że udało jej się zdobyć rolę natychmiast zaczęła czytać książkę, której wcześniej nie znała. Na planie bardzo zżyła się z Julie Walters, która gra jej filmową mamę; oprócz niej zaprzyjaźniła się także z wieloma innymi aktorami grającymi w filmach z serii HP. Największy stres na planie wywołał u niej pocałunek z Danielem Radcliffe'em (Harry Potter).
Wright, wraz z kolegą z planu Matthew Lewisem (odtwórcą roli Neville’a Longbottoma), była gościem oficjalnej polskiej premiery filmu "Harry Potter i Książę Półkrwi" w Krakowie.

</doc>
<doc id="539738" url="https://pl.wikipedia.org/wiki?curid=539738" title="Hobsbawm">
Hobsbawm



</doc>
<doc id="539739" url="https://pl.wikipedia.org/wiki?curid=539739" title="Złom">
Złom



</doc>
<doc id="539740" url="https://pl.wikipedia.org/wiki?curid=539740" title="Moczary Serech">
Moczary Serech

Moczary Serech (oryg. "Fen of Serech") – miejsce ze stworzonej przez J.R.R. Tolkiena mitologii Śródziemia. Pojawia się w "Silmarillionie". Jego położenie jest zaznaczone na mapie Beleriandu dołączonej do książki.
Były to wielkie moczary położone na północ od Przełomu Sirionu, między górami Ered Wethrin a Dorthonionem. Podczas kolejnych Bitew o Beleriand często dochodziło tam do walk. W trakcie Dagor-nuin-Giliath Celegorm, jeden z synów Fëanora, zepchnął na moczary i zniszczył tam znaczne siły orków. W późniejszym czasie szczególnie znane były z dwóch wydarzeń: podczas Dagor Bragollach Finrod Felagund został tam otoczony przez orków, lecz uratował go Barahir; w trakcie Nirnaeth Arnoediad bronili się przy moczarach Húrin i Huor na czele resztek ludzi z Dor-lóminu, dopóki nie zostali wycięci w pień przez żołdaków Morgotha. Moczary przetrwały do końca Pierwszej Ery, kiedy to zniszczony został Beleriand podczas Wojny Gniewu.
Słowo Serech pochodzi z sindarinu.

</doc>
<doc id="539741" url="https://pl.wikipedia.org/wiki?curid=539741" title="Toyota Supra">
Toyota Supra

Toyota Supra – sportowy samochód osobowy produkowany przez japoński koncern Toyota w latach 1978-2002 oraz ponownie od 2019 roku. Do napędu używano wyłącznie benzynowych silników R6 (od 2020 również R4) także z turbodoładowaniem. Moc przenoszona była na oś tylną. Pierwsze dwie generacje oparte zostały na modelu Celica, stąd też nosiły nazwę Toyota Celica Supra. Od trzeciej generacji Supra stała się osobnym modelem. Produkcję czwartej generacji modelu zakończono w Japonii w roku 2002. 14 stycznia 2019 roku oficjalnie zaprezentowano piątą generację Toyoty Supra. 
Pierwsza generacja.
Pierwsza generacja modelu produkowana była od kwietnia 1978 do czerwca 1981 roku. Oparta została w dużej mierze na wersji liftback Toyoty Celiki, pas tylny przejęto bez większych zmian, pas przedni zaś został odpowiednio wydłużony by pomieścić sześciocylindrowy silnik rzędowy (w Celice montowano silniki czterocylindrowe). Samochód był odpowiedzią Toyoty na modele serii Fairlady Z Nissana.
W Japonii nowy model zaprezentowano pod nazwą "Celica XX" w kwietniu 1978 roku. Na rynku północnoamerykańskim samochód zadebiutował w styczniu 1979 roku. Początkowo dostępny był z silnikiem R6 2,6 l SOHC o mocy 112 KM (rynek USA) oraz R6 2,0 l SOHC o tej samej mocy na rynku japońskim. Obie jednostki napędowe wyposażone były we wtrysk paliwa. Silnik mógł być zblokowany z 5-biegową manualną ("W50") bądź 4-biegową automatyczną ("A40D") skrzynią biegów, obie z nadbiegiem. Standardowo pojazd wyposażony był w hamulce tarczowe na obydwu osiach.
Od rocznika 1980 zaczęto montować turbodoładowane silniki R6 o pojemności dwóch litrów, był to pierwszy samochód Toyoty z doładowaną jednostką napędową. Oprócz tego nadwozie doczekało się kosmetycznych zmian. W kolejnym roku wprowadzono silnik o pojemności 2,8 litra generujący moc 118 koni mechanicznych. Oprócz tego zastosowano ulepszoną wersję 4-biegowej skrzyni automatycznej (oznaczenie "A43D"). W teście przeprowadzonym przez redakcję magazynu "Motor Trend", wersji R6 2.8 zmierzono czas przyspieszenia 0-100 km/h równy 10,24 s oraz czas przejazdu ¼ mili równy 19,5 s przy prędkości końcowej równej 125 km/h.
Druga generacja.
W lipcu 1981 roku Toyota zmodernizowała modele rodziny Celica i Celica Supra. Na rynku Stanów Zjednoczonych Mk II dostępny był w dwóch wersjach: P-Type (wersja sportowa) oraz L-Type (wersja luksusowa). Oba warianty były bliźniacze pod względem technicznym, jedyne różnice to dostępne rozmiary opon i kół, wyposażenie nadwozia oraz przełożenia dyferencjału. Układ zawieszenia dla trzeciej generacji Supry powstał przy współpracy z brytyjskim Lotusem. Bliźniaczym modelem wprowadzonym na rynek japoński był Soarer.
Rocznik 1982 (rok produkcji 1981) przygotowany na rynek USA napędzany był przez silnik R6 2,8 l DOHC, który przy stopniu kompresji 8,8:1 generował moc 147 KM (108 kW) i moment obrotowy 210 Nm. Pozwalało to na przyspieszenie 0-100 km/h wynoszące 9,8 s oraz czas przejazdu ¼ mili równy 17,2 s przy prędkości końcowej 130 km/h. Do przeniesienia napędu służyła 5-biegowa manualna lub 4-biegowa automatyczna skrzynia biegów, obie z nadbiegiem.
Na liście wyposażenia standardowego drugiej generacji Supry znajdowały się m.in.: elektrycznie odsuwane szyby, centralny zamek, elektrycznie ustawiane lusterka zewnętrzne, klimatyzacja czy też tempomat. W samochodzie zastosowano także antenę wprasowaną w szybę przednią.
Dla rocznika 1983 przygotowano wzmocnioną do 152 KM (112 kW) i 216 Nm wersję silnika R6 2.8 "5M-GE". Zmieniono także typ 4-biegowej automatycznej skrzyni biegów ("A43DE"). Rocznik 1984 otrzymał ponownie wzmocniony silnik, ze skrzynią manualną osiągał on 162 KM (119 kW) i 221 Nm. Wzrost ten otrzymano m.in. dzięki podniesieniu stopnia kompresji do 9,2:1. Jednostki napędowe łączone ze skrzyniami automatycznymi odznaczały się tym samym poziomem mocy maksymalnej co w latach poprzednich. Zmieniono także przełożenia skrzyń biegów. Oprócz tego zmodyfikowano kształt przednich kierunkowskazów oraz wygląd pasa tylnego. Odświeżony został także wygląd kabiny pasażerskiej – licznik został wyskalowany do 130 mil na godzinę (210 km/h).
Rocznik 1985 otrzymał nieznacznie wzmocniony silnik – 163 KM (120 kW) i 229 Nm. Kolejną zmianą było wyrównanie mocy silników stosowanych ze skrzyniami automatycznymi względem jednostek napędowych stosowanych z przekładniami manualnymi. Z mocniejszym silnikiem czas przyspieszenia 0-100 km/h wynosił 8,6 s, zaś przejazdu ¼ mili 16,1 s przy prędkości końcowej 137 km/h.
Druga generacja Supry oferowana była także w: w większej części Europy (w tym Wielkiej Brytanii, Szwajcarii oraz Szwecji), Australii i Nowej Zelandii.
Trzecia generacja.
Trzecia generacja Supry trafiła do produkcji w lutym 1986 roku, na rynku japońskim zrezygnowano z nazwy Celica XX. Była to już zupełnie nowa konstrukcja niespokrewniona z Celicą. Oba modele stały się różnymi konstrukcjami, Celica otrzymała napęd przedni, w Suprze zaś pozostawiono napęd tylny. Nadwozie zachowało podobieństwo do drugiej generacji modelu. Pod względem konstrukcyjnym była to konstrukcja pokrewna z Toyotą Soarer.
Do napędu użyto silnika R6 3,0 l z 4 zaworami na cylinder (DOHC) w wersji wolnossącej "7M-GE" oraz od 1987 turbodoładowanej "7M-GTE". Moc pierwszego wynosiła 203 KM (149 kW) przy 6000 obr./min, zblokowany był on z 5-biegową skrzynią manualną o oznaczeniu "W58". Jednostka turbodoładowana osiągała 233 KM (173 kW) przy 5600 obr./min i moment siły 334 Nm, połączono ją z 5-biegową ręczną skrzynią biegów o kodzie "R154". W 1989 jej moc została podniesiona do 234 KM, moment obrotowy zaś do 344 Nm. W przypadku obu jednostek można było opcjonalnie zamówić 4-biegowy automat "A340E".
Od stycznia 1987 dostępna była Supra Turbo. Oprócz zastosowania turbodoładowania, różniła się od wersji wolnossącej montowaną w standardzie chłodnicą oleju, zintegrowanym tylnym spoilerem, mechanizmem różnicowym o ograniczonym poślizgu (LSD) oraz spryskiwaczami przednich reflektorów. Na liście wyposażenia dodatkowego znajdował się m.in. system ABS. Od roku 1989 modele w wersji Turbo otrzymały trzyczęściowy spoiler tylny z wbudowanym trzecim światłem "stop" opartym na diodach LED, zmieniono wygląd tylnych świateł oraz pasa przedniego nadwozia. Od 1990 do wyposażenia standardowego dodano układ poduszek powietrznych.
Na rynku japońskim Supra dostępna była w trzech wersjach silnikowych: R6 2,5 l "1JZ-GTE" twin-turbo o mocy 280 KM (206 kW), R6 2,0 l "1G-GTE" twin-turbo 213 KM (157 kW) oraz wolnossący motor R6 2,0 l "1G-GEU".
Od sierpnia do września 1988 na rynku japońskim dostępna była seria 500 egzemplarzy homologacyjnych wersji Turbo-A. Zastosowano w niej silnik R6 3,0 l "7M-GTEU" generujący moc 271 KM (199 kW) i moment obrotowy 358 Nm.
Czwarta generacja.
Produkcję czwartej generacji rozpoczęto w grudniu 1992 roku, wypuszczono wtedy na rynek 20 egzemplarzy przedprodukcyjnych. Produkcja seryjna ruszyła w maju 1993 Czwarta generacja otrzymała całkowicie przestylizowane nadwozie typu hatchback coupé o obłych kształtach i dwie nowe jednostki napędowe.
Na rynku japońskim występowały dwie wersje silnikowe, R6 3,0 l "2JZ-GE" o mocy 223 KM (164 kW) przy 5800 obr./min. i momencie obrotowym 280 Nm przy 4800 obr./min oraz jej turbodoładowany odpowiednik "2JZ-GTE" o mocy 280 KM (206 kW) i momencie 431 Nm. Wersja turbo przygotowana na eksport wyposażona była w jeszcze mocniejszy silnik generujący 324 KM (239 kW) przy 5600 obr./min i moment obrotowy 427 Nm przy 4000 obr./min. W teście przeprowadzonym przez magazyn "Car and Driver" osiągnęła ona czas przyspieszenia 0-96 km/h równy 4,6 s oraz czas przejazdu ¼ mili 13,1 s przy prędkości końcowej 175 km/h. Prędkość maksymalna została ograniczona elektronicznie do 250 km/h (180 km/h na rynku japońskim).
Wersja turbo na rynek europejski charakteryzowała się dużymi hamulcami z zaciskami 4 tłoczkowymi z przodu, 2 tłoczkowymi z tyłu, chłodnicą dyferencjału, aktywnym spoilerem, z zewnątrz wlotem powietrza na masce silnika. Wersja japońska generowała moc 280 KM, pracowała na MAP sensorze, turbiny miały ceramiczne wałki wydechowe, oraz wałek dolotowy o mniejszym skoku, do kwietnia 1996 roku wersja turbo posiadała małe hamulce z dwu tłoczkowymi zaciskami z przodu i jedno tłoczkowymi z tyłu jako standard, zaś opcjonalnie były dostępne duże hamulce jak w wersji europejskiej. Od kwietnia 1996 roku duże hamulce były standardowe dla wersji RZ, a dla pozostałych wersji była to opcja dodatkowa. Wersja amerykańska poza plastikowymi światłami oraz brakiem wlotu na masce specyfikacją była zgodna z wersją europejską.
Układ twin-turbo pracował w trybie sekwencyjnym – pierwsza turbosprężarka tłoczyła powietrze przy niskich prędkościach obrotowych silnika, druga aktywowała się przy wyższych obrotach. Rozwiązanie to pozwalało na zredukowanie zjawiska turbodziury. Dla czwartej generacji Supry przygotowano także 6-biegową manualną skrzynię biegów niemieckiej firmy GETRAG o oznaczeniu "V160", a po roku 1998 "V161" – była to 6-biegowa dwuwałkowa skrzynia. Oprócz niej dostępna była także 5-biegowa skrzynia ręczna "W58" oraz 4-biegowy automat "A340E". W tylnej osi zastosowano dyferencjał typu Torsen.
Eksportu czwartej generacji Supry w Europie zaprzestano w roku 1996, w Stanach Zjednoczonych w 1998. W sierpniu 2002 zakończono produkcję samochodu, było to spowodowane spadkiem zainteresowania na rynku.
Piąta generacja.
Historia.
W 2010 roku Toyota wystąpiła o przedłużenie patentu na nazwę Supra i tym samym zobowiązała się do zastosowania tej nazwy na jednym ze swoich produktów w ciągu 3 lat. 
Podczas targów motoryzacyjnych North American International Auto Show w 2014 roku zaprezentowana została koncepcyjna wersja nowej generacji Supry w postaci Toyoty FT-01. Samochód jest wizją modernistycznego samochodu sportowego, a swoje linie czerpie z klasycznych modeli japońskiego producenta w tym 2000GT, MR-2 oraz Supry. Miesiąc po premierze, Toyota wystąpiła do amerykańskiego urzędu patentowego o kolejne przedłużenie nazwy Supra. W 2016 roku podobny wniosek został złożony w europejskim urzędzie patentowym.
W 2018 roku na Międzynarodowym Salonie Samochodowym w Genewie Toyota zaprezentowała pojazd Toyota GR Supra Racing Concept. Samochód w torowej specyfikacji jest bezpośrednio zapowiedzią drogowej wersji nowej Supry.
Wersja produkcyjna.
Pierwszy publiczny pokaz nowej generacji odbył się 12 lipca 2018 roku podczas Goodwood Festival of Speed. Na torze w Anglii mogliśmy zobaczyć zakamuflowany prototyp, który był już niemalże gotowy do produkcji.
Piąta generacja Toyoty Supra zadebiutowała 14 stycznia 2019 roku podczas North American International Auto Show w Detroit. Auto swój wygląd czerpie z koncepcyjnego modelu FT-01 z 2014 roku jednak został on dostosowany do wymogów aut produkcyjnych. Linie zostały nieco uspokojone oraz uproszczone, a wnętrze jest znacznie praktyczniejsze. Większość technologii czerpie z bliźniaczego BMW Z4, na którym bazuje. We wnętrzu możemy zobaczyć podobny wyświetlacz zamiast tradycyjnych zegarów, tę samą gałkę skrzyni biegów, czy podobny system inforozrywki. 
Początkowo model dostępny jest wyłącznie z jednym silnikiem i jest nim 3-litrowa jednostka R6 od BMW o mocy 340 KM i 500 Nm maksymalnego momentu obrotowego. Napęd przekazywany jest wyłącznie na tylną oś za pośrednictwem 8-biegowej automatycznej skrzyni biegów. 
W pierwszym roku produkcji, liczba sztuk nowej Supry na europejskim rynku będzie ograniczona wyłącznie do 900 egzemplarzy. Zainteresowani mogą składać zamówienia i po wpłaceniu zaliczki dołączyć do klubu Supra 900. Pierwszy egzemplarz Toyoty Supry 5. generacji zjechał z linii produkcyjnej w marcu 2019 roku. 
W marcu 2020 roku weszła do sprzedaży wersja z 2-litrowym silnikiem turbo z turbosprężarką typu twin-scroll. Silnik ma moc 258 KM (190 kW) i maksymalny moment obrotowy 400 Nm. Rozpędza się od 0 do 100 km/h w 5,2 s. Maksymalna prędkość to 250 km/h. Emisja CO2 wg WLTP to 156 do 172 g/km. Silnik sparowany jest z 8-biegową automatyczną skrzynią ZF. 
A90 Edition.
W Europie Toyota Supra jest dostępna w specjalnej wersji "A90 Edition". Jej produkcja jest ograniczona do zaledwie 90 sztuk. Wykończona jest specjalnym, matowym lakierem Storm Grey z matowo-czarnymi kołami ze stopu aluminium. Wnętrze obszyte zostało czerwoną skórą, a pozostałe wyposażenie jest zbliżona do wersji Premium.
Launch Edition.
Z okazji premiery samochodu, Toyota zaprezentowała również specjalną wersję "Launch Edition", która będzie dostępna wyłącznie w pierwszym roku produkcji. Liczba egzemplarzy została ograniczona do 1500 sztuk. Auto wyróżnia się czerwonymi lusterkami i czerwonym obszyciem wnętrze. Dostępne są wyłącznie trzy wersje kolorystyczne nadwozia – Absolute Zero White, Nocturnal Black, oraz Renaissance Red.
Kod fabryczny.
Toyota używała nazwy A90 w celach promocyjnych, nawiązując tym do poprzednich generacji Toyoty Supry, posiadających kody fabryczne A40-A80. Nazwę A90 można było znaleźć na kamuflażu przedprodukcyjnych egzemplarzy oraz w specjalnej wersji wyposażenia A90 Edition. Piąta generacja Supry używa nazewnictwa modelowego BMW, a kod fabryczny dla tego modelu to J29.
Motorsport.
Toyota GR Supra GT4.
Na Goodwood Festival of Speed 2019 Toyota potwierdziła utworzenie wersji wyścigowej samochodu – GT4. Podobnie jak auto drogowe, skierowana do zespołów prywatnych Toyota Supra GT4 ma 3-litrowy silnik R6 z turbosprężarką twin-scroll oraz automatyczną skrzynię biegów. Auto otrzymało również przedni spojler i tylne skrzydło z włókien naturalnych, klatkę bezpieczeństwa, fotele zgodne ze specyfikacją FIA czy bezpieczny zbiornik paliwa z systemem szybkiego ładowania. Ponadto w pracach nad układem wydechowym pomogła firma Akrapovič, a opony dostarcza Pirelli. Supra GT4 trafiła na rynek w 2020 roku. 
Toyota GR Supra GT500.
Na sezon 2020 Toyota przygotowała Suprę w wersji wyścigowej GT500. Samochód został opracowany z myślą o startach w klasie GT500 japońskich wyścigów Super GT. Auto dysponuje 2-litrowym silnikiem R4 z turbosprężarką, który wytwarza ponad 600 KM. Samochód zastąpi w Super GT Lexusa LC 500 i oznacza powrót Toyoty Supry do najważniejszej serii wyścigowej w Japonii po kilkunastu latach przerwy. 
Toyota GR Supra w driftingu.
Na bazie najnowszej Toyoty Supry powstają również profesjonalne samochody driftingowe. W Japonii takim autem dysponują m.in. Daigo Saito i Kawabata Masato, natomiast w amerykańskiej lidzie driftingowej Formula Drift GR Suprą, z fabrycznym silnikiem podkręconym do 1 000 KM, będzie rywalizował Fredric Aasbo. 
Dane techniczne.
Źródło: https://www.toyota.pl/new-cars/gr-supra/
Dane techniczne

</doc>
<doc id="539743" url="https://pl.wikipedia.org/wiki?curid=539743" title="Mieczysław Bareja">
Mieczysław Bareja

Mieczysław Bareja (ur. 18 października 1939 w Siedlcach, zm. 10 lutego 2003) – polski prawnik, w 1994 prezydent miasta stołecznego Warszawy.
Życiorys.
Ukończył prawo na Uniwersytecie Warszawskim. Od 1963 pracownik wymiaru sprawiedliwości. W 1981 został wybrany na sekretarza Warszawskiego Komitetu Stronnictwa Demokratycznego, z ramienia którego bez powodzenia ubiegał się o mandat poselski w wyborach w 1989. Od 1990 był sędzią Sądu Apelacyjnego i wojewódzkim komisarzem wyborczym, w latach 1990–1997 w wyborach prezydenckich, parlamentarnych i w referendach ogólnopolskich każdorazowo był przewodniczącym Okręgowej Komisji Wyborczej w Warszawie.
5 października 1994 – w przeszło trzy miesiące po wyborach samorządowych – został wybrany na prezydenta Warszawy. Wyboru dokonała nieformalna koalicja: Prawicy Razem i SLD, która przetrwała kilka tygodni. 3 listopada, w obliczu grożącego zarządu komisarycznego (radni odrzucili proponowany przez niego skład wiceprezydentów), Mieczysław Bareja został odwołany z funkcji prezydenta. Tego samego dnia powstała nowa koalicja: Unii Wolności i Samorządności oraz SLD, która wybrała nowego prezydenta – Marcina Święcickiego.
W latach 90. Mieczysław Bareja był sędzią Sądu Lustracyjnego i został oskarżony o kłamstwo lustracyjne. Zmarł na atak serca 10 lutego 2003 w dniu rozprawy. Sąd uniewinnił go po śmierci. Pochowany na cmentarzu Bródnowskim w Warszawie (kwatera 68E-1-23).

</doc>
<doc id="539744" url="https://pl.wikipedia.org/wiki?curid=539744" title="Eric Hobsbawm">
Eric Hobsbawm

Eric John Ernest Hobsbawm (ur. 9 czerwca 1917 w Aleksandrii, zm. 1 października 2012 w Londynie) – brytyjski historyk, wykładowca m.in. Uniwersytetu Londyńskiego (Birkbeck), New School for Social Research w Nowym Jorku. Członek British Academy oraz American Academy of Arts nad Sciences.
Życiorys.
Syn Leopolda Percy'ego Obstbauma i Nelly Grün, austriackich Żydów. Urodzony w Egipcie, będącym wówczas brytyjskim protektoratem, dzieciństwo i młodość spędził w Wiedniu i Berlinie, z którego wyjechał po dojściu do władzy Adolfa Hitlera w 1933 roku. Zdobył doktorat z historii na University of Cambridge za pracę o Towarzystwie Fabiańskim. W Londynie spędził resztę życia. W swoich badaniach odwoływał się do metodologii marksistowskiej i zajmował się historią społeczną XIX i XX wieku.
Był wieloletnim członkiem partii komunistycznej, choć dystansował się od komunizmu jako ideologii i jego radzieckiego oraz chińskiego wcielenia.
W 1978 roku został członkiem British Academy.
Zmarł w londyńskim szpitalu na zapalenie płuc, w wieku 95 lat.

</doc>
<doc id="539745" url="https://pl.wikipedia.org/wiki?curid=539745" title="Aleksander Fiut">
Aleksander Fiut

Aleksander Fiut (ur. 24 czerwca 1945 w Żywcu) – polski historyk literatury, krytyk literacki, eseista.
Życiorys.
Studiował filologię polską na Uniwersytecie Jagiellońskim. Debiutował w 1972 na łamach miesięcznika „Profile”, wydawanego w Rzeszowie. W 1974 obronił doktorat dotyczący twórczości Wilhelma Macha. Zajmował się od lat 70. twórczością Czesława Miłosza, którego poznał osobiście jeszcze przed przyznaniem poecie Literackiej Nagrody Nobla. Przeprowadził z pisarzem serię rozmów, które ukazywały się wielokrotnie w wydaniach książkowych, po raz pierwszy w 1981, a ostatnio jako tom „Dzieł zebranych” poety. W 1988 na podstawie pracy pt. "Moment wieczny. Poezja Czesława Miłosza" otrzymał stopień doktora habilitowanego. Tytuł naukowy profesora uzyskał 24 kwietnia 1996, w tymże roku został mianowanym profesorem nadzwyczajnym, w 2002 na stanowisko profesora zwyczajnego.
Był kierownikiem Katedry Literatury Polskiej XX wieku Instytutu Polonistyki UJ (wykładał m.in. w Studium Literacko-Artystycznym). Jeden z członków założycieli Fundacji Miejsc Rodzinnych Czesława Miłosza przy uniwersytecie kowieńskim (Litwa), członek Rady Programowej The Institute of Czesław Miłosz (USA). Wykładał m.in. na uniwersytetach w Lille (Francja), Berkeley, Bloomington (USA), Skopje (Macedonia), Ołomuńcu (Czechy), Sztokholmie, Getyndze, Leuven (Belgia), Rio de Janeiro, a także w The Institute of European Studies w Wiedniu.
Jego zainteresowania badawcze dotyczą pisarstwa Czesława Miłosza, literatury XX wieku, literatury Środkowej Europy, pogranicza literatury oraz socjologii, antropologii, religioznawstwa i psychologii.
W marcu 2000 otrzymał nagrodę Krakowska Książka Miesiąca za "Być (albo nie być) środkowoeuropejczykiem". W 2006 otrzymał Nagrodę im. Kazimierza Wyki. Mieszka i pracuje w Krakowie. Był członkiem Stowarzyszenia Pisarzy Polskich do sierpnia 2020 roku.

</doc>
<doc id="539748" url="https://pl.wikipedia.org/wiki?curid=539748" title="Gurthang">
Gurthang



</doc>
<doc id="539749" url="https://pl.wikipedia.org/wiki?curid=539749" title="Tramwaj gazowy">
Tramwaj gazowy

Tramwaj gazowy – pojazd szynowy komunikacji miejskiej, wynaleziony i eksploatowany pod koniec XIX i na początku XX wieku.
Tramwaj gazowy miał za zadanie zastąpić tramwaj konny w miastach niedysponujących elektrycznością. Napęd stanowił silnik zasilany gazem ziemnym lub świetlnym. Tramwaje tego typu charakteryzowały się wysoką zawodnością oraz niską mocą silników, uniemożliwiającą sprawną komunikację w przypadku wzniesień terenu.
Tramwaje gazowe eksploatowane były m.in. w Wielkiej Brytanii (Neath, Lytham St Anne’s - tu tramwaje gazowe działały najdłużej na świecie - do 1920), Niemczech (Dessau), a także na terenie obecnej Polski (Jelenia Góra).

</doc>
<doc id="539750" url="https://pl.wikipedia.org/wiki?curid=539750" title="Ekstraliga Żużlowa (przedsiębiorstwo)">
Ekstraliga Żużlowa (przedsiębiorstwo)

Ekstraliga Żużlowa Sp. z o.o. — polska spółka z ograniczoną odpowiedzialnością utworzona 21 czerwca 2006 w Bydgoszczy, przez przedstawicieli 8 klubów Speedway Ekstraligi sezonu 2006 i Polskiego Związku Motorowego (PZMot).
Na mocy podpisanej w dniu 21 lutego 2007 umowy jest podmiotem odpowiedzialnym za prowadzenie rozgrywek Ekstraligi (od początku sezonu 2007), wyłaniających Drużynowego Mistrza Polski. Obecna umowa obowiązuje do końca sezonu 2009).
Organy spółki.
Zarząd spółki.
Zarząd spółki jest dwuosobowy: prezesem jest Wojciech Stępniewski, a wiceprezesem – Ryszard Kowalski.

</doc>
<doc id="539753" url="https://pl.wikipedia.org/wiki?curid=539753" title="Anglachel">
Anglachel



</doc>
<doc id="539754" url="https://pl.wikipedia.org/wiki?curid=539754" title="Iłowiec (skała osadowa)">
Iłowiec (skała osadowa)

Iłowiec – rodzaj niezłupkowaconej skały osadowej w postaci skonsolidowanego iłu.

</doc>
<doc id="539756" url="https://pl.wikipedia.org/wiki?curid=539756" title="Monocytoza">
Monocytoza

Monocytoza – zwiększenie liczby monocytów w rozmazie krwi powyżej 800/μl.
Niektóre z przyczyn monocytozy:

</doc>
<doc id="539758" url="https://pl.wikipedia.org/wiki?curid=539758" title="Cornelia Funke">
Cornelia Funke

Cornelia Funke (ur. 10 grudnia 1958 w Dorsten w Niemczech) – niemiecka pisarka, autorka książek dla dzieci i młodzieży, nazywana „niemiecką Rowling”. Z wykształcenia pedagog oraz ilustratorka książek, pracowała jako przedszkolanka. Ilustrowanie książek zainspirowało ją do pisania własnych tekstów.
Międzynarodową sławę w 2002 roku przyniósł jej "Król Złodziei", którego pierwsze brytyjskie wydanie zostało wykupione w ciągu jednego dnia. W USA „Król Złodziei” przez 20 tygodni zajmował czołowe miejsca w rankingach bestsellerów (m.in. „The New York Times”). Książka została przetłumaczona na 23 języki.
Światowym bestsellerem stała się pierwsza część „Atramentowej trylogii”, "Atramentowe serce" (2003), której ekranizacją w Hollywood dla New Line Cinema zajął się producent "Władcy pierścieni" Mark Odresky. Film wyreżyserował Iain Softley („K-PAX”, „Miłość i śmierć w Wenecji”), w roli głównej wystąpił Brendan Fraser. Premiera odbyła się wiosną 2007 roku.
W kwietniu 2005 roku Cornelia Funke znalazła się na liście 100 najbardziej wpływowych osób amerykańskiego „Time’a”, m.in. obok Clinta Eastwooda i Johnny’ego Deppa.
Światowe prawa do angielskojęzycznych wydań jej książek posiada Barry Cunningham, odkrywca Harry’ego Pottera (wydawnictwo The Chicken House). Do końca 2005 roku jej powieści sprzedały się w sumie w ponad 10 milionach egzemplarzy.
W 2005 i 2006 roku do kin trafiły ekranizacje "Króla Złodziei" i "Dzikich Kur".
W maju 2005 roku autorka przeniosła się z rodziną z Hamburga do Los Angeles w USA, m.in. z powodu ekranizacji "Atramentowego serca". W marcu 2006 roku zmarł jej mąż Rolf Funke.

</doc>
<doc id="539759" url="https://pl.wikipedia.org/wiki?curid=539759" title="Dodge Daytona">
Dodge Daytona

Dodge Daytona – samochód sportowy klasy średniej produkowany pod amerykańską marką Dodge w latach 1983 – 1993.
Historia i opis modelu.
Premierę Dodge'a Daytona poprzedziła prezentacja prototypu w 1982 roku. Seryjna konstrukcja została oparta na samonośnej, wydłużonej platformie Chryslera "K-body" wraz z bliźniaczym modelem Chrysler Laser. Kształt nadwozia został dostosowany do osiągnięcia jak najlepszego współczynnika oporu powietrza. Charakterystycznym elementem stała się tylna, zaokrąglona szyba i podłużne tylne lampy.
Restylizacje.
Pierwszą dużą modernizację Dodge Daytona przeszedł w 1987 roku. Zmieniono światła przednie na otwierane a tylne zaokrąglono oraz przestylizowano wszystkie owiewki i listwy boczne. Dodatkowo wzmocniono konstrukcję samonośną pojazdu przygotowując go na modele dysponujące większą mocą.
Druga, równie rozległa modernizacja została przeprowadzona w 1991 roku, kiedy to zrezygnowano z otwieranych reflektorów, ponownie zaokrąglono kształty oraz gruntownie zmieniono odświeżono projekt kabiny pasażerskiej. Dostosowując się do nowych przepisów bezpieczeństwa, dodano również do listy wyposażenia seryjnego poduszkę powietrzną dla kierowcy, oraz system ABS.
Osiągi.
Shelby Z
2.2 Turbo 16v IROC R/T
Kalendarium.
1984: Dodge Daytona Turbo. Ośmiozaworowy silnik SOHC 2.2litra Turbo I, z wielopunktowym wtryskiem paliwa, turbosprężarka Garrett generująca ciśnienie 7PSI. Wentylowane hamulce tarczowe na wszystkich kołach, sportowe zawieszenie. moc 142 km. Równocześnie produkowany jest model Laser, z bogatszym wyposażeniem, lecz bez sportowego zacięcia. Model bez turbodoładowania generował moc ok. 95 kM.
1986: Dodge Daytona Turbo II z silnikiem 2.2litra produkowanym w kooperacji z Carollem Shelby (model "Shebly Z"). Dodano chłodnicę międzystopniową, zmieniono skrzynię biegów na wzmocniony model produkowany w kooperacji z firmą Getrag, zwiększono turbodoładowanie do 12PSI z chwilowym podbiciem do 14PSI, generujący moc 174 km/280Nm oraz słabszy model 2.5litra, z mniejszą sprężarką Mitsubishi, bez interoolera generujący moc 146 kM.
1989: Chrysler/Dodge Daytona Turbo VNT z silnikiem 2.2litra, turbiną ze zmiennym kątem nachylenia łopatek. Również produkowany w kooperacji z Carollem Shelby. Rzadki model. W roku tym unowocześniony zostaje również blok silnika.
1990: Chrysler/Dodge Daytona ES z wolnossącym silnikiem V6 produkowanym w kooperacji z Mitsubishi o pojemności 3litrów, sprzedawany tylko z automatyczną skrzynią biegów. W roku tym model Daytona poddany został modernizacji, zmieniono nadwozie, wnętrze pojazdu, na liście seryjnego wyposażenia znalazły się takie punkty jak ABS i poduszka powietrzna kierowcy.
1991: Chrysler/Dodge Daytona 2.2litra DOHC, 16 zaworów, głowica zaprojektowana przez firmę Lotus. Bardzo rzadki model, przenoszący na przednią oś moc 224 km. Z tym silnikiem produkowany był również bardzo rzadki model Daytona IROC R/T.

</doc>
<doc id="539760" url="https://pl.wikipedia.org/wiki?curid=539760" title="Bazofilia">
Bazofilia

Bazofilia – zwiększenie liczby bazofilów w rozmazie krwi powyżej 300/μl .
Do bazofilii może dochodzić w następujących chorobach:

</doc>
<doc id="539761" url="https://pl.wikipedia.org/wiki?curid=539761" title="Bëor">
Bëor



</doc>
<doc id="539762" url="https://pl.wikipedia.org/wiki?curid=539762" title="Chłopiec">
Chłopiec

Chłopiec (także: "chłopak"; dawniej "chłopię", "otrok") – młody człowiek płci męskiej. Wiek, w którym chłopiec staje się mężczyzną, jest różny w różnych społeczeństwach. Zwykle przejście z okresu dojrzewania do dojrzałości następuje w wieku kilkunastu lat.
W mowie potocznej słowo „chłopak” (zwykle w wyrażeniu: "mój/czyjś chłopak") jest często używane w znaczeniu młodego nieżonatego mężczyzny związanego z kimś uczuciowo, z kim stanowi parę. W znaczeniu historycznym był to młody pracownik wykonujący zwykle prace pomocnicze (np. "chłopak na posyłki").
Etymologia.
Rzeczowniki „chłopiec”, „chłopię”, „chłopak” są pokrewne z wyrazami chłop i pacholę. Każde z tych słów zachowuje się nieco inaczej pod względem gramatycznym: forma „chłopiec” jest regularna, „chłopię” należy do rodzaju nijakiego i przez to łączy się z liczebnikami zbiorowymi, wreszcie pochodzący z dialektu mazowieckiego „chłopak” odmienia się w liczbie mnogiej dwojako: męsko- i niemęskoosobowo.
Sztuka.
Chłopcy są bohaterami wielu utworów literackich, spośród których znane na całym świecie są m.in.:
Sport.
W wielu dyscyplinach sportowych istnieją osobne rozgrywki dla chłopców. Przykładowo, w tenisie każdy turniej wielkoszlemowy zawiera gry pojedyncze i podwójne chłopców (definiowanych jako osoby płci męskiej w wieku rocznikowym najwyżej 18 lat).
Męskie konkurencje na olimpijskim festiwalu młodzieży Europy są określane jako konkurencje chłopców.

</doc>
<doc id="539764" url="https://pl.wikipedia.org/wiki?curid=539764" title="Beor">
Beor



</doc>
<doc id="539767" url="https://pl.wikipedia.org/wiki?curid=539767" title="Omołoj">
Omołoj

Omołoj – rzeka w azjatyckiej części Rosji, w Jakucji. Długość 593 km; powierzchnia dorzecza 38 900 km².
Powstaje w Górach Wierchojańskich (w paśmie Sijetindienskij chriebiet), płynie w kierunku północnym w szerokiej dolinie pomiędzy pasmem Sijetindienskij chriebiet, a pasmem Kułar, następnie krętym biegiem przez Nizinę Jańsko-Indygirską; uchodzi estuarium do zatoki Buor-Chaja Morza Łaptiewów. W dolnym biegu liczne niewielkie jeziora, w tym słynne jezioro Chajyr.
Bardzo zasobna w ryby; zasilanie śniegowo-deszczowe; zamarza od października do maja – czerwca.

</doc>
<doc id="539769" url="https://pl.wikipedia.org/wiki?curid=539769" title="Eozynofilia">
Eozynofilia

Eozynofilia – zwiększenie liczby eozynofilów w rozmazie krwi powyżej 4% wszystkich leukocytów.
Ciężka eozynofilia (&gt;1500/µl) określana jest nazwą hipereozynofilia.
Do eozynofilii może dochodzić w następujących chorobach:

</doc>
<doc id="539771" url="https://pl.wikipedia.org/wiki?curid=539771" title="Bateria elektryczna">
Bateria elektryczna



</doc>
<doc id="539772" url="https://pl.wikipedia.org/wiki?curid=539772" title="Bateria płaska">
Bateria płaska



</doc>
<doc id="539775" url="https://pl.wikipedia.org/wiki?curid=539775" title="Apertura i Clausura">
Apertura i Clausura

Apertura i Clausura – nazwy dwóch niezależnych od siebie części ligowego sezonu piłkarskiego, obowiązujące w większości krajów Ameryki Południowej i Ameryki Środkowej.
Apertura oznacza "Turniej otwarcia" i jest przeprowadzana w pierwszej części sezonu (pora roku zależy od modelu przyjętego w danym kraju):
Clausura oznacza "Turniej zamknięcia" i jest przeprowadzana w drugiej części sezonu (pora roku zależy od modelu przyjętego w danym kraju):
W wielu państwach (m.in. w Argentynie) tytuł mistrza kraju przysługuje zwycięzcy każdej z obydwu części ligi, toteż podczas jednego sezonu można dwukrotnie wywalczyć to miano (mistrz Apertura i mistrz Clausura).

</doc>
<doc id="539777" url="https://pl.wikipedia.org/wiki?curid=539777" title="Clausura">
Clausura



</doc>
<doc id="539785" url="https://pl.wikipedia.org/wiki?curid=539785" title="Mad Caddies">
Mad Caddies

Mad Caddies – amerykański zespół grający muzykę z pogranicza ska i punk rocka założony w 1995 w Kalifornii. Grupa wydaje nagrania w wytwórni muzycznej Fat Wreck Chords.

</doc>
<doc id="539786" url="https://pl.wikipedia.org/wiki?curid=539786" title="IButton">
IButton

iButton – rodzaj obudowy układów scalonych (a zarazem rodzaj złącza) z magistralą 1-Wire, wprowadzony i używany przez firmę Dallas Semiconductor, dlatego nazywany jest "Dallas key".
Budowa.
iButton jest to układ scalony zawarty w obudowie o średnicy 16 mm wykonanej z nierdzewnej stali. Górna i dolna pokrywa obudowy są odizolowane elektrycznie przez pierścień polipropylenowy tak, że stanowią wyprowadzenia interfejsu 1-Wire poprzez który odbywa się wymiana informacji z układem scalonym. Hermetyczna stalowa obudowa zapewnia zabezpieczenie przeciw czynnikom zewnętrznym.
Zasilanie.
W normalnym wykonaniu iButton nie zawiera wewnętrznego źródła energii. Układ wykorzystuje zasilanie pasożytnicze poprzez konsumpcję energii bezpośrednio z interfejsu 1-Wire.
Wykorzystanie.
Każdy iButton ma unikatowy i niezmienialny kod zgodny z układami serii 1W, zawierający typ układu oraz jego indywidualny numer utworzony przez przepalenie odpowiednich połączeń laserem na układzie wewnątrz obudowy. Adres (np. szesnastkowo 2700000095C33108) może być odczytany i użyty do identyfikacji typu układu jak i każdego układu iButton.
Układy iButton są wykorzystywane w aplikacjach kontroli dostępu, logowania wykonanych zadań, inwentaryzacji, itd. Są one montowane jako aktywna część kluczy elektronicznych (na zdjęciu). Dallas umieszcza w iButton następujące grupy typów układów:
Producent szacuje, że na świecie używanych jest co najmniej 175 milionów urządzeń iButton.
Komunikacja.
Informacja może być transmitowana pomiędzy iButton i czytnikiem z prędkością do 142 kbps. Rozpoczęcie komunikacji następuje przez przyłożenie metalowej obudowy iButton do czytnika w taki sposób, aby obydwie elektrody interfejsu były elektrycznie połączone z odpowiednimi elementami czytnika. Następuje wówczas dostarczenie energii elektrycznej do układu i inicjalizacja protokołu iButton.

</doc>
<doc id="539791" url="https://pl.wikipedia.org/wiki?curid=539791" title="Gilmar">
Gilmar

Gylmar dos Santos Neves (ur. 22 sierpnia 1930 w Santos, zm. 25 sierpnia 2013 w São Paulo) – brazylijski piłkarz występujący na pozycji bramkarza, mistrz świata w 1958 i 1962 roku.
Kariera klubowa.
Gilmar zaczął swoją karierę w klubie Jabaquara z Santos, ale przeszedł do Corinthians Paulista w 1951. Z tym klubem zdobył mistrzostwo stanu Sāo Paulo w 1951, 1952 i 1954.
Pod koniec dekady, podpisał kontrakt z Santosem, gdzie był częścią jednej z najlepszych drużyn piłkarskich w historii sportu. W Santosie grał z takimi legendami jak Pelé, Pepe, Zito, Mengalvio, Lima, Coutinho i wiele innych. Z Gilmarem między słupkami, Santos zdobywał prawie wszystkie mistrzostwa, jakie można było zdobyć: 5 mistrzostw stanu São Paulo (1962, 64, 65, 67, 68), 4 mistrzostwa kraju (1962, 63, 64, 65), 2 razy Copa Libertadores (1962 i 1963) i 2 razy Puchar Interkontynentalny (w 1962 przeciwko Benfice z rewelacyjnym Eusébio i w 1963 przeciwko Milanowi).
Kariera reprezentacyjna.
W reprezentacji Brazylii Gilmar zagrał 94 razy (103 z nieoficjalnymi meczami) i był powoływany trzy razy na mistrzostwa świata (od 1958 do 1966). Był w wyjściowej jedenastce, gdy Brazylia zdobywała mistrzostwo po raz pierwszy (1958) i drugi (1962).

</doc>
<doc id="539792" url="https://pl.wikipedia.org/wiki?curid=539792" title="Gidon Kremer">
Gidon Kremer

Gidon Kremer (łot.: "Gidons Krēmers"; ur. 27 lutego 1947 roku w Rydze) – łotewski skrzypek i dyrygent.
Życiorys.
Naukę gry na skrzypcach rozpoczął w wieku czterech lat pod kierunkiem swego dziadka – zawodowego skrzypka. Jest absolwentem Konserwatorium Moskiewskiego w klasie Dawida Ojstracha.
Ma w swoim repertuarze m.in. utwory Bacha, Philipa Glassa, Alfreda Sznitkego, Lery Auerbach, Arvo Pärta, Johna Adamsa oraz Mieczysława Wajnberga.
Uprawia również kameralistykę. Jest założycielem i dyrektorem artystycznym, jak również dyrygentem orkiestry Kremerata Baltica.
Jest zwycięzcą wielu konkursów skrzypcowych m.in. w Brukseli, Montrealu, Genewie i Moskwie. W 1989 został laureatem prestiżowej duńskiej Nagrody Fundacji Muzycznej Léonie Sonning, w 2008 Nagrody Rolfa Schocka, a w 2016 nagrody Praemium Imperiale w kategorii Muzyka.
Odznaczenia.
Kremer gra na instrumencie Guarneri del Gesù z 1730.

</doc>
<doc id="539794" url="https://pl.wikipedia.org/wiki?curid=539794" title="Smreczyńska Przełęcz">
Smreczyńska Przełęcz

Smreczyńska Przełęcz () – położona na wysokości 1796 m n.p.m. (według wcześniejszych pomiarów 1799 m) przełęcz w grani głównej Tatr pomiędzy wschodnim, wyższym wierzchołkiem Smreczyńskiego Wierchu (2070 m) a Tomanowym Wierchem Polskim (1977 m). Biegnie przez nie granica polsko-słowacka&gt;. W grani pomiędzy Smreczyńską Przełęczą a Tomanowym Wierchem znajduje się jeszcze mało wybitna Tomanowa Kopa (1899 m). Po polskiej, północnej stronie, pod przełęczą znajduje się utworzona przez lodowiec wąska Zadnia Sucha Dolina Smreczyńska, będąca odgałęzieniem Doliny Tomanowej (górna część Doliny Kościeliskiej). Po południowej stronie stoki Smreczyńskiej Przełęczy opadają do Szerokiego Żlebu będącego górną odnogą doliny Hliny.
Rejon przełęczy i wznoszące się nad nią szczyty zbudowane są ze skał krystalicznych.
Do Smreczyńskiej Przełęczy ani na sąsiednie szczyty nie prowadzi żaden szlak turystyczny (jest to obszar ochrony ścisłej „Pyszna, Tomanowa, Pisana”). Od polskiej strony dobrze widoczne są znad Smreczyńskiego Stawu. Obszar przełęczy i górna część jej stoków jest w większości trawiasta, nieco piarżysta, a miejscami pojawiają się kępki drobnej kosodrzewiny.

</doc>
<doc id="539796" url="https://pl.wikipedia.org/wiki?curid=539796" title="Chandos">
Chandos

Chandos Records – założona w 1979 roku wytwórnia płytowa będąca pionierem w wydawaniu serii muzycznych i ciesząca się opinią niezależnego wydawcy. 
Wśród współpracujących z nią wykonawców są: Neeme Järvi, Charles Mackerras, Walerij Poljański, Giennadij Rożdiestwienski, The BBC Philharmonic, The BBC National Orchestra of Wales, City of London Sinfonia oraz BBC Symphony Orchestra. 
Firma ta uzyskała wiele nagród, a w tym kilka wyróżnień miesięcznika „Gramophone”: między innymi nagrodę "Record of the Year" w 2001 roku za nagranie Richarda Hickoxa oryginalnej wersji "A London Symphony" Vaughana Williamsa, w 2003 roku nagrodę za najlepsze nagranie chóralne nieznanej wcześniej mszy Hummla oraz w 2004 roku za najlepsze nagranie orkiestrowe symfonii Baxa, a także amerykańską Nagrodę Grammy za "Petera Grimesa" Brittena.

</doc>
<doc id="539797" url="https://pl.wikipedia.org/wiki?curid=539797" title="I-button">
I-button



</doc>
<doc id="539798" url="https://pl.wikipedia.org/wiki?curid=539798" title="Okręg wileński">
Okręg wileński

Okręg wileński (lit. "Vilniaus apskritis") – jeden z dziesięciu okręgów Litwy, położony we wschodniej części kraju przy granicy z Białorusią. Stolicą jest Wilno. Okręg zajmuje powierzchnię 9731 km² i liczy 810 651 mieszkańców, gęstość zaludnienia wynosi 83,3 osób/km2.
Litwini nie używają określenia Wileńszczyzna. Ziemie, które im przypadły kosztem Polski w wyniku pojałtańskiej zmiany granic określają Litwą Wschodnią (lit. "Rytų Lietuva"). Są to tereny obecnie w większości wchodzące w skład okręgu wileńskiego oraz częściowo olickiego i uciańskiego.
Podział administracyjny.
Okręg dzieli się na 8 rejonów (lit. "savivaldybės"):
Rejony dzielą się na gminy ("seniūnija"). W okręgu znajduje się 16 miast i 3983 wsi.
Miasta.
W okręgu jest 16 miast, spośród których największe to:
Skład etniczny.
Udział poszczególnych narodowości w ogólnej populacji tego regionu ukształtował się po II wojnie światowej. Wpływ na to miało: wymordowanie większości Żydów, wymordowanie znacznej liczby Polaków przez komunistów oraz niemieckich i litewskich nazistów, przymusowe przesiedlenie części Polaków z Wileńszczyzny do Polski, a ponadto przesunięcie granic państwowych. Na miejsce Polaków oraz Żydów napłynęła ludność litewska, a do miast także (choć w mniejszym stopniu): rosyjska, białoruska i ukraińska. Największe zmiany zaszły w samym Wilnie, które według danych, zarówno carskich, międzywojennych i niemieckich z czasów okupacji, było do tej pory zdominowane przez Polaków i Żydów. W XXI w. w mieście dominują Litwini. Na południu i wschodzie okręgu Polacy wciąż stanowią, zarówno w miastach i wsiach, większość (rejon solecznicki i rejon wileński).

</doc>
<doc id="539800" url="https://pl.wikipedia.org/wiki?curid=539800" title="Arkoza">
Arkoza

Arkoza – odmiana piaskowca (arenitu) zawierająca co najmniej 20% skaleni:
W Polsce występuje m.in. pod Krakowem tzw. arkoza kwaczalska – powstała na lądzie w warunkach klimatu suchego.

</doc>
<doc id="539801" url="https://pl.wikipedia.org/wiki?curid=539801" title="Djalma Santos">
Djalma Santos

Djalma dos Santos (ur. 27 lutego 1929 w São Paulo, zm. 23 lipca 2013 w Uberabie) – brazylijski piłkarz, prawy obrońca.
Jeden z najwybitniejszych piłkarzy w historii futbolu brazylijskiego, który w reprezentacji tego kraju rozegrał 98 meczów. Czterokrotnie wystąpił w finałach mistrzostw świata (1954, 1958, 1962 i 1966), w tym dwukrotnie zdobył mistrzostwo świata (w 1958 i 1962). W finałach mistrzostw świata rozegrał 12 meczów i zdobył 1 bramkę (z Węgrami w 1954). Podczas mistrzostw w 1966 roku mając 37 lat był najstarszym piłkarzem brazylijskim w dziejach finałów mistrzostw świata oraz w ogóle najstarszym uczestnikiem tego turnieju.
Trzykrotnie wytypowany do Zespołu Gwiazd (1954-1962).
Wychowanek klubu Parade Inglesa, od 1948 roku w klubie Portuguesa, a od 1959 w SE Palmeiras. Ostatni okres kariery piłkarskiej w latach 1968-1971 spędził w klubie Athletico Paranaense. Po zakończeniu kariery piłkarskiej został trenerem.
Został uwzględniony przez Pelégo w FIFA 100 w marcu 2004.

</doc>
<doc id="539804" url="https://pl.wikipedia.org/wiki?curid=539804" title="Wyspy Podwietrzne">
Wyspy Podwietrzne



</doc>
<doc id="539805" url="https://pl.wikipedia.org/wiki?curid=539805" title="Nonesuch Records">
Nonesuch Records

Nonesuch Records – nowojorska wytwórnia płytowa obecnie połączona z Warner Bros. Records, należąca do Elektra Records.
Wytwórnia Nonesuch została założona w roku 1964 przez Jaca Holzmana. Jeszcze we wczesnych latach 60. XX wieku seria „Nonesuch Explorer” uczyniła z tej firmy pioniera w dziedzinie wydawania world music, nim jeszcze termin ten został wymyślony. W ramach serii od 1967 do 1984 ukazały się nagrania z Azji, Afryki oraz Karaibów. Obecnie są one remasteryzowane, składane w nowe zestawy i ponownie wydawane. 
Obecnie wytwórnią zarządza Robert Hurwitz, który jest również odpowiedzialny za sukces komercyjny ECM Records, gdzie pracował przez 9 lat. Gdy Hurwitz przejął Nonesuch Records w 1984 roku, z ECM odeszli również tacy artyści jak John Adams, Bill Frisell, Pat Metheny czy Steve Reich.
Wytwórnia prezentuje takie style muzyczne jak World Music, jazz, muzyka poważna, Musical Theater czy New Music.
Artyści.
Dla wytwórni nagrywają i nagrywali artyści wywodzący się z najróżniejszych stylistyk. M.in.:
Nonesuch wydawała też dzieła kompozytorów muzyki klasycznej:

</doc>
<doc id="539806" url="https://pl.wikipedia.org/wiki?curid=539806" title="Wyspy Zawietrzne">
Wyspy Zawietrzne



</doc>
<doc id="539808" url="https://pl.wikipedia.org/wiki?curid=539808" title="Sygnał maskujący">
Sygnał maskujący



</doc>
<doc id="539809" url="https://pl.wikipedia.org/wiki?curid=539809" title="Sonic Team">
Sonic Team

Sonic Team (pierwotnie Sega AM8) – stworzony w 1988 roku oddział firmy Sega produkujący gry komputerowe i wideo. W 1991 po udanym debiucie nowej maskotki korporacji, niebieskiego jeża Sonica, przejęła po niej nazwę.
Przez długi czas Sonic Team kojarzono z Yujim Naką, japońskim programistą i twórcą gier wideo. Współtwórca Sonica, Naoto Ōshima, opuścił Sonic Team, aby stworzyć jego własne studio, Artoon. 8 maja 2006 Naka również opuścił grupę z dziesięcioma innymi członkami Sonic Team, aby stworzyć niezależną firmę produkującą gry – PROPE.

</doc>
<doc id="539810" url="https://pl.wikipedia.org/wiki?curid=539810" title="Centronix">
Centronix



</doc>
<doc id="539811" url="https://pl.wikipedia.org/wiki?curid=539811" title="Powinowactwo chemiczne">
Powinowactwo chemiczne

Powinowactwo chemiczne ("A") – miara siły napędowej reakcji chemicznych, traktowanych jako samorzutne procesy, zmierzające do stanu równowagi termodynamicznej, w tym do równowagi chemicznej. Najbardziej popularnymi miarami powinowactwa chemicznego są wartości: 
Powyższe znaczenie pojęcia „powinowactwo chemiczne” jest oparte na interpretacji drugiej zasady termodynamiki, ogłoszonej przez Lorda Kelvina (William Thomson) w 1853 roku. Zastąpiło znaczenie wcześniejsze, wprowadzone ok. 1250 roku przez Alberta Wielkiego ("Albertus Magnus"), odnoszące się do reaktywności chemicznej. Współcześnie pojęcia „powinowactwo chemiczne” i „reaktywność” bywają stosowane zamiennie w języku potocznym: stwierdzenie, że powinowactwo chemiczne tlenu do wodoru jest bardzo wysokie, a tlenu do azotu znacznie mniejsze, oznacza, że w większości przypadków tlen chętniej reaguje z wodorem niż z azotem. Mówi się również, że np. tłuszcze mają małe powinowactwo do wody, w związku z czym są hydrofobowe.

</doc>
<doc id="539812" url="https://pl.wikipedia.org/wiki?curid=539812" title="Jebadełko">
Jebadełko

Jebadełko (zwane także ekstraktorem lub kluczem do kostek) – urządzenie służące głównie do wyjmowania kostek i innych metalowych elementów sprzętu wspinaczkowego ze szczelin i innych formacji skalnych, w których zostały umieszczone celem założenia asekuracji. Używane bywa również do przewlekania repów i pętli przez małe ucha skalne. Zazwyczaj niesione jest przez drugiego wspinacza w zespole, gdyż to do niego należy demontaż przelotów osadzonych przez prowadzącego.

</doc>
<doc id="539813" url="https://pl.wikipedia.org/wiki?curid=539813" title="Cîroc">
Cîroc

CÎROC – wódka klasy premium, destylowana z francuskich winogron, wprowadzona w 2003 na amerykański rynek przez brytyjską firmę produkującą alkohol Diageo. 
Trunek ten jest reklamowany przez amerykańskiego rapera P. Diddy'ego.

</doc>
<doc id="539817" url="https://pl.wikipedia.org/wiki?curid=539817" title="Zdobysław Milewski">
Zdobysław Milewski

Zdobysław Krzysztof Milewski (ur. 25 sierpnia 1956 w Tarnowie) – polski polityk, urzędnik samorządowy, w latach 1992–1993 sekretarz prasowy premier Hanny Suchockiej, poseł na Sejm II kadencji.
Życiorys.
Ukończył w 1981 studia na Wydziale Filozoficzno-Historycznym Uniwersytetu Jagiellońskiego w Krakowie. W latach 1981–1990 był nauczycielem akademickim Uniwersytetu Jagiellońskiego.
Od 1991 współpracował z UD, był asystentem Hanny Suchockiej. Od 1 września 1992 do 27 października 1993 pełnił funkcję sekretarza prasowego premier Hanny Suchockiej. W latach 1993–1997 z listy nowosądeckiej Unii Demokratycznej sprawował mandat posła na Sejm II kadencji. Należał następnie do Unii Wolności i SKL.
Później związany z Platformą Obywatelską. Został powołany przez marszałka małopolskiego Janusza Sepioła na rzecznika prasowego Urzędu Marszałkowskiego, pozostał zatrudniony w tym urzędzie.
Odznaczenia.
W 2008 odznaczony przez prezydenta Lecha Kaczyńskiego Krzyżem Oficerskim Orderu Odrodzenia Polski. W 2022 otrzymał Krzyż Wolności i Solidarności.

</doc>
<doc id="539821" url="https://pl.wikipedia.org/wiki?curid=539821" title="Srebrne krzesło">
Srebrne krzesło

Srebrne krzesło (oryg. ) – czwarty tom z cyklu "Opowieści z Narnii" brytyjskiego pisarza C.S. Lewisa opublikowany w 1953.
Fabuła.
Eustachy Scrubb i jego szkolna koleżanka Julia Pole, uczniowie Eksperymentalnej Szkoły, zostają wezwani przez Aslana do magicznej krainy Narnii z misją odnalezienia zaginionego od dziesięciu lat, królewicza Narnii – Riliana. Jest on synem Kaspiana X, z którym zaprzyjaźnił się Eustachy podczas podróży „Wędrowca do Świtu” na koniec świata.
Misja od początku naznaczona jest błędami i nieporozumieniami. Przebywając w Krainie Aslana Julia wypycha w szarpaninie Eustachego w przepaść. Aslan daje jej cztery wskazówki, które pomogą im odnaleźć królewicza, a następnie wysyła ją w ślad za Eustachym. Sprzymierzeńcami dzieci w wykonaniu zadania okazują się: puchacz Świecopuch, a przede wszystkim błotowij imieniem Błotosmętek (dziwne stworzenie z Narnii – wysokie, bardzo chude o ziemistej skórze i błonach między palcami).
Po wielu dniach wędrówki Eustachy, Julia i Błotosmętek dochodzą do Starożytnego Miasta Olbrzymów – Harfang, a uciekając przed jego mieszkańcami, odnajdują Riliana w podziemnym królestwie złej czarownicy. Rzuciła ona na niego urok, który działa w następujący sposób: Rilian nie pamięta swej przeszłości i ślepo ufa czarownicy będąc powolnym narzędziem w jej ręku – czarownica pragnie zaatakować jeden z krajów Nadziemia – jego własną ojczyznę, Narnię. Królewicz mówi do dzieci: „"Musicie zrozumieć, drodzy przyjaciele, że nie wiem o sobie nic, nie wiem kim jestem i skąd przybyłem do Ciemnego Świata"”.. Tylko przez jedną godzinę w nocy Rilian jest świadom tego kim jest i że jest więźniem czarownicy. Ażeby podczas ataku szału nie zdołał uciec, przywiązany jest do srebrnego krzesła. W końcu dzieci odczarowują księcia, (kluczowym okazuje się wypowiedzenie przez niego błagania "w imię Aslana"), który niszczy przeklęte srebrne krzesło. Następnie dzieci, Błotosmętek i Rilian walczą z czarownicą, która ukazuje swoje prawdziwe oblicze przemieniając się w zielonego węża, zabijają ją i uciekając z Krainy Podziemia wracają na powierzchnię.
Powrót królewicza jest powodem wielkiej radości dla Narnii i jej sędziwego króla, Kaspiana X. Rilianowi udaje się zobaczyć z ojcem przed jego śmiercią. Natomiast dzieci zostają przez Aslana wysłane z powrotem do Szkoły Eksperymentalnej.
Rozdziały

</doc>
<doc id="539823" url="https://pl.wikipedia.org/wiki?curid=539823" title="Zasilanie pasożytnicze">
Zasilanie pasożytnicze

Zasilanie pasożytnicze - rodzaj zasilania układów elektronicznych niewielkiej mocy polegający na pobieraniu energii zasilania z linii transmisji danych.
Linia danych zmienia swój stan pomiędzy logicznym "zerem" a "jedynką". W zależności od użytego rozwiązania konstrukcyjnego stany te mogą odpowiadać różnym poziomom napięcia. Fakt, że występują zmiany napięcia oznacza, że na liniach danych występować musi napięcie. Pozwala to na ładowanie wewnętrznego kondensatora (przez odpowiednio podłączoną diodę), z którego następnie zasilany jest cały układ.
Główną zaletą zasilania pasożytniczego jest to, że pozwala ono na daleko posuniętą miniaturyzację układu biernego (z uwagi na eliminację elementów zasilających). Główną wadą jest natomiast znaczne prądowe obciążenie linii danych - ma to szczególne znaczenie w przypadku układów, które nie zostały zoptymalizowane dla takiego zasilania.

</doc>
<doc id="539824" url="https://pl.wikipedia.org/wiki?curid=539824" title="Hilderaldo Bellini">
Hilderaldo Bellini

Hilderaldo Luis Bellini (ur. 7 czerwca 1930 w Itapira w stanie São Paulo, zm. 20 marca 2014 w São Paulo) – brazylijski piłkarz występujący na pozycji obrońcy.
Podczas swojej kariery grał dla CR Vasco da Gama oraz São Paulo FC. Z reprezentacją Brazylii zdobył mistrzostwo świata na mundialu 1958 (był kapitanem) i 1962. Jego pomnik stoi przed stadionem Maracana w Rio de Janeiro.

</doc>
<doc id="539827" url="https://pl.wikipedia.org/wiki?curid=539827" title="Paweł Szymański">
Paweł Szymański



</doc>
<doc id="539829" url="https://pl.wikipedia.org/wiki?curid=539829" title="Kwas maleinowy">
Kwas maleinowy

Kwas maleinowy ("kwas "cis"-butenodiowy", ) – organiczny związek chemiczny, nienasycony alifatyczny kwas dikarboksylowy.
Występowanie.
Nie występuje w przyrodzie, w przeciwieństwie do swojego izomeru "trans", kwasu fumarowego.
Właściwości.
Kwas ten jest nietopliwy. Rozkłada się w temperaturze powyżej 130 °C. W temperaturze pokojowej tworzy bezbarwne kryształy rozpuszczalne w wodzie i w etanolu.
Jest inhibitorem enzymów dehydrogenazy bursztynianowej i hydratazy fumaranowej. W organizmie powoduje aminoacidurię i inne objawy zatrucia.
Otrzymywanie.
Otrzymywany jest przez utlenianie benzenu powietrzem i hydrolizę powstałego bezwodnika maleinowego. Powstaje też podczas ogrzewania kwasu jabłkowego.
Zastosowanie.
Związek ten jest stosowany w syntezach organicznych, do produkcji żywic syntetycznych oraz jako środek konserwujący tłuszczów ciekłych.

</doc>
<doc id="539830" url="https://pl.wikipedia.org/wiki?curid=539830" title="Masturbacja analna">
Masturbacja analna

Masturbacja analna – autoerotyzm skoncentrowany na sferze analnej. Polega najczęściej na stymulowaniu odbytu i odbytnicy palcami, sztucznym członkiem, kulkami analnymi lub podobnymi przyrządami produkowanymi w tym celu, warzywami o fallicznym kształcie, pięścią, a nawet całą ręką (zob. fisting analny). Najbardziej popularna jest masturbacja analna za pomocą palców.
Metoda.
Masturbacja analna może być przyjemna dla mężczyzn i dla kobiet, jako że w odbytnicy zawartych jest wiele wrażliwych zakończeń nerwowych. W jej trakcie może dochodzić do stymulacji silnie unerwionej prostaty u mężczyzn. Niektóre sztuczne penisy dostępne w sprzedaży są specjalnie skonstruowane tak, by to ułatwić. U kobiet masturbacja analna może stymulować tylne ściany pochwy. I u mężczyzn, i u kobiet mięśnie odbytu kurczą się podczas orgazmu, co sprawia, że umieszczenie w nim odpowiedniego obiektu nasila związaną z orgazmem przyjemność.
Lewatywy często stosuje się jako środek higieniczny przed masturbacją analną, jednak także same w sobie mogą być jej formą.
Jako że odbytnica nie wydziela naturalnego nawilżenia, przed masturbacją analną można użyć specjalnie w tym celu produkowanych preparatów nawilżających – jest to zalecane ze względu na możliwość uniknięcia zranień, a także zmniejsza możliwą bolesność masturbacji analnej.
Zagrożenia.
Masturbacja analna może wiązać się także z negatywnymi konsekwencjami, takimi jak uszkodzenia odbytu czy zakażenia wtórne.
Korzyści.
Zarówno u kobiet, jak i mężczyzn masturbacja analna pozwala na masowanie wrażliwych, unerwionych okolic odbytu. U mężczyzn masturbacja analna umożliwia stymulowanie prostaty.

</doc>
<doc id="539832" url="https://pl.wikipedia.org/wiki?curid=539832" title="Étienne Bacrot">
Étienne Bacrot

Étienne Bacrot (ur. 22 stycznia 1983 w Lille) – francuski szachista, jeden z najmłodszych arcymistrzów w historii szachów (tytuł ten zdobył w marcu 1997 r., w wieku 14 lat i 2 miesięcy).
Kariera szachowa.
Bacrot rozpoczął grę w szachy w wieku 4 lat. Pierwsze sukcesy odniósł w dziesiątym roku życia, zostając mistrzem świata juniorów do 10 lat. W swojej kolekcji posiada również tytuł mistrza świata juniorów do 12 lat. Niespodziankę sprawił kwalifikując się do międzynarodowego Grand Prix w Paryżu w roku 1995. Na imprezie tej pokonał Anatolija Karpowa.
W roku 1997 wygrał silny turniej w Enghien-les-Bains (przed Wiktorem Korcznojem), natomiast w roku 1999 zwyciężył w Lozannie w turnieju młodych mistrzów, w finale pokonując Rusłana Ponomariowa. W roku 2005 okazał się najlepszy w turnieju elity w miejscowości Pojkowskij. W tym samym roku zajął III miejsce w Pucharze Świata w Chanty-Mansijsku (po zwycięstwie nad Aleksandrem Griszczukiem). W 2007 wystąpił w rozegranych w Eliście meczach pretendentów, ale w I rundzie przegrał z Gatą Kamskim i nie wywalczył awansu do turnieju o mistrzostwo świata w Meksyku. W lutym 2009 r. zwyciężył (wspólnie z Ołeksandrem Moisejenką) w silnie obsadzonym turnieju "Aerofłot Open" w Moskwie. W 2011. zwyciężył (wspólnie z Siergiejem Kariakinem) w turnieju Pojkowskij.
W latach 1999–2003 pięciokrotnie wygrywał finały indywidualnych mistrzostw Francji, szósty tytuł zdobywając w 2008 roku.
Wielokrotny reprezentant Francji w rozgrywkach drużynowych, m.in.:
W lipcu 2004 roku został pierwszym francuskim szachistą, który przekroczył poziom 2700 punktów rankingowych. Najwyższy ranking w dotychczasowej karierze (stan na wrzesień 2017) uzyskał 1 listopada 2013 r., z wynikiem 2749 punktów zajmował wówczas 15. miejsce na światowej liście FIDE, jednocześnie zajmując 1. miejsce wśród francuskich szachistów.

</doc>
<doc id="539834" url="https://pl.wikipedia.org/wiki?curid=539834" title="Frank Baumann">
Frank Baumann

Frank Baumann (ur. 29 października 1975 w Würzburgu) – niemiecki piłkarz grający na pozycji obrońcy lub pomocnika.
Życiorys.
Kariera klubowa.
W czasach juniorskich trenował w TSV Grombühl i 1. FC Nürnberg. W 1994 roku dołączył do seniorskiego zespołu tego drugiego. W Bundeslidze zadebiutował 15 sierpnia 1998 w zremisowanym 1:1 meczu z Hamburgerem SV.
Przed sezonem 1999/2000 odszedł do Werderu Brema. W sezonie 2003/2004 wraz z klubem zdobył mistrzostwo i puchar kraju, w 2007 roku Puchar Ligi Niemieckiej, a w 2009 roku ponownie krajowy puchar. W 2009 roku zakończył karierę piłkarską.
Kariera reprezentacyjna.
W latach 1997–1998 występował w reprezentacji do lat 21. W seniorskiej reprezentacji zadebiutował 14 listopada 1999 w wygranym 1:0 towarzyskim meczu z Norwegią. Do gry wszedł w 68. minucie, zastępując Markusa Babbela. Wcześniej był w kadrze na Puchar Konfederacji 1999. W 2002 roku wraz z reprezentacją zdobył wicemistrzostwo świata. Na turnieju wystąpił w meczu 1/8 finału z Paragwajem (1:0). W 2004 roku został powołany na Euro 2004. W sumie w kadrze w latach 1999–2005 rozegrał 28 meczów i strzelił 2 gole.

</doc>
<doc id="539835" url="https://pl.wikipedia.org/wiki?curid=539835" title="Alina Perth-Grabowska">
Alina Perth-Grabowska

Alina Perth-Grabowska (ur. 12 kwietnia 1935 w Łodzi, zm. 22 czerwca 2006 w Monachium) − polska dziennikarka i publicystka. Posiadała też obywatelstwo Stanów Zjednoczonych.
Życiorys.
Studiowała polonistykę na Uniwersytecie Łódzkim w Łodzi. Następnie była dziennikarką łódzkiego „Głosu Robotniczego”. Była także współzałożycielką satyrycznego 
teatru „Pstrąg” i kierownikiem literackim Teatru Ziemi Łódzkiej. Po wyjeździe na emigrację, nim osiadła w Monachium, pracowała w telawiwskiej polskojęzycznej gazecie „Nowiny i Kurier”. W Niemczech wieloletnia dziennikarka Rozgłośni Polskiej Radia Wolna Europa, była autorką komentarzy.
Po 1989 przez wiele lat popularyzowała nagrania i historię rozgłośni oraz jej dyrektora, Jana Nowaka-Jeziorańskiego. Po zakończeniu działalności Rozgłośni Polskiej RWE (1994) była w latach 1995−2006 sekretarzem wykonawczym Stowarzyszenia Pracowników Rozgłośni Polskiej Radia Wolna Europa w Warszawie. Prowadziła też w Polskim Radiu audycje pt. „Z archiwum Radia Wolna Europa” i relacje ze spotkań i debat, organizowanych w warszawskim „Klubie RWE” (istniejącym do 2019), który w 2009 został nazwany jej imieniem. Związana ze Stiftung zur Förderung der Deutsch-Polnischen Verständigung e.V. (z siedzibą w Monachium i Warszawie).
W 1995 odznaczona Krzyżem Oficerskim Orderu Odrodzenia Polski, a w 2006, pośmiertnie Krzyżem Komandorskim tegoż Orderu. W 2005 r. w imieniu pracowników Rozgłośni Polskiej RWE odebrała Medal 80-lecia Polskiego Radia. Była autorką cyklicznych felietonów w „Dzienniku Polskim”.
Była żoną dziennikarza RWE Leszka Pertha. Pochowana na Starym Cmentarzu w Łodzi przy ul. Ogrodowej, w grobie rodzinnym.

</doc>
<doc id="539836" url="https://pl.wikipedia.org/wiki?curid=539836" title="Ekstraktor">
Ekstraktor



</doc>
<doc id="539837" url="https://pl.wikipedia.org/wiki?curid=539837" title="Klucz do kostek">
Klucz do kostek



</doc>
<doc id="539839" url="https://pl.wikipedia.org/wiki?curid=539839" title="Warstwa graniczna (mechanika płynów)">
Warstwa graniczna (mechanika płynów)

Warstwa graniczna lub warstwa przyścienna – istotne pojęcie z zakresu mechaniki płynów i aerodynamiki.
Idea warstwy granicznej.
Warstwa graniczna stanowi zazwyczaj cienką warstewkę tuż przy ścianie (np. opływanej bryły, powierzchni zwilżonej kadłuba jednostki pływającej), stąd też w starszej polskiej literaturze określano ją terminem warstwa przyścienna. Płyn poruszający się poza warstwą graniczną, tj. zajmujący pozostałą część objętości, określany jest często jako „rdzeń”. W teorii warstwy granicznej rdzeń traktuje się jako płyn idealny, gdyż obraz jego przepływu różni się od obrazu przepływu płynu idealnego w tak niewielkim stopniu, że różnice te mogą być pominięte. Podejście takie uprościło znacznie matematyczne rozważania nad przepływami oraz ułatwiło prowadzenie obliczeń dla oddziaływań płynu na ciała w nim zanurzone.
Koncepcja warstwy granicznej sformułowana została przez Ludwika Prandtla na początku XX wieku i przedstawiona publicznie 12 sierpnia 1904 roku na Międzynarodowym Kongresie Matematyków w Heidelbergu.
Laminarna warstwa graniczna.
Sformułowana przez Prandtla koncepcja dotyczyła warstwy granicznej w warunkach przepływu stacjonarnego. Uzyskał on równania opisujące ruch płynu w laminarnej warstwie granicznej (tzw. równania Prandtla) otrzymane jako uproszczenie równania Naviera-Stokesa stanowiącego fundamentalne równanie ruchu płynu lepkiego.
Równania Prandtla.
Przyjmując oś formula_1 prostokątnego układu współrzędnych równoległą do sztywnej ścianki ciała stałego, składową formula_1-ową prędkości formula_3 równoległą do ścianki i zgodną z kierunkiem przepływu zasadniczego, natomiast oś formula_4 układu prostokątnego i formula_4-ową składową prędkości formula_6 prostopadłe do ścianki, równania Prandtla przyjmują postać:
gdzie formula_9 jest ciśnieniem płynu, formula_10 jest jego gęstością, a formula_11 – jego lepkością.
Ponadto, jeśli płyn jest nieściśliwy, wówczas:
Ostatnie z powyższych równań oznacza, że ciśnienie płynu przyjmować można jako stałe w poprzek warstwy granicznej. Ponieważ ciśnienie nie zmienia się w kierunku prostopadłym do warstwy granicznej, jest ono zatem równe ciśnieniu w otoczeniu warstwy granicznej. Wyrażając ciśnienie w rdzeniu przy pomocy prędkości napływającego strumienia płynu formula_13 w oparciu o równanie Bernoulliego obowiązujące dla płynów idealnych, otrzymamy ostatecznie:
Układ równań różniczkowych cząstkowych (1), (4) stanowi ostateczną postać równań Prandtla dla stacjonarnej, laminarnej warstwy granicznej.
Pomimo zastosowanych uproszczeń, równania Pandtla rozwiązać można jedynie w niezbyt licznych szczególnych przypadkach, w postaci tzw. rozwiązań samopodobnych. Przykładem jest klasyczne rozwiązanie Blasiusa, mające postać regularną i opisujące tzw. laminarną warstwę graniczną Blasiusa. W bardziej skomplikowanych przypadkach rozwiązania równań Prandtla mają w niektórych sytuacjach postać osobliwą, co odpowiada zjawisku oderwania warstwy granicznej.
Turbulentna warstwa graniczna.
Oderwania warstwy granicznej nie należy mylić z powstawaniem turbulencji. Oprócz laminarnej warstwy granicznej, będącej przedmiotem rozważań Prandtla i jego następców, spotyka się również turbulentną warstwę graniczną.
 Równania te zawierają uśrednione składowe prędkości przepływu oraz uśrednione ciśnienie, a ponadto średnią wartość z iloczynu fluktuacji składowych prędkości w kierunkach równoległym i prostopadłym do sztywnej ścianki. Ta ostatnia wielkość nie jest nigdy dana a priori i określa się ją w oparciu o jeden z alternatywnych modeli turbulencji przy pomocy uśrednionych składowych prędkości oraz ich pochodnych przestrzennych.
Turbulizacja warstwy granicznej następuje w wyniku utraty jej stateczności. Jako kryterium stateczności stosuje się zazwyczaj liczbę Reynoldsa "Re", przy czym za wymiar charakterystyczny przyjmuje się grubość warstwy granicznej. Często turbulizacja warstwy granicznej jest wynikiem zwiększania jej grubości w kierunku przepływu zasadniczego, co powoduje przekroczenie krytycznej wartości "Re".
Zastosowania teorii warstwy granicznej.
Zjawiska zachodzące w warstwie granicznej wpływają decydująco na wielkość hydrodynamicznego oporu ruchu zanurzonych brył (np. karoserii samochodowych, okrętów podwodnych etc.), a także na powstawanie siły nośnej na skrzydłach ptaków oraz samolotów. Dlatego też analiza zjawisk zachodzących w warstwie granicznej posiada fundamentalne znaczenie dla współczesnej techniki.
Zaproponowane przez Prandtla (1904) rozróżnienie przepływu płynu na dwa regiony – cienką warstwę tuż przy ścianie (np. rury) oraz pozostałą część objętości płynu (rdzeń) uprościło matematyczne rozważania nad przepływami oraz ułatwiło prowadzenie obliczeń dla oddziaływań płynu na ciała w nim zanurzone. Charakter przepływu w tej warstwie może być laminarny lub burzliwy (w tym przypadku rozróżnia się dwie podwarstwy: burzliwą oraz lepką). Przykładowa grubość warstewki przyściennej może wynosić, dla w pełni rozwiniętego przepływu burzliwego wody w rurze, od setnych części do kilku milimetrów. Grubość tej warstwy spada wraz ze wzrostem liczby Re.

</doc>
<doc id="539840" url="https://pl.wikipedia.org/wiki?curid=539840" title="Antigama">
Antigama

Antigama – polska grupa wykonująca muzykę z pogranicza death metalu i grindcore'u. Powstała w 2000 roku w Warszawie. Do 2009 roku formacja wydała pięć albumów studyjnych pozytywnie ocenianych zarówno przez krytyków muzycznych jak i publiczność.
Historia.
Grupa powstała w 2000 roku w Warszawie z inicjatywy gitarzysty Sebastiana Rokickiego oraz perkusisty Krzysztofa Bentkowskiego. Wkrótce skład uzupełnili wokalista Łukasz Myszkowski oraz basista Macio Moretti. W kwietniu 2002 roku nakładem wytwórni muzycznej The Flood Records ukazał się debiutancki album formacji zatytułowany "Intellect Made Us Blind". Również w 2002 roku zespół opuścił Moretti, którego zastąpił Michał Pietrasik. W sierpniu 2003 roku w olsztyńskim Selani Studio muzycy rozpoczęli nagrania drugiego albumu. 15 kwietnia 2004 roku nakładem Extremist Records ukazał się drugi album studyjny zespołu pt. "Discomfort". 1 listopada 2005 roku ukazał się trzeci album grupy pt. "Zeroland". Płytę wydała firma SelfMadeGod Records. Nagrania zostały zarejestrowane w olsztyńskim Studio X.
W marcu 2006 roku formacja wystąpiła na festiwalu Metalmania. Wkrótce potem zespół podpisał kontrakt z amerykańską wytwórnią muzyczną Relapse Records. Pod koniec marca 2007 roku ukazał się split Antigama i Drugs Of Faith. 15 maja nakładem Relapse Records ukazał się czwarty album studyjny formacji zatytułowany "Resonance". Na przełomie września i października Antigama dała szereg koncertów w ramach Mind Eaters Tour 2007 w Polsce. W trasie wzięły udział ponadto takie grupy jak: Tehace, Nyia oraz Blindead.
Latem 2008 roku z zespołu odeszli Myszkowski i Zybert, których zastąpili Patryk Zwoliński i Jose Alonso. We wrześniu tego samego roku w warszawskim Progresja Sound Studio grupa rozpoczęła prace nad piątym albumem studyjnym. Nagrania zostały zarejestrowane, zmiksowane oraz zmasterowane przez Szymona Czecha. Płyta pt. "Warning" ukazała się 9 marca 2009 roku nakładem Relapse Records. Wydawnictwo było promowane podczas europejskiej trasy koncertowej wraz z grupami Fuck The Facts oraz Dr Doom. Ponadto do pochodzące z płyty utworu „Disconnected” został zrealizowany teledysk w reżyserii Bartka Rogalewicza. Pod koniec 2009 roku formację opuścił Patryk Zwoliński, na którego miejsce powrócił Łukasz Myszkowski.
Nowy rozdział w historii Antigamy to rok 2012 i nagranie „Stop the Chaos”, z nowym perkusistą, znanym dotychczas z występów z grupami Hate, Vader, Rootwater i rozstanie z wieloletnim członkiem zespołu - Krzysztofem Bętkowskim. W tym czasie zespół zalicza również zmiany basistów, występując na kilku festiwalach (Obscene Extreme). W tym składzie zostaje nagrany również świetnie przyjęty album „Meteor”, na którym zespół obiera nowy, świeży kierunek grania, dla jednych odchodząc od „schizofrenicznego”, znanego z poprzednich albumów - dla drugich zyskując na zmianach personalnych. W międzyczasie, w 2014 roku zespół decyduje się na kolejną zmianę basisty, którego miejsce ostatecznie zajmuje Sebastian Kucharski (ex. Ketha, Piotr Łukaszewski - Fuzz). W 2015 roku Antigama nagrywa The Insolent, promując go w Polsce trasą „The Insolent Tour” wraz z Łódzkim kwartetem X, a także wyjedzie na „East Coast Tour” po USA, grając również na Maryland Death Fest (u boku Cephalic Carnage, Napalm Death, Agoraphobic Nosebleed, Pig Destroyer) jeden z najciekawszych i najlepiej przyjętych występów edycji festiwalu. Co-headliner'em trasy będzie zespół Drugs of Faith, założony przez Richarda Johnsona, znanego dotąd z występów z Enemy Soil i Agoraphobic Nosebleed. W roku 2016, po wydaniu kilku splitów (min. z Anima Morte) zespół jedzie w polską trasę z Decapitated oraz Corruption nazwaną „Mielimy Polskę na XX-lecie tour”, w rocznicę założenia zespołu Decapitated.
Rok 2017/2018 to minialbum „Depressant” a także zapowiadająca się trasa po USA, w którą Antigama wyrusza grając część koncertów wraz legendarnym amerykańskim Enemy Soil oraz Violent Oposition. Będzie to dwutygodniowy tour zapoczątkowany festiwalem California Deathfest w Oakland. W tym samym roku Antigama pojawić się ma po raz pierwszy na trasie na Wyspach Brytyjskich.

</doc>
<doc id="539841" url="https://pl.wikipedia.org/wiki?curid=539841" title="Podział administracyjny Bhutanu">
Podział administracyjny Bhutanu

Bhutan administracyjnie dzieli się na dwadzieścia dystryktów ("dżongkʽag"), które z kolei dzielą się na "gewog". Poniżej znajduje się pełna lista dystryktów oraz "gewog".
"Gewog".
Bhutan posiada łącznie 201 "gewog". Głową i reprezentantem poszczególnego "gewog" jest osoba zwana "gup", która jest wybierana drogą wyborów.

</doc>
<doc id="539842" url="https://pl.wikipedia.org/wiki?curid=539842" title="Dystrykty Bhutanu">
Dystrykty Bhutanu



</doc>
<doc id="539843" url="https://pl.wikipedia.org/wiki?curid=539843" title="Dzongkhag">
Dzongkhag



</doc>
<doc id="539844" url="https://pl.wikipedia.org/wiki?curid=539844" title="Gewog">
Gewog



</doc>
<doc id="539845" url="https://pl.wikipedia.org/wiki?curid=539845" title="Thomas Brdarić">
Thomas Brdarić

Thomas Brdarić (ur. 23 stycznia 1975 w Nürtingen) – niemiecki piłkarz. Występował na pozycji napastnika. W 2008 roku zakończył karierę.
Kariera klubowa.
Brdarić jako junior grał w klubach VfB Neuffen, FV Nürtingen, Stuttgarter Kickers oraz VfL Kirchheim/Teck. W 1993 roku trafił do pierwszego w karierze profesjonalnego klubu – VfB Stuttgart. W jego barwach zadebiutował 29 sierpnia 1993 w zremisowanym 2-2 pojedynku z Bayernem Monachium, rozegranym w ramach rozgrywek Bundesligi. 1 września 1993 Brdarić strzelił pierwszego gola w zawodowej karierze. Było to w wygranym przez jego zespół 4-2, ligowym meczu z SG Wattenscheid 09. W nowej drużynie nie zdołał jednak wywalczyć sobie miejsce w wyjściowej jedenastce i w ciągu całego sezonu 1993/1994 rozegrał dziesięć spotkań i zdobył jedną bramkę. Po zakończeniu sezonu odszedł z klubu.
Został zawodnikiem drugoligowej Fortuny Düsseldorf. Pierwszy występ w 2. Bundeslidze zanotował 4 listopada 1994 w wygranym przez jego zespół 2-0 spotkaniu z Hansą Rostock. Na koniec sezonu ligowego Brdarić zajął z Fortuną trzecie miejsce i awansował do ekstraklasy. Tam jednak stracił miejsce w składzie i po roku spędzonym w najwyższej klasie rozgrywkowej, postanowił odejść z klubu.
Trafił do Fortuny Köln, grającej na zapleczu ekstraklasy. Szybko wywalczył tam sobie miejsce w pierwszej jedenastce. Łącznie grał tam przez trzy sezony. W trakcie występów dla tego klubu, nie odniósł z nim większych sukcesów. W sumie zagrał tam 80 razy i zdobył 24 bramki.
W 1999 roku podpisał kontrakt z pierwszoligowym Bayerem 04 Leverkusen. Zadebiutował tam w meczu Pucharu Ligi Niemieckiej z 1. FC Kaiserslautern, wygranym przez Bayer 3-1. Już w pierwszym sezonie udało mu się wywalczyć z klubem wicemistrzostwo Niemiec. W 2002 roku ponownie zajęli drugie miejsce w Bundeslidze. W tym samym roku dotarli do finału Pucharu Niemiec, w którym ulegli 2-4 FC Schalke 04. Zostali także finalistami Ligi Mistrzów, gdzie zostali pokonani przez Real Madryt 2-1. W 2003 roku został wypożyczony do Hannoveru 96. Przez cały sezon strzelił dwanaście goli, co było najlepszym osiągnięciem wśród zawodników H96. Jednak po zakończeniu rozgrywek ligowych, włodarze hanowerskiej drużyny nie postanowili wykupić Brdaricia. W tej sytuacji Bayer za milion euro sprzedał go do VfL Wolfsburg.
W barwach nowego zespołu pierwszy występ zanotował 7 sierpnia 2004 w wygranym przez Wolfsburg 2-1 ligowym pojedynku z Borussią Dortmund. W tamtym meczu Brdarić zdobył obie bramki dla swojej drużyny. Regularnie grywał tam w pierwszym zespole i był czołowym Wolfsburga. Na koniec sezonu ligowego uplasował się z klubem na dziewiątej pozycji.
W 2005 roku za 1,8 miliona euro przeszedł do Hannoveru 96, w którym grał już przez rok. Tym razem spędził tam trzy lata i wystąpił w 42 meczach, w których zdobył 15 bramek.
W 2008 roku Brdarić zakończył karierę.
Kariera reprezentacyjna.
Brdarić jest byłym reprezentantem Niemiec. W drużynie narodowej zadebiutował 27 marca 2002 w towarzyskim spotkaniu ze Stanami Zjednoczonymi, wygranym przez Niemcy 4-2. Był uczestnikiem Mistrzostw Europy w 2004 roku, które Niemcy zakończyli na fazie grupowej. Brdarić rozegrał jedno spotkanie w tych rozgrywkach (mecz z Łotwą). Był także uczestnikiem Pucharu Konfederacji w 2005 roku. Niemcy zajęli w nim trzecie miejsce, ale Brdarić nie zagrał w tych rozgrywkach. Łącznie w reprezentacji wystąpił osiem razy i strzelił jednego gola.

</doc>
<doc id="539846" url="https://pl.wikipedia.org/wiki?curid=539846" title="Alina Grabowska">
Alina Grabowska



</doc>
<doc id="539848" url="https://pl.wikipedia.org/wiki?curid=539848" title="Dialekt prowansalski">
Dialekt prowansalski

Dialekt prowansalski (, ) – etnolekt z grupy romańskich, używany w południowej Francji.
W tradycyjnym ujęciu nazwa ta odnosi się do wszystkich dialektów, które wywodzą się ze średniowiecznego "langue d'oc" (oprócz języka katalońskiego i ewentualnie gaskońskiego). Przy takim rozumieniu określenie „język prowansalski” jest równoznaczne z terminem język oksytański.
W zagranicznej lingwistyce można jednak od pewnego czasu zauważyć tendencję do zawężenia znaczenia terminu „język prowansalski”. Pierre Bec zaproponował, żeby odnosić go jedynie do: 
Zgodnie z tym postulatem, nazwa obejmuje tylko jeden z obecnie używanych dialektów oksytańskich o następującym zasięgu terytorialnym: Prowansja i region Nîmes w Langwedocji).
Dialekt ten obejmuje szereg subdialektów: 
Żaden z subdialektów nie pełni funkcji języka standardowego. Niemniej jednak język prowansalski ma bogatą tradycję literacką (p. język oksytański). W coraz większym stopniu jest wypierany przez język francuski i język włoski.

</doc>
<doc id="539850" url="https://pl.wikipedia.org/wiki?curid=539850" title="Skały rezydualne">
Skały rezydualne

Skały rezydualne (Regolity) – skały powstałe przez przekształcenie chemiczne materiału skalnego nagromadzonego w wyniku intensywnego wietrzenia w miejscu trwania procesu. Skały te obok minerałów ilastych zawierają odporne na wietrzenie składniki skał macierzystych. Skały te powstały bez udziału fazy transportu, charakteryzują się składem chemicznym wiążącym je ze skałami macierzystymi oraz brakiem warstwowania. W tej grupie skalnej wyróżnia się trzy charakterystyczne grupy:
Procesy wietrzenia skał i skład utworów rezydualnych zależy od warunków fizycznych i chemicznych środowiska. Wietrzenie na terenach, które mogą mu ulegać doprowadza do powstania gleb typu laterytowego i boksytowego.

</doc>
<doc id="539851" url="https://pl.wikipedia.org/wiki?curid=539851" title="Pierwiosnka pokojowa">
Pierwiosnka pokojowa



</doc>
<doc id="539852" url="https://pl.wikipedia.org/wiki?curid=539852" title="Pierwiosnek pokojowy">
Pierwiosnek pokojowy



</doc>
<doc id="539855" url="https://pl.wikipedia.org/wiki?curid=539855" title="Mineiro (ur. 1975)">
Mineiro (ur. 1975)

Mineiro, właśc. Carlos Luciano da Silva (ur. 2 sierpnia 1975 w Porto Alegre) – brazylijski piłkarz. 
Został powołany przez trenera Carlosa Alberto Parreirę na Mistrzostwa Świata w Piłce Nożnej 2006. W wieku 31 lat przeszedł z brazylijskiego klubu São Paulo do niemieckiej Herthy. 22 września 2008 podpisał kontrakt z Chelsea. Przed przejściem do Chelsea grał w Rio Branco, Guarani FC, Ponte Preta, AD São Caetanom São Paulo oraz Hercie BSC. 30 czerwca jego kontrakt z Chelsea wygasł, a działacze nie zdecydowali się go przedłużyć. Podpisał kontrakt z FC Schalke 04, 16 sierpnia 2009 zadebiutował w meczu przeciwko VfL Bochum. 
W sezonie 2011/2012 występował w TuS Koblenz, w którym zakończył karierę.

</doc>
<doc id="539856" url="https://pl.wikipedia.org/wiki?curid=539856" title="Bogdan Pęk">
Bogdan Pęk

Bogdan Marek Pęk (ur. 8 kwietnia 1953 w Krakowie) – polski polityk i zootechnik, poseł na Sejm II, III i IV kadencji, deputowany do Parlamentu Europejskiego VI kadencji, senator VIII kadencji.
Życiorys.
Wykształcenie i praca zawodowa.
Ukończył Technikum Rolnicze w Czernichowie, a w 1979 studia na Wydziale Zootechnicznym Akademii Rolniczej w Krakowie.
W 1979 został zatrudniony jako specjalista w Wojewódzkiej Dyrekcji Rozbudowy Miast w Krakowie. Następnie pracował w Okręgowym Przedsiębiorstwie Przemysłu Mięsnego. Od 1980 do 1985 był kierownikiem tuczarni trzody chlewnej. Kierował tuczarnią znajdującą się w znacjonalizowanym dworze w Tomaszowicach. Od 1985 do 1990 pełnił funkcję prezesa Spółdzielni Kółek Rolniczych w Zielonkach.
W 1999 wszedł w skład rady programowej Muzeum Etnograficznego w Krakowie. Należy do Polskiego Związku Łowieckiego i Polskiego Związku Wędkarskiego.
Działalność polityczna.
Na początku lat 80. był wiceprzewodniczącym NSZZ „Solidarność” w Krakowskich Zakładach Mięsnych. Od 1984 należał do Zjednoczonego Stronnictwa Ludowego. W latach 1986–1990 zasiadał w Gminnej Radzie Narodowej Zielonek.
Od 1992 do 2000 pełnił funkcję prezesa zarządu wojewódzkiego Polskiego Stronnictwa Ludowego w Krakowie, a w latach 1996–1997 także wiceprezesa Zarządu Krajowego PSL. Od 1988 do 2002 należał do Rady Naczelnej PSL. Od 1998 do 2001 zasiadał w sejmiku małopolskim. W październiku 2002 odszedł z PSL, a następnie przystąpił do Ligi Polskich Rodzin. W październiku 2003 objął funkcję wiceprezesa tej partii. W 2005 opuścił LPR i zajął się tworzeniem nowej partii wspólnie z Zygmuntem Wrzodakiem. 4 marca 2006 został wybrany na prezesa partii Forum Polskie, którą niespełna pół roku później wykreślono z ewidencji partii politycznych.
W latach 1993–2004 sprawował mandat posła II, III i IV kadencji, wybieranego z listy PSL z listy ogólnopolskiej oraz w okręgach krakowskich: nr 21 i nr 13). Sprawował funkcję przewodniczącego parlamentarnych komisji ds. prywatyzacji (1993–1994), ds. lustracji (1995–1997) oraz wiceprzewodniczącego Komisji Skarbu Państwa (1997–2001) i Komisji ds. Instytutu Pamięci Narodowej (1997–2001).
W wyborach do Parlamentu Europejskiego w 2004, otrzymawszy 105 417 głosów, zdobył mandat deputowanego. W PE należał do frakcji Niepodległość i Demokracja, następnie przeszedł do Unii na rzecz Europy Narodów. Brał udział w pracach Komisji Wolności Obywatelskich, Sprawiedliwości i Spraw Wewnętrznych oraz Komisji Rolnictwa i Rozwoju Regionalnego, a także delegacji ds. współpracy Unii Europejskiej z Chińską Republiką Ludową i delegacji ds. współpracy Unii Europejskiej z Białorusią. Był też zastępcą członka Komisji Spraw Konstytucyjnych.
Od 2008 do 2009 był wiceprezesem partii Naprzód Polsko. W kwietniu 2009 został kandydatem Prawa i Sprawiedliwości w wyborach do Parlamentu Europejskiego w okręgu małopolsko-świętokrzyskim. Nie uzyskał ponownie mandatu eurodeputowanego.
W listopadzie 2010 przystąpił do Prawa i Sprawiedliwości. W wyborach samorządowych w tym samym roku został kandydatem z ramienia tej partii do sejmiku małopolskiego. Otrzymał 7041 głosów, zdobywając mandat.
W wyborach parlamentarnych w 2011 został wybrany z ramienia PiS do Senatu w okręgu podkrakowskim. Bez powodzenia kandydował w wyborach do Parlamentu Europejskiego w 2014. Nie wystartował w kolejnych wyborach parlamentarnych w 2015.
W sierpniu 2016 został członkiem rady nadzorczej Banku Pocztowego. W 2018 powrócił w skład sejmiku małopolskiego na okres VI kadencji. W wyborach w 2019 kandydował z ramienia PiS do Sejmu, nie uzyskując mandatu.
Odznaczenia.
W 1986 został odznaczony Brązowym Krzyżem Zasługi.
Życie prywatne.
Jest żonaty, żona Barbara została architektem. Ma dwoje dzieci, w tym syna Marka.

</doc>
<doc id="539859" url="https://pl.wikipedia.org/wiki?curid=539859" title="Łukasz Dziedzic">
Łukasz Dziedzic

Łukasz Dziedzic (ur. 9 października 1982 w Częstochowie) – polski aktor musicalowy, wokalista (baryton).
W 2005 ukończył studium wokalno-aktorskie przy Teatrze Muzycznym w Gdyni, a w 2008 Akademię Muzyczną w Gdańsku. Karierę rozpoczął główną rolą męską w musicalu "Taniec Wampirów" Romana Polańskiego, wystawionym na scenie Teatru Muzycznego Roma w Warszawie, w 2006 uczestniczył w nagraniu albumu z tego musicalu (jako Krolock), który w 2007 zdobył tytuł "Platynowej Płyty."

</doc>
<doc id="539864" url="https://pl.wikipedia.org/wiki?curid=539864" title="Niekierowany pocisk rakietowy powietrze-ziemia">
Niekierowany pocisk rakietowy powietrze-ziemia



</doc>
<doc id="539867" url="https://pl.wikipedia.org/wiki?curid=539867" title="Raphaël Haroche">
Raphaël Haroche

Raphaël, właściwie Raphaël Haroche (ur. 7 listopada 1975 w Boulogne-Billancourt we Francji) – francuski piosenkarz.
Życiorys.
Jest synem argentyńsko-rosyjskiej pary adwokatów. Jego ojciec jest jednocześnie pisarzem tworzącym pod pseudonimem Josh Harel.
Raphaël od najmłodszych lat interesował się muzyką. Bardzo wcześnie nauczył się gry na pianinie i gitarze. W wieku siedmiu lat odkrył twórczość Davida Bowie, później inspirował się takimi artystami, jak Iggy Pop, Bob Dylan, Jacques Brel czy zespół Noir Désir.
Jego pierwsza płyta, "Hotel de l'univers" (2000), nie odniosła dużego sukcesu, ale utorowała mu drogę do kariery. Po trzech latach i zagraniu mnóstwa koncertów, Raphaël powrócił albumem "La réalité", który przyniósł mu oczekiwany rozgłos m.in. dzięki utworowi "Sur la route" wykonywanemu w duecie z Jean-Louis Aubertem. W 2005 roku ukazała się trzecia płyta Raphaëla, która sprzedała się nakładem ponad miliona egzemplarzy i przyniosła artyście trzy prestiżowe francuskie nagrody muzyczne Victoires de la musique (dla najlepszego wokalisty roku, za najlepszy album roku oraz nagrodę publiczności za singel "Caravane").
Dyskografia.
Résistance à la nuit (2006).
Bonus:
Pacific 231 (2010).
Bonus:

</doc>
<doc id="539868" url="https://pl.wikipedia.org/wiki?curid=539868" title="Uniwersytet w Pawii">
Uniwersytet w Pawii

Uniwersytet w Pawii – państwowa szkoła wyższa, która została założona w 1361 roku we włoskim mieście Pawia. Uczelnia ma charakter interdyscyplinarny, dająca możliwość podjęcia studiów na dziewięciu wydziałach.
Historia.
Uniwersytet w Pawii jest jednym z najstarszych uniwersytetów w Europie. Edykt wydany przez króla Lotara I wspomina o uczelni w Pawii utworzonej już w 825 roku. Instytucja ta, głównie zajmująca się prawem kanonicznym i cywilnym, jak również teologią, stała się głównym centrum szkolnictwa północnych Włoch. Rozbudowana i unowocześniona przez księcia Mediolanu, Gian Galeazzo Visconti, stała się Uniwersytetem Księstwa, o randze studium generale nadanej przez cesarza Karola IV w 1361 roku.
Obecnie, Uniwersytet posiada w swojej ofercie szeroki zakres kształcenia w wielu dziedzinach. Badania wykonywane przez instytuty, klinki, centra i laboratoria są w ścisłej współpracy z wieloma instytucjami publicznymi, prywatnymi czy fabrykami.
Struktura Uniwersytetu.
W skład Uczelni wchodzi 9 wydziałów:

</doc>
<doc id="539870" url="https://pl.wikipedia.org/wiki?curid=539870" title="Raphaël">
Raphaël



</doc>
<doc id="539872" url="https://pl.wikipedia.org/wiki?curid=539872" title="Marsaxlokk">
Marsaxlokk

Marsaxlokk – jedna z jednostek administracyjnych na Malcie. Mieszka tutaj 3 534 osób. Leży naprzeciwko głównego maltańskiego portu przeładunkowego Malta Freeport.
Sport.
W miejscowości funkcjonuje klub piłkarski Marsaxlokk FC. Powstał w 1949 roku. Obecnie gra w Maltese Second Division, trzeciej maltańskiej lidze.

</doc>
<doc id="539873" url="https://pl.wikipedia.org/wiki?curid=539873" title="Marius Trésor">
Marius Trésor

Marius Trésor (ur. 15 stycznia 1950 w Sainte-Anne na Gwadelupie) – francuski piłkarz pochodzenia gwadelupskiego. Został uwzględniony przez Pelégo w FIFA 100 w marcu 2004.
Kariera Trésora zaczęła się we francuskim klubie AC Ajaccio. Grał również w Olympique Marsylia i Girondins Bordeaux. Z Marsylią zdobył Puchar Francji w 1976 i Mistrzostwo Francji w 1984. Dla reprezentacji Francji Trésor grał w mistrzostwach świata w 1978 i 1982.

</doc>
<doc id="539876" url="https://pl.wikipedia.org/wiki?curid=539876" title="Pat Mastelotto">
Pat Mastelotto

Pat Mastelotto, właściwie Lee Patrick Mastelotto (ur. 10 września 1955 w Chico, Kalifornia) – amerykański muzyk i instrumentalista, wirtuoz instrumentów perkusyjnych. Znany z występów w grupach King Crimson oraz Mr. Mister.
W latach 1994-1997 tworzył znany duet perkusyjny wraz z Billem Brufordem w sześcioosobowej inkarnacji King Crimson. Po odejściu Bruforda z zespołu w roku 2001 Mastelotto został jedynym perkusistą grupy. Podczas ostatniej jak dotąd trasy koncertowej grupy King Crimson, która miała miejsce w USA w roku 2008 wraz z nim perkusyjny duet tworzył Gavin Harrison perkusista grupy Porcupine Tree.
Mastelotto od lat eksperymentuje z wykorzystaniem perkusji elektronicznej. Od roku 2003 z powodzeniem wykorzystuje połączenie instrumentów akustycznych i elektronicznych. Dołączenie do grupy King Crimson przyniosło mu rozgłos, dzięki któremu stał się jednym z najpopularnijeszych perkusistów w kręgu rocka progresywnego. 
Mastelotto współpracował ponadto m.in. z takimi grupami i muzykami jak: KTU, TU, Naked Truth, Scandal, Stick Men, HoBoLeMa, Al Jarreau, The Pointer Sisters, California Guitar Trio, Terry Bozzio, Patti LaBelle, Kenny Loggins, Hall &amp; Oates, the Rembrandts, No-Man, Tony Levin, The Flower Kings, czy David Sylvian.

</doc>
<doc id="539877" url="https://pl.wikipedia.org/wiki?curid=539877" title="Neuss">
Neuss

Neuss (lim. "Nüss"; do 1968 Neuß) – miasto w zachodnich Niemczech w kraju związkowym Nadrenia Północna-Westfalia, w rejencji Düsseldorf, w powiecie Rhein-Kreis Neuss, leżące na lewym brzegu Renu, niedaleko Düsseldorfu. Neuss jest największym miastem powiatu, znane przede wszystkim ze swojej rzymskiej przeszłości, portu nad Renem i obywatelskiego festynu strzeleckiego. W 1983 roku liczba mieszkańców przekroczyła 100 tys. i Neuss stało się tzw. wielkim miastem ("Großstadt"). Obecnie liczy 151 388 mieszkańców (2010). W 1984 roku miasto świętowało 2 000. rocznicę powstania.
Geografia.
Neuss leży na lewym brzegu dolnego Renu, niedaleko Düsseldorfu, przy ujściu rzeki Erft do Renu. Najwyższe wzniesienie miasta znajduje się w dystrykcie Holzheim i wynosi 67,5 m, natomiast najniższa część znajduje się przy wjeździe do portu i wynosi 30 m n.p.m. Największa rozciągliwość miasta wynosi 13,2 km w kierunku północno-południowym i 12,8 km w kierunku zachodnio-wschodnim.
Sąsiednie gminy.
Miasta i gminy sąsiadujące z miastem Neuss: Düsseldorf (miasto na prawach powiatu), Dormagen, Grevenbroich, Korschenbroich, Kaarst oraz Meerbusch.
Podział miasta.
Obszar miasta podzielony jest na 28 dystryktów. Są one ponumerowane i noszą szczególne nazwy. W przeciwieństwie do innych miast kraju związkowego dzielnice miasta nie są wyznaczone. Dystrykty:
1. Innenstadt ("Śródmieście"), 2. Dreikönigenviertel ("dzielnica Trzech Króli"), 3. Hafengebiet ("Obszar portowy"), 4. Hammfeld, 5. Augustinusviertel ("Dzielnica Augustyna"), 6. Gnadental ("Dolina łaski"), 7. Grimlinghausen, 8. Uedesheim, 9. Weckhoven, 10. Erfttal, 11. Selikum, 12. Reuschenberg, 13. Pomona, 14. Stadionviertel ("Dzielnica stadionu"), 15. Westfeld ("Zachodnie pole"), 16. Morgensternsheide ("Wrzos gwiazdy porannej"), 17. Südliche Furth ("Południowy Furth"), 18. Mittlere Furth ("Środkowy Furth"), 19. Nördliche Furth ("Północny Furth"), 20. Weissenberg ("Biała góra"), 21. Vogelsang ("Śpiew ptaków"), 22. Barbaraviertel ("Dzielnica Barbary"), 23. Holzheim ("Dom drewna"), 24. Grefrath, 25. Hoisten, 26. Speck/Wehl/Helpenstein, 27. Norf, 28. Rosellen (z Rosellerheide i Allerheiligen).
Gospodarka.
W mieście rozwinął się przemysł spożywczy, maszynowy, metalowy, środków transportu, elektrotechniczny, papierniczy oraz paszowy.
Kolej.
W mieście znajduje się stacja kolejowa Neuss Hauptbahnhof i przystanek Neuss Süd.
Współpraca.
Miejscowości partnerskie:

</doc>
<doc id="539879" url="https://pl.wikipedia.org/wiki?curid=539879" title="Mellieħa">
Mellieħa

Mellieħa (, wym. ) – jedna z jednostek administracyjnych na Malcie. Mieszka tutaj 10 087 osób. Znajdują się tutaj zatoki z piaszczystymi plażami: Armier Bay, Anchor Bay, Għajn Tuffieħa, Golden Bay, Imgiebah Bay, Mellieħa Bay, Paradise Bay oraz Wyspy Świętego Pawła. Dzięki portowi Ċirkewwa istnieje tutaj przeprawa promowa na wyspę Gozo. to obszar rolniczy wewnątrz jednostki administracyjnej. W wodach przybrzeżnych znajdują się wraki statków: maltańska łódź patrolowa P29 i MV Rozi, które są atrakcjami dla nurków. Jedną z największych atrakcji jest Popeye Village ("Wioska Popeya"), park rozrywki związany z filmem Popeye. 
Sport.
W miejscowości funkcjonuje klub piłkarski Mellieħa S.C. Powstał w 1961 roku. Obecnie gra w , trzeciej maltańskiej lidze.

</doc>
<doc id="539881" url="https://pl.wikipedia.org/wiki?curid=539881" title="Dormagen">
Dormagen

Dormagen − miasto w zachodnich Niemczech, w kraju związkowym Nadrenia Północna-Westfalia, w rejencji Düsseldorf, w powiecie Rhein-Kreis Neuss. Leży na lewym brzegu Renu, na północ od Kolonii. Liczy 62 961 mieszkańców (2010) na powierzchni 85,49 km².

</doc>
<doc id="539884" url="https://pl.wikipedia.org/wiki?curid=539884" title="Gmina Trbovlje">
Gmina Trbovlje

Trbovlje – gmina w Słowenii, na północny wschód od Lublany. W 2010 roku liczyła 17 480 mieszkańców.
Miejscowości.
Miejscowości wchodzące w skład gminy Trbovlje:

</doc>
<doc id="539886" url="https://pl.wikipedia.org/wiki?curid=539886" title="Bjelovar">
Bjelovar

Bjelovar (węg. "Belovár", niem. "Belowar") – miasto w Chorwacji, stolica żupanii bielowarsko-bilogorskiej, siedziba miasta Bjelovar. W 2011 roku liczył 27 024 mieszkańców.
W mieście rozwinął się przemysł spożywczy, metalowy oraz materiałów budowlanych.

</doc>
<doc id="539888" url="https://pl.wikipedia.org/wiki?curid=539888" title="Virovitica">
Virovitica

Virovitica – miasto w północnej Chorwacji, stolica żupanii virowiticko-podrawskiej, siedziba miasta Virovitica. Jest położona w Slawonii, w pobliżu granicy z Węgrami. W 2011 roku liczyła 14 688 mieszkańców.

</doc>
<doc id="539889" url="https://pl.wikipedia.org/wiki?curid=539889" title="Leoben">
Leoben

Leoben – miasto powiatowe w środkowej Austrii, w kraju związkowym Styria, siedziba powiatu Leoben. Leży nad Murą. Liczy 24 680 mieszkańców (1 stycznia 2015).
Historia.
Wzmiankowane po raz pierwszy w 982 roku. Leoben rozwijało się dzięki korzystnemu położeniu na skrzyżowaniu szlaków handlowych oraz wydobyciu i przetwórstwu rud żelaza. Od 1173 r. posiadało targ, od 1415 prawo składu.
W 1797 r. podpisano w Leoben preliminaria pokojowe między Francją i Austrią (pokój w Campo Formio).
Gospodarka.
W mieście rozwinął się przemysł piwowarski, celulozowy, metalowy oraz hutniczy.
Oświata.
W mieście działa uniwersytet ("Montanuniversität Leoben"), założony w 1840 początkowo jako wyższa szkoła górnicza, później przekształcona w uniwersytet. W XIX wieku była to uczelnia o wysokim prestiżu i studiowało tam wielu wybitnych polskich geologów, m.in. Wawrzyniec Teisseyre.
Współpraca.
Miejscowość partnerska:

</doc>
<doc id="539890" url="https://pl.wikipedia.org/wiki?curid=539890" title="Włodzimierz Hubicki">
Włodzimierz Hubicki

Włodzimierz Ludwik Tadeusz Sas Hubicki (ur. 31 stycznia 1914 w Borysławiu, zm. 13 lipca 1977 w Lublinie) – polski chemik.
Życiorys.
Był synem Ludwika inżyniera naftowego i Marii z Ciszewskich. Egzamin maturalny złożył w IV Liceum i Gimnazjum im. Henryka Sienkiewicza w Krakowie. Studiował chemię na Uniwersytecie Jagiellońskim uzyskując w 1938 tytuł magistra. 1 września 1938 rozpoczął pracę na Uniwersytecie Jagiellońskim jako młodszy asystent Katedry Chemii Nieorganicznej. Od 7 listopada 1939 gdy działalność Uniwersytetu Jagiellońskiego stała się konspiracyjna Hubicki pełnił funkcję wykładowcy na Tajnym Uniwersytecie Jagiellońskim. Od 1 kwietnia 1941 do 30 czerwca 1943 był nauczycielem chemii i fizyki na kursach przygotowawczych w Wieliczce, a od września 1943 roku nauczycielem Szkoły Chemotechnicznej w Krakowie. W lipcu 1943 na Tajnym Uniwersytecie Jagiellońskim i uzyskał stopień doktora. Mianowany zastępcą profesora od dnia 1 października 1947 objął kierownictwo Zakładu Chemii Nieorganicznej na tworzącym się UMCS-ie. 5 lipca 1949 uzyskał habilitację. W 1950 uzyskał tytuł naukowy profesora nadzwyczajnego, w roku 1951 zostać dziekanem Wydziału Matematyki, Fizyki i Chemii i podjął się trudu zorganizowania nowego Wydziału. W latach 1956—1959 piastował godność prorektora do spraw naukowych UMCS. W roku 1960 uzyskał tytuł naukowy profesora zwyczajnego. W latach 1952—1960 pracował dodatkowo w Zakładzie Historii Nauki PAN, od roku 1952 pozostawał członkiem Rady Naukowej tego Zakładu. Członek między innymi Międzynarodowej Akademii Historii Nauki w Paryżu. Tworzył prace głównie z dziedziny chemii nieorganicznej, dotyczące przede wszystkim przebiegu procesów chemicznych w środowiskach wodnych i w ciekłych amoniakatach, chemii pierwiastków ziem rzadkich oraz otrzymywania substancji o bardzo dużej czystości, a także prace dotyczące historii nauki. Autor ponad 200 prac naukowych, ok. 100 publikacji z historii chemii, m.in. monografii alchemika Michała Sędziwoja (1967) oraz "Z dziejów chemii i alchemii" (1992). 
Za swoją pracę był odznaczany: Złotym Krzyżem Zasługi (1954), Medalem X-lecia PRL (1955), Krzyżem Kawalerskim Orderu Odrodzenia Polski (1958), Medalem XXX-lecia (1974), Medalem Komisji Edukacji Narodowej (1975) i Krzyżem Komandorskim Orderu Odrodzenia Polski (1974). Uzyskał szereg nagród: indywidualne nagrody I stopnia Ministra Szkolnictwa Wyższego (1964, 1972),
zespołową nagrodę I stopnia Ministra Nauki, Szkolnictwa Wyższego i Techniki (1973), nagrodę I stopnia Lubelskiego Towarzystwa Naukowego (1975) oraz kilkanaście nagród rektorskich. 
Był dyrektorem biura Towarzystwa Muzycznego im. Henryka Wieniawskiego w Poznaniu. Pogrzeb odbył się 16 lipca 1977 na cmentarzu Rakowickim w Krakowie (pas AC, płd.).

</doc>
<doc id="539892" url="https://pl.wikipedia.org/wiki?curid=539892" title="Bruck an der Mur">
Bruck an der Mur

Bruck an der Mur – miasto powiatowe w środkowej Austrii, w kraju związkowym Styria, siedziba powiatu Bruck-Mürzzuschlag. Do 31 grudnia 2012 siedziba powiatu Bruck an der Mur. Leży przy ujściu rzeki Mürz do Mury. Liczy 15803 mieszkańców (1 stycznia 2015).
W mieście znajduje się stacja kolejowa Bruck an der Mur.
W mieście rozwinął się przemysł metalowy, papierniczy oraz spożywczy.
Współpraca.
Miejscowości partnerskie:

</doc>
<doc id="539893" url="https://pl.wikipedia.org/wiki?curid=539893" title="Życie Uniwersalne">
Życie Uniwersalne

Życie Uniwersalne (niem. "Universelles Leben") – nowy ruch religijny o charakterze synkretycznym powstały w Niemczech w 1984. Założycielką jest Gabriele Wittek pochodząca z Würzburga, w którym mieści się dziś główna siedziba ruchu. Centralnymi hasłami są: "równość, wolność, jedność, braterstwo i sprawiedliwość". Inna nazwa ruchu brzmi "Prachrześcijanie w Życiu Uniwersalnym".
Organizacja i wyznawcy.
Organizacja opiera się na naukach Gabriele Wittek (określanej przez członków ruchu po prostu jako "Gabriele"), która przedstawia się jako prorokini przynosząca posłanie przekazane jej przez Jezusa i różne istoty nadprzyrodzone. Obok "kazania na górze" i dziesięciu przykazań stanowią one podstawę nauki teologicznej. Poszczególne jednostki (parafie) Życia Uniwersalnego określają się jako "miejsca prachrześcijańskich spotkań".
Zwolennicy ruchu prowadzą m.in. szkołę, szpital przyrodoleczniczy, wydawnictwo, a także liczne gospodarstwa rolne, działające z wykorzystaniem ekologicznie kontrolowanych metod oraz nie korzystające z hodowli zwierząt. Oficjalnie ruch nie ma jednak kontroli administracyjnej nad tymi przybytkami.
Ponieważ ruch formalnie nie rejestruje członków, trudno dokładnie określić rzeczywistą liczbę jego wyznawców. Georg Schmid w książce "Kirchen, Sekten, Religionen" pisze o 100 000 zwolenników Uniwersalnego Życia, w tym 40 000 w Niemczech. Inne domniemania mówią o 10 000 członków, z czego 3000 w zespole miejskim Würzburga. Reprezentujący ruch zarejestrowane stowarzyszenie "Universelles Leben e.V." liczy około 500 członków i zrzesza kierownictwo ruchu oraz pracowników związanych z nim przedsiębiorstw, głównie w samym Würzburgu. Jego członkowie określają się jako „Bundgemeinde Neues Jerusalem“ ("Wspólnota Nowa Jerozolima").
Ruch jest finansowany wyłącznie z datków. Działalność prowadzi głównie w Bawarii, a poza nią działa on w innych rejonach Niemiec, a także w Austrii, Włoszech, Szwajcarii i innych państwach europejskich. Siedzibą ruchu jest dawny budynek mieszkalny w XIX-wiecznej dzielnicy Würzburga. W Polsce przedstawicielstwem ruchu jest Stowarzyszenie dla Popierania Życia Uniwersalnego, mające oddziały w Warszawie, Stargardzie oraz Jeleniej Górze.
Historia.
18 kwietnia 1987 miało rzekomo miejsce wielkie objawienie Chrystusa, który mówił m.in. o "Wewnętrznej drodze". Oznacza ona mistyczne nauczanie mówiące o tym, że każdy człowiek musi uwolnić swoją duszę z grzechów przy pomocy obecnego w nas Ducha Świętego Chrystusowego. Jest On naszym Panem i Osobistym Zbawicielem.Życie Uniwersalne mówi o tej samej ewangelii Chrystusowej, którą głosili apostołowie:Maria Magdalena, Paweł, Piotr i inni. Ewangelia Chrystusowa mówiła, "że Chrystus i Królestwo Boże, jest w każdym z nas". W Nowym Testamencie Jezus nauczał: "Szukajcie najpierw Królestwa Bożego i sprawiedliwości Jego, a wszystko pozostałe, będzie wam dodane"(Mat.6.33) i "...Królestwo Boże jest w was" (Łuk.17.21).
Życie Uniwersalne naucza, że Bóg i Chrystus są obecni we wszystkich ludziach, a Bóg jako Duch Święty, Boża energia, jest obecny wszelkich formach życia. W ten sposób ruch interpretuje również słowa Jezusa "Królestwo Boże jest w was".
Nauczanie.
Ruch "Uniwersalne Życie" uznaje następujące zasady:
Według nauk przekazanych Gabrieli przez Chrystusa, Bóg jako Duch Święty jest bezosobowym bytem, Bożą energią, z której wszystko powstało i powstaje. Boska "pra-moc" stworzyła istoty duchowe takie jak "Bóg Ojciec" i Chrystus jako "Bóg-Syn", element żeński określany jako "Satana" (Lucyfer) i nas parami jako ducha żeńskiego i męskiego. Satana zbuntowała się przeciw Bogu. Zwana także "Lucyferem", zgromadziła zwolenników, określanych także jako "istoty upadłe". W wyniku upadku duchowego nastąpiło stopniowe zagęszczanie się duchowych ciał i powstanie ciał fizycznych. Satana dążyła do rozwiązania wszystkich form życia i stania się taką jak Bóg. Ponieważ istotom duchowym groziła samozagłada, Chrystus jako Pierworodny Syn Boży został zesłany na Ziemię dla zapobiegnięcia procesowi upadku. Chrystus wcielił się w fizyczne ciało Jezusa, którego rodzicami byli Maria i Józef. Z chwilą śmierci fizycznego ciała Jezusa na krzyżu, każdy człowiek żyjący w tym czasie na Ziemi i każda dusza będąca w obszarach oczyszczania, otrzymała tzw. Iskrę Zbawczą. Nowy Testament określa ją, jako obecnego w nas Chrystusa,Łaskę Bożą:
"Jan.1.16.A z Jego (Chrystusa) pełni myśmy wszyscy wzięli,i to łaska za łaską."
"Efez.4.7.A każdemu z nas dana została Łaska według miary daru Chrystusowego".
"2 Kor.13.5...czy nie wiecie o sobie, że Jezus Chrystus jest w was?"
Dzięki tej pomocy Chrystusa obecnego w każdym człowieku przez Ducha Świętego,możliwe jest uwolnienie naszej duszy na Wewnętrznej Drodze i powrót do naszej ojczyzny, która jest w Niebie(Fil.3.20).
Chrystus wyjaśnia, że On jako wcielony w Jezusa nie umarł.Umarł Jezus jako fizyczne ciało,a Chrystus istniał w swoim ciele duchowym. Nie było zmartwychwstania fizycznego ciała.Ciało to Chrystus uczynił niewidocznym i do czasu Jego wniebowstąpienia ulegało ono przemianie w Bożą energię Ducha Świętego.
Zdaniem Chrystusa, obecne zewnętrzne chrześcijaństwo bardzo oddaliło się od "pierwotnego nauczania Jezusa". Teksty Biblii są częściowo zafałszowane, przekręcone i wewnętrznie sprzeczne, co potwierdziło wielu badaczy Biblii i zauważy każdy, kto też ją wnikliwie czyta. Dlatego prawdziwe życie Chrystusa i Jego nauki są przekazane w To jest Moje Słowo. Alfa i Omega. Ewangelia Jezusa. Objawienie Chrystusowe, które znają już prawdziwi chrześcijanie na całym świecie "To jest Moje Słowo. Alfa i Omega. Ewangelia Jezusa. Objawienie Chrystusowe, które znają już prawdziwi chrześcijanie na całym świecie",Droga Wewnętrzna *Wielkie kosmiczne nauki Jezusa z Nazaretu oraz w innych książkach wydanych przez Życie Uniwersalne.
Kontrowersje.
W 2002 czasopismo obrońców praw zwierząt "Voice" opublikowało krytyczny wobec ruchu artykuł, opisując czynione przez jego członków próby spenetrowania środowiska obrońców praw zwierząt, m.in. poprzez "Inicjatywę na rzecz zakazu polowań". Ponadto opisano wewnętrzne struktury ruchu religijnego i jej powiązania. Wywołało to skoordynowane składanie pozwów procesowych, nie dotyczących jednak właściwego artykułu, lecz innych spraw. W rezultacie nastąpiła upadłość czasopisma, które nie miało wystarczających środków finansowych do prowadzenia licznych procesów. Krytycy ruchu określają tę akcję jako udaną próbę zamknięcia ust dziennikarzom. Prywatna skarga przeciwko byłemu wydawcy czasopisma, Andreasowi Hochausowi, została odrzucona.
Krytycy dostrzegają w pismach Uniwersalnego Życia wątki antysemickie. Założycielka ruchu, Gabriele Wittek, w programowej publikacji "To jest Moje Słowo" pisze m.in. o dziedzicznym obciążeniu Żydów grzechem Judasza, aż do czasu, gdy "przyjmą Zbawiciela".
Niektórzy zarzucają Uniwersalnemu Życiu, że posiada totalitarne struktury. Bawarski Sąd Administracyjny określił taką krytykę jako dopuszczalną, pisząc w wyroku (nr akt 7 CE 93.2403/M 7 E 93.1976): "Sposób ukształtowania życia wspólnoty, jak wynika z "przepisów wspólnoty" "Uniwersalnego Życia", wolno w ostrym i ciętym sformułowaniu określić jako totalitarną strukturę, bez naruszania przy tym przepisów konstytucji". Uniwersalne Życie odpiera zarzuty, tłumacząc, że inaczej niż np. Kościół katolicki nie posiada hierarchii i zakłada równość wszystkich ludzi.

</doc>
<doc id="539894" url="https://pl.wikipedia.org/wiki?curid=539894" title="Błyszcz (Tatry)">
Błyszcz (Tatry)

Błyszcz () – słabo odgraniczone zakończenie północnej grani Bystrej, najwyższego szczytu w Tatrach Zachodnich. Z geograficznego punktu widzenia Błyszcz nie jest szczytem, ponieważ ma zerową minimalną deniwelację względną, czyli nie istnieje żadne obniżenie grani pomiędzy nim a Bystrą. Ma wysokość 2159 m n.p.m. i zbudowany jest z granitów i gnejsów. Wznosi się ponad dolinami: Pyszniańską, Kamienistą i Gaborową.
Opis punktu.
Błyszcz leży w głównym grzbiecie Tatr, którym biegnie tu granica polsko-słowacka; pomiędzy dwoma wybitnymi szczytami: Kamienistą i Starorobociańskim Wierchem. Od położonej na wschód Kamienistej oddzielony jest Pyszniańską Przełęczą. Ze Starorobociańskim Wierchem łączy go niska, poszarpana grań, w której wyróżnia się jeszcze jeden niewybitny szczyt – Siwy Zwornik i grań Liliowych Turni, ograniczona dwoma niewielkimi przełęczami: Liliowym Karbem i Banistą Przełęczą. Od północnej, polskiej strony jego stroma, 400-metrowa ściana opada do Doliny Pyszniańskiej, tworząc w niższych partiach skalne żebra, tzw. Grzędy. Błyszcz i Bystra widoczne są z wielu miejsc w Dolinie Kościeliskiej, doskonale widać je ze schroniska PTTK na Hali Ornak i znad Smreczyńskiego Stawu. Skaliste zbocze Błyszcza często błyszczy się w promieniach światła, stąd jego nazwa. Nazwę tę upowszechnił Walery Eljasz-Radzikowski – twórca jednego z pierwszych przewodników po Tatrach. Szczyt wcześniej nazywany był Pyszną z racji swojego położenia nad halą o tej nazwie. Słownik geograficzny Królestwa Polskiego podawał ponadto poboczną formę "Błyski Wierch".
Błyszcz i Bystra były pod koniec XIX i w pierwszej połowie XX w. popularnym obiektem turystycznych wypraw. Pierwsi turyści korzystali z gospody na polanie Stare Kościeliska, później z nieistniejącego już schroniska na Hali Pysznej. Po utworzeniu w 1947 r. rezerwatu przyrody Tomanowa-Smreczyny Błyszcz przez długi czas był nieosiągalny dla turystów polskich. Obecnie jest dostępny z Banistej Przełęczy.
Rejon Błyszcza porasta ciekawa flora. Występują tutaj m.in. mietlica alpejska, ukwap karpacki i saussurea wielkogłowa, występujące w Polsce tylko w Tatrach i to na nielicznych stanowiskach.

</doc>
<doc id="539895" url="https://pl.wikipedia.org/wiki?curid=539895" title="Wiener Neustadt">
Wiener Neustadt

Wiener Neustadt () – miasto statutarne w północno-wschodniej Austrii, w kraju związkowym Dolna Austria, siedziba powiatu Wiener Neustadt-Land, do którego jednak nie należy. Leży na południe od Wiednia, na wysokości 265 m n.p.m. i liczy 42,27 tys. mieszkańców (1 stycznia 2014).
Nazwa miasta dosłownie oznacza "Nowe Miasto Wiedeńskie" i w takim właśnie znaczeniu funkcjonuje oficjalnie jako egzonim m.in. w językach: czeskim ("Vídeňské Nové Město") i słowackim ("Viedenské Nové Mesto").
Historia.
Miasto zostało założone w 1192 roku przez Babenbergów jako twierdza przeciw Węgrom. W 1241 miejscowość najechali Mongołowie. W 1350 roku uzyskało prawa miejskie. Na XV wiek przypadł rozkwit miasta. W 1463 podpisano tu pomiędzy Węgrami a Świętym Cesarstwem Rzymskim. W 1469 papież Paweł II powołał nową diecezję katolicką z siedzibą w mieście. Miasto zostało częścią Węgier w 1487 po zwycięskim , jednakże po kilku latach znów przypadło Austrii.
W 1671 w mieście zostali straceni Chorwaci Petar Zrinski i Fran Krsto Frankopan, oskarżeni o spisek antyhabsburski.
Po anschlussie miasto wchodziło w skład III Rzeszy w latach 1938-1945.
Zabytki.
Wybrane zabytki:
Sport.
Miasto jest siedzibą klubu Wiener Neustädter SC. W 1995 odbyła się w mieście dotąd jedyna runda żużlowego Grand Prix Austrii.
Transport.
Od 1841 roku w mieście znajduje się stacja kolejowa Wiener Neustadt Hauptbahnhof, która stanowi jeden z największych węzłów kolejowych w Austrii. 
Osoby urodzone w Wiener Neustadt.
W Wiener Neustadt urodzili się cesarz Maksymilian I Habsburg (1459) oraz polski pisarz i popularyzator modelarstwa lotniczego Andrzej Bobkowski (1913) .
Współpraca.
Miejscowości partnerskie:

</doc>
<doc id="539900" url="https://pl.wikipedia.org/wiki?curid=539900" title="Leon Hufnagel">
Leon Hufnagel

Leon Hufnagel, (ur. 1893 w Warszawie, zm. 19 lutego 1933 w Berlinie) – polski astronom; astrofizyk.
Życiorys.
Studia odbył w Wiedniu. W latach 1921–1926 pracował w gabinecie astronomicznym Wolnej Wszechnicy Polskiej, w latach 1926–1928 – w obserwatorium w Lund w Szwecji, w latach 1928–1930 przebywał w USA pracując w małym obserwatorium astronomicznym w Cambridge w stanie Massachusetts, gdzie zajmował się zagadnieniem temperatury gwiazd; wyznaczył temperatury dla 82 gwiazd. W roku 1930 osiadł w Berlinie, w latach 1930–1933 pracował w Astronomicznym Instytucie Rachunkowym i Obserwatorium Astrofizycznym w Poczdamie w Niemczech. Zajmował się obliczaniem orbit komet i perturbacji w ruchu planetoid oraz statystycznego opracowywaniem pomiarów prędkości gwiazd i znaczenia temperatur gwiazd olbrzymów; w Poczdamie współpracował z Erichem von Pahlenem, napisał obszerny wstęp materiałowy do jego monografii "Lehrbuch der Stellarstatistik" (1937).
Zmarł w młodym wieku na skutek zapalenia płuc w 1933 roku.

</doc>
<doc id="539901" url="https://pl.wikipedia.org/wiki?curid=539901" title="C2C">
C2C

C2C () – określenie internetowych stref działalności gospodarczych zajmujących się handlem i gospodarką rynkową od strony prywatnych użytkowników.
Przykładem tego typu interakcji mogą być aukcje internetowe.

</doc>
<doc id="539903" url="https://pl.wikipedia.org/wiki?curid=539903" title="Francesco Traini">
Francesco Traini

Francesco Traini – włoski malarz działający w latach 1321–1363, związany z Pizą. Autor tryptyku "Św. Dominika" w kościele S. Caterina w Pizie. Uznawany też za autora fresków w Campo santo w Pizie dotyczących tematyki śmierci, będących zapewne refleksją nad epidemią dżumy w 1348. Przedstawiają one Triumf śmierci, Sąd Ostateczny, Piekło, ich autorstwo jest przez część badaczy przypisywane jednak Buonamico Buffalmacco z Bolonii. Wybitne dzieła zostały poważnie uszkodzone w czasie drugiej wojny światowej.

</doc>
<doc id="539904" url="https://pl.wikipedia.org/wiki?curid=539904" title="Bob Hardy (muzyk)">
Bob Hardy (muzyk)

Bob Hardy, Robert Hardy, właściwie Robert Byron Hardy (ur. 16 sierpnia 1980 w Bradford) – brytyjski muzyk, od 2001 basista zespołu Franz Ferdinand. Do Glasgow, gdzie założono zespół przeniósł się by studiować malarstwo na Glasgow School of Art.
Początkowo Robert Hardy nie przepadał za poznanym w klubie "The 13th Note" Alexem Kapranosem, ale ostatecznie zostali przyjaciółmi i kiedy wokalista Franz Ferdinand zakładał zespół, zaproponował mu grę na basie. Hardy zgodził się choć uważał się za artystę, nie za muzyka zwłaszcza, że nie potrafił grać. Szybko jednak opanował tę umiejętność.

</doc>
<doc id="539906" url="https://pl.wikipedia.org/wiki?curid=539906" title="Superpuchar Polski w piłce nożnej 1995">
Superpuchar Polski w piłce nożnej 1995



</doc>
<doc id="539907" url="https://pl.wikipedia.org/wiki?curid=539907" title="Mikrofilament">
Mikrofilament

Mikrofilamenty, filamenty aktynowe, mikrowłókienka ("microfibrillae cellulares") – cienkie włókna białkowe zbudowane z białka aktyny znajdujące się w cytoplazmie. Są odpowiedzialne za ruch cytoplazmy i jej organelli, zmianę kształtu komórki i jej ruch pełzakowaty dzięki pseudopodiom (nibynóżkom), wpuklenie i fałdowanie błony cytoplazmatycznej oraz podział komórki.
Mikrofilamenty mają średnicę około 5-7 nm. Powstają w wyniku połączenia rozpuszczalnej w cytozolu aktyny globularnej (G). Efektem połączenia jest aktyna fibrylarna (F) składająca się z dwóch skręconych spiralnie wokół siebie łańcuchów. W komórce eukariotycznej nawet 20% białek może być aktyną.
W komórkach zwierzęcych włókna aktyny spełniają swoje funkcje dzięki połączeniu z białkami wiążącymi aktynę (ABP - ang. actine-binding protein). Białka te zapewniają polimeryzację i depolimeryzację aktyny, stabilizują filamenty, zapewniają wzajemne łączenie się i tworzenie wiązek filamentów oraz łączenie filamentów ze strukturami komórki.
Także u roślin występuje wiele ABP, które wraz z aktynami są kodowane przez liczne rodziny genów. Uważa się, że zróżnicowanie genów kodujących białka mikrofibryli i ABP świadczy o licznych funkcjach mikrofibryli w komórkach roślinnych. Aktynowe elementy cytoszkieletu kontrolują przestrzenny i czasowy rozwój włośników korzeniowych, uczestniczą także w transporcie pęcherzyków ze składnikami niezbędnymi do syntezy ściany komórkowej. Mikrofilamenty uczestniczą w zjawisku powszechnym w komórkach roślinnych, ruchach cytoplazmy. Ruchy te zapewniają przemieszczanie chloroplastów umożliwiające dostosowanie do warunków świetlnych, oraz przemieszczanie struktur komórkowych podczas wzrostu łagiewki pyłkowej.
Filamenty aktynowe wykorzystywane są w komórkach do wykonywania niektórych ruchów związanych ze zmianą kształtu powierzchni komórki (np. pełzanie). W komórkach mięśni włókna aktynowe łączą się w kompleksy z miozyną, tworząc struktury kurczliwe. 
Zlokalizowane są tuż pod błoną komórkową. Są giętkie i krótsze od mikrotubul. Odpowiadają za budowę mikrokosmków, kory komórki, filopodiów, lamelipodiów oraz miofibryl.

</doc>
<doc id="539912" url="https://pl.wikipedia.org/wiki?curid=539912" title="Sosina">
Sosina

Zbiornik Sosina (nazywany również "Zalewem Sosina") – zbiornik wodny położony w mieście Jaworznie, we wschodniej części Górnośląskiego Okręgu Przemysłowego.
Zbiornik ma powierzchnię 50 ha, natomiast 30 ha zajmuje kompleks leśno-łąkowy położony wokół zbiornika. Woda w zbiorniku Sosina posiada drugą klasę czystości. W środkowej części zbiornika, na niewielkiej wyspie istnieje rezerwat ptactwa wodnego. Ukształtowanie dna i linii brzegowej zalewu stwarza bardzo dogodne warunki do uprawiania sportów wodnych. W południowo-zachodniej części zbiornika znajduje się kąpielisko strzeżone. Przy kąpielisku znajdują się piaszczyste i trawiaste plaże. Są tu usytuowane m.in. boiska do siatkówki plażowej, wypożyczalnia sprzętu pływającego oraz amfiteatr.
Nad Zalewem odbywał się Festiwal Energii.
Zalew Sosina został wykonany w latach sześćdziesiątych XX wieku przez jaworznicką Kopalnię Piasku "Szczakowa" w wyrobisku po zakończeniu eksploatacji piasku w tym rejonie.

</doc>
<doc id="539913" url="https://pl.wikipedia.org/wiki?curid=539913" title="Pustki (zespół muzyczny)">
Pustki (zespół muzyczny)

Pustki – polski pop-rockowy zespół muzyczny założony w 1999 w Ostrówku, od 2007 działał w Warszawie. W 2019 zespół zakończył działalność, a wokalistka Barbara Wrońska przeszła na solową działalność.
Historia.
1999–2001: "Studio Pustki".
Zespół został założony w sierpniu 1999 roku w Ostrówku pod Warszawą przez gitarzystę Radka Łukasiewicza i śpiewającego basistę Janka Piętkę. Pierwszy skład dopełnili klawiszowiec Łukasz Nowak, perkusista Grzegorz Śluz oraz Milena Łukasiewicz, grająca na instrumentach perkusyjnych. Nazwę zespołu zaczerpnęli od komórki, zwanej „pustkami”, w której odbywały się pierwsze próby formacji. Po sześciu tygodniach zespół nagrał swój pierwszy album demo. Pochodzący z niego utwór „Everybody Must Get Stoned” znalazł się na składance pisma "Lampa i Iskra Boża".
Pod koniec 2000 roku grupa weszła do studia Złota skała, aby nagrać materiał na debiutancki album. Płyta "Studio Pustki" ukazała się w marcu następnego roku nakładem Antena Krzyku. Na albumie zaprezentował się już nieco inny skład, ponieważ na instrumentach klawiszowych Łukasza Nowaka zastąpił Daniel Pigoński. Album zebrał wiele pozytywnych recenzji w muzycznej prasie, a twórczość zespołu określano jako protopunk i rock garażowy. W miesięczniku "Teraz Rock" Grzegorz Kluska napisał:
W maju grupa odbyła trasę koncertową oraz wystąpiła w Studiu im. Agnieszki Osieckiej na koncercie transmitowanym na żywo w Programie III Polskiego Radia.
2002–2004: "8 Ohm".
Niedługo po wydaniu debiutanckiej płyty, w 2002 roku, doszło do kolejnych zmian w składzie. Zespół opuścili Milena Łukasiewicz oraz Daniel Pigoński (który założył później takie formacje jak Elektrolot czy Polpo Motel) a nowym nabytkiem grupy został basista Filip Zawada. Janek Piętka, dotychczasowy basista, przejął natomiast funkcję klawiszowca. W tym zestawieniu personalnym nastąpił okres grania rozbudowanych, improwizowanych i w dużej mierze instrumentalnych kompozycji (występy m.in. na Festiwalu Wujek).
W 2004 powstał wielowątkowy, eklektyczny album "8 Ohm", na którym oprócz standardowego rockowego instrumentarium można było usłyszeć dźwięki saksofonu, skrzypiec, fisharmonii i wibrafonu. Śladowo nawiązywał on do estetyki post-rocka i rocka progresywnego, choć zawierał też typowe dla zespołu, melodyjne piosenki. Według samych muzyków był on wyrazem tzw. Muzyki Ściany Wschodniej. Na płycie "8 Ohm" po raz pierwszy pojawiła się w składzie grupy grająca na skrzypcach i instrumentach klawiszowych wokalistka Barbara Wrońska.
2005–2006: "Do mi no".
W 2006 ukazała się trzecia płyta Pustek "Do mi no", prostsza konstrukcyjnie od poprzedniej. Przyczyniła się ona do popularności grupy dzięki przebojowym piosenkom takim jak „Telefon do przyjaciela”, „Tchu mi brak”, czy „Słabość chwilowa”. Ukoronowaniem tej fali popularności był świetnie przyjęty koncert w ramach imprezy Open'er Festival w Gdyni 2006.
Oprócz nagrywania regularnych albumów zespół stworzył też muzykę do filmów "Doskonałe popołudnie" w reżyserii Przemysława Wojcieszka, "Marco P. i złodzieje rowerów" w reżyserii Bodo Koxa oraz do radzieckiego, niemego, przedwojennego filmu "Aelita", którego reżyserem był Jakow Protazanow. Pustki napisały też muzykę do spektakli "Cokolwiek się zdarzy, kocham cię", "Osobisty Jezus" i "Dwoje biednych Rumunów mówiących po polsku", wszystkie trzy przedstawienia w reżyserii Przemysława Wojcieszka. 6 lipca 2008 roku ukazał się album z muzyką Pustek do przedstawień i filmów Wojcieszka: "Dwoje biednych Rumunów mówiących po polsku", "Doskonałe popołudnie", "Cokolwiek się zdarzy, kocham cię" i "Osobisty Jezus". Na płycie znalazło się 12 utworów. Była ona dołączona do kwartalnika Notatnik Teatralny (Nr 47/48 2008).
2007–2008: "Koniec kryzysu".
Na początku 2007 doszło do kolejnych znaczących zmian personalnych w grupie – najpierw zespół opuścił basista Filip Zawada (który, po odejściu zakłada zespół Indigo tree), a kilka miesięcy później wokalista i współzałożyciel zespołu Janek Piętka. Zespół postanowił jednak kontynuować działalność, funkcję głównego wokalu przejęła Barbara Wrońska, a w kwietniu 2007 basistą został Szymon Tarkowski, znany z takich formacji jak Wiosna, Batyskaf czy Płyny. Grupa postanowiła wówczas przenieść na stałe swoją działalność z Ostrówka do Warszawy.
W maju 2007 roku ukazał się album "Warszawa. Tribute to Joy Division", zawierający covery utworów zespołu Joy Division, na którym znalazła się piosenka Pustek "Koniec kryzysu" (inspirowana utworem "Passover"). „Ta piosenka stała się poniekąd kompozycyjnym i brzmieniowym wyznacznikiem naszej drogi do nowego albumu. Od niej zaczęły się nowe Pustki i stąd tytuł albumu” – mówi Radek Łukasiewicz, współzałożyciel i gitarzysta zespołu. 
Pod koniec 2007 zespół nagrał dwie piosenki na album "Wyspiański wyzwala", słowa do utworów są wierszami Stanisława Wyspiańskiego. Album promuje utwór "Wesoły jestem". Drugi utwór Pustek na tym wydawnictwie to "Jakżeż ja się uspokoję", do którego nagrano również teledysk. 
17 października 2008 ukazała się czwarta płyta grupy zatytułowana "Koniec kryzysu", promowana singlem "Parzydełko". Okazała się kolejnym przełomem w karierze zespołu, zdobywając jeszcze większą popularność niż jej poprzedniczka „Do Mi No”. Zespół zebrał znakomite recenzje, został nominowany do wielu prestiżowych nagród, takich jak Paszport Polityki czy Fryderyk. Radiowa Trójka oraz popkulturowe pismo Pulp uznały Pustki za zespół roku, a „Koniec kryzysu” za album roku 2008.
2009–2010: "Kalambury".
23 października 2009 ukazała się piąta płyta zespołu, zatytułowana „Kalambury”. Na płycie tej Pustki jako tekstów użyły wierszy polskich poetów, takich jak Stanisław Wyspiański, Władysław Broniewski, Bolesław Leśmian czy Julian Tuwim. Zespół ponownie nominowany został do nagrody Paszportu Polityki, a także w grudniu 2009 otrzymał specjalne wyróżnienie od miasta Toruń – nagrodę im. Grzegorza Ciechowskiego.
W lutym 2010 zespół zarejestrował materiał na pierwszy koncertowy album DVD – występ odbył się w ramach Najmniejszego Koncertu Świata w studiu nagraniowym Alvernia Studios w Nieporazie koło Krakowa. DVD ukazało się 29 października 2010, a promuje je nowa piosenka „Lugola”, do której powstał teledysk wyreżyserowany przez Przemysława Wojcieszka.

</doc>
<doc id="539914" url="https://pl.wikipedia.org/wiki?curid=539914" title="Paul Thomson (muzyk)">
Paul Thomson (muzyk)

Paul Robert Jude Nester Thomson (ur. 15 września 1976 w Glasgow) – szkocki muzyk, perkusista zespołu Franz Ferdinand. Oprócz perkusji potrafi grać także na gitarze, basie i klawiszach.
Życiorys.
Jako nastolatek zaczął grać w zespole The Yummy Fur. Tam też poznał Alexa Kapranosa. Po rozpadzie zespołu grywał w kilku zespołach i dorabiał m.in. jako DJ. W końcu Alex zaproponował mu grę na gitarze w zespole Franz Ferdinand. Ostatecznie jednak Paul zamienił się z Nickiem McCarthym i powrócił do gry na perkusji.
Ma żonę Esther i dwóch synów.

</doc>
<doc id="539915" url="https://pl.wikipedia.org/wiki?curid=539915" title="Superpuchar Polski w piłce nożnej 1996">
Superpuchar Polski w piłce nożnej 1996



</doc>
<doc id="539916" url="https://pl.wikipedia.org/wiki?curid=539916" title="Maciej Gutowski (historyk sztuki)">
Maciej Gutowski (historyk sztuki)

Maciej Gutowski (ur. 4 listopada 1931 w majątku Suchodoły na Wołyniu, zm. 11 października 1998 w Zielonce) – polski historyk sztuki.
Życiorys.
Studiował na Uniwersytecie Jagiellońskim w Krakowie, w latach 1974-1981 prowadził dział sztuk plastycznych w tygodniku "Kultura", współpracował m.in. z pismem „Pokaz”. W latach 1991-1993 pracował w Zakładzie Historii Sztuki Uniwersytetu Śląskiego; od 1993 profesor Politechniki Białostockiej (od 1971 kierował katedrą historii sztuki), w latach 1971-1976 wykładał: w ASP w Warszawie, na Politechnice Krakowskiej, Uniwersytecie Śląskim, Wyższej Szkole Muzycznej w Białymstoku. Jego prace kontynuuje syn, historyk sztuki Bartłomiej Gutowski. Odznaczony w 1981 Złotym Krzyżem Zasługi w 1990 Krzyżem Kawalerskim Orderu Odrodzenia Polski i w 1992 Medalem Komisji Edukacji Narodowej
Badacz polskiej sztuki gotyckiej, secesji, sztuki nowoczesnej, znawca architektury XIX wieku. Współorganizator happeningów, plenerów i wystaw. Krytyk sztuki. Uczestnik Sympozjum Plastycznego Wrocław ’70. W latach 1989-1993 wiceprzewodniczący rady miasta Zielonka.
Został pochowany na cmentarzu parafialnym w Zielonce.

</doc>
<doc id="539917" url="https://pl.wikipedia.org/wiki?curid=539917" title="Sohrab Bachtijarizade">
Sohrab Bachtijarizade

Sohrab Bachtijarizade (per. سهراب بختيارى زاده, ur. 11 września 1974 w Ahwazie) – irański piłkarz występujący na pozycji obrońcy, reprezentant Iranu.
Kariera klubowa.
Bachtijarizade rozpoczynał swoją klubową karierę w klubach z Chuzestanu, skąd przeszedł do Esteghlal Teheran. Po sukcesach w klubie z Iranu zaczął grać w lidze tureckiej przez krótki czas będąc zawodnikiem Erzurumsporu. W 2003 roku wrócił do Esteghlalu, a następnie grał w takich klubach jak: Fulad Ahwaz, Saba Kom, PAS Hamedan ponownie Fulad, Saba Kom i Esteghlal Chuzestan.
Kariera reprezentacyjna.
Bachtijarizade rozpoczynał swoją karierę w reprezentacji Iranu w 1997, kiedy to debiutował 3 października 1997 w meczu z Katarem. W 2004 był w składzie drużyny, która zajęła 3. miejsce w Pucharze Azji, po czym stracił miejsce w kadrze. Sporą niespodzianką było jego powołanie na Mistrzostwa Świata 2006. Na turnieju w Niemczech zaliczył jedną minutę występu w meczu z Portugalią oraz cały pożegnalny mecz z Angolą (1:1), w którym zdobył bramkę wyrównującą. Do tej pory rozegrał w drużynie narodowej 33 mecze i zdobył 3 bramki.

</doc>
<doc id="539919" url="https://pl.wikipedia.org/wiki?curid=539919" title="Naprawa (wieś)">
Naprawa (wieś)

Naprawa – wieś w Polsce, położona w województwie małopolskim, w powiecie suskim, w gminie Jordanów.
W latach 1975–1998 wieś położona była w województwie nowosądeckim.
Wieś położona w dolinie Naprawki w Kotlinie Rabczańskiej, u podnóża Lubonia Małego, na pograniczu Beskidu Makowskiego i Wyspowego. Wieś leży około 4 km na wschód od Jordanowa i 8 km na północ od Rabki-Zdroju.
Przez Naprawę przechodzi łącząca Kraków z Zakopanem droga krajowa nr 7 z najdłuższym pozamiejskim tunelem drogowym w Polsce, (fragment międzynarodowej trasy E77), stanowiąca na tym odcinku część zakopianki. Przez miejscowość przechodzi również droga krajowa nr 28 w kierunku zachodnim do Wadowic.
We wsi znajdują się m.in.: rzymskokatolicka parafia pw. św. Siostry Faustyny Kowalskiej, Zespół Szkolno-Przedszkolny, Niepubliczne Przedszkole „Akademia Dziecka", remiza Ochotniczej Straży Pożarnej oraz kryta pływalnia.
Historia.
Pierwsze wzmianki o miejscowości pochodzą z 1529. Jej powstanie związane jest z osobą właściciela Jordanowa – Spytka Wawrzyńca Jordana. W 1595 roku wieś położona w powiecie szczyrzyckim województwa krakowskiego była własnością kasztelanowej krakowskiej Anny z Sieniawskich Jordanowej. W kampanii wrześniowej w okolicach Naprawy miała miejsce bitwa polskiego wojska z Niemcami. Dnia 3 września 1939 roku 10 Pułk Strzelców Konnych odparł atak czołgów niemieckich w rejonie miejscowości, biorąc do niewoli jeńców. Obawiając się drugiego ataku Niemców, strzelcy podjęli kontratak szwadronem odwodowym wspieranym przez kompanię czołgów Vickers. Wsparci ostrzałem czołgowym strzelcy natarli pieszo na niemieckie pozycje, odpychając nieprzyjaciela. W ostatniej fali polskiego ataku doszło do walki na granaty i bagnety. Niemcy wycofali się. Po zakończeniu wojny część mieszkańców Naprawy została przesiedlona do wsi Lubrza koło Prudnika. 11 czerwca 1945 zostali zabrani trzema samochodami ciężarowymi z przyczepkami. Jechali dwa dni przez Myślenice, Kraków, Katowice, Koźle i Prudnik (ponad 250 km). Przesiedleńcy początkowo nazwali Lubrzę Nowa Naprawa, ale władze nakazały powrócić do historycznej nazwy Lubrza. Na pamiątkę tego faktu jedna z ulic w Lubrzy nosi nazwę Nowej Naprawy.
W latach 1963–2002 we wsi funkcjonowała szkoła podstawowa, której dyrektorami byli kolejno: Zofia Walas (1963), Andrzej Tyrpa (1964–1970), Stanisław Białoński (1970–1982), Władysława Wójtowicz (1982–1999) i Krzysztof Bigosiński (1999–2002). W roku 2002 w związku ze zmianami w polskiej oświacie i wprowadzeniem systemu 6-letniej szkoły podstawowej i 3-letniego gimnazjum w budynku szkoły utworzony został zespół szkół. Jego pierwszym dyrektorem został p. Krzysztof Bigosiński, który był już dyrektorem Szkoły Podstawowej w Naprawie. Zespołem kierował do 2005. Od 2005 dyrektorem placówki jest p. Barbara Gruca. W 2017 w związku z powrotem do 8-letniego systemu kształcenia w szkołach podstawowych na terenie kraju, zmieniono nazwę szkoły na Zespół Szkolno-Przedszkolny w Naprawie, włączając w jego struktury oddział przedszkolny.
W Naprawie funkcjonuje także Niepubliczne Przedszkole Akademia Dziecka. Wioska posiada też remizę Ochotniczej Straży Pożarnej. W Naprawie ma siedzibę Klub Sportowy "Unia" grający w A-klasie podhalańskiej. Naprzeciwko Zespołu Szkolno-Przedszkolnego znajduje się filia Gminnego Ośrodka Sportu i Promocji, gdzie mieści się również świetlica dla dzieci i biblioteka publiczna. W budynku funkcjonuje także niepubliczny zakład opieki zdrowotnej.
Z Naprawy pochodzili, pochodzą lub byli z nią związani:
Naprawa jest wsią letniskową. Prowadzi tędy niebieski szlak turystyczny z Jordanowa przez Luboń Mały na Luboń Wielki (1022 m n.p.m.).

</doc>
<doc id="539920" url="https://pl.wikipedia.org/wiki?curid=539920" title="Delta (cząstka)">
Delta (cząstka)

Cząstka delta (Δ) – barion należący do dekupletu Δ, Σ*, Ξ*, Ω.

</doc>
<doc id="539921" url="https://pl.wikipedia.org/wiki?curid=539921" title="Naprawa (miejscowość)">
Naprawa (miejscowość)



</doc>
<doc id="539923" url="https://pl.wikipedia.org/wiki?curid=539923" title="Superpuchar Polski w piłce nożnej 1998">
Superpuchar Polski w piłce nożnej 1998



</doc>
<doc id="539926" url="https://pl.wikipedia.org/wiki?curid=539926" title="Nicholas McCarthy">
Nicholas McCarthy

Nicholas McCarthy, właściwie Nicholas Augustine McCarthy (ur. 13 grudnia 1974 w Blackpool) – brytyjski gitarzysta rockowy, członek zespołu Franz Ferdinand od 2001 r.
Dorastał w bawarskim mieście Rosenheim, gdzie uchodził za młodocianego przestępcę i nosił przydomek Nick McCar-thief (z ang. "car thief" - złodziej).
Uczęszczał do konserwatorium w Monachium. Grał na gitarze basowej, kontrabasie i lutni arabskiej w zespole Embryo.

</doc>
<doc id="539927" url="https://pl.wikipedia.org/wiki?curid=539927" title="Superpuchar Polski w piłce nożnej 1999">
Superpuchar Polski w piłce nożnej 1999



</doc>
<doc id="539931" url="https://pl.wikipedia.org/wiki?curid=539931" title="Marek Wojaczek">
Marek Wojaczek

Marek Wojaczek (ur. 15 maja 1964 w Rybniku) – polski sędzia żużlowy klasy międzynarodowej (od 2001 zawody Grand Prix), od 2006 prezes Stowarzyszenia Sędziów Żużlowych, autor książki "Granatowomarynarkowe zapiski".
Sędzią żużlowym jest od 1989. Aby zostać sędzią międzynarodowym, trzeba zaliczyć seminarium FIM i mieć zgodę własnej federacji (PZM). Wojaczek sam pokrył koszty uczestnictwa w seminarium.
W 2006 powołano Stowarzyszenie Sędziów Żużlowych (zrzesza obecnych i byłych sędziów żużlowych). Marek Wojaczek został jednogłośnie wybrany prezesem nowego stowarzyszenia.
Grand Prix.
Od 2001 sędziuje zawody Grand Prix:
Życie prywatne.
Z wykształcenia fizyk i astronom; prowadzi działalność gospodarczą.
Marek Wojaczek z żoną Sabiną (nauczyciel dyplomowany języka polskiego) mają syna Kacpra.

</doc>
<doc id="539934" url="https://pl.wikipedia.org/wiki?curid=539934" title="Twierdzenie Thue-Siegela-Rotha">
Twierdzenie Thue-Siegela-Rotha

Twierdzenie Rotha lub Thuego-Siegela-Rotha – jedno z podstawowych twierdzeń z dziedziny aproksymacji diofantycznej liczb algebraicznych. Niech α będzie liczbą algebraiczną, a ε dowolną liczbą dodatnią. Twierdzenie Rotha stwierdza, że nierówność:
ma jedynie skończenie wiele rozwiązań w liczbach względnie pierwszych "p" i "q".
Wynik ten, uzyskany w roku 1955 przez Klausa Rotha jest zwieńczeniem serii twierdzeń uzyskanych przez jego poprzedników, Axela Thuego i Carla Siegela.
Twierdzenie Rotha pozwala sprecyzować pojęcie „dobrej aproksymowalności” liczby rzeczywistej liczbami wymiernymi – liczby algebraiczne są zdecydowanie źle aproksymowalne.
Ponieważ odpowiednich rozwiązań nierówności Rotha jest tylko skończenie wiele, można tak dobrać liczbę "C"(ε), by nierówność
była zawsze spełniona. Z drugiej strony, z twierdzenia Dirichleta o aproksymacji diofantycznej wiadomo, że dla "dowolnej" liczby niewymiernej α nierówność
ma nieskończenie wiele rozwiązań w liczbach względnie pierwszych "p" i "q", co oznacza, że rezultatu Rotha nie da się już poprawić. Warto przypomnieć, że oryginalny wynik Thuego z 1909 roku zawierał w wykładniku po prawej stronie nierówności wielkość −(½"d" + 1 + ε), gdzie "d" &gt; 2 jest oznacza stopień liczby α.
Istnieje również wielowymiarowa wersja twierdzenia Rotha oraz pewne jego uogólnienia na przypadek liczb p-adycznych.

</doc>
<doc id="539936" url="https://pl.wikipedia.org/wiki?curid=539936" title="Twierdzenie Rotha">
Twierdzenie Rotha



</doc>
<doc id="539938" url="https://pl.wikipedia.org/wiki?curid=539938" title="Sylwester Braun">
Sylwester Braun

Sylwester Braun ps. „Kris” (ur. 1 stycznia 1909 w Warszawie, zm. 9 lutego 1996 tamże) – żołnierz Armii Krajowej, znany ze zdjęć dokumentujących powstanie warszawskie.
Życiorys.
Syn Andrzeja i Rozalii z Chabalewskich, absolwent wydziału geodezji Politechniki Warszawskiej, pracownik Biura Planowania Miasta, żołnierz Organizacji Wojskowej „Wilki” następnie ZWZ–AK. Znany jako twórca fotografii dokumentujących wydarzenia okresu okupacji niemieckiej i powstania warszawskiego. Był fotoreporterem działającym jako Polowy Sprawozdawca Wojskowy (PSW). 
Do Referatu Fotograficznego Biura Informacji i Propagandy Armii Krajowej dołączył w pierwszych dniach powstania. Nie był więc szkolony na fotoreportera wojennego. Ze wszystkich jego zdjęć ocalały jedynie te dokumentujące powstanie warszawskie. Wykonał ich ok. 3000, zachowało się 1520. W swoim mieszkaniu przy ul. Kopernika 28 miał pracownię i laboratorium. Zdjęcia najczęściej robił w Śródmieściu. Charakterystyczne dla jego pracy jest fotografowanie seriami – zazwyczaj nie robił pojedynczych zdjęć. Ukazał dramat powstania i zagłady miasta za pomocą najprostszych środków – wszystkie fotografie są zrobione Leicą standard, na filmach małoobrazkowych Agfy. 
Wyszedł z Warszawy po kapitulacji, 6 października. Zbiegł z transportu do obozu jenieckiego, w styczniu 1945 powrócił do stolicy, aby zabrać ukryte negatywy. Później nielegalnie uciekł statkiem do Szwecji, a w 1964 do Stanów Zjednoczonych.
W 1981 przekazał archiwum negatywów powstańczych Muzeum Warszawy. 
Został pochowany na cmentarzu Powązkowskim w Warszawie (kwatera 27, rząd 6, grób 1).
Odznaczony m.in. Krzyżem Komandorskim Orderu Zasługi Rzeczypospolitej Polskiej (26 lipca 1994) "za wybitne zasługi w walce o niepodległość Rzeczypospolitej Polskiej w działalności polonijnej i kombatanckiej".

</doc>
<doc id="539940" url="https://pl.wikipedia.org/wiki?curid=539940" title="Transi">
Transi

Transi (fr. Le Transi) – w sztuce sepulkralnej figura przedstawiająca ciało zmarłego w stanie rozkładu toczone przez robaki. Pojawia się od późnego średniowiecza do baroku.
Najbardziej znaną figurę tego typu, umieszczoną na grobowcu księcia René de Chalon (1547), wykonał Ligier Richier.

</doc>
<doc id="539941" url="https://pl.wikipedia.org/wiki?curid=539941" title="Twierdzenie Dirichleta o aproksymacji">
Twierdzenie Dirichleta o aproksymacji

Twierdzenie Dirichleta o aproksymacji – jedno z podstawowych twierdzeń z dziedziny aproksymacji diofantycznej. Stwierdza ono, że dla dowolnej liczby niewymiernej α i dowolnej liczby naturalnej "Q" istnieją liczby całkowite formula_1 i formula_2 takie, że spełniona jest nierówność:
Jeżeli przepisać tę nierówność w postaci:
natychmiast można stąd wywnioskować, że nierówność
spełniona jest dla nieskończenie wielu par liczb względnie pierwszych "p" i "q".
Elementarny dowód twierdzenia można przeprowadzić w oparciu o zasadę szufladkową.

</doc>
<doc id="539942" url="https://pl.wikipedia.org/wiki?curid=539942" title="Białka motoryczne">
Białka motoryczne

Białka motoryczne ("białka kroczące, białka transportowe") – rodzina białek enzymatycznych wykazująca zdolność do generowania ruchu dzięki hydrolizie ATP. 
Do generowania sił niezbędnych do zjawiska ruchu u organizmów żywych (tzw. motory molekularne) wykorzystywana jest energia chemiczna. Do białek motorycznych zaliczane są u komórek eukariotycznych: dyneiny, kinezyny i miozyny. Białka kroczące umożliwiają przemieszczanie poszczególnych składników cytoszkieletu takich jak mitochondria lub plastydy i innych organelli komórkowych.

</doc>
<doc id="539943" url="https://pl.wikipedia.org/wiki?curid=539943" title="Raphael Haroche">
Raphael Haroche



</doc>
<doc id="539944" url="https://pl.wikipedia.org/wiki?curid=539944" title="Symetria unitarna">
Symetria unitarna

Symetria unitarna – rodzaj symetrii związany z grupą macierzy unitarnych. Grupę macierzy unitarnych o rozmiarze formula_1 nazywamy grupą unitarną rzędu formula_2 i oznaczamy symbolem formula_3
Ważną podgrupę w formula_4 stanowi grupa macierzy unitarnych o wyznaczniku 1, oznaczana formula_5
Symetrie unitarne pełnią ważną rolę we współczesnej fizyce, są bowiem nimi grupy cechowania oddziaływań fizycznych, np.
Zobacz też.
Grupy symetrii unitarnych
Grupy symetrii ortogonalnych i pseudoortogonalnych
Symetrie ogólnie

</doc>
<doc id="539945" url="https://pl.wikipedia.org/wiki?curid=539945" title="Clayton Ince">
Clayton Ince

Clayton Ince (ur. 13 lipca 1972 w Arima na wyspie Trynidad), piłkarz pochodzący z Trynidadu i Tobago, grający na pozycji bramkarza.
Ince zaczynał piłkarską karierę jako obrońca, dopiero z czasem zaczął grać na pozycji bramkarza. Pierwsze kluby w karierze Ince’a to małe kluby z Trynidadu: Fulham, Memphis oraz Airports Authority. Pierwszym poważniejszym w karierze był jeden z większych klubów na wyspie – Defence Force. Z czasem był uznawany za jednego z najlepszych bramkarzy na Karaibach. W 1997 roku został uznany przez Piłkarską Federację Trynidadu i Tobago najlepszym piłkarzem w kraju. Natomiast 2-krotnie został uznany za najlepszego bramkarza Pucharu Karaibów.
W 1999 roku Ince trafił na okres próbny do walijskiego zespołu, grającego w lidze angielskiej, Wrexham AFC. Jednak klub nie mógł podpisać z nim kontraktu. We wrześniu tamtego roku podpisał kontrakt z Crewe Alexandra. Jednak w klubie tym nie miał szans na grę, toteż wypożyczono go na 3 miesiące do szkockiego Dundee FC, gdzie nie rozegrał żadnego meczu. Do Crewe powrócił w listopadzie 2000. Klub wystawił go na listę transferową, jednak pierwszy bramkarz zespołu, Jason Kearton, odszedł z klubu, toteż Ince trafił do pierwszego składu. Po rozegraniu około 200 meczów dla Crewe Ince opuścił klub, gdyż skończył mu się kontrakt. Trafił do zespołu z Football League Championship, do Coventry City, ale rozegrał tam tylko jedno spotkanie i niedługo potem trafił do Walsall F.C.
W reprezentacji Trynidadu i Tobago Ince debiutował 4 kwietnia 1997 roku w przegranym 0:1 meczu z reprezentacją Barbadosu. Selekcjoner Leo Beenhakker zabrał Ince’a, jako trzeciego bramkarza, na finały Mistrzostw Świata w Niemczech. Jednak tam Ince nie zagrał ani razu, a reprezentacja Trynidadu i Tobago wróciła do domu po fazie grupowej.

</doc>
<doc id="539946" url="https://pl.wikipedia.org/wiki?curid=539946" title="Białka kroczące">
Białka kroczące



</doc>
<doc id="539949" url="https://pl.wikipedia.org/wiki?curid=539949" title="Benedetto Croce">
Benedetto Croce

Benedetto Croce (ur. 25 lutego 1866 w Pescasseroli, zm. 20 listopada 1952 w Neapolu) – włoski filozof, krytyk literacki, liberalny publicysta i polityk, obok Giovanniego Gentile przedstawiciel włoskiego idealizmu XX w. oraz jeden z czołowych estetyków tego okresu.
Życiorys.
W latach 1902–1944 wraz z Gentilem wydawał pismo „La Critica”, które wywarło duży wpływ na życie umysłowe Włoch. W latach 1922–1924 traktował Mussoliniego jako wybawiciela Włoch od komunizmu. Jednak poczynając od 1924, przez 20 lat pozostawał w czynnej opozycji wobec rządu Mussoliniego, a w 1925 wystąpił przeciwko faszyzmowi z manifestem, który znalazł szeroki oddźwięk w kołach intelektualistów. Pod zredagowanym przez Crocego tekstem pt. "Manifest antyfaszystowskich intelektualistów" (wł. "Manifesto degli intellettuali antifascisti"), opublikowanym 1 marca 1925 roku, podpisało się kilkudziesięciu znanych Włochów, m.in. Giovanni Amendola, Emilio Cecchi, Guglielmo Ferrero, Gaetano Salvemini, Adriano Tigher. W latach 1944–1945 współdziałał w tworzeniu frontu koalicji sił antyfaszystowskich oraz Partii Liberalnej, która wybrała go swym przewodniczącym (1944–1947), 1945–1946 był ministrem bez teki. W 1947 założył w Neapolu instytut studiów historycznych (I’Instituto Italiano per gli Studi Storici), w którym pracował do końca życia. Jego córka, Lidia, poślubiła polskiego pisarza Gustawa Herlinga-Grudzińskiego.
Głównymi prekursorami reprezentowanego przez Croce kierunku myślowego byli z jednej strony Giambattista Vico i Georg Hegel, z drugiej – Immanuel Kant i Francesco de Sanctis. Z filozofii Hegla przyjął Croce historyzm i koncepcję obiektywnego ducha, odrzucił natomiast dialektykę i filozofię religii. Rozwijając własne poglądy, które nazwał "filozofią ducha", głosił "absolutny historyzm", którego podstawą było stwierdzenie, że rzeczywistość jest historią i niczym więcej jak tylko historią. Stojąc na tym stanowisku, Croce uważał, że dopiero w historii filozofii wypowiada się prawda i że nie jest ona osiągalna w żadnym z poszczególnych systemów, ponieważ historia jako rzeczywistość absolutna nie da się ująć w żaden sztywny zespół twierdzeń. Wszelka aktywność ludzka jest życiem ducha, a rozwój ducha stanowi o procesie historycznym. W działalności wyodrębniał Croce cztery podstawowe formy, z nich dwie teoretyczne: estetykę i logikę, dwie zaś praktyczne: ekonomię i etykę.
Na podstawie rozgraniczenia różnych form działalności ducha Croce rozwijał swoje poglądy na sztukę. Jego zdaniem konkretyzuje ona bezforemny potok bezpośredniego doświadczenia: nie starając się ani odtwarzać rzeczy w postaci, w jakiej istnieją w rzeczywistości, ani moralizować – nie wiąże się ani z pojęciem prawdy, ani moralności i nie podlega żadnym prawom, przepisom czy kanonom. Postulat sztuki wolnej od nawarstwień niemających charakteru estetycznego wyrastał u Croce z dążenia do obiektywnego, nieuprzedzonego postrzegania zjawisk jako pewnych całości. Całości te według Croce są piękne dlatego, że są namiętnościami ujętymi w wyrazistą formę. Swego zasadniczego poglądu w sprawie autonomii sztuki bronił Croce w krytyce literatury oraz w nauce o literaturze, postulując ocenę dzieł wyłącznie ze względu na ich wartość artystyczną. Reprezentując w tej dziedzinie kierunek ekspresjonistyczny, nawoływał do badania tzw. wyrazów estetycznych. „Wyrazom” jako tworom duchowym przedstawiał „wyrazy” uzewnętrznione, czyli technicznie wykonane dzieło sztuki. Szczególnie ostro występował Croce przeciwko tradycyjnym klasyfikacjom według rodzajów literackich. W historii literatury na miejsce zwartych syntez historyczno-literackich postulował luźne zestawienie analiz poszczególnych dzieł branych z osobna. Rezultatem tej metody było wiele ogłoszonych przez niego studiów, m.in. o Szekspirze, Dantem, P. Corneille’u.
Filozofia Croce była wyrazem antypozytywistycznej reakcji w myśli europejskiej pod koniec XIX i na początku XX w. Jej historyzm o tendencjach prezentystycznych znalazł oddźwięk wśród wielu filozofów, historyków i teoretyków kultury zwłaszcza w okresie międzywojennym. Główny jednak wpływ wywarł Croce swoimi koncepcjami estetycznymi. Jego główne prace to: "Estetica" (1902), "Logica" (1909), "Filosofia della practica" (1909), "Zarys estetyki" (1911), "La Filosofia di G. B. Vico" (1912), "Teoria e storia della storiografia" (1917), "Ariosto", "Shakespeare e Corneille" (1920), "La poesia di Dante" (1921), "Poesia e non poesia" (1923).
Odznaczony Wielką Wstęgą Orderu Korony Włoch (1921), Krzyżem Komandorskim Orderu Świętych Maurycego i Łazarza (1921) i Orderem Sabaudzkim Cywilnym (1924).

</doc>
<doc id="539950" url="https://pl.wikipedia.org/wiki?curid=539950" title="Blackburn Buccaneer">
Blackburn Buccaneer

Blackburn Buccaneer – brytyjski odrzutowy, poddźwiękowy pokładowy samolot szturmowy, skonstruowany w latach 50. w wytwórni Blackburn Aircraft, w służbie od 1961 do 1994.
Historia.
W lipcu 1953 marynarka brytyjska Royal Navy zgłosiła wymagania na projekt dwumiejscowego pokładowego samolotu uderzeniowego, zdolnego do przenoszenia broni nuklearnej i lotu poniżej pułapu wykrywania stacji radarowych, oznaczony NA.39. Wśród wymagań była możliwość lotu z dużymi prędkościami na małych wysokościach (1038 km/h na 60 m), wymagająca mocnej konstrukcji samolotu. Firma Blackburn Aircraft opracowała według tych wymagań projekt samolotu B.103, wykorzystując doświadczenia z wcześniejszych prac nad niezaakceptowanym myśliwcem. Problemem było jednak znalezienie silników o odpowiednim ciągu i rozmiarach. Rozwiązano to przez opracowanie lżejszej wersji silnika de Havilland Gyron, o ciągu zmniejszonym do 31,6 kN, uzyskując silnik Gyron Junior 101. Projektowanie rozpoczęto w 1954 i wstępny projekt opracowano w tym samym roku. Został on zaakceptowany przez marynarkę do realizacji i zamówiony dla lotnictwa marynarki wojennej (Fleet Air Arm – FAA).
Pierwszy prototyp samolotu B-103 / NA.39 o numerze XK486 oblatano 30 kwietnia 1958 roku. Prototyp ten nie miał jeszcze składanych skrzydeł. Razem z prototypem zbudowano 20 samolotów serii przedprodukcyjnej, różniących się detalami w celu wyłonienia najlepszej konfiguracji. 19 stycznia 1960 roku podczas prób samolot po raz pierwszy wylądował na pokładzie lotniskowca (HMS „Victorious”). Podczas prób stracono kilka samolotów z różnych przyczyn. W sierpniu 1960 nowy samolot otrzymał oficjalną nazwę wojskową Buccaneer ("bukanier", pirat). Pierwszą wersją produkcyjną była S Mk.1 (S.1) – S od "strike" – pol. „uderzeniowy”. Zbudowano jej 40 egzemplarzy.
Samolot miał pewne unikalne cechy konstrukcyjne, jak komorę bombową z obrotowymi drzwiami, na których wewnętrznej powierzchni podwieszony był ładunek bojowy. Rozwiązanie to zmniejszało opory lotu oraz ujemny wpływ warunków zewnętrznych na zespoły elektroniczne uzbrojenia. Ponieważ rozważano ataki z lotu nurkowego, miał też hamulec aerodynamiczny w stożku ogonowym. Po raz pierwszy zastosowano osłonę kabiny z wtopionym sznurem wybuchowym w celu jej rozkruszenia przy konieczności katapultowania się załogi, przy czym rozwiązanie to, opracowane z myślą o ewakuacji z samolotu, który wpadł do wody, okazało się praktyczne także w powietrzu. Kadłub samolotu został skonstruowany zgodnie z regułą pól – z przewężeniem w miejscu mocowania skrzydeł dla zmniejszenia oporu przy prędkościach okołodźwiękowych.
Ponieważ wkrótce okazało się, że zastosowane silniki są zbyt słabe, od 1959 zaczęto szukać nowych jednostek napędowych, które zmieściłyby się w kadłubie i otworach w dźwigarach skrzydeł. Wybrano silnik Rolls Royce RB.168-1A Spey o ciągu 49,4 kN, podobnej masie i nawet mniejszym zużyciu paliwa. 17 maja 1963 oblatano prototyp nowej wersji S Mk.2, przebudowany z S.1 (numer XK526). Przy tym, zmodernizowano inne podzespoły samolotu, w tym zastosowano mocniejsze podwozie i nieco przedłużone końcówki skrzydeł. Od wersji S.1 łatwo odróżniają ją znacznie większe wloty powietrza do silników. Od 1964 roku do grudnia 1968 zbudowano 84 samoloty wersji S.2 dla Royal Navy. Próby morskie tej wersji rozpoczęto jednak dopiero w 1965. Od lat 60. producentem samolotu był Hawker Siddeley.
Jedyną wersją eksportową była S Mk.50, których 16 zbudowano dla RPA. Prototyp oblatano w styczniu 1965. Wersja ta była oparta na Mk.2, lecz pozbawiona wyposażenia morskiego i składanych skrzydeł, za to dostosowana do montażu dwóch rakietowych przyspieszaczy startowych (RATO).
Dalszy rozwój samolotu wiązał się z zainteresowaniem ze strony lotnictwa brytyjskiego – Królewskich Sił Powietrznych (Royal Air Force – RAF). Zbiegło się ono w czasie z krytyką kosztownego programu samolotu BAC TSR-2, który napotykał problemy. Jako alternatywę Blackburn proponował nowe modele, będące dalekim rozwinięciem Buccaneera: myśliwiec P.140, wariant uderzeniowy P.145 oraz ponaddźwiękowy samolot uderzeniowy P.150 (oparty na Buccaneerze z dłuższym kadłubem i nowymi skrzydłami). Projekty te jednak nie zostały zrealizowane.
W 1968 jednak, w związku z anulowaniem programu TSR.2 i konieczności zastąpienia starzejących się bombowców taktycznych English Electric Canberra, po rezygnacji z zakupienia amerykańskich General Dynamics F-111, RAF zdecydował zamówić 26 Buccaneerów S.2. Kolejne Buccaneery RAF otrzymał z zapasów Marynarki, która w latach 70. wycofywała ten typ samolotu.
Samoloty RAF-u zostały zmodyfikowane między innymi przez opcjonalną instalację wypukłych obrotowych drzwi komory bombowej, mieszczących dodatkowy zbiornik paliwa pojemności 2000 l oraz ulepszenie awioniki. Zmodyfikowane samoloty przekazane z lotnictwa marynarki otrzymały oznaczenie S.2A. Nowo zbudowane samoloty zostały natomiast przystosowane do przenoszenia pocisków powietrze-ziemia Martel (przeciwradarowych AS.37 lub naprowadzanych telewizyjnie AJ.168) i oznaczone S.2B. Podczas służby wyposażono je także w środki walki radioelektronicznej. Samoloty nadal używane przez lotnictwo marynarki, odpowiadające wersji S.2A, otrzymały oznaczenie S.2C, a nieliczne przystosowane do przenoszenia pocisków Martel – S.2D.
Produkcja Buccaneerów S.2B dla RAF zakończyła się w 1977 roku, po zbudowaniu 46 sztuk. Ogółem zbudowano 206 samolotów.
Służba.
Fleet Air Arm.
W celu wdrożenia nowego samolotu w brytyjskim lotnictwie marynarki wojennej (FAA), sformowano w marcu 1961 szkolną eskadrę ("flight") 700Z w bazie RNAS Lossiemouth w Szkocji, rozwiązaną w 1963. Baza Lossiemouth pozostała jednak związana z Buccaneerami przez najbliższe ponad 30 lat. Pierwszym operacyjnym dywizjonem Buccaneerów był dywizjon 801 FAA, który otrzymał samoloty wersji S.1 w lipcu 1962 i w lutym 1963 został zaokrętowany przejściowo na lotniskowiec , z którym odbył krótki rejs na Morze Śródziemne do marca, następnie od połowy 1963 trafił na HMS „Victorious”. Kolejne Buccaneery otrzymał w grudniu 1964 dywizjon 800 FAA na lotniskowcu .
Jako samolot szturmowy, Buccaneer zastąpił przede wszystkim Supermarine Scimitar. Jednakże, okazało się, że silniki Buccaneerów S.1, zwłaszcza w gorącym klimacie, są za słabe na start samolotu z lotniskowca z pełnym ładunkiem uzbrojenia i paliwa. Dlatego też na "Eagle" stosowano w dalszym ciągu samoloty Scimitar w roli powietrznych tankowców dla Buccaneerów, które teraz startowały z małym zapasem paliwa i uzupełniały go po starcie. Samoloty z "Eagle" w 1966 uczestniczyły w blokadzie dostaw ropy naftowej do Rodezji przez Mozambik (tzw. patrol Beira). W marcu 1967 Buccaneerów użyto do nietypowej roli zatopienia tankowca "Torrey Canyon", który wszedł na skały koło Kornwalii i zapalenia wypływającej z niego ropy. Podczas służby, samoloty otrzymały możliwość przenoszenia pocisków powietrze-powietrze bliskiego zasięgu AIM-9B Sidewinder.
Podczas prób wersji S.2 w 1965, prowadzonych także na amerykańskim lotniskowcu , jeden z Buccaneerów dokonał przelotu z Goose Bay w Kanadzie do Lossiemouth w Szkocji bez uzupełniania paliwa, w ciągu 4 godzin i 16 minut (odległość 1950 mil). Był to pierwszy nieprzerwany przelot nad Atlantykiem samolotu Fleet Air Arm.
Od października 1965 wprowadzano wersję S.2 do 801. dywizjonu z HMS "Victorious", w 1966 do 809. dywizjonu na , w 1967 do 800. dywizjonu na HMS "Eagle". Na początku lat 70. rozpoczęło się jednak wycofywanie brytyjskich lotniskowców przenoszących Buccaneery – w 1970 rozwiązano 801 dywizjon, w 1972 – 800 dywizjon i 736 dywizjon szkolny. Samoloty tych dywizjonów przekazywano do RAF-u. Od 1973 weszła do służby wersja S.2D przystosowana do pocisków Martel, ale używano ich operacyjnie dopiero od 1975. Jedynym dywizjonem Buccaneerów w służbie pozostał 809. na HMS "Ark Royal", rozwiązany po jego wycofaniu w 1978.
Buccaneery uważane były za bardzo udane samoloty, jedne z najlepszych konstrukcji używanych przez FAA. Szczególnie dobre były ich własności lotne na niskim pułapie. Podczas ich służby kilka samolotów jednak uległo wypadkom (w tym 2 S.2 w 1966 i 2 S.1 w 1970). Popularnie były nazywane "Banana Jet" – "odrzutowy banan", z powodu przewężenia kadłuba oraz faktu, że początkowo program rozwoju Buccaneera był oznaczony BNA ("Blackburn Naval Aircraft" – morski samolot Blackburn) lub BANA ("Blackburn Advanced Naval Aircraft" – ulepszony morski samolot Blackburn).
Buccaneery używane były na czterech brytyjskich lotniskowcach w składzie 3 operacyjnych dywizjonów FAA: 800, 801, 809, szkolnym dywizjonie 736 oraz w szkolnych eskadrach 700Z, 700B (sformowanej w celu wprowadzenia wersji S.2) i testowym dywizjonie 803 FAA:
Royal Air Force.
Pierwszą jednostką RAF-u używającą Buccaneerów był 12 dywizjon w Honington, sformowany w październiku 1969. W październiku 1970 i styczniu 1971 sformowano kolejne dwa dywizjony: 15 i 16, stacjonujące w Laarbruch w RFN. W 1974 sformowano 208 dywizjon w Honington, a w 1979 – 216 dywizjon, kończąc przejmowanie Buccaneerów z lotnictwa morskiego. W celu przeszkalania załóg z innych samolotów sformowano też jednostkę przeszkolenia operacyjnego 237 OCU ("Operational Conversion Unit"). Dywizjony 12 i 216 przeznaczone były do obrony wybrzeża i zwalczania okrętów. RAF używał ogółem ok. 90 Buccaneerów.
Od 1972 wprowadzono wersję S.2B przystosowaną do pocisków Martel, ale używano ich operacyjnie dopiero od 1974, w 12 dywizjonie. Z kolei dywizjony bazujące w RFN były przystosowane do przenoszenia broni jądrowej. Od 1977 Buccaneery RAF-u uczestniczyły w dorocznych ćwiczeniach w bombardowaniu Red Flag w Nevadzie w Stany Zjednoczone, gdzie osiągały bardzo dobre rezultaty w atakach z niskiego pułapu. Jednakże, w 1980 jeden z nich podczas ćwiczeń rozpadł się w powietrzu na skutek zmęczenia konstrukcji dźwigarów skrzydeł intensywnie używanych samolotów wersji S.2. Częściowo wzmocniono ich konstrukcję, zmniejszono też intensywność lotów przez czasowe uziemienie, a 216 dywizjon rozwiązano. Od 1983 rozpoczęto też ich zastępowanie nowymi samolotami Panavia Tornado (w 1983 Tornada otrzymał 15 dywizjon, w 1984 – 16 dywizjon).
Pod koniec lat 70. i w latach 80. Buccaneery poddawano modyfikacjom wyposażenia. Około 1978 samoloty przystosowano do przenoszenia zasobników z laserowym systemem naprowadzania uzbrojenia i oznaczania celów AN/AVQ-23E Pave Spike, co dało im możliwość przenoszenia bomb kierowanych Paveway II o masie 454 kg (według innych publikacji: dopiero po 1980). Od 1980 (inne publikacje: 1976) część Buccaneerów otrzymała jako środki samoobrony możliwość przenoszenia zasobnika zakłóceń AN/ALQ-101 i wyrzutnie celów pozornych. Od 1983 część otrzymała możliwość przenoszenia pocisków powietrze-powietrze AIM-9G / L Sidewinder. 208 dywizjon skierowano do zadań obrony wybrzeża i od 1986 jego samoloty wyposażono w pociski przeciwokrętowe Sea Eagle, a od 1988 otrzymał je także 12 dywizjon. Samoloty 237 OCU otrzymały na wypadek wojny zadanie wyznaczania celów dla samolotów Tornado i SEPECAT Jaguar.
Brytyjskie Buccaneery zostały niespodziewanie użyte bojowo dopiero pod koniec ich kariery – podczas wojny w Zatoce Perskiej, kiedy okazało się, że brytyjskie Tornada GR.1A nie są przystosowane do przenoszenia uzbrojenia naprowadzanego laserowo na skutek opóźnień w dostarczeniu odpowiednich systemów. W ciągu trzech dni alarmowo przebazowano 25 stycznia 1991 sześć Buccaneerów S.2B z zasobnikami Pave Spike do Arabii Saudyjskiej, po czym kolejne sześć. Pierwsza misja bojowa miała miejsce 2 lutego 1991 (inne dane: 4 lutego). Ogółem w 218 misjach bojowych Buccaneery 169 razy podświetlały cele dla samolotów Tornado używających bomb naprowadzanych laserowo typu Mark 13/18 (głównie mosty i lotniska), a także w miarę osłabiania irackiej obrony przeciwlotniczej, same zrzuciły 48 bomb kierowanych Paveway II, bez strat.
Po wojnie z Irakiem, rozpoczęto wycofywanie ostatnich Buccaneerów. W październiku 1991 rozwiązano 237 OCU, a w październiku 1993 12 dywizjon. Po przystosowaniu samolotów Tornado do przenoszenia pocisków przeciwokrętowych Sea Eagle, Buccaneery 208 dywizjonu zostały wycofane (31 marca 1994 odbyły ostatni lot operacyjny). Trzy samoloty tego typu były nadal używane przez kilka lat do celów testowania aparatury elektronicznej.
Republika Południowej Afryki.
RPA otrzymała w 1965 16 samolotów Buccaneer S.50, używanych w 24 dywizjonie SAAF. Planowane były dalsze zakupy, lecz rząd brytyjski je zablokował z uwagi na embargo ogłoszone z powodu polityki apartheidu w RPA. Samoloty południowoafrykańskie zostały użyte bojowo podczas interwencji w Angoli przeciw wojskom angolskim, pierwszy raz 7 września 1987. Samoloty RPA zostały przystosowane do przenoszenia pocisków kierowanych powietrze-ziemia AS.30. Pomimo braku strat, południowoafrykańskie samoloty wycofano na skutek zużycia 30 czerwca 1991.
Opis konstrukcji.
Całkowicie metalowy dwumiejscowy średniopłat konstrukcji półskorupowej, ze skrzydłami o skosie 40°-38°. Kadłub samolotu skonstruowany zgodnie z regułą pól. Silniki w gondolach po bokach kadłuba, u nasady skrzydeł, przechodzących w kadłub. Skrzydła składane do hangarowania do góry. Usterzenie w formie "T". Na końcu kadłuba hamulec aerodynamiczny w formie dwóch rozchylanych na boki połówek stożka końcowego. Kabina załogi z miejscami w układzie tandem i wspólną osłoną, odsuwaną do tyłu, ze stałym wiatrochronem, wyposażona w fotele wyrzucane Martin-Baker. Podwozie samolotu trójpodporowe, chowane; podwozie główne chowane do skrzydeł i gondol silnikowych; hak do lądowania pod częścią ogonową. Pojemność wewnętrznych zbiorników paliwa w kadłubie 7092 l, można było przenosić dwa zbiorniki podwieszane wyprofilowane do skrzydeł o pojemności po 1136 l oraz zbiornik w drzwiach komory bombowej o pojemności 2000 l. Samolot miał stałą sondę do pobierania paliwa w locie nad nosem.
Napęd: 2 silniki turboodrzutowe:
Wyposażenie elektroniczne: radar Ferranti Blue Parrot w nosie kadłuba, służący także do wspomagania celowania. System wykrywania opromieniowania przez radar.
Uzbrojenia stałego brak, uzbrojenie podwieszane o masie do 5400 kg w komorze bombowej i na czterech węzłach pod skrzydłami, w postaci np. osiem bomb o masie do 454 kg (1000 lb), bomb kasetowych BL755, wyrzutni niekierowanych pocisków rakietowych SNEB, taktycznej bomby nuklearnej Red Beard lub dwóch WE177. Późne modernizowane wersje S.2B i S.2D – także pociski kierowane MARTEL (4 przeciwradarowe MARTEL AS.37 lub 3 pociski powietrze-ziemia/woda kierowane telewizyjnie MARTEL AJ.168), 2 pociski powietrze-ziemia AGM-12 Bullpup, 4 pociski przeciwokrętowe Sea Eagle, bomby naprowadzane laserowo Paveway II, 2 pociski powietrze-powietrze AIM-9 Sidewinder. W komorze bombowej mieściły się cztery bomby 454 kg.

</doc>
<doc id="539957" url="https://pl.wikipedia.org/wiki?curid=539957" title="Gambit hetmański">
Gambit hetmański

Gambit hetmański – otwarcie szachowe powstające po posunięciach:
Jest jednym z najczęściej wybieranych debiutów w grupie debiutów zamkniętych. Białe poświęcają piona w zamian za opanowanie centrum szachownicy. Czarne mogą ofiarę przyjąć albo odrzucić.
Pierwsze wzmianki o gambicie hetmańskim można spotkać już w roku 1497 u Luisa Luceny. Debiut ten zyskał wielką popularność pod koniec XIX wieku, dzięki sukcesom Johannesa Zukertorta w Londynie w 1883 oraz Harry'ego Pillsbury w Hastings w 1885. Największy wkład w rozwój teorii gambitu hetmańskiego mieli Wilhelm Steinitz, Siegbert Tarrasch oraz Akiba Rubinstein. Szczyt popularności gambitu hetmańskiego przypadł na lata dwudzieste i trzydzieste XX wieku, jednak i dziś jest on chętnie stosowany przez najsilniejszych arcymistrzów świata.
Rozróżniamy dwa główne warianty gambitu hetmańskiego:
Zamiast tych dwóch podstawowych kontynuacji, w wyjściowej pozycji gambitu hetmańskiego czarne mają do wyboru inne posunięcia:
W "Encyklopedii otwarć szachowych" gambit hetmański oznaczony jest kodami od D06 do D69.

</doc>
<doc id="539962" url="https://pl.wikipedia.org/wiki?curid=539962" title="Walentin Iwanow (piłkarz)">
Walentin Iwanow (piłkarz)

Walentin Koźmicz Iwanow, (ur. 19 listopada 1934 w Moskwie, zm. 8 listopada 2011 tamże) – rosyjski piłkarz występujący na pozycji napastnika, trener i menedżer piłkarski, reprezentant Związku Radzieckiego. Ojciec sędziego piłkarskiego Walentina W. Iwanowa.
Kariera piłkarska.
Kariera klubowa.
Iwanow rozpoczynał swoją karierę piłkarską w drużynie zakładowej, gdzie wypatrzył go trener Grigorij Żarkow i w 1952 młody piłkarz został zawodnikiem pierwszoligowego Torpedo Moskwa. Już po roku wywalczył sobie miejsce w podstawowym składzie, pomimo dużej konkurencji i młodego wieku. Do jego partnerów w drużynie klubowej należeli m.in. Eduard Strielcow i Giennadij Gusarow. Na płaszczyźnie klubowej odnosił również znaczące sukcesy, jednak jedynie krajowe. Karierę piłkarską zakończył w 1967 roku.
Kariera reprezentacyjna.
26 czerwca 1955 debiutował w reprezentacji Związku Radzieckiego w meczu towarzyskim ze Szwecją (6–1), w swoim debiucie zdobył jedną z bramek. Iwanow szybko wywalczył sobie miejsce w reprezentacji ZSRR, z którą sięgnął w 1956 w Melbourne po mistrzostwo olimpijskie, zaś w 1960 po mistrzostwo Europy. W 1962 na mistrzostwach świata w Chile zdobył dla drużyny narodowej 4 bramki (wszystkie w fazie grupowej), co pozwoliło mu (wraz z pięcioma innymi graczami) wywalczyć tytuł króla strzelców. Drużyna ZSRR odpadła z turnieju w ćwierćfinale. W wielkich turniejach Iwanow uczestniczył również w 1958 w mistrzostwach świata w Szwecji oraz w mistrzostwach Europy 1964, kiedy jego drużyna wywalczyła wicemistrzostwo Europy). Ogółem rozegrał w reprezentacji ZSRR 59 meczów i zdobył 26 goli (trzeci strzelec w historii po Błochinie i Protasowie), zaś w drużynie olimpijskiej zagrał 4 razy i zdobył 3 bramki.
Kariera trenerska.
Kariera trenerska Iwanowa związana jest głównie z klubem Torpedo Moskwa, z którym zdobył najwięcej trofeów. W 1976 wywalczył z zespołem mistrzostwo ZSRR, zaś trzykrotnie (w 1968, 1972 i 1986) krajowy puchar. Iwanow dostał nagrodę zasłużonego trenera ZSRR. W latach 1992–1993 prowadził marokański klub pierwszoligowy Raja z Casablanki. W 1994 wrócił do Rosji, gdzie kilka razy trenował przez krótkie okresy Torpedo Moskwa. Pełnił także funkcję wiceprezydenta klubu Priemjer-Ligi FK Moskwa.

</doc>
<doc id="539963" url="https://pl.wikipedia.org/wiki?curid=539963" title="Lockheed SR-71 Blackbird">
Lockheed SR-71 Blackbird

Lockheed SR-71 Blackbird – samolot dalekiego zwiadu strategicznego, najszybszy samolot kiedykolwiek wprowadzony do służby operacyjnej w siłach powietrznych. Zaprojektowany na przełomie lat 50. i 60. XX wieku na zamówienie CIA, eksploatowany przez CIA, NASA oraz USAF. Dwusilnikowy odrzutowy średniopłat w układzie delta, osiągający prędkość Mach 3,5 oraz pułap 26 000 metrów, dzięki temu był nieosiągalny dla ówczesnych systemów obronnych. SR-71 był samolotem nieuzbrojonym, dwumiejscowym, w drugiej kabinie za pilotem znajdował się operator RSO, czyli operator elektronicznej aparatury zwiadowczej (ang. "reconnaissance systems officer"). Jej zasięg pozwalał na głęboką penetrację terenu przeciwnika bez konieczności przekraczania granic i naruszania obszaru powietrznego wroga.
Historia rozwoju konstrukcji.
Pierwsze prace podjęto w połowie lat pięćdziesiątych w tajnym ośrodku konstrukcyjnym firmy Lockheed – ADP (Advanced Development Projects – Ośrodek Zaawansowanych Projektów Rozwojowych) w Burbank k. Los Angeles, zwanym Skunk Works, pod kierownictwem Clarence’a „Kelly’ego” L. Johnsona. Pierwszy lot prototypu Blackbirda o nazwie A-12 odbył się 24 kwietnia 1962 roku w tajnej bazie USAF Strefa 51 nad jeziorem Groom Lake w Nevadzie. Zbudowano w sumie 15 egzemplarzy z czego 12 było maszynami jednomiejscowymi, a jeden był dwumiejscową wersją treningową A-12B. Dwa ostatnie A-12 przerobiono na dwumiejscowe maszyny M-21 przenoszące bezpilotowy pojazd rozpoznawczy D-21. 22 grudnia 1964 z bazy AF Plant 42 w Palmdale wystartował pierwszy egzemplarz samolotu SR-71A Blackbird. W styczniu 1966 roku, do USAF trafił pierwszy samolot szkoleniowy SR-71B, a jego ostateczna wersja SR-71A zaczęła zastępować samoloty A-12 rok później. 5 czerwca 1968 doszło do katastrofy A-12. Jeszcze w tym samym roku, ostatni egzemplarz A-12 został wycofany ze służby.
We wczesnej wersji myśliwskiej YF-12A zamontowano trzy rakietowe pociski zdalnie sterowane; pozostałe wersje samolotu pozostały nieuzbrojone. Wersja ta nie weszła do produkcji i uzbrojenia.
Zbudowano ogółem 32 egzemplarze SR-71. Ze względu na bardzo wysokie koszty utrzymania samolotu i niezbędnej do jego eksploatacji infrastruktury został wycofany z linii pod koniec lat osiemdziesiątych dwudziestego stulecia. Teraz ich rolę przejęły satelity rozpoznawcze. Trzy sztuki zostały przekazane NASA. Ostatni lot samolotu tego typu odbył się 9 października 1999.
Kilka egzemplarzy jest w muzeach: jeden w Nowym Jorku na pokładzie zacumowanego lotniskowca w Intrepid Sea-Air-Space Museum, jeden egzemplarz w muzeum lotnictwa USA w Waszyngtonie, jeden egzemplarz w March Field Air Museum w Kalifornii i kolejny w Evergreen Aviation Museum w McMinnville w Oregonie, niedaleko Portland, oraz w Pima Air and Space Museum w Tucson, jeden egzemplarz znajduje się w Wielkiej Brytanii, w American Air Museum w Imperial War Museum Duxford. Jeden znajduje się w muzeum w Huntsville w Alabamie, jeden egzemplarz znajduje się w Air Force Flight Test Museum w Edwards, Kalifornia.
Blackbirds w linii.
Pierwsza wersja Blackbirda A-12 przez cały czas użytkowania przez CIA pozostała w tajemnicy i stacjonowała w bazie Groom Lake. Loty operacyjne pod koniec lat 60. odbywały się z bazy Kadena na Okinawie. Wersja myśliwska YF-12A rozpoczęła loty w bazie Groom Lake. Po oficjalnym ogłoszeniu przez Prezydenta Lyndona Johnsona istnienia programu Blackbirds samoloty YF-12A przebazowano do Edwards AFB w Kalifornii.
Ostatnia wersja Blackbirda SR-71 po wcieleniu do służby stacjonowała w bazie Beale AFB niedaleko Sacramento w Kalifornii. Czasowo odbywała również loty z bazy Griffiss koło Nowego Jorku, w Japonii z bazy Kadena na Okinawie.
W Europie stacjonowały w bazie RAF Mildenhall w Wielkiej Brytanii.
Po nalocie amerykańskiego lotnictwa na Trypolis w 1986 Blackbird startujący z Wielkiej Brytanii dokonał rekonesansu nad północną Libią. Gdy w drodze powrotnej mimo braku zgody Francji na przelot nad jej terytorium samolot wleciał w obszar powietrzny Francji, francuskie myśliwce Mirage nie były w stanie go przechwycić i zmusić do lądowania.
Następcy SR-71 Blackbird.
Rolę zwiadowczą SR-71 przejęły satelity rozpoznawcze, satelity wywiadowcze i drony. Maszyny te pozwalają bez ryzyka dla ludzi przeprowadzać misje oraz są tańsze w eksploatacji.
Prawdopodobnie Pentagon przeprowadzał tajne testy z załogowym samolotem mogącym w przyszłości zastąpić SR-71. Media, na podstawie nielicznych przecieków, nazwały ten samolot „SR-91 Aurora”. Taka nazwa programu figurowała bowiem w budżecie Pentagonu, jednak nie jest pewne czy kryptonim ten rzeczywiście dotyczył prac nad tajnym samolotem. Dość kosztowną pozycję z budżetu skojarzono z relacjami o nocnych lotach niezwykłych samolotów i z przeciekami na temat prac nad nowym superszybkim samolotem. Nie wiadomo jak zaawansowane były te prace i czy „Aurora” została wdrożona do szerszej produkcji.

</doc>
<doc id="539964" url="https://pl.wikipedia.org/wiki?curid=539964" title="Biuro Informacji i Propagandy">
Biuro Informacji i Propagandy

Biuro Informacji i Propagandy Komendy Głównej Związku Walki Zbrojnej – Armii Krajowej (BIP KG ZWZ – AK) – konspiracyjny oddział utworzony na przełomie marca i kwietnia 1940 w okupowanej przez Niemców Polsce i podlegający Związkowi Walki Zbrojnej, a później Komendzie Głównej Armii Krajowej (jako VI Oddział).
Szefem BIP do jesieni 1940 był mjr Tadeusz Kruk-Strzelecki, następnie płk dypl. Jan Rzepecki (ps. „Wolski”, „Prezes”). Do końca 1940 r. zastępcą był Hipolit Niepokulczycki. Od października 1944 do stycznia 1945 kpt. Kazimierz Moczarski.
Do zadań BiP-u należało informowanie polskiego społeczeństwa o działaniach polskiego rządu w Londynie, dokumentowanie działań okupanta niemieckiego, walka psychologiczna z propagandą hitlerowską, podbudowywanie solidarności w walce o niepodległość narodu polskiego, zbieranie informacji, raportów, rozkazów. BIP wydawało pisma: „Biuletyn Informacyjny”, „Werble wolności”, „Wiadomości Polskie” i „Insurekcja”, zaś niektóre Referaty prowadziły szkolenia: Dział A (Informacyjno-filmowy), udzielał tajnych szkoleń fotoreportażu, reżyserii, obsługi megafonów. Oddział odpowiedzialny był również za konstruowanie i uruchamianie konspiracyjnych radiostacji, w trakcie samego tylko powstania warszawskiego działało pięć niezależnych rozgłośni radiowych Polskiego Państwa Podziemnego, w tym m.in. słynne: "Błyskawica" i "Burza".
Dla BIP-u pracowali m.in.: operatorzy i montażyści Antoni Bohdziewicz, Wacław Kaźmierczak, Leonard Zawisławski, Seweryn Kruszyński; reżyserzy Jerzy Gabryelski, Jerzy Zarzycki, Bohdan Korzeniewski, Andrzej Ancuta; fotografowie Sylwester Braun, Joachim Joachimczyk; architekci Gerard Ciołek, Jan Zachwatowicz; dziennikarze Aleksander Kamiński, Witold Giełżyński; historycy Aleksander Gieysztor, Marceli Handelsman, Witold Kula, Tadeusz Manteuffel, Władysław Bartoszewski, Stanisław Herbst; historycy sztuki Michał Walicki, Stanisław Lorentz; inżynierowie: Antoni Zębik, Bolesław Drożdż, Roman Kitzner; filolog Kazimierz Feliks Kumaniecki; a także socjolog Halina Krahelska i prawnik Zygmunt Kapitaniak. Łączniczkami były m.in. Krystyna Wyczańska, Hanna Bińkowska.
Struktura organizacyjna BIP-u.
Biura Informacji i Propagandy funkcjonowały również w poszczególnych okręgach AK, np. w Okręgu „Łódź”.

</doc>
<doc id="539967" url="https://pl.wikipedia.org/wiki?curid=539967" title="PIS">
PIS



</doc>
<doc id="539968" url="https://pl.wikipedia.org/wiki?curid=539968" title="Konwersja narodowa">
Konwersja narodowa

Konwersja narodowa – zmiana identyfikacji narodowej charakterystyczna głównie dla grup mniejszościowych, diaspory, oraz mieszkańców pogranicza. Może być również efektem fascynacji obcą kulturą.

</doc>
<doc id="539969" url="https://pl.wikipedia.org/wiki?curid=539969" title="Mezon eta">
Mezon eta

Mezon η (eta) – rodzaj mezonów pozbawionych zapachu o zerowym spinie. Istnieją cząstki η i η' należące do nonetu π, K, η. Obie są połączeniem stanów formula_1 oraz formula_2 Istnieją też cząstki ηc formula_3 i ηb formula_4
Właściwości stanu podstawowego mezonu η:
Mezon η jest własną antycząstką.
Prowadzono badania nad stanami związanymi mezonu η z jądrem atomowym. Przypuszczalnie takie stany istnieją, chociaż jeszcze nie zostały odkryte. Okazało się też, że nie istnieje układ boromejski proton – eta – proton.

</doc>
<doc id="539971" url="https://pl.wikipedia.org/wiki?curid=539971" title="Davor Vugrinec">
Davor Vugrinec

Davor Vugrinec (ur. 24 marca 1975 w Varaždinie) – piłkarz chorwacki grający na pozycji napastnika.
Kariera klubowa.
Vugrinec pochodzi z Varaždina i tam też zaczynał swoją piłkarską karierę w klubie NK Varteks, w barwach którego zadebiutował już w 1993 roku. Co prawda wchodził tylko na ostatnie minuty meczów końcowej fazy sezonu, ale zdołał w swoim debiutanckim sezonie zdobyć bramkę. W sezonie 1993/1994 Vugrinec stał się objawieniem roku w lidze chorwackiej. Zdobył aż 16 bramek w ekstraklasie, jako młody zaledwie 18-letni zawodnik, co pomogło Varteksowi w zajęciu 5. miejsca w lidze. W kolejnych sezonach w klubie z Varaždina Vugrinec trafiał regularnie do siatki przeciwników, zdobywając kolejno 8 bramek (1994/1995), 17 bramek (1995/1996) i 13 bramek (1996/1997). Jedynie jego drużyna nie zawsze umiała się dostosować i zazwyczaj zajmowała miejsce 5. lub 6. w ligowej tabeli, jedynie w sezonie 1995/1996 zajmując miejsce na najniższym stopniu podium.
Vugrinec nie mógł więcej osiągnąć z zespołem Varteksu i latem 1997 skorzystał z oferty tureckiego Trabzonsporu SK. W drużynie z Trabzonu wiodło mu się całkiem nieźle. W pierwszym jego sezonie w tureckiej lidze zdobył 12 bramek, tym samym pomagając Trabzonsporowi w zajęciu 3. miejsca w końcowej tabeli i awansie do Pucharu UEFA. W sezonie 1998/1999 Davor ponownie uzyskał 12 goli dla swojej drużyny. Jednak tamten sezon dla całej drużyny Trabzonsporu był dużo gorszy niż poprzedni. Drużyna skończyła sezon na 4. miejscu, a z Pucharu UEFA odpadła już po pierwszej rundzie doznając klęski z Wisłą Kraków 1:5 i 1:2. Sezon 1999/2000 był dla Vugrinca nieudany. Prześladowały go kontuzje, które przyczyniły się do tego, iż nie zawsze miał miejsce w podstawowym składzie. Odbiło się to na jego dorobku strzeleckim – Davor zdobył tylko 4 gole w 20 meczach. Tak słaby sezon nie przeszkodził jednak w transferze do klubu włoskiej Serie A US Lecce. Tam Vugrinec spędził 2,5 roku, zaliczając w sezonie 2001/2002 spadek do Serie B, a ogółem dla drużyny Lecce zdobył 19 bramek W Serie B nie grał zbyt długo gdyż po rundzie jesiennej sezonu 2002/2003 odszedł do pierwszoligowej Atalanty BC. Pobyt w Bergamo był dla Davora szczególnie nieudany. Przez półtora roku nie potrafił się przełamać i ani razu nie zdobył gola dla tej drużyny w Serie A i w lipcu 2004 bez żalu oddano go do drugoligowego wówczas zespołu Calcio Catania. Tam także nie zaliczył olśniewającego sezonu i zdobył tylko 2 bramki, a Catania zajęła miejsce w środku tabeli (dwunaste).
Po 5 latach pobytu we Włoszech, Vugrinec powrócił do ojczyzny i latem 2005 roku podpisał kontrakt z klubem NK Rijeka. W barwach klubu z tego nadmorskiego miasta odbudował formę i zaliczył całkiem udany sezon. Razem z klubowym kolegą Ahmedem Sharbinim, z 15 bramkami na koncie został najlepszym strzelcem zespołu, a Rijeka została wicemistrzem Chorwacji. Jeszcze większy sukces klub ten osiągnął w Pucharze Chorwacji, do zdobycia którego znacznie przyczynił się właśnie Vugrinec zdobywając decydującego gola w rewanżu. Pierwszy mecz w Varaždinie Rijeka przegrała z Varteksem 1:5, ale na własnym stadionie wygrała 4:0 i dzięki golom zdobytym na wyjeździe zdobyła puchar. Ten sezon spowodował, iż zainteresowało się nim Dinamo Zagrzeb i już w czerwcu 2006 trafił do klubu ze stolicy kraju. Oficjalny debiut w stołecznym zespole zaliczył 19 lipca w Superpucharze Chorwacji w meczu przeciwko swojemu poprzedniemu zespołowi, NK Rijece. Vugrinec zaliczył 2 asysty, a Dinamo zdobyło to trofeum wygrywając 4:1. Swoje pierwsze bramki dla Dinama zdobył podczas meczów kwalifikacyjnych do Ligi Mistrzów w meczach przeciwko litewskiemu Ekranasowi Poniewież. Natomiast swojego pierwszego gola ligowego zdobył w meczu przeciw NK Slaven Belupo. Jednak zaraz potem doznał kontuzji, ale zdołał się wykurować na kolejną rundę eliminacyjną Ligi Mistrzów na mecz z Arsenalem Londyn. Jednak w meczu z "Kanonierami" odnowiła mu się kontuzja i w rewanżu (przegranym 1:2) już nie zagrał, podobnie jak w trzech kolejnych kolejkach ligowych. W 2007 i 2008 roku został mistrzem Chorwacji.
Kariera reprezentacyjna.
W reprezentacji Chorwacji Vugrinec zadebiutował 10 kwietnia 1996 roku w wygranym 4:1 meczu z reprezentacją Węgier. Jednak na swój kolejny mecz w reprezentacji musiał czekać aż 2 lata. Wrócił do kadry 10 października 1998 roku na mecz kwalifikacyjny do Euro 2000 przeciwko reprezentacji Malty. Na boisko wszedł w 16 minucie meczu zastępując kontuzjowanego Juricę Vučko i w drugiej połowie zdobył 2 bramki doprowadzając Chorwatów do zwycięstwa 4:1, pomimo tego, że do przerwy Maltańczycy prowadzili 1:0. Do czasu meczu z Maltą Vugrinec zaliczył 2 występy w chorwackiej kadrze B i zdobył w niech jednego gola. W 2000 roku w końcu stał się podstawowym zawodnikiem narodowej drużyny i wystąpił w 7 na 8 możliwych meczów kwalifikacyjnych do finałów MŚ 2002. W meczach tych strzelił 2 bramki – Łotwie oraz San Marino. Natomiast na Mistrzostwach Świata wystąpił w 2 meczach grupowych, jednak Chorwaci odpadli z finałów już po fazie grupowej. W meczu przeciwko Włochom rozegrał bezbarwne 57 minut meczu, natomiast w meczu z Ekwadorem wszedł na boisko w 52 minucie i także nie wyróżnił się niczym szczególnym. Po mistrzostwach Vugrinec grał w kadrze mało i na boisku pojawił się w jednym towarzyskim meczu oraz w dwóch eliminacyjnych do Euro 2004 i wypadł z obiegu na blisko 3 lata. Do kadry powrócił dopiero w styczniu 2006 roku na towarzyski Puchar Carlsberga w Hongkongu, na którym zaliczył 2 mecze. Jednak ostatecznie nie został powołany przez Zlatko Kranjčara na finały Mistrzostw Świata w Niemczech.

</doc>
<doc id="539973" url="https://pl.wikipedia.org/wiki?curid=539973" title="Stern John">
Stern John

Stern John (ur. 30 października 1976 w Cane Farm na wyspie Trynidad), piłkarz pochodzący z Trynidadu i Tobago, grający na pozycji napastnika.
John zaczynał karierę w małym klubie Malta Carib Alcons z Trynidadu. W 1997 roku wyjechał do Stanów Zjednoczonych by grać w niższych ligach w takich zespołach jak: Carolina Dynamo i New Orleans Riverboat Gamblers. W 1998 roku trafił do Major League Soccer do zespołu Columbus Crew. W tym zespole stał się wielką gwiazdą i jednym z najlepszych piłkarzy w historii klubu. Już w pierwszym sezonie John strzelił 26 goli, a z 57 punktami (za gole i asysty) wygrał klasyfikację dla Najlepiej Punktującego w MLS. Trafił także do jedenastki sezonu ligi. W sezonie 1999 strzelił natomiast 19 goli.
Po drugim sezonie w Columbus, John trafił do angielskiego klubu, grającego wówczas w Division One, Nottingham Forest F.C. za sumę 1,5 mln funtów. Jednak klub ten nie zdołał awansować o klasę wyżej, a John został sprzedany za 100 tys. funtów do Birmingham City, grającego w Premiership. Dla Nottingham John w 49 meczach zdobył 18 bramek. W Birmingham John grał mało i miał trudności z przebiciem do pierwszego składu, jednak gdy grał to nie szło mu źle i zdobył kilka ważnych bramek dla zespołu "The Blues". We wrześniu 2004 John został sprzedany do Coventry City. W pierwszym sezonie w barwach zespołu z Coventry, John był jednym z najlepszych strzelców zespołu, zdobywając 12 bramek. Jednak przed sezonem 2005/2006 do zespołu trafił James Scowcroft i John nie mógł mieć zagwarantowanego miejsca w pierwszym składzie. Został więc wypożyczony do Derby County, ale po 3 miesiącach wrócił do Coventry. W styczniu 2007 roku trafił do drużyny Sunderland A.F.C., prowadzonej przez Roya Keane'a, a latem tamtego roku stał się piłkarzem Southampton F.C. W 2008 roku został wypożyczony do Bristol City. W 2009 roku podpisał roczny kontrakt z Crystal Palace, dla którego zdobył 2 bramki w 16 meczach. W sezonie 2009/2010 był także na krótki okres wypożyczony do drużyny Ipswich Town. Po odejściu z Palace, John przez sezon występował w ojczyźnie w klubie North East Stars. W 2012 roku podpisał kontrakt z występującym na 6 poziomie rozgrywek angielskich Solihull Moors.
W reprezentacji Trynidadu i Tobago John debiutował 15 lutego 1995 roku w zwycięskim 2:1 meczu z reprezentacją Finlandii. W kadrze John zagrał blisko 100 razy strzelając ponad 60 bramek, co jest znakomitym wynikiem. Jest uznawany obok Dwighta Yorke’a i Russella Latapy za najlepszego piłkarza w Trynidadzie i Tobago w historii. Selekcjoner Leo Beenhakker oczywiście powołał Johna na finały Mistrzostw Świata w Niemczech. Tam John wystąpił we wszystkich 3 meczach w pełnym wymiarze czasowym. Jednak po remisie ze Szwecją (0:0) i porażkach z Anglią (0:2) oraz Paragwajem reprezentacja Trynidadu i Tobago wróciła do domu po fazie grupowej.

</doc>
<doc id="539975" url="https://pl.wikipedia.org/wiki?curid=539975" title="Mezon D">
Mezon D

Mezon D – mezon zawierający kwark powabny i antykwark lżejszy lub antykwark powabny i lżejszy kwark.
Przed 1986 mezon Ds był nazywany mezonem F.
Rozpady:
To, że w produktach typowego rozpadu są obecne kaony wynika z własności macierzy CKM, która tłumi rozpady kwarku c do kwarku d, ale nie do kwarku s (rozpady do kwarku u są niemożliwe na poziomie drzewowym).

</doc>
<doc id="539977" url="https://pl.wikipedia.org/wiki?curid=539977" title="Mezon B">
Mezon B

Mezon B – mezon zawierający kwark denny i lżejszy antykwark lub antykwark denny i lżejszy kwark.
Wśród produktów rozpadu mezonu B znajduje się zwykle mezon D. W wypadku BS jest to DS. Wynika to z własności macierzy CKM, która słabiej tłumi rozpady kwarku b do kwarku c niż do kwarku u (rozpad do kwarku s i kwarku d są niemożliwe na poziomie drzewowym).

</doc>
<doc id="539978" url="https://pl.wikipedia.org/wiki?curid=539978" title="Przestrzeń zupełna w sensie Čecha">
Przestrzeń zupełna w sensie Čecha

Przestrzeń zupełna w sensie Čecha (albo topologicznie zupełna) – całkowicie regularna przestrzeń topologiczna formula_1 która jest podzbiorem typu Gδ pewnego swego uzwarcenia T2.
Pojęcie przestrzeni topologicznie zupełnej było wprowadzone przez czeskiego matematyka Eduarda Čecha w 1937.
Przykłady.
Następujące przestrzenie są zupełne w sensie Čecha:

</doc>
<doc id="539981" url="https://pl.wikipedia.org/wiki?curid=539981" title="Mezon rho">
Mezon rho

Mezon ρ (rho) – typ rezonansów mezonowych zawierających kwarki górne i dolne o izospinie 1, ujemnej parzystości P i ujemnej parzystości C. ρ+ i ρ- są nawzajem swoimi antycząstkami, a ρ0 jest własną antycząstką.
Najlżejszy stan to ρ(770), co znaczy, że ma masę około 770 MeV. Różnicę mas formula_1 określono jako −0,7±0,8 MeV. 

</doc>
<doc id="539983" url="https://pl.wikipedia.org/wiki?curid=539983" title="Stein Rokkan">
Stein Rokkan

Stein Rokkan (ur. 4 lipca 1921 w Vågan, zm. 22 lipca 1979 w Bergen) – politolog i socjolog norweski. Był profesorem politycznej analizy porównawczej Uniwersytetu w Bergen.
Życiorys.
Po odebraniu wykształcenia filozoficznego, Rokkan został asystentem Arne Næssa. Następnie zaczął interesować się badaniem polityki, szczególnie formowaniem się partii politycznych oraz państw narodowych w Europie. W tym okresie podjął współpracę z Seymourem Martinem Lipsetem. Ich prace na stałe wpisały się do klasyki badań politologicznych. Rokkan jest znany także jako pionier wykorzystania komputerów w naukach społecznych.
Rokkan piastował wiele funkcji w międzynarodowych komisjach i organizacjach badawczych. Od 1966 do 1970 roku był wiceprezydentem International Sociological Association. W latach 1970-1973 był prezydentem International Political Science Association, a od 1973 do 1977 prezydentem International Social Science Council przy UNESCO (ISSC). W 1970 roku współtworzył też European Consortium for Political Research (ECPR), którego był prezesem do 1976 roku.
Dla uczczenia jego imienia ISSC, ECPR i Uniwersytet w Bergen przyznają od 1981 roku Stein Rokkan Prize for Comparative Social Science Research.

</doc>
<doc id="539985" url="https://pl.wikipedia.org/wiki?curid=539985" title="Mato Neretljak">
Mato Neretljak

Mato Neretljak (ur. 3 czerwca 1979 w Orašju) – chorwacki piłkarz grający na pozycji obrońcy.
Życiorys.
Neretljak urodził się na terenie obecnej Bośni i Hercegowiny, a piłkarską karierę zaczynał w zespole NK Orasje. Potem trafił do chorwackiego NK Osijek, a do pierwszego zespołu trafił w wieku 21 lat, a w pierwszej lidze zadebiutował 19 września 2000 roku w wygranym 6:2 meczu z drużyną NK Hrvatski Dragovoljac i od czasu debiutu zaczął grać w podstawowej jedenastce. NK Osijek z Neretljakiem na środku obrony całkiem dobrze radził sobie w lidze i ostatecznie wywalczył 3. miejsce w lidze. Kolejny sezon (2001/2002) był dla Osijeku i Neretljaka dużo gorszy niż poprzedni. Osijek zaraz po zdegradowanym do drugiej ligi TSK Topolovac stracił najwięcej bramek w lidze, bo aż 48 i zajął dopiero 8. miejsce. Jednak nie przeszkodziło to Mato w zmianie klubu na lepszy. Latem 2002 przeszedł do ówczesnego wicemistrza kraju Hajduka Split. Było to dla Hajduka solidne wzmocnienie defensywy i z Neretljakiem w linii obrony stracili oni najmniej bramek. Hajduk wywalczył dodatkowo wicemistrzostwo kraju. Natomiast w sezonie 2003/2004 to właśnie drużyna Neretljaka została mistrzem Chorwacji. On sam zagrał w 29 meczach i wydatnie pomógł splickiej drużynie w odniesieniu tego sukcesu. W sezonie 2004/2005 także może czuć się mistrzem Chorwacji pomimo tego, że w barwach Hajduka rozegrał tylko rundę jesienną (18 meczów/1 gol). Na początku roku 2005 za sumę około miliona euro (niektóre źródła podają kwotę 250 tysięcy euro) przeszedł dość niespodziewanie do koreańskiego Suwon Samsung Bluewings. Drużyna ta nie rozegrała jednak dobrego sezonu i zakończyła go na 9. miejscu w K-League. Neretljak wtedy w lidze zagrał 20 meczów i zdobył 5 bramek. Mówiło się o jego powrocie do ojczyzny, ale sezon 2006 Neretljak także rozgrywa w Korei.
Kariera reprezentacyjna.
W reprezentacji Chorwacji Neretljak zadebiutował 25 kwietnia 2004 w zremisowanym 2:2 meczu z Grecją, kiedy w 87 minucie zmienił Borisa Živkovicia. Jednak na kolejny występ w kadrze musiał poczekać aż 2 lata. 15 listopada 2003 zagrał przeciwko Słowenii w ramach kwalifikacji do Euro 2004. Natomiast pierwszą bramkę w kadrze Neretljak zdobył 18 lutego 2004 w Splicie, w przegranym 1:2 towarzyskim meczu z Niemcami. Ówczesny selekcjoner Chorwacji Otto Barić powołał Neretljaka do 23-osobowej kadry na same mistrzostwa Europy w Portugalii, jednak Mato nie zagrał na nich ani minuty. Neretljak zagrał także w dwóch towarzyskich meczach kadry w Pucharze Carlsberga w Hongkongu w 2006 roku.

</doc>
<doc id="539986" url="https://pl.wikipedia.org/wiki?curid=539986" title="Przestrzeń topologicznie zupełna">
Przestrzeń topologicznie zupełna



</doc>
<doc id="539987" url="https://pl.wikipedia.org/wiki?curid=539987" title="Omega (mezon)">
Omega (mezon)



</doc>
<doc id="539988" url="https://pl.wikipedia.org/wiki?curid=539988" title="Jacek Różycki">
Jacek Różycki

Jacek Hyancithus Różycki (ur. około 1635 w Łęczycy, zm. między 30 czerwca 1703 a 31 grudnia 1704 w Warszawie) – kompozytor epoki barokowej.
Karierę muzyczną rozpoczynał pracując w kapeli Władysława IV, by potem objąć funkcję kapelmistrza i pełnić ją także na dworach Michała Korybuta Wiśniowieckiego, Jana III Sobieskiego, a także Augusta II. Kompozytor pełnił także funkcję sekretarza królewskiego.
Zasłynął dziełami: "Magnificat" oraz "Confiteor", w których widoczna jest obecność basso continuo i trzech głosów rozdzielonych na 4-6 (bez altów).
Magnificemus in cantico.
Do grona przypisywanych Jackowi Różyckiemu kompozycji zaliczany był również utwór "Magnificemus in cantico". Atrybucja ta wynikała najprawdopodobniej z błędnego rozczytania zapisu karty tytułowej wchodzącej w skład zespołu rękopisów 5272 z Biblioteki Jagiellońskiej w Krakowie.
Jak zauważył prof. Marcin Szelest głos basowy kompozycji w rękopisie Biblioteki Jagiellońskiej został znacząco zniekształcony (być może przez skryptora wykonującego rękopis). Trop ten podjęła w swoim artykule również prof. Aleksandra Patalas wskazując, że utwór ten w rzeczywistości skomponowany został przez Giovanniego Felicego Sancesa (1600-1679).

</doc>
<doc id="539989" url="https://pl.wikipedia.org/wiki?curid=539989" title="Mġarr (wyspa Malta)">
Mġarr (wyspa Malta)

Mġarr (także jako Imġarr) – jedna z jednostek administracyjnych na Malcie. Mieszka tutaj 3 629 osób. Położona jest w północno-zachodniej, stosunkowo mało zurbanizowanej części głównej wyspy. Leży nad zatokami: Ġnejna Bay, Għajn Tuffieħa oraz Fomm ir-Riħ Bay. Przez miejscowość przebiega linia obronna piechoty Falca Gap Entrenchment oraz linia fortyfikacji Victoria Lines.
Turystyka.
Najważniejsze zabytki to ruiny neolitycznych świątyń Ta' Ħaġrat oraz Skorba, obie znajdują się na liście światowego dziedzictwa UNESCO. Znajduje się tu także:
Przy granicy znajduje się Fort Bingemma.
Sport.
W miejscowości funkcjonuje klub piłkarski Mġarr United F.C. Powstał w 1967 roku. Obecnie gra w Maltese Second Division, trzeciej maltańskiej lidze.

</doc>
<doc id="539990" url="https://pl.wikipedia.org/wiki?curid=539990" title="Mezon fi">
Mezon fi

Mezon φ (fi) – mezon wektorowy, o izospinie 0, złożony z kwarku i antykwarku "s". Ściślej mówiąc, zawiera także niewielką domieszkę "u + d". Rozpada się silnie, z czasem życia rzędu 10–22 s, najczęściej na parę kaonów (ze względu na regułę OZI). Jest swoją własną antycząstką.
Mezon φ został zaobserwowany w roku 1963, równolegle w Lawrence Berkeley National Laboratory i w Brookhaven National Laboratory. Wcześniej istnienie takiej cząstki postulował Murray Gell-Mann, proponując swój schemat klasyfikacji hadronów, nazwany przez niego „ośmiokrotną ścieżką”.
Znany jest jeden stan radialnie wzbudzony tego mezonu, o masie około 1680 MeV.

</doc>
<doc id="539992" url="https://pl.wikipedia.org/wiki?curid=539992" title="Czarmonium">
Czarmonium

Czarmonium, kwarkonium powabne, mezon J/Ψ – mezon zawierający kwark i antykwark powabny (ang. "charm quark" – stąd nazwa mezonu). Żaden ze stanów czarmonium nie jest stabilny ze względu na oddziaływania silne, są zatem cząstkami z grupy rezonansów.
Odkryte w listopadzie 1974 w dwóch niezależnych centrach badawczych: przez grupę Burtona Richtera w SLAC, oraz przez grupę Samuela Tinga z Brookhaven National Laboratory. Odkrycie czarmonium, okrzyknięte mianem "rewolucji listopadowej" w fizyce cząstek elementarnych, było bardzo istotne dla rozwoju tej dziedziny nauki, gdyż dowodziło pośrednio istnienia czwartego rodzaju kwarku, nazywanego powabnym i opisywanego wcześniej teoretycznie. Sukces doświadczalny grup Richtera i Tinga stał się zarazem sukcesem teoretycznej chromodynamiki kwantowej, której przewidywania legitymizował. Richter i Ting zostali za swoje odkrycie uhonorowani Nagrodą Nobla w dziedzinie fizyki w roku 1976. Richter zaproponował oznaczenie nowej cząstki symbolem ψ, Ting optował za literą J – w uznaniu równorzędności odkryć używa się obecnie symbolu J/ψ (czyt. jot/psi; symbole wszystkich pozostałych cząstek elementarnych są jednoliterowe).
Czarmonium, podobnie jak atom wodoru lub pozytonium, może przebywać w wielu różnych stanach kwantowomechanicznych (stopniach wzbudzenia). Różnią się one energią (a zatem również masą spoczynkową) oraz czasem życia. Używa się dla nich oznaczeń ηc, hc, ψ i Χc. Pierwszy ze stanów ψ nosi nazwę J/ψ. Lekkie stany są stosunkowo trwałe ze względu na regułę OZI.

</doc>
<doc id="539995" url="https://pl.wikipedia.org/wiki?curid=539995" title="Bottomonium">
Bottomonium

Bottomonium – ciężki mezon, złożony z kwarku i antykwarku spodniego (zwanego też pięknym) formula_1 Pierwszym odkrytym stanem jest wektorowy mezon ϒ (ypsilon, fizycy zazwyczaj wymawiają jako „upsilon”), ściślej ϒ(1S). Historycznie była to pierwsza odkryta cząstka zawierająca kwark trzeciej generacji.
Jest przykładem stanu zwanego kwarkonium, czyli stanu związanego kwarku i jego antykwarku. Jest w związku z tym swoją własną antycząstką. Lekkie stany mają małą szerokość (stosunkowo długi czas życia), ze względu na regułę OZI.
Stany.
Znanych jest szereg stanów bottomonium, oznaczanych "ηb", formula_2 formula_3 i formula_4 Poniższa tabela porównuje ich własności.
Znany jest jeden orbitalnie wzbudzony stan mezonu ϒ (JP = 2−), nazwany ϒ(1D).
Naładowane cząstki Zb(10610) i Zb(10650) to prawdopodobnie tetrakwarki zawierające kwark denny i antydenny, o czym świadczą ich rozpady na stan bottomonium i naładowany lekki mezon.
Historia odkrycia i badań.
Pierwsze doniesienie o odkryciu cząstki ypsilon zostało opublikowane w styczniu 1976 przez zespół E288 z Fermilabu, pracujący pod kierunkiem Leona Ledermana. Okazało się ono jednak błędne i zostało nazwane żartobliwie „Oops-Leon”.
Cząstka ypsilon została ostatecznie odkryta w roku 1977 przez ten sam zespół. W eksperymencie analizowano produkty zderzeń wysokoenergetycznych protonów z tarczami z ciężkich metali (miedź, platyna), wykrywając wyprodukowane w zderzeniu miony i mierząc ich pędy. Na wykresie masy niezmienniczej pary mionów zaobserwowano zwiększoną liczbę przypadków przy masie około 9,5 GeV/c². Nadmiar ten został zinterpretowany jako efekt produkcji nowej cząstki i jej niemal natychmiastowego rozpadu:
Eksperymenty elektron-pozyton.
Zderzenia elektronów z pozytonami formula_6 są idealną metodą produkcji i badania własności stanów kwarkonium. Wirtualny foton powstały w anihilacji elektronu i pozytonu może rozpaść się na parę kwark-antykwark, o ile tylko jego energia jest dostatecznie wysoka dla wyprodukowania takiej pary. Jeżeli przy tym powstająca para może utworzyć stan związany (kwarkonium), następuje rezonansowe zwiększenie przekroju czynnego na zderzenie elektron-pozyton. Zmieniając energię zderzających się cząstek i mierząc przekrój czynny, można obserwować stany kwarkonium i precyzyjnie mierzyć ich masy.
Krótko po ogłoszeniu odkrycia w roku 1978 pracujący w DESY akcelerator DORIS został pospiesznie zmodyfikowany, by jego wiązki mogły osiągnąć energię 5 GeV. Pracujące przy nim eksperymenty PLUTO i DASP szybko odnalazły rezonans ϒ i zmierzyły jego parametry. W kilka miesięcy później odkryto drugi stan, formula_7 (obecnie oznaczany ϒ(2S)). Dopiero te pomiary jednoznacznie potwierdziły, że ϒ rzeczywiście jest cząstką zbudowaną z nowej generacji kwarków. W roku 1979 uruchomiony został nowy pierścień akumulacyjny CESR na Uniwersytecie Cornella. Szybko potwierdził odkrycia DORIS i odkrył kolejne dwa stany wzbudzone.
Przez następne kilkanaście lat DORIS i CESR prowadziły badania w obszarze energetycznym odpowiadającym rezonansom ϒ. Ich efektem były m.in.:
LHC.
Stan χb (3P) (w niesformatowanym tekście ASCII chi_b (3P)) bottomonium był pierwszą cząstką odkrytą w Wielkim Zderzaczu Hadronów. Artykuł o tym odkryciu został wysłany do arXiv 21 grudnia 2011 i opublikowany w kwietniu 2012 r. w czasopiśmie „Physical Review Letters”.
Wykorzystanie.
Ciężkie kwarkonia, a więc w szczególności i cząstka ϒ, stanowią doskonałe laboratorium do sprawdzania przewidywań chromodynamiki kwantowej. Obliczone przez QCD energie stanów wzbudzonych są porównywane ze zmierzonymi, a wyniki wykorzystywane są do ulepszania metod obliczeniowych i wyznaczania parametrów teorii.
ϒ(4S).
Stan ϒ(4S) jest szczególnie interesujący z eksperymentalnego punktu widzenia, ponieważ jego masa jest minimalnie wyższa od podwojonej masy mezonu B. Dzięki temu ϒ(4S) rozpada się niemal w 100% na pary mezonów B:
lub
Rozpady ϒ(4S) stanowią bardzo „czyste” źródło mezonów B, umożliwiające precyzyjne badanie ich własności. Tak zwane „fabryki B” – akceleratory zbudowane specjalnie do badań nad tymi mezonami, pracują przy energii w układzie środka masy zderzających się cząstek równej masie tego stanu.

</doc>
<doc id="539997" url="https://pl.wikipedia.org/wiki?curid=539997" title="Andrzej Kowalczyk">
Andrzej Kowalczyk



</doc>
<doc id="540000" url="https://pl.wikipedia.org/wiki?curid=540000" title="Rezonans (cząstka)">
Rezonans (cząstka)

Rezonans – hadron nietrwały ze względu na oddziaływanie silne. Jego czas życia jest zwykle rzędu 10−24 s. Ze względu na tak małą jego wartość masa rezonansu nie jest dobrze ustalona. Masy cząstki dane są rozkładem Breita-Wignera, który opisuje też kształt klasycznej krzywej rezonansowej, stąd nazwa.
Rozrzut mas cząstki jest konsekwencją zasady nieoznaczoności Heisenberga:
gdzie formula_2 formula_3 formula_4 – stała Plancka. Cząstka o bardzo krótkim – a więc bardzo dobrze określonym czasie życia (małe formula_5) ma więc duży rozrzut energii, a co za tym idzie, duży rozrzut mas.
Przykład: Cząstka formula_6 ma rozkład masy o szerokości połówkowej Γ ≈ 118 MeV/c². Jej czas życia jest więc rzędu
Nie istnieją obecnie detektory pozwalające na bezpośredni pomiar toru lotu takiej cząstki. Cząstka formula_6 o energii rzędu 10 GeV przeleci średnio jedynie 0,1 nm przed rozpadem – odległość porównywalną z rozmiarem pojedynczego atomu. Możliwy jest jedynie pomiar masy niezmienniczej produktów rozpadów cząstki.

</doc>
<doc id="540003" url="https://pl.wikipedia.org/wiki?curid=540003" title="SKOK">
SKOK



</doc>
<doc id="540004" url="https://pl.wikipedia.org/wiki?curid=540004" title="Minimax (audycja)">
Minimax (audycja)

MiniMax – audycja muzyczna nadawana w Programie III PR od 1968 (z przerwami) do 2020.
Historia.
28 stycznia 1968 o godz. 19.30 nadano po raz pierwszy „Minimax, czyli muzyczne wydanie Fonoramy”. 3 marca 1968 zmieniono nazwę na „Minimax, czyli minimum słowa, maksimum muzyki”, a od 29 grudnia 1968 „Minimax – czyli minimum słów, maksimum muzyki”. Twórcą pierwszych ok. 30 audycji był Gabriel Mérétik (który spolszczył pierwotną francuską nazwę "Minimum de bla-bla, maximum de musique"), a prowadzącym Tadeusz Sznuk. Po powrocie Mérétika do Francji, 22 września 1968 o godz. 19.25 debiutował w audycji Piotr Kaczkowski, niezmiennie ją prowadzący aż do likwidacji, dzięki któremu osiągnęła ona ogromną popularność i wpływ na kształtowanie się gustów muzycznych kilku pokoleń w Polsce i krajach ościennych.
W piątek 8 listopada 1968 o godz. 19.45 pojawił się 20-minutowy „Minimax – wydanie dla fonoamatorów”, w którym jeszcze w grudniu przedstawiono „White Album” grupy The Beatles. Od 9 października 1970 nadawano go od godz. 18.35 do 19.00. Audycja istniała do 12 lutego 1971, a w środę 7 kwietnia 1971 pojawił się w jej miejsce „Mój Magnetofon”, przygotowywany przez Piotra Kaczkowskiego. Ostatni raz znalazł się on w programie w piątek 7 czerwca 1974 o godz. 17.15. Dwa dni wcześniej o tej samej porze rozpoczął się „Kiermasz Płyt”, który też prowadził Piotr Kaczkowski. W środę 7 stycznia 1976 zastąpiła go „Muzyczna Poczta UKF”, nadawana w godz. 17.05-17.40 do 9 grudnia 1981 i również prowadzona przez Kaczkowskiego.
Przez pierwsze lata istnienia „Minimax” nie miał stałej pory nadawania i zaczynał się po niedzielnym słuchowisku, w zasadzie między 19.20 a 19.40. 30 sierpnia 1969 nadano go o godz. 20.30, a 6 września 1970 o 19.00. Stabilizacja nastąpiła 11 czerwca 1972, gdy audycji „Minimax, czyli minimum słów, maksimum muzyki” przydzielono na stałe godzinę 18.30, wydłużając ją do 30 minut. O tej porze audycja zaczynała się do 1 września 1974. Tydzień później przesunięto ją na 17.55, wydłużając o dalsze 5 minut. W tym paśmie przetrwała do 19 grudnia 1976, 2 stycznia 1977 pojawiła się o 18.00, a we wtorek 4 stycznia zajęła odcinek 20.00-20.40, w którym pojawiała się do końca roku 1977.
5 stycznia 1978 rozpoczął się najdłuższa era w historii „Minimaxu”, związana z czwartkiem i godziną 20.00, o której pojawiał on się do 28 września 1978 i trwał najpierw 35, a potem 40 minut. 5 października 1978 pojawił się o godz. 19.00 i trwał pół godziny, ale już 4 stycznia 1979 wrócił na godz. 20.00. Nadawano go do 20.40, co umożliwiało prezentację większości płyt w całości. 12 czerwca 1980 uzyskano dodatkowe 5 minut, co jeszcze poprawiło komfort pracy i słuchania. Na tym odcinku „Minimax” przebywał do 10 grudnia 1981.
Po przerwie związanej z wprowadzeniem stanu wojennego „Minimax” wrócił na poprzednią porę 8 kwietnia 1982. Od 7 kwietnia do 1 września 1983 był nadawany o godz. 21.00 i trwał 40 minut, po czym wrócił na godz. 20.00. 26 lipca 1984 pierwszy raz nadano w nim płytę stereo, którą był album The Waterboys „A Pagan Place”, a 18 grudnia 1986 i 8 stycznia 1987 pierwszą płytę kompaktową – „Gone to Earth” Davida Sylviana. Na dobre płyty kompaktowe zagościły w audycji w październiku 1988, co wiązało się z powrotem do prezentacji klasyki rocka zamiast nowości płytowych, które pojawiały się w „Minimaxie” coraz rzadziej. Od października 1987 nie było ich prawie wcale. Wpływ na to miały m.in. częste wyjazdy Piotra Kaczkowskiego za granicę.
25 listopada 1987 „Minimax” przeniósł się na środę i godz. 20.00 i o tej porze przetrwał do 27 września 1989. 8 października 1989 pojawił się w niedzielne popołudnie o godz. 14.15 i w niedziele ukazywał się do końca tego swojego wcielenia: od 21 stycznia 1990 o godz. 21.20, od 4 lutego 1990 o 20.00, od 9 września 1990 o 18.20, a od 14 października 1990 o 18.25. Prezentował wtedy głównie powtórki klasycznych płyt rockowych, które ukazały się na kompakcie. Ostatni raz nadano go 24 marca 1991. W audycji znalazła się wtedy płyta Daniela Asha „Songs From Another Season” z 1990.
Pod koniec lat 90. Piotr Kaczkowski przywrócił nazwę „Minimax” do życia, prowadząc w czwartki o 23.00 audycję „Minimax, czyli Biuro Utworów Znalezionych”, która zdobyła duże uznanie wśród słuchaczy. W ostatnim okresie nadawana była jako „Minimax” w niedziele od 22.05 do północy. Zawartość większości audycji z cyklu podaje m.in. oficjalna strona internetowa programu. Program dorobił się kilku pokoleń wiernych słuchaczy (według badań z grudnia 2004 średnia słuchalność wynosiła 550 000 osób).
W związku z tymczasowym zwolnieniem lekarskim Piotra Kaczkowskiego od kwietnia 2009 „Minimax” prowadził Leszek Adamczyk. Piotr Kaczkowski powrócił przed mikrofon „Minimaxu” 4 listopada 2012.
W ostatnim okresie nadawania audycję prowadzili na zmianę Leszek Adamczyk i Piotr Kaczkowski.
W maju 2020 po reakcji dyrekcji Trójki na zajęcie pierwszego miejsca Listy Przebojów Trójki przez utwór „Twój ból jest lepszy niż mój” Piotr Kaczkowski zrezygnował z dalszej współpracy i nadawanie „Minimaxu” zostało zakończone. 
Sygnały muzyczne.
Jednym z drobnych elementów audycji jest rozpoczynanie każdej godziny programu (po serwisie informacyjnym) tymi samymi fragmentami wybranych utworów.
Niedziela, 21:05 – Jethro Tull, "Cheerio"
&lt;poem&gt;
"Along the coast road, by the headland"
"the early lights of winter glow"
"I'll pour a cup to you my darling"
"Raise it up – say Cheerio"
&lt;/poem&gt;
Niedziela, 22:05 – fragmenty: Led Zeppelin, "Whole Lotta Love" i King Coleman, "The Boo Boo Song"
Niedziela, 23:05 – słuchacze MiniMaxu w 40-lecie pracy Piotra Kaczkowskiego (marzec 2003) – polska wersja "Cheerio" w tłumaczeniu Katarzyny Kubali
&lt;poem&gt;
"Przy krętej drodze nad przystanią"
"gdzie pierwsze blaski zimy lśnią"
"Spełnię wina łyk za ukochaną"
"więc wznieśmy kielich – Cheerio!"
&lt;/poem&gt;
Inne informacje.
Od 31 stycznia 2021 Piotr Kaczkowski prowadzi na antenie Radia 357, w każdą niedzielę w godzinach 21–23, program „Max357”, nawiązujący charakterem, nazwą i sygnałem otwierającym do „Minimaxu”. 

</doc>
<doc id="540005" url="https://pl.wikipedia.org/wiki?curid=540005" title="Joanna Guze">
Joanna Guze

Joanna Guze (ur. 30 listopada 1917 w Żytomierzu, zm. 12 stycznia 2009 w Warszawie) – polska tłumaczka, krytyk i historyk sztuki, popularyzatorka malarstwa.
Życiorys.
Studiowała filozofię i historię sztuki na Uniwersytecie Lwowskim. Po inwazji Niemiec na ZSRR przebywała m.in. w Kijowie, w Kazachstanie. W 1943 przyłączyła się do Armii Polskiej w ZSRR, z którą dotarła do Lublina. W 1945 zamieszkała w Krakowie. W 1978 podpisała deklarację założycielską Towarzystwa Kursów Naukowych.
Guze przełożyła liczne dzieła literatury francuskiej, m.in. powieści "Dżuma" i "Upadek" Alberta Camusa, "Trzej muszkieterowie" Aleksandra Dumasa utwory Prospera Mériméego, Charlesa Nodiera, Stendhala, powieść Juliusza Verne’a "Szkoła Robinsonów" (1951), "Pamiętniki zza grobu" Chateaubrianda, pisma o sztuce (Charles’a Baudelaire’a, Paula Valéry’ego, André Malraux) oraz rosyjskie (np. Iwana Turgieniewa) i "Listy do brata" Vincenta van Gogha. 
Guze wydała tomy monograficznych szkiców i opowieści, m.in. "Impresjoniści" (1964), "Na tropach sztuki" (1968), "Twarze z portretów" (1974), "Wśród bohaterów kina" (1983), "Dialogi ze sztuką" (1992). 
Była także autorką wstępów, komentarzy oraz słuchowisk radiowych dla młodzieży. Była członkiem Stowarzyszenia Pisarzy Polskich. 23 sierpnia 1980 roku dołączyła do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
Jest pochowana na cmentarzu Powązkowskim w Warszawie (kolumbarium, rząd 39, grób 2)

</doc>
<doc id="540007" url="https://pl.wikipedia.org/wiki?curid=540007" title="Berlin-Lichterfelde Ost">
Berlin-Lichterfelde Ost

Berlin-Lichterfelde Ost (pol. "Berlin Jasnopole Wschodnie") – dworzec kolejowy w berlińskim okręgu administracyjnym Steglitz-Zehlendorf, w dzielnicy Lichterfelde, wykorzystywany przez pociągi regionalne i przez szybką kolej miejską S-Bahn, leżący na trasie Kolei Berlińsko-Anhalckiej.
Historia.
Pierwszy dworzec w Lichterfelde otwarto 20 września 1868 pod nazwą "Lichterfelde" jako przystanek pociągów dalekobieżnych. Został on sfinansowany z prywatnych środków spekulanta gruntami von Carstenna. Tory Kolei Anhalckiej przebiegały wówczas jeszcze na poziomie terenu, dworzec posiadał jeden peron wyspowy. Od 1876 zatrzymywały się przy nim również pociągi podmiejskie. W 1881 Werner von Siemens zbudował w Lichterfelde pierwszą linię tramwaju elektrycznego na świecie, a jeden z jej przystanków końcowych znajdował się przy stacji kolejowej. 15 lipca 1884 przemianowano stację na "Groß-Lichterfelde" po tym, jak Lichterfelde, Giesensdorf i położone przy niż dobra zjednoczyły się. Już dwa lata później nastąpiła kolejna zmiana nazwy – na "Groß-Lichterfelde B.H.", co określało położenie na linii anhalckiej (Berlin – Halle). Miało to na celu uniknięcie pomyłek z drugim dworcem w Lichterfelde, "Groß-Lichterfelde B.M.", obecnie zwanym "Berlin-Lichterfelde West". Ostatecznie 1 stycznia 1899 przemianowano dworzec raz jeszcze, na "Groß-Lichterfelde Ost", jednocześnie otwierając drugi peron, przeznaczony wyłącznie dla pociągów dalekobieżnych. W 1901 uruchomiono osobne tory kolei podmiejskiej do dworca Berlin Potsdamer Ringbahnhof.
W latach 1913-1916 gruntownie przebudowano dworzec, przenosząc tory na nasyp i powiększając całość do trzech peronów z sześcioma torami. Ponadto zbudowano pięć torów towarowych. Nowy dworzec, zbudowany według planów Karla Corneliusa przy współpracy Lückinga, otrzymał po północno-zachodniej stronie ozdobiony pilastrami budynek wejściowy z mieszczącym zegar szczycikiem nad wejściem. Na jego przedłużeniu znajduje się tunel dla pieszych, doświetlony świetlikami. Także po południowo-wschodniej stronie torów jest on zakończony reprezentacyjnym neoklasycystycznym portalem z kanelurowanymi pilastrami i tympanonem. Perony nakryte były drewnianymi pogrążonymi dachami opartymi na pojedynczych rzędach stalowych słupów z obustronnymi wspornikami – do dziś ta konstrukcja zachowana jest tylko na peronie kolei miejskiej. Na zachód od dworca zbudowano wiadukt nad ciągiem ulic Königsberger Straße i Oberhofer Weg, a także widoczną z daleka, zbudowaną z żelbetu i oblicowaną cegłą klinkierową czterokondygnacyjną wieżę nastawni. Po wcieleniu Lichterfelde do Berlina przemianowano dworzec najpierw w 1925 na Lichterfelde Ost, a od 1936 nosi on obecną nazwę.
Już w 1903 zatrzymywały się na dworcu Groß-Lichterfelde Ost elektryczne pociągi podmiejskie. W 1929 włączono linię podmiejską do sieci S-Bahn po tym, jak napowietrzną sieć trakcyjną zastąpiono szynoprzewodem.
Po zamknięciu Dworca Anhalckiego w 1952 również perony dalekobieżne w Lichterfelde Ost wyszły z użytku i stanowił on odtąd jedynie stację S-Bahn. Także po strajku kolejarzy S-Bahn w 1980 linia do Lichterfelde Süd była dalej obsługiwana i dopiero po przejęciu przez BVG została zamknięta. W końcu lat 80. rozważano przedłużenie linii metra U9 poprzez Lankwitz do Lichterfelde Süd, trasa miała przebiegać nad ziemią, poprzez dawną linię S-Bahn.
Po zjednoczeniu Niemiec odbudowano linię S-Bahn – jej peron został przekazany do ruchu 28 kwietnia 1995. Trasa kolei dalekobieżnej została ponownie otwarta 28 maja 2006, w związku z uruchomieniem tzw. "grzyba kolejowego".
Układ dworca i znaczenie komunikacyjne.
Dworzec posiada trzy perony: peron wyspowy S-Bahn na północnym zachodzie i dwa niezadaszone perony boczne kolei regionalnej po stronie południowo-wschodniej. Istnieje możliwość zawracania pociągów S-Bahn, z czego korzystano w regularnym ruchu w latach 1995-1998, czyli do czasu uruchomienia odcinka do stacji Lichterfelde Süd. Dla kolei regionalnej stacja jest w sensie technicznym przystankiem, nie posiada bowiem rozjazdów, przy każdym z peronów zatrzymują się w ciągu godziny trzy pociągi przyspieszone. Sąsiednimi stacjami na linii S-Bahn są Lankwitz i Osdorfer Straße, a na linii kolei regionalnej – Berlin Südkreuz (dawniej Papestraße) oraz Teltow. Na Kranoldplatz przed dworcem zatrzymuje się wiele linii autobusowych, w tym jedna pospieszna i jedna linia metrobusu (autobusu o bardzo wysokiej częstotliwości kursów).

</doc>
<doc id="540008" url="https://pl.wikipedia.org/wiki?curid=540008" title="Wojciech Grodzki">
Wojciech Grodzki

Wojciech Grodzki (ur. 1966, zm. 30 grudnia 2020) – polski sędzia żużlowy, od 1996 klasy międzynarodowej.
Od 2005 sędziował zawody Grand Prix, m.in. następujące turnieje tego cyklu:
Syn Andrzeja, działacza żużlowego.

</doc>
<doc id="540010" url="https://pl.wikipedia.org/wiki?curid=540010" title="Damian Stachowicz">
Damian Stachowicz

Damian Stachowicz, także Damianus a SS Trinitate (ur. 1658 w Sokołowie Małopolskim k. Rzeszowa, zm. 27 listopada 1699 w Łowiczu) – polski kompozytor okresu baroku, pijar.
Przebywał w konwentach w Rzeszowie, Podolińcu, Prievidzy, Warszawie i Łowiczu. Przypuszczalnie jego ulubionym instrumentem była trąbka, stąd wiele dzieł na ten instrument z towarzyszeniem głosów np. "Veni consolator" na trąbkę i sopran solo.

</doc>
<doc id="540011" url="https://pl.wikipedia.org/wiki?curid=540011" title="Podróż apostolska Benedykta XVI do Hiszpanii (2006)">
Podróż apostolska Benedykta XVI do Hiszpanii (2006)

W dniach od 8 lipca do 9 lipca 2006 odbyła się podróż Benedykta XVI do Hiszpanii (dokładnie do Walencji) w ramach V Światowego Spotkania Rodzin. Papież zobaczył się z wieloma hiszpańskimi oraz zagranicznymi rodzinami na specjalnym, dwugodzinnym spotkaniu, na którym odczytał swoje przemówienie. W czasie wizyty miały też miejsce spotkania z hiszpańskimi biskupami, królewską parą oraz z premierem tego kraju.

</doc>
<doc id="540012" url="https://pl.wikipedia.org/wiki?curid=540012" title="Gambit (ujednoznacznienie)">
Gambit (ujednoznacznienie)



</doc>
<doc id="540013" url="https://pl.wikipedia.org/wiki?curid=540013" title="Marcin Mielczewski">
Marcin Mielczewski

Marcin Mielczewski, monogram M.M. (zm. między 8 a 30 września 1651 w Warszawie) – polski kompozytor i kapelmistrz okresu wczesnego baroku.
Życiorys.
Nazwisko kompozytora występuje w przekazach źródłowych w wielu wersjach, m.in.: Mielcowski, Mielezewski, Milczewski, Mylczewski. Data i miejsce urodzenia nie są znane, daty sporządzenia i otwarcia testamentu pozwalają na przybliżone określenie daty śmierci; z testamentu (zaginiony podczas II wojny światowej, obecnie znamy streszczenie dokonane przez Hieronima Feichta) wiadomo, że pochodził z rodziny katolickiej. Według H. Niniusa („Examen breve”..., Braniewo 1647) Mielczewski był uczniem Franciszka Liliusa.
Od 1632 był muzykiem królewskim. Jego funkcja w kapeli Wazów nie jest znana; prawdopodobnie był instrumentalistą. Adam Jarzębski wymienia go wśród najwybitniejszych kapelistów Władysława IV i podkreśla jego kwalifikacje kompozytorskie. W 1644 lub 1645 został kapelmistrzem Karola Ferdynanda Wazy, brata króla Władysława IV. Biskup-królewicz miał jeden z najlepszych zespołów muzycznych w ówczesnej Rzeczypospolitej, złożony z wirtuozów włoskich oraz muzyków polskich, a jego kapelmistrzostwo było najbardziej prestiżowym stanowiskiem muzycznym zajmowanym przez Polaka. Funkcję tę Mielczewski pełnił do końca życia, nie zrywając kontaktów z dworem królewskim.
Twórczość.
Mielczewski był najbardziej znanym w Europie kompozytorem polskim XVII wieku. Jego kompozycje były znane w różnych ośrodkach niemieckich, w Danii, Gdańsku, na Śląsku, Morawach i Słowacji, na Ukrainie, w Rosji i prawdopodobnie w Paryżu; zabiegali o nie m.in. książęta niemieccy i patriarcha moskiewski Nikon.
Jego twórczość obejmuje muzykę religijną a cappella, wokalno-instrumentalną oraz instrumentalne canzony, sonaty, tańce i inne utwory świeckie. Wśród niemal 50 kompletnie zachowanych utworów wokalno-instrumentalnych, znajduje się ponad 40 koncertów kościelnych i motetów z basso continuo oraz 4 msze z instrumentami lub tylko z basso continuo. Znaczną część repertuaru zajmują realizowane w bardzo rozmaity sposób kompozycje polichóralne.
Tylko dwa jego utwory ukazały się drukiem: kanon podwójny w unisonie, opublikowany przez Marco Scacchiego w "Xenia Apollinea" (Wenecja 1643) oraz solowy koncert kościelny "Deus in nomine tuo" wydany w zbiorze koncertów kościelnych J. Havemanna "Erster Theil Geistlicher Concerten" (Jena 1659). Pozostałe kompozycje zachowały się w rękopiśmiennych kopiach i znajdują się obecnie w bibliotekach i archiwach zagranicznych – w Berlinie, Paryżu, Kromieryżu, Lewoczy i Wilnie, a także polskich – w Gdańsku, Warszawie i Krakowie.
Znana obecnie twórczość Mielczewskiego stanowi znaczną część zachowanego repertuaru powstałego w Rzeczypospolitej czasów Wazów. Bogactwo zastosowanych w niej środków technicznych oraz różnorodność stylistyczna dobrze świadczą o warsztacie kompozytorskim Mielczewskiego, a pośrednio także o poziomie artystycznym praktyki kompozytorskiej w XVII-wiecznej Polsce.

</doc>
<doc id="540014" url="https://pl.wikipedia.org/wiki?curid=540014" title="Chaos (postać)">
Chaos (postać)



</doc>
<doc id="540015" url="https://pl.wikipedia.org/wiki?curid=540015" title="MiniMax">
MiniMax



</doc>
<doc id="540020" url="https://pl.wikipedia.org/wiki?curid=540020" title="Przytarczyca">
Przytarczyca



</doc>
<doc id="540023" url="https://pl.wikipedia.org/wiki?curid=540023" title="Pierwiosnka omączona">
Pierwiosnka omączona



</doc>
<doc id="540028" url="https://pl.wikipedia.org/wiki?curid=540028" title="Pierwiosnka lekarska">
Pierwiosnka lekarska



</doc>
<doc id="540029" url="https://pl.wikipedia.org/wiki?curid=540029" title="Pierwiosnka łyszczak">
Pierwiosnka łyszczak



</doc>
<doc id="540030" url="https://pl.wikipedia.org/wiki?curid=540030" title="Pierwiosnka wyniosła">
Pierwiosnka wyniosła



</doc>
<doc id="540033" url="https://pl.wikipedia.org/wiki?curid=540033" title="Animus rem sibi habendi">
Animus rem sibi habendi



</doc>
<doc id="540039" url="https://pl.wikipedia.org/wiki?curid=540039" title="Ferdinand Marcos">
Ferdinand Marcos

Ferdinand Edralin Marcos (ur. 11 września 1917 w Sarrat, zm. 28 września 1989 w Honolulu) – filipiński polityk i prezydent, a w praktyce dyktator tego kraju w latach 1965-1986. Był mężem Imeldy Marcos a ojcem siedemnastego prezydenta Filipin Ferdinanda Marcosa Jr.
Życiorys.
Wczesne lata.
Urodził się w 1917 roku w Sarrat na północy wyspy Luzon. Uczęszczał do szkoły w Manili. W 1939 roku ukończył z wyróżnieniem wydział prawa Uniwersytetu Filipińskiego. W czasie II wojny światowej służył w armii filipińskiej. Został wzięty do niewoli japońskiej i zmuszony do wzięcia udziału w tak zwanym marszu śmierci z Bataan do środkowego Luzonu. Później udało mu się uciec z niewoli. Według jego własnej relacji: aktywnie uczestniczył potem w działaniach filipińskiej, antyjapońskiej partyzantki. Brak jednak innych poświadczonych dowodów na temat jego aktywnego udziału w walce ruchu oporu.
Początki działalności politycznej.
Po wojnie Marcos w latach 1946-1947 pełnił funkcję asystenta Manuela Roxasa, pierwszego prezydenta niepodległych Filipin. W latach 1949-1959 sprawował mandat deputowanego do Izby Reprezentantów, a w latach 1959-1965 zasiadał w senacie. Wkrótce potem rozpoczął starania o uzyskanie nominacji prezydenckiej z ramienia Partii Liberalnej. Wobec braku poparcia liberałów postanowił związać się z Partią Narodową i wystąpić przeciw kandydatowi liberałów Diosdado Macapagalowi. Po zaciętej kampanii wyszedł zwycięsko z konfrontacji wyborczej i 30 grudnia 1965 roku został prezydentem Filipin. Cztery lata później wybrano go ponownie.
Rządy prezydenckie.
Pierwsze dwie kadencje Marcosa znaczą ważne reformy, służące poprawie sytuacji rolnictwa, przemysłu i edukacji. Stopniowo jednak w kraju zaczęły nasilać się różnorakie konflikty i napięcia. W odpowiedzi Marcos 21 września 1972 roku wprowadził stan wyjątkowy i przeprowadził masowe aresztowania politycznych przeciwników. Rozwiązał parlament i wprowadził nową konstytucję, znacznie zwiększającą jego władzę. W styczniu 1981 roku zniósł stan wyjątkowy, w dalszym ciągu jednak sprawował władzę za pomocą dekretów. 
Przeciwko dyktatorskim rządom od przełomu lat 60. i 70. walkę prowadziła partyzantka muzułmańska z Narodowego Frontu Wyzwolenia Moro oraz lewicowa skupiona w Nowej Armii Ludowej. Równocześnie przeciwko jego dyktaturze występowała opozycja liberalna z Benigno Aquino na czele, którego Marcos kazał uwięzić. Po ośmiu latach więzienia Aquino, cieszący się dużą popularnością wśród ludności, został zwolniony i wyjechał do Stanów Zjednoczonych, gdzie przeszedł operację serca. Po zakończeniu kuracji zdecydował się powrócić do Filipin. 21 sierpnia 1983 roku został jednak zastrzelony na lotnisku w Manili. Jego śmierć spowodowała wybuch zamieszek w całym kraju. Marcos został zmuszony do powołania komisji śledczej, która ustaliła, że za zamach odpowiedzialny był najwyższy rangą oficer armii filipińskiej, krewny i bliski współpracownik Marcosa – generał Fabian Ver.
Wybory 1986 roku.
Starając się umocnić swą pozycję Marcos zarządził przeprowadzenie wyborów prezydenckich. Do walki z nim stanęła wdowa po zastrzelonym Aquino - Corazon Aquino. Przeprowadzone w 1986 roku wybory, którym towarzyszyły liczne nadużycia i fałszerstwa, przyniosły Marcosowi kolejne zwycięstwo. Opozycja nie uznała jednak tych wyborów. W tej sytuacji Marcos postanowił siłą rozprawić się z przeciwnikami. Na jego polecenie dokonano wśród opozycyjnych polityków wielu aresztowań. Spowodowało to zamieszki w całym kraju.
Upadek.
Zmarł 28 września 1989 roku w Honolulu na Hawajach. Pochowany został 15 października 1989 w tym samym mieście.

</doc>
<doc id="540040" url="https://pl.wikipedia.org/wiki?curid=540040" title="Imelda Marcos">
Imelda Marcos

Imelda Romuáldez Marcos (ur. 2 lipca 1929 w Manili) − była żona prezydenta Filipin Ferdinanda Marcosa i znana osoba życia politycznego Filipin.
Była laureatką konkursu piękności Miss Manila i została w 1954 r. żoną filipińskiego polityka Ferdinanda Marcosa. W 1965 r. Marcos został prezydentem Filipin, a od 1974 r. rządził w sposób autokratyczny. W czasie jego rządów Imelda Marcos weszła do kręgów władzy i została mianowana gubernatorem Regionu Stołecznego, ministrem ekologii oraz budownictwa mieszkaniowego. W czasie choroby Marcosa faktycznie sprawowała władzę nad państwem. W imieniu męża wielokrotnie reprezentowała Filipiny za granicą, między innymi stała na czele delegacji do Moskwy uczestniczących w pogrzebach kolejnych przywódców ZSRR – Leonida Breżniewa (1982), Jurija Andropowa (1984) i Konstantina Czernienko (1985). W 1971 reprezentowała Filipiny na obchodach 2500-lecia Cesarstwa Perskiego, które były jednym z największych w historii zgromadzeń koronowanych głów i przywódców z całego świata. 7 grudnia 1972 roku została ciężko zraniona nożem przez zamachowca.
Po obaleniu rządów klanu Marcosów w 1986 r., Marcosowie schronili się na Hawajach. Słynna stała się wtedy jej ekstrawagancja, a Imelda Marcos stała się sławna z powodu pozostawionej w rezydencji prezydenckiej "Malacañan Palace" olbrzymiej kolekcji luksusowego obuwia (1006 szt.), 15 płaszczy z norek, 508 długich płaszczy, 888 torebek, 65 parasolek, 71 par okularów przeciwsłonecznych.
Trzy lata po śmierci Marcosa w 1989 r. Imelda Marcos powróciła na Filipiny i wystartowała w wyborach prezydenckich, w których doznała porażki, lecz zdobyła miejsce w Izbie Reprezentantów. W 1998 r. ponownie próbowała, bez skutku, zdobyć fotel prezydencki. Po wygaśnięciu jej immunitetu w 2001 r. została aresztowana i oskarżona o malwersacje finansowe, które miały miejsce za rządów Marcosów, lecz została uniewinniona.
W kwietniu 2010 ukazał się album koncepcyjny „Here Lies Love” Davida Byrne’a i Fatboy Slima, z udziałem 22 wokalistek, poświęcony osobie Imeldy Marcos.
W latach 2010–2019 ponownie sprawowała funkcję deputowanej do filipińskiej Izby Reprezentantów.
Odznaczenia.
W 1978 została odznaczona jako pierwsza Krzyżem Wielkim Gawad Mabini. Uhonorowana także wojskową komandorią Legii Honorowej w 1972, kobiecym Orderem Gabrieli Silang i Wielkim Łańcuchem Orderu Serca Złotego w 1965.
Otrzymała też wiele zagranicznych odznaczeń, np.:

</doc>
<doc id="540043" url="https://pl.wikipedia.org/wiki?curid=540043" title="Zalew Sosina">
Zalew Sosina



</doc>
<doc id="540044" url="https://pl.wikipedia.org/wiki?curid=540044" title="Andrzej &quot;Piasek&quot; Piaseczny">
Andrzej &quot;Piasek&quot; Piaseczny



</doc>
<doc id="540048" url="https://pl.wikipedia.org/wiki?curid=540048" title="Reprezentacja Serbii w piłce nożnej mężczyzn">
Reprezentacja Serbii w piłce nożnej mężczyzn

Reprezentacja Serbii w piłce nożnej mężczyzn (serb. "") – narodowy zespół piłkarzy nożnych Serbii. Za funkcjonowanie reprezentacji odpowiedzialny jest Związek Piłki Nożnej Serbii.
Piłkarska drużyna Serbii jest wg FIFA i UEFA oficjalnym sukcesorem tradycji reprezentacji Jugosławii. Należy jednak pamiętać, iż według prawa międzynarodowego (Rezolucja Rady Bezpieczeństwa ONZ nr 777 poparta przez Zgromadzenie Ogólne ONZ rezolucją nr 47/1) Federalna Republika Jugosławii (dzisiejsza Republika Serbii) nie jest kontynuatorem prawnym Socjalistycznej Federacyjnej Republiki Jugosławii.
Dzieje reprezentacji.
Mimo iż niepodległość "nowej" Jugosławii ogłoszono 28 kwietnia 1992 roku, to z powodu międzynarodowych sankcji nałożonych na ten kraj z powodu wojny w Bośni reprezentacja pierwszy mecz zagrała dopiero w grudniu 1994 roku. Do 1996 roku rozgrywała wyłącznie spotkania towarzyskie, gdyż z eliminacji do Mundialu 1994 i Euro 1996 została wykluczona. Wcześniej jeszcze przed rozpadem "starej" Jugosławii reprezentacja zdołała się zakwalifikować po sportowej walce na Euro 1992, jednak także z powodu międzynarodowych sankcji reprezentacja została wykluczona z mistrzostw, a jej miejsce zajęła druga w swojej grupie eliminacyjnej Dania, która później zdobyła mistrzostwo Europy.
Zadebiutowała w kwalifikacjach do Mundialu 1998. Drużyna prowadzona przez Slobodana Santrača z Predragiem Mijatovicem, Miroslavem Djukicem, Sinišą Mihajlovicem i Darko Kovačevicem w składzie wprawdzie została wyprzedzona w grupie przez Hiszpanię, ale pokonała m.in. ówczesnych wicemistrzów Starego Kontynentu Czechów. Jugosłowianie grali ofensywnie i efektownie, i właśnie wtedy doczekali się przezwiska "Brazylijczycy Europy". W barażach nie dali szans Węgrom (7:1 i 5:0).
Na Mundialu zaprezentowali się przyzwoicie. W 1/8 finału po wyrównanym meczu i w dość pechowych okolicznościach (Mijatović nie strzelił karnego w ostatniej minucie) przegrali 1:2 z Holandią.
Dwa lata później, na Euro 2000, reprezentacja dowodzona tym razem przez 70-letniego Vujadina Boškova również odpadła w drugiej rundzie, a ich pogromcami (przegrali 1:6) tak jak w 1998 roku byli Holendrzy. Na pocieszenie Jugosłowianom pozostała korona strzelców turnieju dla Savo Miloševica.
Od czasu zakończenia mistrzostw Europy rozpoczął się kryzys drużyny narodowej, pogłębiany częstymi zmianami selekcjonerów. Rezygnacja z gry w kadrze najlepszych piłkarzy i wysoki stopień korupcji w związku piłkarskim to największe bolączki futbolu serbskiego u progu XXI wieku. W eliminacjach do Mundialu 2002 reprezentacja dała się wyprzedzić Rosji i Słowenii, a w kwalifikacjach do Euro 2004, w których po raz pierwszy wystąpiła pod nazwą Serbii i Czarnogóry – Włochom i Walijczykom.
Wydawało się, że powoli drużyna zaczyna wychodzić z zapaści. W połowie 2003 roku selekcjonerem został Ilija Petković. Zmieniły się również władze związku, na nowego prezesa wybrano byłego reprezentanta Jugosławii Dragan Stojkovicia. Trener Petković postawił na piłkarzy nieogranych na międzynarodowych boiskach i zrezygnował z usług większości "gwiazd". Efektem jego polityki kadrowej był udany występ w eliminacjach do Mundialu 2006 i awans do tego turnieju z pierwszego miejsca (Serbowie wyprzedzili m.in. Hiszpanię i Belgię). Największą siłą drużyny była wówczas defensywa. Bramkarz Dragoslav Jevrić i obrońcy Goran Gavrancić, Ivica Dragutinović, Mladen Krstajić, Nemanja Vidić (który dzięki dobrym występom w kadrze został kupiony przez Manchester United) oraz Marjan Marković grali na tyle skutecznie, że reprezentacja straciła w kwalifikacjach tylko jedną bramkę. Zupełnie inaczej zaprezentowała się w samym turnieju. Serbowie i Czarnogórcy odpadli już po fazie grupowej, przegrywając wszystkie trzy spotkania, w których zanotowali bilans bramek 2:10. Dnia 21 maja 2006 roku w Czarnogórze odbyło się referendum niepodległościowe. Jego wynik oznaczał odłączenie Czarnogóry od państwa i tym samym powstanie nowej reprezentacji piłkarskiej. 
W eliminacjach do Mundialu 2010, Serbowie trafili w nich do grupy 7 razem z Francją, Austrią, Litwą, Rumunią i Wyspami Owczymi. Zajęli w nich pierwsze miejsce z dorobkiem 22 punktów po siedmiu zwycięstwach, jednym remisie i dwóch porażkach w dziesięciu spotkaniach. Na Mundialu w RPA serbscy piłkarze grali w grupie D razem z Niemcami, Ghaną i Australią. Po jednym zwycięstwie (1:0 z Niemcami) i dwóch porażkach (z Ghaną 0:1 i Australią 1:2) z trzema punktami na koncie zajęli ostatnie miejsce w grupie i zakończyli swój udział w tych mistrzostwach na fazie grupowej.
Eliminacje do kolejnych trzech turniejów: Mistrzostw Europy 2012, Mundialu w 2014, i ME 2016 zakończyły się dla Serbów porażką. W eliminacjach do Mistrzostw Świata 2018 w Rosji serbską kadrę prowadził Slavoljub Muslin. Po zwycięstwie w grupie (21 punktów w 10 meczach) i bezpośrednim awansie na mundial dość nieoczekiwanie tamtejszy związek piłkarski postanowił rozwiązać umowę z Muslinem. Kadrę Serbii przejął Mladen Krstajić, który wywalczył awans na Mundial 2018. Serbia w Rosji grała w grupie E razem z Brazylią, Szwajcarią i Kostaryką. Po zwycięstwie z Kostarykanami 1:0 w pierwszym meczu przyszły dwie porażki (ze Szwajcarią 1:2 i Brazylią 0:2). Serbowie zajęli więc trzecie miejsce w grupie i ostatecznie nie uzyskali awansu do dalszej fazy turnieju.
Stroje.
Dzieje strojów.
Stroje domowe

</doc>
<doc id="540059" url="https://pl.wikipedia.org/wiki?curid=540059" title="Pacyfista">
Pacyfista



</doc>
<doc id="540063" url="https://pl.wikipedia.org/wiki?curid=540063" title="Dochodowa elastyczność popytu">
Dochodowa elastyczność popytu

Dochodowa elastyczność popytu – stosunek względnej zmiany wielkości popytu na dobro do względnej zmiany dochodu.
Opis.
Dochodowa elastyczność popytu informuje, w jaki sposób zmiany dochodu nabywcy wpływają na wielkość popytu na dobro. Miernikiem tej reakcji jest współczynnik dochodowej elastyczności popytu, który ma postać:
gdzie:
Dochodowa elastyczność popytu jest relacją między procentową zmianą popytu na dane dobro a procentową zmianą dochodów nabywców. Mówi ona, o ile procent zmieni się popyt, jeżeli dochody nabywców zmienią się o 1%.
Współczynnik dochodowej elastyczności popytu.
Jeśli zmiany dochodu i popytu są jednokierunkowe, tj. wzrost dochodu powoduje wzrost popytu, to współczynnik dochodowej elastyczności popytu przyjmuje wartości dodatnie. Są jednak dobra, np. chleb, które charakteryzują się nietypową reakcją popytu na wzrost dochodów. Dobra niższego rzędu mają ujemną dochodową elastyczność popytu formula_7 Wzrost dochodu zmniejsza wielkość zapotrzebowania na te dobra, a zarazem ich udział w budżetach nabywców (przykładowo wzrost dochodu spowoduje zastępowanie wędlin niższej jakości wędlinami lepszymi jakościowo).
Dobra niezaliczane do dóbr niższego rzędu to dobra normalne. Mają one dodatnią dochodową elastyczność popytu.
Dobra podstawowe mają elastyczność dochodową popytu mniejszą od jedności formula_8 Kiedy budżet wzrasta, następuje spadek udziału tych dóbr w budżecie. Przykładowo, gdy wzrost dochodu o 10% spowoduje wzrost popytu o 5%, współczynnik dochodowej elastyczności popytu wynosi 0,5. Im bliżej zera, tym mniejsza elastyczność. Gdy formula_9 popyt jest sztywny, tzn. nie reaguje na zmianę dochodu.
Dobra luksusowe, np. jacht, mają dochodową elastyczność popytu większą od jedności. Wzrost dochodów zwiększa popyt na te dobra i ich udział w budżetach nabywców. Kiedy formula_10 względna zmiana popytu jest większa od względnej zmiany dochodu – popyt jest wysoce elastyczny.
Współczynnik dochodowej elastyczności popytu może być równy jedności formula_11 Oznacza to, że względna zmiana dochodu jest równa względnej zmianie popytu (przykładowo wzrost dochodu o 10% powoduje wzrost popytu o 10% – jest to tzw. elastyczność wzorcowa).
Znaczenie dochodowej elastyczności popytu.
Znajomość dochodowej elastyczności popytu jest niezbędna do prognozowania zmian w strukturze popytu konsumpcyjnego, zachodzących m.in. pod wpływem wzrostu gospodarczego i wzrostu poziomu zamożności. Poza tym badanie zmian struktury popytu pod wpływem zmian dochodów jest przydatne do obliczania wskaźnika kosztów utrzymania w różnych grupach społecznych i zawodowych ludności oraz do prowadzenia odpowiedniej polityki socjalnej przez państwo.
Badania dotyczące reakcji popytu na zmiany dochodów oraz budżetów domowych pozwoliły określić kolejność i rozmiary wydatków przeznaczanych przez konsumentów na zakup określonych dóbr i usług: najpierw są zaspokajane potrzeby podstawowe (głównie żywnościowe), które pochłaniają większą część dochodu u konsumentów posiadających niskie dochody, a dopiero po zaspokojeniu potrzeb podstawowych, pozostała część dochodu może być przeznaczona na zaspokojenie potrzeb wyższego rzędu.

</doc>
<doc id="540069" url="https://pl.wikipedia.org/wiki?curid=540069" title="Pavle Jurišić Šturm">
Pavle Jurišić Šturm

Pavle Jurišić Šturm (właściwie Paul Sturm, ur. 22 sierpnia 1848 w Görlitz, zm. 14 stycznia 1922 w Belgradzie) – serbski generał pochodzenia łużyckiego.
W szeregach armii pruskiej walczył przeciwko Francji w wojnie 1870-1871.
Do wojska serbskiego wstąpił jako ochotnik po wybuchu wojny serbsko-tureckiej (1876–1878 r.). W czasie I wojny bałkańskiej (1912 r.) dowodził Drińską Dywizją. W wyniku odniesionego zwycięstwa nad wojskami tureckimi w bitwie pod Kumanowem został awansowany na generała. Podczas II wojny bałkańskiej dowodził Dunajską Dywizją. W 1914 r. objął dowództwo nad 3 Armią. Na jej czele powstrzymywał ataki austro-węgierskie na Drinie, pozwalając armii serbskiej na skoncentrowanie sił. Ze swoimi oddziałami walczył w bitwie na górze Cer (pierwsze zwycięstwo Ententy w I wojnie światowej) oraz bitwie nad Kolubarą (w jej wyniku wojska austro-węgierskie wycofały się z Serbii). W 1915 r. nastąpiła wspólna ofensywa Austro-Węgier, Niemiec i Bułgarii na Serbię, która doprowadziła do jej załamania. Armia serbska wycofała się z kraju i przy pomocy sojuszników została przewieziona na grecką wyspę Korfu. Po reorganizacji wojsko serbskie zostało przerzucone do Grecji, gdzie obsadziło część nowo powstałego frontu. W 1916 r. 3 Armia została rozwiązana, a jej oddziały posłużyły do uzupełnienia strat armii 1 i 2.
W latach 1908–1917 piastował stanowisko I Adiutanta Króla.

</doc>
<doc id="540073" url="https://pl.wikipedia.org/wiki?curid=540073" title="Luis Fernández">
Luis Fernández

Luis Fernandez (ur. 2 października 1959 w Tarifie w Hiszpanii) – francuski trener piłkarski i piłkarz występujący na pozycji defensywnego pomocnika. Po zakończeniu kariery piłkarskiej w 1993 roku został menedżerem. Zarządzał AS Cannes, Paris Saint-Germain oraz kilkoma innymi klubami. Jest indywidualnie odpowiedzialny za sprowadzenie Ronaldinho do Europy.
W reprezentacji Francji w latach 1982–1992 rozegrał 60 meczów, zdobył 6 goli.
Życiorys.
Gracz.
W wieku 19 lat Luis Fernandez podpisał pierwszy profesjonalny kontrakt z Paris Saint-Germain. Szybko pokazał, że jego miejsce jest na tyle pomocy, specjalizuje się w wygrywaniu pojedynków o piłkę, ale także zdolność do dokładnych podań i z końcem roku 1982 rozegrał swój pierwszy mecz w reprezentacji Francji przeciwko Holandii 10 listopada 1982. Mając zaledwie 23 lata Luis Fernandez był już tak ważną częścią drużyny, że kilka miesięcy wcześniej był półfinalistą Mistrzostw Świata w Hiszpanii. Uformował narodową pomoc z taki francuskim gwiazdami jak defensywny pomocnik Jean Tigana i ofensywni gracze Alain Giresse i Michel Platini – pomoc, która była znana jako „magiczny kwadrat”. Z drużyną narodową Fernandez wygrał Euro 1984 – w domu we Francji – i doszedł do półfinału w Mistrzostwach Świata w 1986 roku w Meksyku.
Po eliminacjach do Mistrzostw Świata w 1986 roku i tuż po wygranym Mistrzostwie Francji z PSG, Fernandez podjął decyzję dołączyć do drużyny Jean-Luca Lagardere’a Racing Club de France. Ale w rzeczywistości drużyna była silna tylko na papierze, klub i Fernandez nie działali razem i zostawił Racing na trzy lata. Po Mistrzostwach Świata 1986 francuska drużyna nie zakwalifikowała się na Euro 1988 i Mistrzostwa Świata 1990.
Z Racingu Fernandez przeszedł do AS Cannes w 1989 – bardziej skromnego klubu z przyjaznym otoczeniem. Fernandez był nadal częścią drużyny francuskiej, jednak forma już zanikała. Pod skrzydłami Michela Platiniego, Fernandez mógł grać rolę jokera, który miał ustawić końcowy wynik meczu. Fernandez zagrał na Euro 1992, gdzie Francja odpadła już w fazie grupowej i Fernandez zdecydował zakończyć międzynarodową karierę. Na poziomie klubu AS Cannes spadło do Ligue 2 w końcu sezonu 1991-92, ale Fernandez zdecydował pozostać w klubie i skończyć karierę, gdy jego kontrakt wygaśnie. Ale Fernandez nie uwzględnił wolnego przejścia na emeryturę, kiedy po kilku tygodniach AS Cannes zdecydował zaufać Fernandezowi na stanowisku menedżera. Fernandez w ten sposób zakończył sezon jako trener-zawodnik i poprowadził Cannes z powrotem do Ligue 1, a na koniec sezonu definitywnie zaczął karierę menedżera.
Menedżer.
Po promocji AS Cannes do Ligue 1, Luis Fernandez kontynuował prace w klubie i zakwalifikował go do Pucharu UEFA. Został uznany "Najlepszym trenerem Ligue 1" i pod koniec sezonu 1993-94 Fernandez zaczął używać do ofensywnej taktyki młodych zawodników. Postacią Fernandeza zainteresowało się Paris Saint-Germain. Pomimo tego, że PSG wygrali Mistrzostwo Francji i mieli dobry start w Lidze Mistrzów, PSG zawiodło. Zarząd PSG zobaczył w Fernandezie idealnego menedżera do uformowania obrazu klubu.
Pierwszy sezon Luisa Fernandeza w Paris-Saint-Germain był sukcesem. PSG wygrało dwa krajowe puchary: Puchar Francji i Puchar Ligi Francuskiej. Dobrze zaprezentowało się w Lidze Mistrzów przegrywając dopiero w półfinale z AC Milanem.
Silniejszy pokaz Fernandez i drużyna PSG zrobiła, gdy w ćwierćfinałach w dwóch meczach przeciwko wielkiej Barcelonie z Johannem Cruyffem na stanowisku trenera. Drugi sezon w PSG, był początkiem końca Fernandeza. Zdystansowawszy kolejny raz Ligue 1, PSG znalazło oddech świeżego powietrza w europejskich zawodach, gdzie wygrali Puchar Zdobywców Pucharów po zwycięstwie w finale przeciwko Rapidowi Wiedeń, robiąc z Fernandeza pierwszego francuskiego trenera, który zwyciężył w europejskich pucharach. Prestiżowe zwycięstwo nie było jednak wystarczające, by zachować Fernandeza na miejscu PSG jednakże, po zgubionym mistrzostwie Fernandez opuścił Paris Saint-Germain w końcu sezonu 1995-96.
Fernandez skontaktował się wtedy z Athletikiem Bilbao z hiszpańskiej La Liga klub z Fernandezem jako menedżerem zakwalifikował się do Ligi Mistrzów, gdzie spędził cztery sezony.
W 2000 roku Fernandez powrócił do Francji w grudniu, gdzie jeszcze raz zajął miejsce w PSG zastępując Philippe Bergeroo. Mimo że drużyna miała takie gwiazdy jak Augustine Okocha, Nicolas Anelka, a zwłaszcza Ronaldinho, Fernandez nigdy nie zdobył satysfakcjonujących ambicje klubu. Luis Fernandez został zwolniony w końcu sezonu 2002-03 po dwóch i pół latach.
Sześć miesięcy później, Luis był w Hiszpanii, uchronił RCD Espanyol w grudniu 2003 od spadku do drugiej ligi. Po roku nieaktywności Luis Fernandez w czerwcu 2005 został menedżerem Al-Rayyan SC z Kataru, który opuścił w listopadzie tego samego roku i dołączył do izraelskiego klubu Beitar Jerozolima jako generalny menedżer, czyli po prostu trener. W końcu sezonu 2005/06 Luis opuścił Beitar Jerozolima po tym, jak wdał się w konflikt z fanami klubu. Luis chciałby teraz wrócić do AS Cannes, który gra teraz w Championnat France de National – klub, który zaczął jego menedżerską karierę. W grudniu 2006 objął posadę trenera Realu Betis Sevilla.
W dniu 21 marca 2010 roku został selekcjonerem reprezentacji Izraela.
Nagrody.
Jako zawodnik
jako menedżer

</doc>
<doc id="540077" url="https://pl.wikipedia.org/wiki?curid=540077" title="Przestrzeń lokalnie zwarta">
Przestrzeń lokalnie zwarta

Przestrzeń lokalnie zwarta – przestrzeń topologiczna, która lokalnie wygląda jak przestrzeń zwarta. Ściśle mówiąc, przestrzeń topologiczna formula_1 jest lokalnie zwarta jeśli każdy punkt formula_2 ma bazę otoczeń złożoną ze zbiorów warunkowo zwartych.
Przykłady.
Następujące przestrzenie topologiczne są lokalnie zwarte:
Następujące przestrzenie nie są lokalnie zwarte:

</doc>
<doc id="540080" url="https://pl.wikipedia.org/wiki?curid=540080" title="PKP PR">
PKP PR



</doc>
<doc id="540082" url="https://pl.wikipedia.org/wiki?curid=540082" title="SR-71 Blackbird">
SR-71 Blackbird



</doc>
<doc id="540086" url="https://pl.wikipedia.org/wiki?curid=540086" title="Lockheed SR-71 Black Bird">
Lockheed SR-71 Black Bird



</doc>
<doc id="540088" url="https://pl.wikipedia.org/wiki?curid=540088" title="Vance Brand">
Vance Brand

Vance DeVoe Brand (ur. 9 maja 1931 w Longmont w stanie Kolorado) – amerykański inżynier, pilot doświadczalny i astronauta.
Wykształcenie i służba wojskowa.
Jako pilot wylatał blisko 10 000 godzin, z czego ponad 8000 na samolotach z napędem odrzutowym i ok. 400 na śmigłowcach. Latał na ponad trzydziestu typach samolotów.
Loty kosmiczne.
Sojuz-Apollo.
Swój pierwszy lot w kosmos Brand rozpoczął 15 lipca 1975. Podczas misji Apollo-ASTP pełnił funkcję pilota modułu dowodzenia. Był to pierwszy wspólny amerykańsko-radziecki lot kosmiczny ("Apollo-Soyuz Test Project"). Razem z nim w statku Apollo znaleźli się: Thomas Stafford – dowódca misji oraz Donald Slayton – pilot modułu dokowania. Astronauci wyruszyli na spotkanie ze statkiem Sojuz 19, który 7,5 godziny wcześniej został wystrzelony na orbitę z terenu ówczesnego ZSRR. W Sojuzie znajdowała się dwuosobowa załoga: Aleksiej Leonow – dowódca i Walerij Kubasow – inżynier pokładowy. 17 lipca oba statki połączyły się na orbicie, a kosmonauci rozpoczęli wspólne badania i eksperymenty. Podczas wyprawy wypróbowano nowy system dokowania oraz zademonstrowano światu fakt międzynarodowej współpracy w kosmosie. Wspólny lot trwał 44 godziny. W tym czasie odbyły się cztery przejścia załóg pomiędzy oboma pojazdami kosmicznymi. Niejako przy okazji ustanowiono sześć rekordów świata FAI. Podczas powrotu amerykańskich astronautów na Ziemię doszło do awarii. Błąd załogi spowodował, że do wnętrza kapsuły dostały się trujące opary paliwa. Na szczęście żaden z trójki astronautów nie ucierpiał z tego powodu. 24 lipca pojazd Apollo wodował w okolicach Hawajów. Załogę i kapsułę statku podjęła z oceanu na pokład jednostka ratownicza – uderzeniowy okręt desantowy USS „New Orleans”.
STS-5 (Columbia F-5).
Siedem lat po pierwszym locie Brand wyruszył w kosmos po raz drugi. Tym razem dowodził promem Columbia podczas misji STS-5. Była to pierwsza wyprawa wahadłowca, podczas której na jego pokładzie znajdowała się czwórka astronautów. W wyprawie uczestniczyli również: Robert Overmyer – pilot oraz Joseph Allen (MS-1) i William Lenoir (MS-2) – specjaliści misji. Start nastąpił 11 listopada 1982. W czasie misji wyniesiono na orbitę dwa komercyjne satelity telekomunikacyjne należące do firm – amerykańskiej Satellite Business Systems Corporation i kanadyjskiej TELESAT. Przy wynoszeniu obu obiektów na orbitę zostały użyte silniki pomocnicze PAM-D ("Payload Assist Module"). Na pokładzie orbitera znajdowało się również oprzyrządowanie lotów próbnych (Development Flight Instrumentation – DFI). Astronauci po raz kolejny badali zachowanie promu w warunkach lotu kosmicznego oraz w trakcie schodzenia z orbity. Poza tym zrealizowali badania medyczne i trzy doświadczenia zaproponowane przez uczniów. 16 listopada Columbia wylądowała w kalifornijskiej bazie lotniczej Edwards.
STS-41-B (Challenger F-4).
W czasie swojego trzeciego lotu w kosmos (3–11 lutego 1984) Brand dowodził pięcioosobową załogą promu Challenger. Pilotem podczas tej wyprawy był Robert Gibson, a specjalistami misji – Bruce McCandless (MS-1), Ronald McNair (MS-2) i Robert Stewart (MS-3). Był to dziesiąty lot w ramach programu "Space Shuttle". W czasie blisko ośmiodniowej ekspedycji astronauci próbowali umieścić na orbicie dwa satelity telekomunikacyjne – amerykański Westar 6 i indonezyjski Palapa B-2. Jednakże awarie silników PAM-D uniemożliwiły realizację tego zadania i oba obiekty nie osiągnęły zaplanowanych orbit. Najbardziej spektakularnym wydarzeniem podczas misji były dwa spacery kosmiczne, które odbyli Bruce McCandless i Robert Stewart. Obaj bez linek asekuracyjnych testowali plecaki manewrowe MMU ("Manned Maneuvering Unit"), oddalając się od Challengera na odległość niemal 100 metrów. Po ośmiu dniach lotu wahadłowiec jako pierwszy prom kosmiczny wylądował na pasie Centrum Kosmicznego im. Johna F. Kennedy’ego na Przylądku Canaveral.
STS-35 (Columbia F-10).
2 grudnia 1990 Brand po raz trzeci dowodził misją wahadłowca. Pierwotnie do tej funkcji wyznaczony był John McBride, który przed lotem niespodziewanie zrezygnował z pracy w NASA. Była to trzydziesta ósma wyprawa wahadłowca. W skład siedmioosobowej załogi wchodzili również: Guy Gardner – pilot, Jeffrey Hoffman (MS-1), John Lounge (MS-2), Robert Parker (MS-3) – specjaliści misji oraz Samuel Durrance (PS-1) i Ronald Parise (PS-2) – specjaliści ładunku. Prom Columbia wystartował w nocy. Program lotu przewidywał prowadzenie obserwacji gwiazd i innych ciał niebieskich. Wahadłowiec miał na pokładzie 13-tonowy ładunek, na który składały się trzy teleskopy ASTRO-1 do obserwacji w paśmie ultrafioletowym oraz szerokopasmowy teleskop rentgenowski BBXRT ("Broad Band X-ray Telescope"). W czasie lotu konieczne było wykonanie ponad dwustu manewrów, aby nakierować teleskopy na wszystkie zaplanowane w programie wyprawy obiekty. 10 grudnia Columbia pomyślnie wylądowała w bazie Edwards. Lądowanie, podobnie jak start, odbyło się w nocy.

</doc>
<doc id="540089" url="https://pl.wikipedia.org/wiki?curid=540089" title="Otherkin">
Otherkin

Otherkin – subkultura osób, które są świadome tego, że mają ludzkie ciała, ale nie czują się w pełni ludźmi. Określenie "otherkin" może być używane jako zbiorcze określenie dla wszystkich tożsamości „innych niż ludzkie”, a także dla osób, które identyfikują się jako istoty mityczne. Subkultura "otherkinów" wywodzi się z internetowej społeczności elfów (ang. "Elven"). Najwcześniejsze odnotowane użycie terminu "otherkin", w kontekście subkultury, pojawiło się w lipcu 1990 roku. 
Charakterystyka i różnorodność.
Osoby uważające się za "otherkinów" twierdzą zwykle, że w sensie fizycznym są ludźmi, ale w sensie umysłowym i duchowym są „inni” (ang. "other"). Niektórzy przypisują tę rozbieżność reinkarnacji lub posiadaniu duszy innego gatunku. Do "otherkinów" należą też stosunkowo nieliczne w tej grupie osoby, które utrzymują, że biologicznie nie są ludźmi, lecz należą do innych gatunków, z którymi się utożsamiają, lub od których pochodzą w drodze skrzyżowania z osobnikiem gatunku ludzkiego. Jeszcze inni, choć niekoniecznie powołują się na swe genetyczne powiązanie z istotami nadprzyrodzonymi, to utrzymują, że są w różny sposób fizycznie odmienieni przez swoją „nie-ludzką” stronę.
Część "otherkinów" porównuje swoją sytuację do sytuacji osób transpłciowych, tworząc kolejny neologizm – „transgatunkowość” (ang. "trans-specieism") – mający oddawać ich wewnętrzne przekonanie o znajdowaniu się w ciele obcego gatunku. Niektóre – uważane zwykle za szczególnie niewiarygodne – społeczności i typy "otherkinów" podlegają zjawisku „nietolerancji subkulturowej” ze strony części "otherkinów", którzy innym typom "otherkinów" zarzucają, że nie czują się naprawdę „inni”, a jedynie z różnych względów za takich się podają (dotyczy to np. osób powołujących się na związki z postaciami z gier wideo i ze świata "anime"). Zwykle sceptycznie odnoszą się też do osób powołujących się na swe wybitne – np. królewskie – pochodzenie, określając to jako „syndrom księżniczki elfów”.
Chociaż istnieje wiele cech wspólnych między społecznościami ludzi „odgrywających role” a „autentycznymi "otherkinami”", to ci ostatni zwracają też uwagę na zasadniczą różnicę między „czuciem się kimś” a „podawaniem się za kogoś”. Przyznają zarazem, że różnica między subiektywnym poczuciem „bycia” i świadomością „udawania” bywa płynna i trudna do zweryfikowania.
Młodzieńcza samoidentyfikacja z tą lub inną społecznością w ramach "otherkinów" (tak jak z każdą inną subkulturą o po części młodzieżowym charakterze) bywa jednak zjawiskiem przejściowym, zależnym od chwilowych emocji, przypadku, osobistych zainteresowań lub mody, i jest wówczas bagatelizowana przez większość dojrzałych autentycznych otherkinów.
Gatunki.
Istnieją różne „gatunki” "otherkinów", posiadające – ich własnym zdaniem – odrębne cechy. Do najczęściej spotykanych „gatunków” należą:
Innym poglądem charakteryzującym "otherkinów" jest tzw. archetyp osobowości. Oznacza on, że każdy z podtypów "otherkinów" posiada jakoby cechy innego typu stworzenia. Jeżeli więc ktoś twierdzi, że jest "Angelkinem", to może nie mieć na myśli tego, że jest np. duszą anioła uwięzioną w ludzkim ciele, lecz chce wskazać jedynie swoje cechy (empatia, miłość itd.). Są to jednak cechy bardzo przejaskrawione, często trudne dla zaakceptowania przez społeczeństwo, które uznaje je za anormalne.

</doc>
<doc id="540090" url="https://pl.wikipedia.org/wiki?curid=540090" title="Katastrofa lotnicza w Mediolanie">
Katastrofa lotnicza w Mediolanie

Wypadek lotniczy w Mediolanie – wypadek, do którego doszło na mediolańskim lotnisku Linate, 8 października 2001 roku. Samolot MD-87 linii lotniczych SAS, lot nr SK686 do Kopenhagi, zderzył się w czasie startu z odrzutowcem Cessna Citation. W wyniku zderzenia zginęły wszystkie osoby na pokładzie obu samolotów (110 na pokładzie MD-87 i 4 w Cessnie), a także 4 osoby pracujące w sortowni bagażu, w którą uderzył samolot. Jest to najtragiczniejsza katastrofa lotnicza w historii Włoch.
Lotnisko.
W dniu wypadku na lotnisku panowała gęsta mgła – widoczność nie przekraczała 50–100 m. Lotnisko nie posiadało odpowiednich systemów do kontroli kołowań samolotów po płycie lotniska – w 1998 r. został zakupiony radar do prowadzenia takiej kontroli, ale pomimo upływu 3 lat nie został on zainstalowany. Do pomocy kontrolerom służyła mapa lotniska i kartka, na której notowali położenie maszyn.
Przebieg katastrofy.
Pilot dyspozycyjnej Cessny z 4 osobami na pokładzie poprosił kontrolę naziemną o wytyczenie trasy na pas startowy. Kontroler z wieży nakazał kołowanie na północ drogą „Romeo 5" oraz zgłoszenie zatrzymania na przedłużeniu pasa 36R (tym samym omijając aktywny pas startowy). Pilot jednak błędnie skręcił w drogę „Romeo 6" prowadzącą bezpośrednio na pas startowy.
Jednym z momentów, w którym można było zapobiec wypadkowi, było zgłoszenie przez pilota Cessny minięcia drogi „Sierra 4", która nie była zaznaczona na oficjalnej mapie lotniska i o której istnieniu nie miał pojęcia kontroler. Pilot, nic nie przeczuwając, kontynuował kołowanie drogą „Romeo 6", gdy dojechał do linii postoju przed pasem skontaktował się z wieżą – jak się później okazało po raz ostatni. Zameldował, iż stoi w punkcie zatrzymania (w jego i kontrolera mniemaniu przed północną płytą postojową) i oczekuje na zezwolenie na kontynuowanie kołowania. Kontroler zezwolił na kontynuowanie kołowania po „głównej płycie postojowej” i głównej drodze kołowania” (nazwy również sprzeczne z oficjalnie obowiązującymi), jednakże w rzeczywistości Cessna wjeżdżała na pas startowy.
W tym samym momencie skandynawski MD-87 linii lotniczych SAS dostał zgodę na wjazd na pas startowy i rozpoczęcie rozbiegu od innego kontrolera. Cessna ruszyła z miejsca chwilowego postoju, kierując się nieświadoma niebezpieczeństwa dalej po drodze „Romeo 6". Gdy MD-87 osiągnął znaczną prędkość, Cessna wyjechała na pas. Piloci MD-87 widzieli Cessnę przez ułamek sekundy (prędkość MD-87 wynosiła około 75 m/s, a widoczność była na poziomie 50 m), ale nie mogli w żaden sposób zareagować. Uderzenie miało miejsce z prawej strony MD-87. Uszkodzenie przedniego, prawego i lewego podwozia oraz uszkodzenie prawego silnika spowodowały prawie natychmiastową utratę wysokości (samolot na 9 s wzniósł się w powietrze) i MD-87 uderzył w znajdującą się w okolicach końca pasa sortownię bagaży mediolańskiego lotniska. Zginęło 118 osób.
Często mówi się, że była druga katastrofa – akcja ratownicza. Dopiero pięć minut po zderzeniu na lotnisku rozległ się alarm, a po około 25 minutach znaleziono Cessnę na pasie startowym. Trzy z czterech osób na pokładzie Cessny zginęło na skutek pożaru, czyli przeżyli wypadek, ale nie dostali pomocy na czas.
Przyczyna wypadku.
Główną przyczyną wypadku był brak systemu, który monitoruje pozycje samolotów na płycie lotniska – odpowiedzialność spada tutaj na władze lotniska, które dopuściły do tego, że dostarczony 3 lata wcześniej system nie został zamontowany. Podobną winę ponosi kontroler ruchu naziemnego, który mógł kilkakrotnie zauważyć pomyłkę.

</doc>
<doc id="540092" url="https://pl.wikipedia.org/wiki?curid=540092" title="Wstężyk ogrodowy">
Wstężyk ogrodowy

Wstężyk ogrodowy ("Cepaea hortensis") – ślimak należący do rodziny ślimakowatych. Występuje w Ameryce Północnej i w Europie, w tym na obszarze całej Polski. Ślimak ten jest bardzo podobny do wstężyka austriackiego. Ma różnokolorową muszlę o błyszczącej powierzchni. Wstężyk ogrodowy w przeciwieństwie do dorosłego wstężyka gajowego ma jasną (białą) wargę otaczającą otwór muszli. Wstężyki ogrodowe są jadalne, ale rzadko spożywane ze względu na niewielkie rozmiary i różnie oceniane walory smakowe.

</doc>
<doc id="540093" url="https://pl.wikipedia.org/wiki?curid=540093" title="Johan Micoud">
Johan Micoud

Johan Micoud (ur. 24 lipca 1973 w Cannes) – francuski piłkarz występujący najczęściej na pozycji ofensywnego lub lewego pomocnika.
Kariera klubowa.
Johan Micoud zawodową karierę rozpoczynał w 1992 w klubie ze swojego rodzinnego miasta – AS Cannes. W debiutanckim sezonie wystąpił w 28 spotkaniach i strzelił dwie bramki. Razem z zespołem zajął drugie miejsce w tabeli Ligue 2, dzięki czemu awansował do pierwszej ligi. AS Cannes w najwyższej klasie rozgrywek w kraju zajęło szóstą lokatę, dzięki czemu uzyskało prawo do gry w Pucharze UEFA w sezonie 1994/1995. Następnie drużyna z Cannes plasowała się w ligowej tabeli coraz niżej, a latem 1996 roku Micoud postanowił odejść do Girondins Bordeaux. W nowym klubie od razu wywalczył sobie miejsce w podstawowej jedenastce i szybko okazał się jednym z najważniejszych ogniw w zespole. Francuski zawodnik sezon zakończył z ośmioma bramkami na koncie, a więcej trafień na koncie w drużynie Bordeaux miał tylko jeden z najlepszych strzelców rozgrywek – Jean-Pierre Papin. W 1999 roku Micoud razem z zespołem sięgnął po pierwsze w swojej karierze mistrzostwo kraju. Łącznie dla ekipy „Żyrondystów” Francuz przez cztery lata zaliczył 127 występów i zdobył 27 goli. W 2000 roku wyjechał do Włoch, gdzie podpisał kontrakt z AC Parma. W drużynie „Gialloblu” Micoud grał między innymi u boku swoich rodaków – Liliana Thurama, Sabri Lamouchiego, Alana Boghossiana, Sébastiena Freya oraz Martina Djetou. W 2002 roku wychowanek AS Cannes odszedł do niemieckiego Werderu Brema, z którym w 2004 zdobył mistrzostwo oraz puchar kraju. Dla Bremeńczyków Micoud zaliczył 123 ligowe występy i zdobył 31 goli, a po zakończeniu sezonu 2005/2006 zdecydował się powrócić do kraju. Ostatecznie francuski pomocnik po raz drugi w karierze został graczem Girondins Bordeaux, gdzie tym razem także nie miał problemów z zapewnieniem sobie miejsca w wyjściowej jedenastce. Po zakończeniu rozgrywek 2007/2008 działacze zespołu z Bordeaux nie zdecydowali się jednak przedłużyć kontraktu z nim kontraktu, w efekcie czego Francuz pozostał bez klubu. We wrześniu 2008 postanowił zakończyć karierę piłkarską.
Kariera reprezentacyjna.
W reprezentacji Francji Micoud zadebiutował 18 sierpnia 1999 roku w wygranym 1:0 wyjazdowym spotkaniu przeciwko Irlandii Północnej. Rok później razem z drużyną narodową Francuz sięgnął po mistrzostwo Europy. Na turnieju tym pełnił jednak rolę rezerwowego i wystąpił tylko w przegranym 2:3 meczu rundy grupowej z Holandią. Następnie Micoud znalazł się w kadrze reprezentacji swojego kraju na mistrzostwa świata 2002. „Trójkolorowi” na mundialu jednak zupełnie zawiedli i nie zdołali nawet przebrnąć przez rundę grupową. Po raz ostatni w kadrze wychowanek AS Cannes pojawił się w 2004 roku. Łącznie dla zespołu narodowego zaliczył siedemnaście występów i strzelił jedną bramkę. Przez wszystkie lata gry w reprezentacji Micoud pozostawał w cieniu Zinedine’a Zidane’a, który był jednym z najważniejszych graczy w drużynie i miał zapewnione miejsce w podstawowej jedenastce.

</doc>
<doc id="540096" url="https://pl.wikipedia.org/wiki?curid=540096" title="Fotel katapultowy">
Fotel katapultowy



</doc>
<doc id="540097" url="https://pl.wikipedia.org/wiki?curid=540097" title="Quim">
Quim

Quim (wym. []; właśc. Joaquim Manuel Sampaio da Silva; ur. 13 listopada 1975 w Vila Nova de Famalicão) – portugalski piłkarz występujący na pozycji bramkarza.
Kariera klubowa.
Quim zawodową karierę rozpoczynał w 1994 w SC Braga. Przez pierwsze trzy sezony podstawowym bramkarzem tego zespołu był Rui Correia, a Quim pełnił rolę rezerwowego. Po odejściu Correii do FC Porto, w sezonie 1997/1998 o miejsce w wyjściowej jedenastce Bragi Quim rywalizował z Andrzejem Woźniakiem. Wtedy też drużyna „Os Arsenalistas” dotarła do finału Pucharu Portugalii. Od kolejnych rozgrywek portugalski zawodnik miał już zapewnione miejsce w pierwszym składzie. Przez dziesięć sezonów spędzonych w Bradze Quim zaliczył łącznie 208 ligowych występów.
Latem 2004 Portugalczyk postanowił zmienić klub i odszedł do Benfiki. W lizbońskim zespole podstawowym golkiperem był wówczas José Moreira, który w Benfice grał od 1999. W debiutanckim sezonie sięgnął po pierwsze w swojej karierze mistrzostwo kraju, zdobył także Superpuchar Portugalii. Od sezonu 2006/2007 Quim stał się pierwszym bramkarzem w ekipie „Orłów”. Rozgrywki 2008/2009 również rozpoczął jako podstawowy zawodnik Benfiki, jednak z czasem stracił miejsce w składzie na rzecz José Moreiry. Pod koniec sezonu Quim ponownie stał się pierwszym bramkarzem swojego zespołu.
W czerwcu 2010 na zasadzie wolnego transferu Quim podpisał kontrakt z drużyną SC Braga. W 2013 przeszedł do CD Aves. W 2018 roku zakończył tam karierę.
Kariera reprezentacyjna.
Quim ma za sobą występy w młodzieżowych reprezentacjach Portugalii. Razem z drużyną do lat 18 w 1994 zdobył mistrzostwo Europy juniorów. W seniorskiej kadrze zadebiutował 18 sierpnia 1999 w wygranym 4:0 spotkaniu z Andorą. W 2000 Humberto Coelho powołał go do drużyny na mistrzostwa Europy, na których Portugalczycy dotarli do półfinału. Pierwszym bramkarzem reprezentacji był wówczas Vítor Baía, jednak w ostatnim spotkaniu rundy grupowej przeciwko Niemcom szansę występu dostali obaj rezerwowi – zarówno Quim, jak i Pedro Espinha.
W 2002 wychowanek Bragi był bliski gry na mistrzostwach świata jako pierwszy bramkarz zespołu narodowego, jednak wykryto u niego ślady narkotyków, co wykluczyło go z wyjazdu do Azji. W późniejszym czasie Quim znalazł się w kadrze reprezentacji swojego kraju na Euro 2004 oraz Mistrzostwa Świata 2006, jednak na obu tych imprezach był rezerwowym dla Ricardo. W 2008 Quim został powołany do 23-osobowej kadry na kolejne mistrzostwa Europy, jednak przez kontuzję nadgarstka musiał zostać zastąpiony przez Nuno.

</doc>
<doc id="540103" url="https://pl.wikipedia.org/wiki?curid=540103" title="Zbiór I kategorii">
Zbiór I kategorii



</doc>
<doc id="540105" url="https://pl.wikipedia.org/wiki?curid=540105" title="Goethyt">
Goethyt

Goethyt, getyt – pospolity minerał z gromady wodorotlenków. Chemicznie jest to tlenek wodorotlenek żelaza(III), FeO(OH), w polimorficznej formie α.
Został nazwany w 1806 r. na cześć niemieckiego poety Johanna Wolfganga von Goethego. Nazwa dotyczyła początkowo lepidokrokitu, minerału o tym samym składzie chemicznym, lecz o innej strukturze krystalicznej. Wraz z lepidokrokitem goethyt tworzy mieszaninę zwaną limonitem.
Właściwości.
Tworzy skupienia promieniste, nerkowate, groniaste, zbite lub ziemiste. Wykształca kryształy igiełkowe lub włoskowe, z wyraźnym podłużnym prążkowaniem. Tworzy pseudomorfozy wielu minerałów. Stosunkowo często występuje pod postacią amorficzną, zwykle jest dość słabo wykrystalizowany.
Różnie wykształcone odmiany goethytu bywają określane odrębnymi nazwami.
Ulega reakcjom: hydratacji (powstaje lepidokrokit) oraz dehydratacji (produktem jest hematyt). Roztwarza się w kwasie solnym.
Występowanie.
Jest produktem przeobrażania (wietrzenia) minerałów żelaza (np. pirytu, magnetytu) w złożach rud żelaza; formuje się w czapie żelaznej, laterytach, żelaziakach czy piaskowcach żelazistych. Kryształy goethytu powstają również w pogazowych pęcherzach skał wulkanicznych, w strefach utleniania kruszców. Często towarzyszą mu m.in. kupryt, malachit, azuryt, hematyt, kalcyt.
Goethyt jest jednym z najważniejszych składników tropikalnych pokryw laterynowych oraz pokryw terra rosy.
Skupiska tego minerału znajdują się w Niemczech, w Siegen, Freisen i Hirschberg, w Wielkiej Brytanii, w Lostwithiel, w Czechach, Stanach Zjednoczonych, Brazylii, RPA; Rosji oraz Australii.

</doc>
<doc id="540107" url="https://pl.wikipedia.org/wiki?curid=540107" title="Beware the Beast">
Beware the Beast



</doc>
<doc id="540109" url="https://pl.wikipedia.org/wiki?curid=540109" title="Richard Wallace Annand">
Richard Wallace Annand

Richard Wallace Annand, ps. Dickie (ur. 5 listopada 1914 w South Shields, zm. 24 grudnia 2004 w Durham) – brytyjski oficer piechoty.
Był pierwszym żołnierzem odznaczonym najwyższym wojskowym orderem brytyjskim Krzyżem Wiktorii w czasie II wojny światowej. Uhonorowano go za postawę w czasie walk nad rzeką Dijle w centralnej Belgii 15 maja 1940. Zadał duże straty nieprzyjaciołom, walczył mimo odniesionych ran, a po rozkazie odwrotu wrócił po zaginionego ordynansa. W czasie tej akcji był podporucznikiem ("Second Lieutenant"), potem awansował na kapitana.

</doc>
<doc id="540114" url="https://pl.wikipedia.org/wiki?curid=540114" title="EP40">
EP40



</doc>
<doc id="540119" url="https://pl.wikipedia.org/wiki?curid=540119" title="Wstężyk gajowy">
Wstężyk gajowy

Wstężyk gajowy, ślimak gajowy ("Cepaea nemoralis") – gatunek synantropijnego, roślinożernego ślimaka lądowego z rodziny ślimakowatych (Helicidae), jeden z bardziej pospolitych gatunków ślimaków i jeden z trzech wstężyków występujących w Polsce. 
Występuje w zachodniej i środkowej Europie, introdukowany w Ameryce Północnej, gdzie stał się gatunkiem inwazyjnym. W Polsce występuje na Dolnym Śląsku, Małopolsce, Pomorzu i Wielkopolsce. Spotykany często w ogrodach, w parkach, na cmentarzach – zwykle wśród krzewów. 
Muszla tego ślimaka, w zarysie kulista, ze stożkowato wzniesionymi skrętami, ma bardzo duże zróżnicowanie barwne – opisano kilkadziesiąt odmian barwnych. Spotyka się osobniki o muszlach żółtych z ciemnymi paskami, różowych, aż po osobniki o muszli czerwonobrunatnej lub ciemnobrązowej z żółtymi paskami lub bez pasków. Dorosłe osobniki wstężyka gajowego w przeciwieństwie do wstężyka ogrodowego mają ciemnobrązową lub czarną wargę otaczającą otwór muszli.
Wysokość muszli wynosi 17–20 mm, szerokość 21–27 mm. 
Żywią się glonami i roślinami zielnymi, zwłaszcza ich obumarłą tkanką.
Wstężyki gajowe są jadalne, ale rzadko spożywane przez ludzi ze względu na niewielkie rozmiary i różnie oceniane walory smakowe. Naturalnym wrogiem wstężyków jest drozd śpiewak, który żywi się nimi – małe połyka w całości, a większym rozbija skorupki o twarde podłoże, po czym zjada ciało mięczaka.

</doc>
<doc id="540120" url="https://pl.wikipedia.org/wiki?curid=540120" title="Tilia platyphyllos">
Tilia platyphyllos



</doc>
<doc id="540121" url="https://pl.wikipedia.org/wiki?curid=540121" title="Craig Moore">
Craig Moore

Craig Andrew Moore (ur. 12 grudnia 1975 w Canterbury w Nowej Południowej Walii), piłkarz australijski grający na pozycji środkowego obrońcy.
Kariera klubowa.
Moore jako młody człowiek wyjechał z Australii i trafił do Wielkiej Brytanii. Jego pierwszym klubem w karierze był szkocki Rangers. Najpierw był graczem miejscowej szkółki, a od 1993 roku zawodnikiem pierwszej drużyny. Przez lata był czołowym obrońcą Rangersów a także kapitanem drużyny. W sezonie 1998/1999 był zawodnikiem Crystal Palace, ale nawet tam spisywał się dobrze, pomimo zajęcia dopiero 14. miejsca w First Division i po sezonie powrócił do Szkocji. W klubie z Glasgow grał do końca roku 2004. Wtedy to musiał odejść z drużyny z powodu konfliktu z menedżerem Alexem McLeishem, który był zły na Moore’a za wyjazd na Igrzyskach Olimpijskich w 2004, przez co Craig opuścił część meczów w sezonie. Z zespołem Rangers był 7-krotnie mistrzem Szkocji (1994, 1995, 1996, 1997, 2000, 2003, 2005) oraz 4-krotnie zdobył Puchar Szkocji (1996, 2000, 2002, 2003). Z Glasgow Moore wyjechał do Niemiec – do drużyny Borussii Mönchengladbach na zasadzie wolnego transferu ściągnął go Dick Advocaat, z którym pracował wcześniej w Rangersach. Jednak po słabych wynikach w lecie 2005 Advocaat został zwolniony a Moore został znów zmuszony do odejścia. Zainteresował się nim Newcastle United i Moore podpisał 2-letni kontrakt z tym klubem. Jednak na debiut w "Srokach" Moore musiał długo poczekać, gdyż jeszcze w lecie odniósł ciężką kontuzję i nie grał aż do marca 2006. W barwach Newcastle zadebiutował 22 marca 2006 roku w meczu Pucharu Anglii z Chelsea F.C. Został wówczas pierwszym w historii Australijczykiem w barwach klubu z Newcastle. Sezon 2006/2007 był ostatnim w Europie w karierze Craiga, który powrócił do ojczyzny i został piłkarzem Queensland Roar. 9 stycznia 2010 r. został piłkarzem AO Kavala. Jednak już po niespełna 3 miesiącach Moore został wyrzucony z klubu.
Kariera reprezentacyjna.
W reprezentacji Australii Moore zadebiutował 21 czerwca 1995 roku w wygranym 1:0 meczu z reprezentacją Ghany. Brał udział w Igrzyskach Olimpijskich w 2004, gdzie był kapitanem drużyny zwanej "Olyroos". Zagrał w obu barażowych meczach z reprezentacją Urugwaju i pomógł reprezentacji Australii w awansie do finałów Mistrzostw Świata w Niemczech po dramatycznym konkursie rzutów karnych. Dzięki dobrej postawie w klubie i reprezentacji został powołany przez Guusa Hiddinka do 23-osobowej kadry na same finały MŚ. Tam zagrał we wszystkich 4 meczach drużyny, pomógł w jej awansie do 1/8 finału zdobywając w decydującym meczu z Chorwacją (2:2) bramkę z rzutu karnego.

</doc>
<doc id="540122" url="https://pl.wikipedia.org/wiki?curid=540122" title="Mikaël Silvestre">
Mikaël Silvestre

Mikaël Silvestre (ur. 9 sierpnia 1977 w Chambray-lès-Tours) – francuski piłkarz, grał na pozycji obrońcy.
Zaczął swoją karierę we francuskim klubie Stade Rennais w sezonie 1995/96. Czas w klubie pomógł mu zbudować reputację. W sezonie 1997/98 przeszedł do Interu Mediolan. Zagrał 18 ligowych spotkań dla Interu i w 6 Europejskich Pucharach. Silvestre przeszedł do Manchesteru United 10 września 1999 za £3,500,500. 20 sierpnia 2008 Silvestre przeszedł do Arsenalu za około £750.000.
Silvestre gra na środku lub lewej obronie, chociaż preferuje grę na środku. Jego pierwszy sezon w Manchesterze Utd nie był wyjątkowy; wchodził za Ronny’ego Johnsena obok Jaapa Stama; jednak wkrótce wywalczył sobie miejsce w podstawowym składzie. Krytykowano go za jego występ na Euro 2004, gdzie podarował karne Anglii i Chorwacji, zanim Francja została wyeliminowana przez Grecję w ćwierćfinałach.
Karierę Silvestre’a wkrótce zaczęły hamować częste kontuzje, przez co stracił miejsce w podstawowej jedenastce Manchesteru United. Latem 2008 roku Francuz uznał, że najwyższy czas zmienić klub na taki, w którym będzie mógł grać. Media spekulowały o błyskawicznym transferze do Sunderlandu za niską cenę, Mikaël miał nawet uczestniczyć w testach medycznych, jednak gdy tylko zainteresował się nim Arsenal, natychmiast zmienił zdanie i podpisał kontrakt z drużyną z Emirates Stadium. W barwch Arsenalu Silvestre rozegrał 26 spotkań oraz zdobył 3 bramki. Z końcem czerwca 2010 roku wygasł kontrakt z klubem z Emirates Stadium.
30 sierpnia 2010 roku podpisał dwuletni kontrakt z Werderem Brema.
Od 19 stycznia 2013 roku jest zawodnikiem Portland Timbers, z którym podpisał dwuletni kontrakt. Drużyna gra w MLS.

</doc>
<doc id="540123" url="https://pl.wikipedia.org/wiki?curid=540123" title="Referat Fotograficzny BIP KG AK">
Referat Fotograficzny BIP KG AK

Referat Fotograficzny BIP KG AK – konspiracyjny referat powstały w 1942 w okupowanej przez Niemców Polsce. Podlegał Podwydziałowi Propagandy Mobilizacyjnej „Rój” Wydziału Propagandy Mobilizacyjnej Biura Informacji i Propagandy Komendy Głównej Armii Krajowej. Służył idei dokumentowania działań polskiego ruchu oporu, rejestrowania walk. Kierownikiem tego Referatu do lutego 1944 roku był Wacław Żdżarski, później Władysław Bala.
Historia referatu.
Podczas okupacji niemieckiej wykładowcy Referatu (grupa wyszkolonych fotoreporterów i operatorów filmowych) prowadzili szkolenia dla kandydatów na fotoreporterów – Polowych Sprawozdawców Wojskowych (PSW). Najintensywniejsze działanie członków Referatu Fotograficznego skupia się wokół wydarzeń powstania warszawskiego, gdyż także dla rejestrowania jego walk został powołany ten oddział. Wykonane zdjęcia przekazywano do laboratorium fotograficznego Wydziału Propagandy, które mieściło się przy ul. Mazowieckiej 8, w sklepie ze sprzętem fotograficznym. Do pracy otrzymywali aparat „Leica”. Współpracowali z działami: Filmowym, Prasowym, Radiowym i Megafonowym.
Niektórzy z fotografów, jak na przykład Sylwester Braun, Witold Romański, Michał Stabrowski (ps. „Lubicz”), dołączyli do Referatu Fotograficznego dopiero w pierwszych dniach walk powstania 1944 – nie byli więc szkoleni na fotoreporterów wojennych. Liczba fotoreporterów należących do tego Referatu jest bardzo trudna do ustalenia.
Lista fotoreporterów Referatu Fotograficznego.
Sporządzona przez Władysława Jewsiewickiego; są to tylko niektóre znane i pewne nazwiska:
Inni fotoreporterzy i fotografowie powstania:

</doc>
<doc id="540126" url="https://pl.wikipedia.org/wiki?curid=540126" title="Belfegor – upiór Luwru">
Belfegor – upiór Luwru

Belfegor – upiór Luwru (franc. "Belphégor – Le fantôme du Louvre", tytuły alternatywne: "Belphegor – Ghost of the Louvre, Belphegor – Curse of the mummy") to francuski thriller przygodowy wyprodukowany w latach 2000–2001. Jest oparty na powieści Arthura Bernède pod tytułem "Belfegor".

</doc>
<doc id="540127" url="https://pl.wikipedia.org/wiki?curid=540127" title="Dzień ojca">
Dzień ojca



</doc>
<doc id="540129" url="https://pl.wikipedia.org/wiki?curid=540129" title="Stos (zespół muzyczny)">
Stos (zespół muzyczny)

Stos – polski zespół muzyczny powstały w 1979 roku w Jaworznie.
Historia.
Lata 1979 – 1985.
Zespół STOS powstał w Jaworznie w 1979 roku. Nazwę zespołowi wymyślił Mirosław Szlagor, przyjaciel i sąsiad gitarzysty Waldemara Harwig. W skład zespołu wchodzili: Mirosław Majta – wokal, Waldemar Harwig – gitara, Michał Urbańczyk – gitara basowa, Mariusz Derela – perkusja i na krótko (około rok) dołączyła Irena Żak (Bol) – wokal. Zespół z powodzeniem koncertował w ówczesnych jaworznickich dyskotekach grając covery takich sław jak Deep Purple, Led Zeppelin, Black Sabbath, AC/DC i innych, oraz nieliczne kompozycje własne. W 1981 roku basista Michał Urbańczyk został powołany do wojska, a na skutek różnicy zdań co do dalszego repertuaru zespołu, odchodzi perkusista – Mariusz Derela. Irena Żak (Bol) wyjeżdża z Jaworzna. Dzięki wspólnemu koledze (Zbigniew Gogulski), który zasugerował współpracę z innym zespołem, nastąpiło spotkanie pozostawionych samotnie Mirosławowi Majcie i Waldemarowi Harwig stanowiących resztę zespołu STOS z zespołem braci: Mirosława (gitara) i Jana (perkusja) Bol z Waldemarem Rosiakiem (gitara basowa). Po wspólnej próbie muzycy postanowili się połączyć i wspólnie komponować zostając przy nazwie „STOS”. Skład zespołu stanowili wówczas: Waldemar Harwig – gitara, Mirosław Majta – wokal, Mirosław Bol – gitara, Waldemar Rosiak – gitara basowa, Jan Bol – perkusja. Po kilku miesiącach wspólnego muzykowania do zespołu dołączyła po powrocie, Irena Bol (Żak). Początkowe kompozycje z tego okresu zdradzały fascynacje ciężkim rockiem spod znaku Black Sabbath, Nazareth, Budgie czy też UFO. W okresie tym powstało około 20 utworów, w tym takie kompozycje jak np.: „A ty co?”, „Dno” oraz „Stąd do wieczności”.
W roku 1982 zespół wziął udział w warsztatach muzycznych w Wilkasach (z m.in. grupami Kat, RH+, UNIVERSE), gdzie nagrodą za zajęcie przez nich pierwszego miejsca było pięciodniowe tournée po Wschodnich Niemczech oraz sesja nagraniowa w Polskim Radio w Katowicach. Zostały wtedy zarejestrowane trzy utwory: „Straceńcy”, „Punk” oraz „A ty co?” W tym samym roku Stos aktywnie koncertował, pojawiając się m.in. na imprezie Open Rock, gdzie wystąpił wspólnie z zespołami Kat i Omen. Odszedł Mirosław Majta – wokal.
Pod koniec 1983 zespół ponownie wszedł do studia, aby zarejestrować pięć utworów. W późniejszym okresie miały miejsce liczne zmiany personalne. Zrezygnował Waldemar Rosiak (bas), a zastąpił go z powodzeniem Witold Hałas (bas). Na początku 1985 roku zespół, po odejściu Mirosława Bol, zaprosił do współpracy Sławomira Gowina.
W tym składzie w 1985 r. zespół zagrał koncert w Hali Parkowej w Katowicach, wraz z zespołem Exodus, gdzie poznał przyszłego managera Tomasza Dziubińskiego. Również w tym czasie zespół miał wyruszyć do krakowskiego studia, jednak dzień przed wyjazdem na sesję w tragicznych okolicznościach zginęła Iwona – dziewczyna basisty. Bez Witolda Hałasa (w nagraniach grupę wspomógł Mirosław Bol z pierwszego składu) zostały uwiecznione kolejne trzy utwory: „Hej Ty”, „Samotna” oraz „Spalinowy diabeł”. Jeszcze w tym samym roku Stos zakwalifikował się do występu na Festiwalu Muzyki Rockowej w Jarocinie, gdzie wystąpił w składzie: Irena Bol – wokal, Jan Bol – perkusja, Sławomir Gowin – gitara, Waldemar Harwig – gitara, Krzysztof Czarnecki – gitara, Witold Hałas – gitara basowa. Na tym festiwalu Tomasz Dziubiński został oficjalnie managerem grupy. W tym okresie powstały m.in. takie utwory jak „Epitafium dla Iwony” i „Stos”.
Lata 1986 – 1989.
Rok 1986 upłynął pod znakiem pierwszego festiwalu muzyki heavy metalowej – Metalmania ‘86. Zespół dzielił scenę z takimi rodzimymi zespołami jak np.: Vader, Dragon, Kat, Turbo, 666XHE oraz z grupami zagranicznymi, Killer i Alaska. Na krótko przed kolejną sesją nagraniową w Opolu, z zespołu odszedł basista, którego gościnnie zastąpił Tomasz Jaguś – basista z Kata. Wspólnie z nim Stos zarejestrował kolejne numery: „Sabat Czarownic”, „Ostatni Dreszcz”, „Ognisty Ptak”, „Epitafium dla Iwony” oraz „Stos”. Po sesji do zespołu wrócił ponownie zaproszony basista Waldemar Rosiak.
Zaraz na początku 1987 roku utwór „Stos” trafił na słynną listę Krzysztofa Brankowskiego „Metal Top20”, gdzie dotarł na 7 miejsce. Na Metalmanii ‘87 zespół wystąpił u boku zagranicznych gwiazd: Running Wild, Helloween, Overkill oraz polskich grup: Hammer, Destroyer, TSA, Turbo (Grzegorz Kupczyk wraz z Ireną wykonał utwór Stosu – „Ognisty Ptak”), Dragon, Wilczy Pająk i Open Fire. Występ zespołu Stos został zarejestrowany i rok później ukazał się jako split z zespołem Open Fire na płycie analogowej, będącej częścią serii „Metalmania ‘87”. W tym samym roku odbyła się trasa koncertowa po Polsce, Heavy Metal Show w składzie: Stos, Kat, Turbo, Destroyer, Hammer, Dragon, Wilczy Pająk i czeski Citron. W tym samym towarzystwie Stos koncertował jeszcze w Czechach.
Jeszcze tego samego roku miejsce Krzysztofa Czarneckiego zajął Jan Kardas i w tym składzie, w lutym 1988 roku, Stos zagrał w katowickim Spodku na Metal Battle '88. W tym samym roku zespół wziął udział na festiwalu w Jarocinie.
Nieco później ukazał się wspomniany split z grupą Open Fire – „Metal Shock”, a następnie dwa kolejne split: „Metal Invasion” oraz „Polish Heavy Metal'87”. Przez następny rok grupa grała mniejszą ilość koncertów. W roku 1990 ukazał się studyjny album zatytułowany „STOS”, zawierający materiał z sesji opolskiej '86 oraz materiał z sesji w Poznaniu '89, nagrany w składzie: Irena Bol – wokal, Jan Bol – perkusja, Waldemar Harwig – gitara, Jan Kardas – gitara, Waldemar Rosiak – gitara basowa. W 1989 wydano krążka i kasety Jan Kardas zostaje powołany do wojska, a Waldemar Harwig wyjeżdża za granicę i zespół Stos zawiesza działalność.
Od 2000.
W 2000 roku grupa Stos wznawia działalność w składzie: Irena Bol – wokal, Jan Bol – perkusja, Jan Kardas – gitara, Waldemar Harwig – gitara i Janusz Sołoma – gitara basowa.
Powstały nowe utwory, które zostały zarejestrowane na materiale demonstracyjnym „Przebudzenie” z 2001 r. („Promień Nadziei”, „Schizofrenia 2000”, „Przebudzenie”). Po nawiązaniu współpracy z agencją promocyjną Dragonight, Stos zagrał szereg koncertów w całym kraju, dzieląc scenę z takimi zespołami jak Kreon, Monstrum, Under Forge, Horroscope, The No-Mads, Witchking, Krusher oraz Salamandra. Dzięki pomocy niemieckiego fana muzyki heavymetalowej, Rainera, zespół zagrał koncert w Berlinie w 2003 roku. Stos wystąpił obok kilku niemieckich zespołów i holenderskiego Goddess Of Desire, a materiał wideo z tego koncertu został wyemitowany w niemieckiej Hardline TV. W 2005 roku przy współpracy z Dragonight Stos nagrał cover grupy W.A.S.P. – „L.o.v.e Machine”, który został wykorzystany na potrzeby wydawnictwa płytowego „A Tribute to W.A.S.P.”. Zaraz potem zakończyła się współpraca z Dragonight. Zespół koncertował i w dalszym ciągu pracował nad nowymi utworami, wynikiem czego powstało następne demo „Za Horyzont” („Ascon”, „Po Bitwie”, „Za Horyzont”...).
W 2006 roku, wskutek choroby nowotworowej umiera Jan Kardas, a z przyczyn osobistych z zespołu odchodzi Waldemar Harwig. Od czerwca 2007 r. pozostałą trójkę Stosu zasila dwóch nowych gitarzystów, Marcin Frąckowiak oraz Łukasz Krawiec i w tym składzie grupa pracuje nad nowym materiałem.
8 maja 2010 w trakcie koncertu w Mysłowicach, na scenie zmarł na atak serca basista Janusz Sołoma.

</doc>
<doc id="540132" url="https://pl.wikipedia.org/wiki?curid=540132" title="Willy Sagnol">
Willy Sagnol

William Sagnol (ur. 18 marca 1977 w Saint-Étienne) – francuski trener i piłkarz. Reprezentant Francji.
Był w składzie Francuzów na imprezach takich jak: Młodzieżowe Mistrzostwa Świata w Piłce Nożnej 1997, Mistrzostwa Świata 2002, Euro 2004 i Mistrzostwa Świata 2006.
Doznał poważnej kontuzji zerwania ścięgna Achillesa podczas Euro 2008 w Austrii i Szwajcarii. W styczniu 2009 postanowił zakończyć karierę.
W latach 2013–2014 był selekcjonerem reprezentacji Francji U-21.
W latach 2014–2016 był trenerem Girondins Bordeaux.
W 2017 roku został asystentem Carlo Ancelottiego w Bayernie Monachium. 28 września 2017 roku po zwolnieniu Ancelottiego tymczasowo przejął jego obowiązki. 6 października 2017 roku zastąpił go Jupp Heynckes.
15 lutego 2021 roku został selekcjonerem reprezentacji Gruzji.
Tytuły.
Klubowe

</doc>
