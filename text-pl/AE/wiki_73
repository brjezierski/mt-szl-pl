<doc id="540134" url="https://pl.wikipedia.org/wiki?curid=540134" title="Domek na prerii (serial telewizyjny)">
Domek na prerii (serial telewizyjny)

Domek na prerii (, 1974–82, "Little House: New Beginning", 1982–83) – amerykański serial telewizyjny, będący luźną ekranizacją książek Laury Ingalls Wilder z serii "Domek". Od stycznia 2015 serial w wersji polskiej jest emitowany przez TV Silesia.
Poprzedzający go film pilotowy, będący dość wierną adaptacją książki "Domek na prerii" (tom drugi cyklu), został wyemitowany na wiosnę 1974 roku. Jako że zdobył uznanie widzów, jesienią – 11 września 1974 roku, stacja telewizyjna NBC nadała pierwszy odcinek zatytułowany „Harvest Of Friends” (w polskiej wersji: Żniwo).
Serial (wraz z kilkoma zrealizowanymi w tym samym czasie filmami telewizyjnymi) powstawał przez 10 lat. W tym czasie aż sześciokrotnie znajdował się w pierwszej 20 najchętniej oglądanych seriali. W ostatnim sezonie, zmieniony został tytuł na "Little House: New Beginning" i traktowany był niekiedy od tego momentu jako spin-off oryginalnego serialu.
Aktorzy i twórcy „Domku” byli wielokrotnie nominowani i nagradzani wieloma prestiżowymi nagrodami, w tym Złotymi Globami i Emmy.
Fabuła.
Osią serialu są losy rodziny amerykańskich pionierów, która osiedla się w miasteczku Walnut Grove. Charles - głowa rodziny - buduje dom i zajmuje się gospodarstwem, a dodatkowo – pracuje w tartaku. W prowadzeniu farmy pomaga mu żona Caroline oraz cztery córki - Laura, Mary, Carrie i Grace, który jednocześnie chodzą do szkoły i przeżywają mnóstwo towarzyszących temu perypetii.
Z biegiem lat, serial coraz częściej skupiał się również na losach bohaterów drugoplanowych - mieszkańców miasteczka, sąsiadów i szkolnych kolegów córek Ingallsów. Poruszał liczne problemy społeczne, jak np. alkoholizm, narkomania, rasizm, niepełnosprawność, a nawet - gwałt. Choć kwalifikowany jako dramat rodzinny, posiada też wiele odcinków lekkich, komediowych. 
Serial a pierwowzór literacki.
Serial nigdy nie był wierną ekranizacją ani cyklu powieściowego, ani autentycznych losów rodziny Ingallsów, a różnice te pogłębiały się z upływem kolejnych lat. Większość przedstawianych w nim historii i osób została wymyślona, choć zdarzają się wydarzenia w pełni lub częściowo zaczerpnięte z wersji powieściowych.
Prawdziwa rodzina Ingallsów w Walnut Grove w stanie Minnesota spędziła tylko kilka lat (1874-1876, 1877-1879), podczas gdy serialowa mieszka w nim przez większą część trwania akcji (porównaj: "Nad Śliwkowym Strumieniem"). Nigdy nie adoptowali dzieci (w serialu z czasem pojawiają się Albert, James i Cassandra), a Mary Ingalls nie wyszła za mąż i nie nauczała w szkole dla dzieci niewidomych.
Obsada.
Rodziny Ingallsów, Wilderów i Kendall
Rodzina Olesonów
Rodzina Edwardsów
Rodzina Garveyów
Rodzina Carterów
Rodzina Kennedych
Pozostali mieszkańcy Walnut Grove
Wybrane występy gościnne
Odcinki.
W ciągu dziesięciu lat, kiedy to serial był realizowany, powstało 9 sezonów (10, to często stosowane wspólne określenie dla trzech finałowych filmów) – w sumie: 204 odcinki (w większości niespełna 50-minutowych, choć powstało kilka dłuższych "odcinków specjalnych" o długości 75 i 90 minut). Dodatkowo na serial składa się pięć filmów telewizyjnych (ok. 90 minut każdy).
Wydania DVD.
Od lipca 2003 (w USA), serial stopniowo ukazywał się na płytach DVD. W Polsce, w tej postaci wydane zostały sezon 1 i 2. Pierwsze dziewięć odcinków pojawiło się także w serii kolekcjonerskiej, wraz z dodatkowymi zeszytami (w sumie, pojawiły się tylko trzy numery).
Na wiosnę 1993, w Polsce ukazała się kaseta VHS z filmem pilotowym. 

</doc>
<doc id="540136" url="https://pl.wikipedia.org/wiki?curid=540136" title="Inforadio">
Inforadio



</doc>
<doc id="540139" url="https://pl.wikipedia.org/wiki?curid=540139" title="Andrzej Mietkowski">
Andrzej Mietkowski

Andrzej Mietkowski (ur. 21 kwietnia 1956 w Moskwie) – polski dziennikarz, tłumacz i publicysta, działacz opozycji w okresie PRL.
Życiorys.
Syn Wadima Mietkowskiego, wnuk Mieczysława Mietkowskiego. W czasach nauki w XLII Liceum Ogólnokształcącym im. Marii Konopnickiej w Warszawie działał m.in. w harcerskiej „Czarnej Jedynce” przy VI Liceum Ogólnokształcącym im. Tadeusza Reytana. Od 1975 do 1980 studiował astronomię na Uniwersytecie Jagiellońskim. Od 1976 współpracował z Komitetem Obrony Robotników, rok później został członkiem krakowskiego Studenckiego Komitetu Solidarności, kierował poligrafią i pełnił funkcję rzecznika SKS. Był jednym ze współtwórców niezależnej Krakowskiej Oficyny Studentów. Do 1980 wielokrotnie zatrzymywany z przyczyn politycznych, w sierpniu 1980 tymczasowo aresztowany, wkrótce zwolniony w związku z podpisaniem porozumień sierpniowych. Brał następnie udział w założeniu struktur Niezależnego Zrzeszenia Studentów w Wyższej Szkole Pedagogicznej w Krakowie.
Od 1981 do końca lat 80. przebywał na emigracji. Kształcił się w paryskiej szkole dziennikarskiej. Pracował w BBC, Deutsche Welle, Rozgłośni Polskiej Radia Wolna Europa, nadając korespondencje z Paryża. Po powrocie do Polski kierował warszawskim biurem tego radia. W 1996 był twórcą i kierownikiem działu zagranicznego w dzienniku „Życie”. W latach 1997–1998 pełnił funkcję dyrektora programowego Inforadia. W 1999 objął stanowisko prezesa Polish News Bulletin – agencji produkującej anglojęzyczny przegląd polskiej prasy. W 2006 powołany przez prezesa TVP Bronisława Wildsteina na stanowisko kierownika redakcji "Wiadomości" i dyrektora Telewizyjnej Agencji Informacyjnej. Przekształcił ją w Agencję Informacji TVP, a TVP3 – w TVP Info. W latach 2008–2016 był dyrektorem i redaktorem naczelnym portalu informacyjnego PolskieRadio.pl. Później podjął pracę w Bibliotece Narodowej.
Publikował m.in. w paryskiej „Kulturze”, „Pulsie”, „Zeszytach Literackich”. Tłumacz książek z języka francuskiego (m.in. „Moskwa na Wall Street”) i rosyjskiego (m.in. "Akwarium", "Kontrola", "Lodołamacz", "Wybór", "Żołnierze wolności" i "Dzień M" Wiktora Suworowa, "Utopia u władzy. Historia Związku Sowieckiego" Michała Hellera i Aleksandra Niekricza, "I powraca wiatr..." i "Pacyfiści kontra pokój" Władimira Bukowskiego).
Autor cyklów historycznych w TVP Historia: "Archiwum Zimnej Wojny" oraz "Wojna w eterze", a także autor audycji w PR2: "Wolne Słowo – Wolna Europa" i "Ślady pamięci" (wspólnie z Rafałem Habielskim).
Jest żonaty, ma troje dzieci. Należy do Stowarzyszenia Wolnego Słowa.
Odznaczenia i wyróżnienia.
Postanowieniem z 21 września 2006, "za wybitne zasługi dla niepodległości Rzeczypospolitej Polskiej, za działalność na rzecz przemian demokratycznych w kraju", prezydent Lech Kaczyński odznaczył go Krzyżem Oficerskim Orderu Odrodzenia Polski. Postanowieniem z 27 września 2011, "za wybitne zasługi dla Polskiego Radia", prezydent Bronisław Komorowski nadał mu Krzyż Komandorski OOP.
W 2014 wyróżniony przez prezydenta Węgier Jánosa Ádera Złotym Krzyżem Zasługi. W 2016 odznaczony Krzyżem Wolności i Solidarności, a w 2018 Medalem Stulecia Odzyskanej Niepodległości.

</doc>
<doc id="540140" url="https://pl.wikipedia.org/wiki?curid=540140" title="Zgniłe miasteczka">
Zgniłe miasteczka

Zgniłe miasteczka (ang. "rotten boroughs") – podupadłe i wyludnione miejscowości w Anglii, które do 1832 były okręgami wyborczymi do Izby Gmin. Prawo to przyznano im w średniowieczu, za czasów ich świetności. Bywało to dogodne dla rządu. Rodziny takie jak Pelhamowie w Susseksie, w Norfolk, Courtenayowie w hrabstwie Devon, Napierowie w hrabstwie Dorset czy Cartwrightowie w Northampton poprzez znajomości z okolicznymi kupcami i prawnikami przez swoich dzierżawców kontrolowały w praktyce elekcję w swojej okolicy. Gdy Robert Walpole był brytyjskim premierem (1721–1742), głosy dla niego zdobywał jego ministerialny kolega Thomas Pelham-Holles, 1. książę Newcastle.
W 1832 na mocy reformy ordynacji wyborczej (zwanej reformą Greya) 52 „zgniłe miasteczka” utraciły swoje mandaty na rzecz innych miast – często ośrodków, które powstały podczas rewolucji przemysłowej w XVIII w. Procent wyborców podniósł się wtedy z 3 do 5 w skali kraju.
Charles Dickens w powieści „Klub Pickwicka” obnaża mechanizm pozyskiwania głosów w prowincjonalnych okręgach wyborczych.
Nieco mniej drastyczna była sytuacja tzw. „miasteczek kieszonkowych” ("pocket boroughs") – małych miasteczek o uprawnieniach wyborczych.

</doc>
<doc id="540143" url="https://pl.wikipedia.org/wiki?curid=540143" title="Zbigniew Brym">
Zbigniew Brym

Zbigniew Brym ps. "Zdunin" (ur. 1 lutego 1919 w Warszawie, zm. 1 grudnia 2006 tamże) – pułkownik Wojska Polskiego, fotografik i publicysta.
Życiorys.
Absolwent Szkoły Podchorążych Saperów w Modlinie. Uczestnik wojny obronnej – walczył jako żołnierz Samodzielnej Grupy Operacyjnej „Polesie” gen. Kleeberga. Dowódca jednej z kompanii TAP, zastępca dowódcy kompanii oddziału saperskiego ZWZ. W powstaniu warszawskim dowódca 3. kompanii Zgrupowania Chrobry II. Od 7 września 1944 – podporucznik. Jest autorem fotografii dokumentalnych z okresu powstania. Po nim trafił jako jeniec do oflagu Gross-Born. Był jedną z osób współpracujących w Radzie Honorowej Budowy Muzeum Powstania Warszawskiego.
W powstaniu, idąc na zbiórkę 3. kompanii, zginął jego brat plutonowy podchorąży Mieczysław Brym (ps. „Tolimierz”).
Próba upamiętnienia.
W marcu 2014 część radnych m.st. Warszawy wnioskowała o nadanie imienia Zbigniewa Bryma rondu na skrzyżowaniu Alej Jerozolimskich i al. Jana Pawła II, przy Dworcu Centralnym. Większość jednak zagłosowała za nazwaniem ronda imieniem Czterdziestolatka.

</doc>
<doc id="540144" url="https://pl.wikipedia.org/wiki?curid=540144" title="Green Green">
Green Green

 – japońska powieść wizualna dla dorosłych, zaprojektowana i wydana przez Groover w 2001 roku na systemy Windows.
Na podstawie mangi wyprodukowano 12-odcinkowe anime oraz serię light novel.
Opis fabuły.
Miejsce akcji "Green Green" rozgrywa się na wiejskich terenach Japonii w odizolowanej szkole dla chłopców Kanenone Gakuen. Kanenone rozpoczyna rozmowy związane z połączeniem szkoły ze placówką tylko dla dziewczyn z nadzieją, że powstanie szkoła koedukacyjna. Zdecydowano się na przeprowadzenie testu, który ma na celu sprawdzić, jak dziewczyny i chłopcy będą sobie razem radzić. Dziewczyny przyjeżdżają na kilkutygodniową próbę.
Baka (jap. "idiota") Trio, które składa się z Bacchiego-gū, grubego zboczeńca, Ichiban-Boshiego, samozwańczego kobieciarza i Tenjina, który też jest niesamowicie podniecony przyjazdem dziewczyn, cały czas zawraca głowę i wprowadza w kłopoty głównego bohatera – Yūsukego Takasaki.
Kiedy autobus z dziewczynami przybywa na miejsce, jedna z nich, Midori Chitose, nagle jako pierwsza wyskakuje z autobusu, rzucając się na zakłopotanego sytuacją Yūsukego. Kim jest Midori i skąd zna Yūsukego? Serial, poza pokazywaniem błazeństw i wybryków trójki idiotów, skupia się na odpowiedzi na to pytanie.
OAV.
W 2003 roku został wydany pierwszy odcinek OAV serii "Green Green". Nie ma on związku z serialem telewizyjnym, ponieważ bohaterzy w ogóle się nie znają. Zaczyna się tak samo jak oryginalny serial, jednak zamiast dziewczyn odwiedzających Kanenone, grupa chłopców (Yūsuke, Baka Trio i kilku innych) odwiedza szkołę przeznaczoną tylko dla dziewczyn.
Kolejny odcinek OVA nazwany "Green Green: Erolutions" (グリーングリーンエロリューションズ) został wydany w 2004 roku jako trzynasty odcinek, podsumowujący oryginalny serial. "Erolutions" uważany za hentai z powodu dwóch krótkich scen erotycznych pomiędzy Yūsukem a Midori (w śnie), a potem pomiędzy Yūsukem a Futabą.

</doc>
<doc id="540146" url="https://pl.wikipedia.org/wiki?curid=540146" title="Olivier Dacourt">
Olivier Dacourt

Olivier Dacourt (ur. 25 września 1974 w Montreuil) – francuski piłkarz grający na pozycji defensywnego pomocnika. Karierę zakończył w 2010 roku.
W jej trakcie występował w barwach takich klubów jak Everton, Leeds United, Fulham, a także Inter Mediolan. Gdy odchodził do Mediolanu, powiedział, że chciałby zawitać jeszcze raz do Premiership. Jego marzenie spełniło się w styczniu 2009 roku, kiedy na zasadzie wypożyczenia powrócił do Fulham. W nowej drużynie zadebiutował 7 lutego w spotkaniu z Wigan Athletic. Rozegrał w niej 9 spotkań. Po zakończeniu wypożyczenia, 30 czerwca 2009 roku jego kontrakt z Interem również się skończył. Będąc wolnym zawodnikiem podpisał umowę z klubem Standard Liège. W styczniu 2010 kontrakt został rozwiązany za porozumieniem stron a piłkarz zakończył karierę.
Grał dla reprezentacji Francji na Igrzyskach Olimpijskich w 1996 i Mistrzostwach Europy w 2004.

</doc>
<doc id="540148" url="https://pl.wikipedia.org/wiki?curid=540148" title="Polsat2">
Polsat2



</doc>
<doc id="540149" url="https://pl.wikipedia.org/wiki?curid=540149" title="Tv Puls">
Tv Puls



</doc>
<doc id="540150" url="https://pl.wikipedia.org/wiki?curid=540150" title="Jason Culina">
Jason Culina

Jason Culina (ur. 5 sierpnia 1980 w Sydney) – australijski piłkarz pochodzenia chorwackiego, grający na pozycji pomocnika.
Kariera klubowa.
Culina zaczynał karierę w klubie Sydney United. W 1998 roku na jeden sezon przeszedł do lokalnego rywala Sydney Olympic. Był wtedy bardzo młodym, utalentowanym graczem, toteż zainteresował się nim słynny AFC Ajax. Culina trafił więc do Europy w 1999 roku, ale nim zagrał w Ajaksie był wypożyczany do gorszych klubów. W sezonie 2000/2001 trafił na wypożyczenie do Germinalu Beerschot natomiast w 2002/2003 do De Graafschap. W Ajaksie pierwszy mecz zagrał dopiero w sezonie 2003/2004 jednak nie poznano się tam na jego talencie i sezon skończył na 2 meczach. W 2004 roku pozbyto się go bez żalu i Culina zasilił FC Twente. Tam niespodziewanie zagrał wspaniały sezon zdobywając aż 11 bramek w sezonie. Na jesień 2005 parę razy pojawił się na boisku w barwach FC Twente i zaraz nastąpił transfer do Mistrza Holandii, PSV Eindhoven. Pierwszy sezon w barwach PSV zakończył na 23 meczach i nie strzelił bramki, ale wywalczył tytuł mistrza Holandii. Natomiast w drugim zdobył jednego gola w 28 spotkaniach i drugi raz z rzędu został mistrzem Niderlandów. W 2009 roku Culina powrócił do Australii i został graczem klubu Gold Coast United. Następnie występował w Newcastle Jets oraz Sydney FC. W 2013 roku zakończył karierę.
Kariera reprezentacyjna.
W reprezentacji Australii Culina debiutował 9 lutego 2005 roku w zremisowanym 1:1 meczu z reprezentacją RPA. Od czasu debiutu Culina jest regularnie powoływany do reprezentacji "Socceroos" przez selekcjonera Guusa Hiddinka, który także szkoli Culinę w PSV Eindhoven. Pierwszego gola w reprezentacji Culina zdobył w meczu z reprezentacją Wysp Salomona we wrześniu 2005 roku. Culina pomógł także reprezentacji Australii w awansie do finałów Mistrzostw Świata w Niemczech. Zagrał w obu barażowych meczach z reprezentacją Urugwaju. Został także powołany do 23-osobowej kadry na same finały MŚ.

</doc>
<doc id="540151" url="https://pl.wikipedia.org/wiki?curid=540151" title="Muhammad Szukri">
Muhammad Szukri

Muhammad Szukri (w zapisie fr. i ang.: Mohamed Choukri; ur. 15 lipca 1935 w Beni Chiker, Maroko, zm. 15 listopada 2003 w Rabacie, Maroko) – marokański pisarz pochodzenia berberyjskiego (Rifen).
Życiorys.
Urodził się w Beni Chiker, małej wiosce w górach Rif, w pobliżu Nadoru. Wychowywał się w biednej rodzinie, uciekł z domu w wieku 11 lat i zaczął żyć na ulicach Tangeru, mając kontakt z tamtejszym światkiem przestępczym. W wieku 20 lat nauczył się pisać i czytać, a później pracował jako nauczyciel.
W latach 60. w Tangerze poznał Paula Bowlesa, Jeana Geneta i Tennessee Williamsa. Jego debiutem pisarskim była opublikowana w 1966 roku w bejruckim miesięczniku „Al-adab” powieść "Al-unf ala asz-szati" (pol. Przemoc na plaży). Sukces międzynarodowy przyniosła mu przetłumaczona na język angielski przez Paula Bowlesa powieść pt. "Al-chubz al-hafi" [Suchy chleb] ("For Bread Alone", 1973). Książkę przełożył na język francuski Tahar Ben Jelloun w roku 1980, wersję arabską wydano w roku 1982, rok później została zakazana w Maroku i w innych krajach arabskich. W roku 2000 wydano ją, już legalnie, w Maroku, ale w roku 2005, wycofano ją z programu kursów współczesnej literatury arabskiej Amerykańskiego Uniwersytetu w Kairze z powodów obyczajowych (tematyka związana z seksem i narkotykami).

</doc>
<doc id="540152" url="https://pl.wikipedia.org/wiki?curid=540152" title="Lindsay Sidney Greenbush">
Lindsay Sidney Greenbush



</doc>
<doc id="540154" url="https://pl.wikipedia.org/wiki?curid=540154" title="Tadeusz Bukowski (fotograf)">
Tadeusz Bukowski (fotograf)

Tadeusz Bukowski, ps. „Bończa” (ur. 22 kwietnia 1909 w Warszawie, zm. 21 listopada 1980 w Warszawie) – polski fotografik, fotoreporter Referatu Fotograficznego Biura Informacji i Propagandy Armii Krajowej.
Życiorys.
Podczas powstania warszawskiego fotografował oddziały powstańcze i ludność cywilną w rejonie Powiśla i północnego Śródmieścia. Jako długoletni harcerz wiele zdjęć poświęcił też działalności Harcerskiej Poczty Polowej. Blisko współpracował z reżyserem Antonim Bohdziewiczem, któremu przekazywał zdjęcia, zostawiając sobie negatywy. W oczekiwaniu na zdobycie Powiśla przez Niemców schował około 200 negatywów w piwnicy na ulicy Drewnianej 12 a resztę w mieszkaniu na ulicy Smolnej 14 oraz zakopane na dziedzińcu Liceum im. Zamoyskiego. 12 września dostał się do niewoli niemieckiej. Po powrocie do Warszawy w 1945 roku odnalazł tylko zdjęcia z ulicy Drewnianej. Jego fotografie były zamieszczane w wielu wydawnictwach i na wystawach dotyczących powstania warszawskiego.
Po wojnie, od 1948 roku, był fotografem w Instytucie Wydawniczym "Nasza Księgarnia".
Wielokrotny komisarz wystaw fotograficznych w warszawskiej „Zachęcie” m.in. wystaw aktów kobiecych.
Został uhonorowany tytułem artysty Międzynarodowej Federacji Sztuki Fotograficznej - Artiste FIAP (AFIAP).
Jest autorem albumu fotograficznego „Warszawa w dniach powstania 1944" wyd. Krajową Agencję Wydawniczą, w 1980 roku.

</doc>
<doc id="540155" url="https://pl.wikipedia.org/wiki?curid=540155" title="Prowincja Aosta">
Prowincja Aosta



</doc>
<doc id="540158" url="https://pl.wikipedia.org/wiki?curid=540158" title="Rotten boroughs">
Rotten boroughs



</doc>
<doc id="540163" url="https://pl.wikipedia.org/wiki?curid=540163" title="Petr Kouba">
Petr Kouba

Petr Kouba (ur. 28 stycznia 1969 w Pradze) – czeski piłkarz występujący na pozycji bramkarza. Reprezentant Czechosłowacji, następnie Czech, w obu reprezentacjach rozegrał razem 40 meczów.
Piłkarską karierę rozpoczął w Bohemiansie Praga. Następnie występował w Sparcie Praga, Deportivo La Coruña, 1. FC Kaiserslautern, Viktorii Žižkov, ponownie w Deportivo, FK Jablonec 97 i ponownie w Sparcie, w barwach której w 2005 r. zakończył karierę.
Brał udział w Mistrzostwach Europy UEFA w 1996 r., na których Czechy zdobyły srebrny medal.

</doc>
<doc id="540165" url="https://pl.wikipedia.org/wiki?curid=540165" title="Spuszczel pospolity">
Spuszczel pospolity

Spuszczel pospolity, spuszczel domowy ("Hylotrupes bajulus") – gatunek chrząszcza należący do rodziny kózkowatych. Jest szkodnikiem drewnianych elementów budynków. Zasiedla nie tylko więźbę dachową, czy typowe ściany z drewna iglastego, ale nawet stare drewniane ramy okienne czy drewnianą boazerię i podłogi. Szkodnik ten jest w stanie wyrządzić duże szkody w drewnie, zmniejszając jego nośność, a nawet spowodować jego zniszczenie. 
Długowieczne, bo żyjące nawet do 7 lat (zanim przeobrażą się w owada dorosłego), larwy tego chrząszcza żerują w martwym i suchym drewnie z drzew iglastych. Długość życia larwy zależy od właściwości odżywczych drewna. Ocenia się, że stadium larwy może trwać nawet kilkanaście lat w niesprzyjających warunkach. Larwy rozwijają się nawet w bardzo przesuszonym drewnie. Najczęściej drążą kanały w części bielistej drewna. Rzadko spotykany w drewnie mocno zawilgoconym. 
Wygląd i rójka spuszczela.
Chrząszcze spuszczela osiągają od 7 do 21 mm i zazwyczaj przybierają ciemnobrunatną lub czarną barwę. Owady te na przedpleczu posiadają dwa lśniące guzy ułatwiające ich identyfikację. Larwy spuszczela pospolitego są białe i osiągają nawet do 30 mm długości. 
Rójka przypada najczęściej na początku sierpnia podczas najgorętszych dni. Po zapłodnieniu samica poszukuje miejsca o odpowiedniej wilgotności i fakturze drewna. Liczba składanych jaj przez samicę spuszczela pospolitego może się różnic w zależności od warunków i jest to od około 200 nawet do 500 szt.
Stwierdzanie obecności spuszczela w drewnie.
Obecność spuszczela pospolitego w drewnie stwierdzić można po odgłosach żerowania w gorące dni. W drewnie silnie zaatakowanym, z którego we wcześniejszych latach wydostawały się postacie dorosłe, obecność można stwierdzić na podstawie kilkumilimetrowych otworów wylotowych, z których wysypuje się mączka drzewna.
Rodzaje drewna w którym żeruje spuszczel.
Spuszczel pospolity preferuje żerowanie w drewnie iglastym, najczęściej sosnowym ale można go spotkać także w drewnie liściastym. Spuszczele atakują głównie drewno świeże mające od 1 roku do 20 lat ale można spotkać spuszczela także w drewnie mającym kilkadziesiąt a nawet kilkaset lat. Spuszczele żerują zarówno w drewnie wewnątrz budynku np. w więźbie dachowej czy też stropach jak i na zewnątrz budynku np. w zewnętrznych słupach podporowych czy tarasach z drewna.
Metody zwalczania spuszczela pospolitego.
Spuszczela pospolitego można zwalczać na kilka sposobów w zależności od rodzaju obiektu, ilości drewna i dostępu do drewna. W obiektach dużych samodzielnie stojących (domy, dachy, więźby dachowe, budynki) gdzie sa duże ilości drewna najczęściej stosuje się fumigację inaczej gazowanie oraz aplikację preparatów metodą niskociśnieniową lub wysokociśnieniową. W przypadku małych obiektów (przedmioty drewniane, wyposażenie drewniane, ramy obrazów) można zastosować metodę mikrofal lub metodę Veloxy. 

</doc>
<doc id="540167" url="https://pl.wikipedia.org/wiki?curid=540167" title="Indrawarman I">
Indrawarman I

Indrawarman I – król Kambodży. Panował w latach 877-889. Przejął tron po swoim kuzynie Dżajawarmanie II. Starał się rozszerzać zasięg swojego imperium drogą pokojową. Za jego panowania rozpoczęto rozbudowę infrastruktury imperium, rozwinął się handel i rolnictwo. 
W 879 r. zbudował świątynię Preah Ko w ówczesnej stolicy: Roulos, niedaleko obecnej Phumi Rôluos, co jest uznawane za początek nowej ery w architekturze khmerskiej. Za jego panowania zaczęto budować wielkie sztuczne jeziora jako rezerwuary wody, a także rozbudowano system irygacyjny. Zbudował miasto Hariharalaja wraz z pierwszym znanym dużym, sztucznym zbiornikiem wody - Indrataką - szerokim na 800 metrów i długim na 4 km. W 881 r. zbudował Bakong - świątynię w kształcie piramidy.
Jego następcą był Jaszowarman I.

</doc>
<doc id="540168" url="https://pl.wikipedia.org/wiki?curid=540168" title="Syczuan">
Syczuan

Syczuan ("Sichuan" wym., ) – prowincja w południowo-zachodnich Chinach, ze stolicą w Chengdu. Powierzchnia 485 tys. km kwadratowych, ludność 83,67 mln (2020).
Podział.
Syczuan dzieli się na 18 prefektur i 3 prefektury autonomiczne.
Trzęsienie ziemi.
W poniedziałek 12 maja 2008 roku o godzinie 14:28 czasu lokalnego prefekturę Ngawa oddaloną o 90 km na północny zachód od stolicy prowincji Chengdu nawiedziło trzęsienie ziemi o sile 7,8 stopni w skali Richtera.

</doc>
<doc id="540170" url="https://pl.wikipedia.org/wiki?curid=540170" title="Stefan Bałuk">
Stefan Bałuk

Stefan Klemens Bałuk ps. "Starba", "Kubuś", "Michał Bałucki", "Michał Zawistowski" (ur. 15 stycznia 1914 w Warszawie, zm. 30 stycznia 2014 tamże) – polski fotografik, fotoreporter wojenny, jeden z 91 cichociemnych – uczestników powstania warszawskiego, generał brygady Wojska Polskiego.
Życiorys.
Syn Władysława Bałuka i Marii Uszyńskiej. W 1933 r. zdał maturę w Rakowicach pod Krakowem, po czym wstąpił ochotniczo do Szkoły Podchorążych Rezerwy Kawalerii w Grudziądzu, lecz został przedterminowo zwolniony ze względów zdrowotnych po odbyciu trzymiesięcznego kursu. Uzyskał absolutorium w Szkole Nauk Politycznych w Warszawie. W chwili wybuchu II wojny światowej był na III roku wydziału prawa na Uniwersytecie Warszawskim.
Po ataku Niemiec na Polskę, 6 września 1939 r. zgłosił się ochotniczo do kadry 9 batalionu pancernego w Lublinie, przekształconego w Ośrodek Zapasowy Broni Pancernej nr 2. Z jednostką tą wycofywał się na wschód. Wykonał wówczas, we Lwowie, swoje pierwsze wojenne zdjęcia, przedstawiające budynki zbombardowane przez Luftwaffe. Podczas próby ewakuacji na Węgry aresztowany przez wojska radzieckie, po czym zwolniony; kolejny raz aresztowany w Worochcie, zdołał uciec i następnie przedostać się przez Węgry, Rumunię i Bejrut do Francji (20 grudnia 1939). Został wcielony do formowanego tam Wojska Polskiego – 10 Brygady Kawalerii Pancernej płk. Maczka, następnie 10 pułku strzelców konnych. Po klęsce Francji ewakuowany do Wielkiej Brytanii, służył początkowo w 10 Brygadzie Kawalerii Pancernej szkolącej się w Szkocji.
Cichociemny.
W lutym 1942 zgłosił się do służby w kraju. Uczestnik szkoleń cichociemnych, przeszkolony ze specjalnością w wywiadzie (legalizacja dokumentów, m.in. od 16 maja do 18 listopada 1942 uczestnik Oficerskiego Kursu Doskonalącego Administracji Wojskowej w Glasgow, będącego kamuflażem polskiej szkoły wywiadu Zaprzysiężony na rotę ZWZ-AK 29 grudnia 1942 w Audley End, awansowany na stopień podporucznika, ze starszeństwem od 1 grudnia 1942.
Zrzucony do okupowanej Polski w nocy 9/10 kwietnia 1944, w sezonie operacyjnym „Riposta”, w operacji lotniczej „Weller 2”, w ekipie skoczków nr XXXIX, z samolotu Liberator BZ-965 „S” (1586 Eskadra PAF). Start z lotniska Campo Casale w Brindisi (Włochy), zrzut na placówkę „Imbryk”, w okolicach miejscowości Dąbrówka, 15 km od stacji kolejowej Tłuszcz. Razem z nim skoczyli: kpt. Benon Łastowski ps. Łobuz, mjr Tadeusz Runge ps. Osa oraz kurier Delegatury Rządu na Kraj kpr. Henryk Waniek ps. Pływak.
Po aklimatyzacji do realiów okupacyjnych przydzielony do Wydziału Legalizacji i Techniki Oddziału II Komendy Głównej Armii Krajowej, dowodzonego przez Stanisława Jankowskiego „Agatona” i zajmującego się produkcją fałszywych dokumentów i wywiadem. Specjalnością Stefana Bałuka była mikrofotografia. Robił również wiele zdjęć okupowanej Warszawy, m.in. pomnika Lotnika na placu Unii Lubelskiej z wymalowaną na cokole „kotwicą” – znakiem Polski Walczącej. Przed wybuchem powstania warszawskiego sporządził dokumentację fotograficzną niemieckich umocnień w Warszawie.
Walczył w powstaniu warszawskim w plutonie „Agaton” batalionu „Pięść” Zgrupowania „Radosław” na Woli, Starówce i Żoliborzu. Jego dowódca Stanisław Jankowski, dowódca plutonu „Agaton” mawiał o nim, że "„o swoją lajkę i zapas filmów dbał równie jak o stena i magazynki, które dostał w Kampinosie”". Dokumentował też życie powstańcze na zdjęciach. Jego laboratorium fotograficzne mieściło się w kamienicy przy ul. Chłodnej 20. Uczestniczył w kilku śmiałych wypadach w celu nawiązania łączności, m.in. 13/14 sierpnia przedarł się przez pozycje niemieckie w rejonie Dworca Gdańskiego na Żoliborz, dostarczając kwarce do radiostacji płk. Niedzielskiemu „Żywicielowi”, a następnie do Zgrupowania Kampinos, gdzie wykonał wiele zdjęć.
27 sierpnia przeszedł kanałami z meldunkiem dowódcy Starego Miasta do gen. Tadeusza Bora-Komorowskiego, za co został odznaczony Orderem Virtuti Militari. Otrzymał także, dwukrotnie, Krzyż Walecznych. Powstanie zakończył w stopniu porucznika. Po kapitulacji powstania w niewoli niemieckiej – internowany kolejno w oflagach Lamsdorf oraz Gross-Born, z którego uciekł 27 stycznia 1945. W lutym 1945 r. powrócił do Warszawy.
W pierwszych latach Polski „ludowej” działał w antykomunistycznym ruchu oporu w szeregach Zrzeszenia Wolność i Niezawisłość, zajmując się tworzeniem dokumentów, jako kierownik Wydziału Legalizacji „Agaton II”. 1 listopada 1945 r. aresztowany przez siły bezpieczeństwa, był przesłuchiwany przez oficera MBP Józefa Różańskiego, późniejszego dyrektora departamentu śledczego. W 1946 skazany na 2,5 roku więzienia za uczestnictwo w Armii Krajowej. Zwolniony z więzienia na mocy amnestii z 1947 r. Pracował jako taksówkarz, po czym w 1950 rozpoczął pracę fotografika. Od 1952 r. zatrudniony w Dziale Serwisu Centralnej Agencji Fotograficznej. Był współautorem pierwszego albumu o powstaniu warszawskim „Miasto nieujarzmione”, który ukazał się w 1957 roku. W 1972 r. przeszedł na emeryturę.
Prowadził aktywną działalność kombatancką, m.in. zainicjował budowę pomnika Armii Krajowej i Polskiego Państwa Podziemnego (odsłonięty w 1999 r.), a także pomnika Cichociemnych Spadochroniarzy AK (2013) – oba znajdują się przed Sejmem RP w Warszawie – oraz utworzenia Klubu Kawalerów Orderu Wojennego Virtuti Militari (2001 r.), którego został prezesem.
Autor wielu wystaw i albumów historycznych i krajoznawczych. Wystąpił w filmie dokumentalnym pt. "Cichociemni" z 1989.
Członek Związku Polskich Artystów Fotografików (legitymacja nr 370). Awansowany w stanie spoczynku na kolejne stopnie wojskowe, m.in. w 1999 r. na podpułkownika w stanie spoczynku, a 10 listopada 2006 na stopień generała brygady w stanie spoczynku. Honorowy obywatel Tuszowa Narodowego (2006) i Warszawy (2008). Został członkiem komitetu poparcia Bronisława Komorowskiego przed przyspieszonymi wyborami prezydenckimi 2010. W 2010 roku objął urząd Kanclerza Kapituły Orderu Wojennego Virtuti Militari.
Mieszkał w Warszawie, na Żoliborzu.
Został pochowany w Alei Zasłużonych na cmentarzu Wojskowym na Powązkach (FIV-tuje-14).

</doc>
<doc id="540173" url="https://pl.wikipedia.org/wiki?curid=540173" title="Miroslav Kadlec">
Miroslav Kadlec

Miroslav Kadlec (ur. 22 czerwca 1964 w Uherské Hradiště), czeski piłkarz grający na pozycji obrońcy.
Grał dla Czechosłowacji, a później dla Czech. Łącznie wziął udział w 64 występach reprezentacji kraju i strzelił 2 gole.

</doc>
<doc id="540177" url="https://pl.wikipedia.org/wiki?curid=540177" title="Wrocławska Kolej Dojazdowa">
Wrocławska Kolej Dojazdowa

Wrocławska Kolej Dojazdowa – sieć kolei wąskotorowej we Wrocławiu i położonych na północ od niego miejscowościach, powstała z połączenia w 1945 roku Kolejki Wrocławsko-Trzebnicko-Prusickiej ("Breslau-Trebnitz-Prausnitzer Kleinbahn") ze Żmigrodzko-Milicką Koleją Powiatową. Zlikwidowana ostatecznie w 1991 roku.
Historia.
Żmigrodzko-Milicka Kolejka Powiatowa została zbudowana przez berlińską spółkę komandytową Schneege &amp; Co i uruchomiona w 1894 roku. Ta sama spółka następnie zaproponowała utworzenie kolei z Wrocławia do Prusic i współtworzyła powołaną w tym celu spółkę akcyjną Kolejki Wrocławsko-Trzebnicko-Prusickiej ("Breslau-Trebnitz-Prausnitzer Kleinbahn Aktiengesellschaft"). Kolej tę uruchomiono 5 stycznia 1899 roku – pół roku przed upływem terminu wynikającego z koncesji 26 lipca 1899 roku, który był później podawany jako data otwarcia. Siedzibą kolejki była od początku do końca jej istnienia w 1991 roku stacja Trzebnica Gaj. Jej wrocławski pasażerski Dworzec Miejski (tuż po wojnie nazywany „Wrocław Główny Wąskotorowy”) zlokalizowano w pobliżu Dworca Nadodrze, na dzisiejszym Placu Staszica, przy kościele św. Bonifacego. Był to dworzec czołowy, a tory wiodły zeń na północ dzisiejszymi ulicami Pomorską i Reymonta przez Most Osobowicki na prawy brzeg Starej Odry (budynek dworca istnieje, pod koniec XX wieku jego wnętrze zostało przebudowane i zaadaptowane na potrzeby pobliskiej parafii św. Bonifacego). Za mostem Osobowickim zlokalizowany był towarowy dworzec przy ul. Na Polance (połączony rozjazdami z głównym torem kolei), potem pasażerski przystanek Wrocław-Karłowice ("Breslau-Karlowitz"), Wrocław-Różanka ("Breslau-Rosenthal"), Wrocław-Poświętne ("Breslau-Lilienthal") i znajdująca się już poza ówczesnymi granicami miasta stacja Widawa ("Weide"). Dalszy bieg linii wiódł przez Ligotę Piękną, Wisznię Małą do Trzebnicy i dalej do Prusic. Pociąg tej linii z Trzebnicy do dworca miejskiego we Wrocławiu (przy pl. Staszica) jechał – według rozkładu jazdy z 1944 roku – 1:45 h, pokonując w tym czasie 26,0 km trasy ze średnią prędkością podróżną około 14,8 km/h. Na drogę z Wrocławia do Trzebnicy tą samą trasą zużywał pięć minut więcej, ze względu na fakt, że pokonywał na tym odcinku różnicę poziomów – Trzebnica leży prawie sto metrów powyżej Wrocławia.
Warsztaty i główna parowozownia Kolei Wrocławsko-Trzebnicko-Prusickiej mieściły się w Trzebnicy, parowozownie pomocnicze natomiast – w Wysokim Kościele, Różance i Karłowicach. W 1902 dysponowano dziewięcioma parowozami firmy Krauss z Linzu, trzema wagonami bagażowymi, 25 osobowymi i 132 towarowymi. Oprócz tego w użyciu były także platformy do przewożenia wagonów normalnotorowych, pozwalające uniknąć konieczności przenoszenia z wagonu zwykłego na wąskotorowy ładunku dostarczonego koleją normalnotorową, a przeznaczonego do odbiorców znajdujących się w zasięgu tylko kolei wąskotorowej. W Różance istniało połączenie linii wąskotorowej z normalnotorową linią do Sołtysowic, dzięki temu możliwe było tu ładowanie na platformy wagonów normalnotorowych i przewożenie ich aż do Wysokiego Kościoła.
Przed I wojną światową roczne przewozy pasażerskie kolei sięgały 450 tys. osób (370 tysięcy na linii trzebnickiej), a towarowe – 100 tys. ton. W pierwszym roku I wojny światowej przewieziono nawet 518 257 pasażerów.
Linia była w obrębie miasta dwutorowa i ułożona została w jezdni ulic z szyn wpuszczanych w bruk. Wkrótce po jej wybudowaniu przeprowadzono (w 1903) przez Pomorską, Reymonta i Most Osobowicki nową linię tramwajową, która zgodnie z porozumieniem pomiędzy właścicielami spółki kolejowej a magistratem miasta, częściowo wykorzystywała wybudowaną dla kolei infrastrukturę. Była ona zawczasu na to wspólne wykorzystanie zaprojektowana i przygotowana. Ułożono przy każdym z dwóch torów kolei trzecią szynę tak, że powstał trójszynowy splot kolejowego toru wąskiego (750 mm) z tramwajowym normalnej szerokości (1435 mm). Za mostem tory rozdzielały się: tramwaj skręcał w lewo – na zachód – w kierunku Osobowic, a wąskotorówka w prawo, na Karłowice. Wspólny odcinek tramwajowo-kolejowy mierzył łącznie 0,96 km. Po południowej stronie Starej Odry, przy dzisiejszym Wybrzeżu Conrada Korzeniowskiego, istniało odgałęzienie toru kolei do portu miejskiego (na wschód od linii), gdzie mieściły się towarowe bocznice przeładunkowe.
W roku 1939 wrocławska kolej wąskotorowa dysponowała taborem, w skład którego wchodziło 8 lokomotyw parowych, 34 wagony pasażerskie, 3 wagony bagażowe i 146 wagonów towarowych. Podczas II wojny światowej, po spadku przewozów w okresie międzywojennym wywołanym rosnącą konkurencją transportu samochodowego, nastąpił ich znaczniejszy wzrost, wynikający m.in. ze zwiększenia zapotrzebowania na transport węgla z portu rzecznego. Po zakończeniu wojny i wejściu ziem zachodnich z Wrocławiem w obręb Polski, koleje we Wrocławiu zostały przejęte przez Polskie Koleje Państwowe. Na przełomie czerwca i lipca 1945 roku Kolejka Wrocławsko-Trzebnicko-Prusicka została połączona ze Żmigrodzko-Milicką Koleją Powiatową, tworząc Wrocławską Kolej Dojazdową.
Znajdująca się na północnym brzegu Odry, przy dzisiejszej ul. Na Polance stacja towarowa od 15 grudnia 1951, kiedy zdecydowano się zlikwidować dotychczasowy dworzec przy pl. Staszica, przejęła funkcję miejskiego dworca osobowego tej linii pod nazwą „Wrocław Wąskotorowy”. Wprowadzenie w latach 50. trakcji motorowej spowodowało, że czas jazdy tych z pociągów, które składały się z wagonu motorowego, skrócił się o około 15-20 minut; dojazd z Trzebnicy do Wrocławia możliwy był (na skróconej do dawnej stacji Wrocław Towarowy [potem Wrocław Wąsk.] trasie) w ciągu godziny. Rozkłady jazdy z lat 60. wskazują jednak, że po paru latach czas jazdy się znowu wydłużył. Ponadto czasami dochodziło do przegrzewania się wagonu motorowego na odcinku linii prowadzącym przez Góry Kocie.
Likwidacja połączenia wąskotorowego Trzebnicy z Wrocławiem nastąpiła 27 maja 1967 roku. Okoliczna ludność próbowała temu zapobiec – wiedząc, że ostatni pociąg (wagon motorowy) dojechawszy do Trzebnicy Gaj już nigdy nie powróci, zablokowano tor na stacji Piotrkowiczki; jednak Milicja Obywatelska dopilnowała, by pociąg bez przeszkód dotarł do stacji docelowej. Wkrótce po tym wydarzeniu przystąpiono do demontażu torów na odcinku Wrocław Wąsk. – Trzebnica Gaj. Rozbudowa (poszerzenie) połączenia drogowego z Trzebnicą (w tym ul. Żmigrodzkiej), a także wydłużenie w mieście linii tramwajowej na Poświętne definitywnie zniszczyło niemal wszystkie pozostałości torów, bocznic i rozjazdów Kolei Wrocławsko-Trzebnicko-Prusickiej na terenie Wrocławia i na trasie między Wrocławiem a Trzebnicą. Obecnie na terenie miasta Wrocławia odnaleźć można dwie pozostałości torowe po kolei wrocławskiej – resztki torów stacyjnych przy placu Staszica oraz fragmenty wąskotorowej bocznicy Cukrowni Różanka przy ul. Chorwackiej.
Cała kolej została zlikwidowana 14 września 1991, kiedy do Prusic odjechał ostatni planowy „Latający Trzebniczanin”, prowadzony przez wagon motorowy Mbxd1-203. Do dziś na niektórych odcinkach dawnej linii pozostały pamiątki w postaci szyn w przejazdach, mostków, fałdowań ziemi po podkładach (stacja Trzebnica Gaj), dawnych zabudowań (Wrocław Wąsk., Trzebnica Gaj i Żmigród Wąsk. – lokomotywownie), nasypów; pozostała też wiata przystankowa na przystanku Grabownica. W lipcu 2013 wyburzono lokomotywownię przy dawnej stacji Wrocław Towarowy.
Od 2010 roku prowadzone były ze wsparciem funduszy unijnych prace nad utworzeniem ścieżki rowerowej śladami kolejki ze stacji Sułów przez Pracze, Kaszewo, Milicz do Grabownicy (17 km). W trzech miejscach na trasie utworzono mini-skanseny taboru (Sułów, Milicz Wąskotorowy i Milicz Zamek). Planuje się odbudowę kolejki na odcinku Milicz Wąsk. – Grabownica.

</doc>
<doc id="540178" url="https://pl.wikipedia.org/wiki?curid=540178" title="Andreas Papandreu">
Andreas Papandreu

Andreas Jeorjos Papandreu (; ur. 5 lutego 1919 na Chios, zm. 23 czerwca 1996 w Ekali) – grecki polityk, ekonomista i nauczyciel akademicki, parlamentarzysta i minister, założyciel i w latach 1974–1996 przewodniczący Panhelleńskiego Ruchu Socjalistycznego (PASOK), w latach 1981–1989 i 1993–1996 premier Grecji.
Życiorys.
Urodził się jako syn Jeorjosa Papandreu i Sofii Mineyko, córki polskiego inżyniera i powstańca styczniowego Zygmunta Mineyki. Od 1937 studiował prawo na Uniwersytecie Narodowym im. Kapodistriasa w Atenach. Związany ze środowiskami trockistów, w 1939 w okresie dyktatury Joanisa Metaksasa został na krótko uwięziony. Po zwolnieniu wyemigrował w 1940 do Stanów Zjednoczonych. Służył w United States Navy, a w 1944 otrzymał obywatelstwo amerykańskie. Magisterium (1942) i doktorat (1943) z zakresu ekonomii uzyskał na Uniwersytecie Harvarda. Pracował jako nauczyciel akademicki na tej uczelni, później również na Uniwersytecie Minnesoty, Northwestern University i Uniwersytecie Kalifornijskim w Berkeley, gdzie w drugiej połowie lat 50. pełnił funkcję dziekana wydziału ekonomii.
W 1959 powrócił do Grecji, gdzie kierował rządowym programem badawczym i ateńskim centrum badań ekonomicznych, pełnił też funkcję doradcy w Banku Grecji. W 1963 Jeorjos Papandreu objął urząd premiera. W 1964 Andreas Papandreu zrzekł się amerykańskiego obywatelstwa, w tym samym roku został wybrany do greckiego parlamentu z ramienia centrowego ugrupowania kierowanego przez ojca. Był ministrem w urzędzie premiera (1964) i wiceministrem do spraw koordynacji (1964–1965). W 1967, po przewrocie wojskowym i przejęciu władzy przez juntę czarnych pułkowników, był więziony przez osiem miesięcy. Po zwolnieniu udał się na emigrację. Był profesorem ekonomii na Uniwersytecie w Sztokholmie (1968–1969) i na York University (1969–1974). Na emigracji założył i przewodniczył opozycyjnemu Ogólnogreckiemu Ruchowi Wyzwolenia.
Po upadku dyktatury w 1974 powołał w Grecji Panhelleński Ruch Socjalistyczny. Również w 1974 został wybrany do Parlamentu Grecji. Z powodzeniem ubiegał się od tego czasu o reelekcję w 1977, 1981, 1985, czerwcu 1989, listopadzie 1989, 1990 i 1993. Mandat deputowanego i funkcję przewodniczącego PASOK-u wykonywał do czasu swojej śmierci w 1996.
W 1981 kierowany przez niego PASOK wygrał wybory i w październiku tegoż roku Andreas Papandreu objął urząd premiera. Utrzymał go również po wyborach z 1985 i sprawował do lipca 1989. Był jednocześnie ministrem obrony (1981–1986) oraz ministrem do spraw północnej Grecji (1981–1985). W trakcie urzędowania wycofał się z głoszonego w kampanii wyborczej postulatu opuszczenia przez Grecję NATO. Po odejściu ze stanowiska został oskarżony o korupcję w związku ze skandalem finansowym, jednak w 1992 został uniewinniony od stawianych mu zarzutów. W październiku 1993, po ponownym zwycięstwie socjalistów, powrócił na stanowisko premiera. Zrezygnował z tej funkcji w styczniu 1996 z powodów zdrowotnych, zmarł kilka miesięcy później.
Był trzykrotnie żonaty; dwa pierwsze związki z Christiną Rasią i Margaritą Chant zakończyły się rozwodami. Jego trzecią żoną została Dimitra Liani. Z drugiego małżeństwa miał trzech synów (w tym polityka Jorgosa Papandreu) i córkę. Miał również córkę ze związku ze szwedzką prezenterką telewizyjną Ragną Nyblom. Był wyróżniony doktoratami honoris causa m.in. przez York University, Uniwersytet Humboldtów w Berlinie, Uniwersytet Jagielloński i Uniwersytet Boloński.

</doc>
<doc id="540180" url="https://pl.wikipedia.org/wiki?curid=540180" title="Andrzej Ancuta">
Andrzej Ancuta

Andrzej Ancuta ps. "Coeur" (ur. 10 lutego 1919 w Mińsku Litewskim, zm. 14 lutego 2009 w Warszawie) – polski reżyser, operator filmowy, fotograf.
Życiorys.
Syn Eugeniusza. W czasie powstania warszawskiego działał jako operator filmowy w Referacie Filmowym podlegającym Biurze Informacji i Propagandy Komendy Głównej Armii Krajowej. Miał stopień kaprala podchorążego. Po kapitulacji oddziałów powstańczych znalazł się w stalagu XVIII-C Markt Pongau. Nr jeniecki: 103460.
Był operatorem m.in. podczas realizacji jednych z pierwszych powojennych polskich filmów: Ostatni etap i Miasto nieujarzmione.
W latach 1950–1996 wykładał na Wydziale Operatorskim łódzkiej PWSFTviT, był jego dziekanem w latach 1958-1963 i 1969-1972. Od 1975 do 1978 pełnił funkcję prorektora PWSFTviT ds. Nauczania, a od 1987 do 1990 – kierownika Zakładu Sztuki Operatorskiej.
Napisał kilka podręczników do nauki operatorstwa filmowego.
W 1998 "w uznaniu wybitnych osiągnięć w działalności artystycznej oraz za zasługi w pracy dydaktycznej" został odznaczony Krzyżem Oficerskim Orderu Odrodzenia Polski. Pochowany na Starych Powązkach.

</doc>
<doc id="540183" url="https://pl.wikipedia.org/wiki?curid=540183" title="Simone Barone">
Simone Barone

Simone Barone (ur. 30 kwietnia 1978 w Nocera Inferiore) – włoski piłkarz, grający na pozycji pomocnika.
Kariera.
Barone jest wychowankiem AC Parmy, gdzie zadebiutował 4 maja 1997 roku przeciwko Atlancie. W 1998 trafił do Calcio Padova, która występowała w Serie C. Następnym klubem Simone Barone był Alzano Virescit skąd przeniósł się do Chievo Werona na dwa lata. Do US Palermo trafił w 2002 roku.
Simone Barone był również reprezentantem Włoch. Zadebiutował w niej 18 lutego 2004 roku w meczu przeciwko reprezentacji Czech. Wystąpił na Mistrzostwach Świata w Niemczech, gdzie wywalczył złoto. Łącznie kadrze narodowej zagrał w 16 meczach i strzelił 1 gola.
Od 5 sierpnia 2006 był piłkarzem Torino FC, do którego trafił za 2.7 milionów euro. 6 sierpnia 2009 przeszedł do Cagliari Calcio. Grał tam do końca sezonu, po czym został wolnym zawodnikiem. Następnie występował w Crociati Noceto oraz Livorno. W 2012 roku zakończył karierę.

</doc>
<doc id="540185" url="https://pl.wikipedia.org/wiki?curid=540185" title="Suntar-Chajata">
Suntar-Chajata

Suntar-Chajata (ros. Сунтар-Хаята) – pasmo górskie w azjatyckiej części Rosji, w Jakucji i Kraju Chabarowskim. Stanowi przedłużenie Gór Wierchojańskich w kierunku południowo-wschodnim, otacza od południowego zachodu Wyżynę Ojmiakońską. Na południowym wschodzie graniczy z Górami Czerskiego. Długość pasma około 450 km. 
Pasmo stanowi dział wodny między zlewiskami Morza Wschodniosyberyjskiego i Morza Ochockiego (oddziela zlewnię rzeki Indygirki na północnym wschodzie od zlewni rzeki Ałdan i innych rzek uchodzących do Morza Ochockiego). 
Północno-zachodnia część pasma bywa nazywana Pasmem Głównym. Najwyższym szczytem jest Mus-Chaja (2959 m n.p.m.). Inne wyższe szczyty to m.in. Pałatka (2944 m), Bieril (2933 m), Gora Rakowskogo (2889 m), Gora Waskowskogo (2790 m) i Góra Obruczewa.
Pasmo wypiętrzone w czasie orogenezy alpejskiej; zbudowane ze skał wylewnych i granitów. W najwyższych partiach lodowce (208 o łącznej powierzchnia ponad 206 km²) i strefa kruchych lodów (800 km²); poniżej tundra górska, las modrzewiowy i bagna.

</doc>
<doc id="540186" url="https://pl.wikipedia.org/wiki?curid=540186" title="Rebelion">
Rebelion

Rebelion – zespół reggae z Brodnicy założony w 1992 roku z inicjatywy trzech muzyków, którzy do dziś stanowią trzon zespołu: Bartek Karwat, Piotr Piórkowski i Tomasz Ciechanowski. Od lipca 2005 na stałe do nowego składu weszli: Paweł Jagła i Adrian Plewniok.
Zespół ma charakterystyczny styl muzyczny – mocne brzmienie unisona basu i gitar, rytmy grane w stylu roots reggae.
Osiągnięcia.
Pierwsze miejsca na przeglądach muzycznych np. Katar, Aleksandrowska GITARIADA, Chełmno, Brodnica, nagrody publiczności za najlepszą muzykę. Emisje nagrań na antenie BBC2 w Wielkiej Brytanii, radiowej Trójce, radiu PiK, udział w programach muzycznych TVP1, TVP Bydgoszcz, kilkaset koncertów zagranych w kraju i zagranicą (Dania).
Skład.
W składzie występowali także:

</doc>
<doc id="540188" url="https://pl.wikipedia.org/wiki?curid=540188" title="Mieczysław Ubysz">
Mieczysław Ubysz

Mieczysław Ubysz (z Ubyszów herbu Cholewa; syn Adama i Heleny z domu Niteckiej, ps. powstańczy „"Wik”", ur. 28 stycznia 1915 w Ozorkowie koło Łodzi, zm. 6 lutego 1970) – polski poeta, podchorąży, spiker powstańczej radiostacji „Błyskawica”.
Życiorys.
Studiował prawo i nauki społeczne na Uniwersytecie Stefana Batorego w Wilnie oraz po wojnie na Uniwersytecie Warszawskim. Studiów nie skończył. W 1938 pracował w Rozgłośni Polskiego Radia w Wilnie jako spiker. Uczestnik kampanii wrześniowej, walczył jako ochotnik w obronie Warszawy. Po kapitulacji przebywał w Krakowie. W roku 1940 śmierć jego ojca, zmusiła go do przeprowadzenia się. Przeniósł się do Warszawy, gdzie wstąpił do podziemnej Armii Krajowej. Był jedną z osób współtworzących „Błyskawicę”, a także dowódcą patrolu megafonowego nr 2 Biura Informacji i Propagandy AK. Napisał wiele wierszy dotyczących powstania, najbardziej znane to „Stare Miasto”, „Manifest” i „Ostatni Komunikat”. Kontuzjowany w czasie powstania, po kapitulacji Warszawy przebywał w szpitalu jenieckim w Zeithein. Wydał w 1945 w Niemczech tomik wierszy pt. "Czas wirujący" a w 1946 tomik pt. "Brew". Do Polski wrócił w 1947. W Polsce Ludowej, poza Antologią Polskiej Poezji Podziemnej 1939–1945 Jana Szczawieja, wiersze Ubysza nie były publikowane.
Zmarł w 1970, pochowany na Cmentarzu Wojskowym na Powązkach w Warszawie – kwatera B22-4-12.
Władysław Bartoszewski nazwał go "zapomnianym poetą walczącej Warszawy".

</doc>
<doc id="540189" url="https://pl.wikipedia.org/wiki?curid=540189" title="Gibbsyt">
Gibbsyt

Gibbsyt (hydrargilit) Al(OH)3 – minerał, odmiana polimorficzna wodorotlenku glinu o zawartości 65,4% Al2O3, może zawierać domieszki SiO2, Fe2O3, MgO i inne. Występuje w skupieniach zbitych, blaszkowatych lub o budowie promienistej; czasem w postaci naskorupień i form naciekowych. Nazwa pochodzi o nazwiska amerykańskiego mineraloga George Gibbs (1776–1833).
Powstawanie.
Powstaje w wyniku wietrzenia chemicznego glinokrzemianów w klimacie 
tropikalnym i subtropikalnym. Taki proces wietrzenia nazywany jest lateryzacja, a powstająca zwietrzelina wzbogacona w wodorotlenki/tlenki glinu nazywana jest laterytem lub boksytem.
Występowanie.
Składnik skał osadowych boksytów i laterytów; boksyty są rudą glinu. Jest typowym minerałem dla strefy utleniania.
Złoża: we Francji, na Węgrzech, w Jugosławii, Afryce Zachodniej, USA.
W Polsce znany z Jordanowa i Nowej Rudy.

</doc>
<doc id="540191" url="https://pl.wikipedia.org/wiki?curid=540191" title="Alpak">
Alpak



</doc>
<doc id="540192" url="https://pl.wikipedia.org/wiki?curid=540192" title="Tadeusz Perkitny">
Tadeusz Perkitny

Tadeusz Perkitny (ur. 31 maja 1902, zm. 7 sierpnia 1986) – profesor doktor habilitowany, technolog drewna.
Życiorys.
W latach 1909-1918 uczęszczał do poznańskiego Gimnazjum Fryderyka Wilhelma. Rodzice dali młodemu Perkitnemu patriotyczne wychowanie. Jako uczeń niemieckiej szkoły, już od 1913 uczestniczył w działalności samokształceniowej Towarzystwa Tomasza Zana.
Wraz z Leonem Mroczkiewiczem odbył w latach 1926–1930 podróż dookoła świata, podczas której pracował głównie w lasach i przemyśle drzewnym. Wyprawę tę opisał w książkach pt. "Z setką złotych dookoła świata" i "Okrążmy świat raz jeszcze". W roku 1934 jako asystent-wolontariusz napisał pracę doktorską pt. "Badania nad nasycaniem bielu sosnowego zanurzonego w wodzie".
W kampanii wrześniowej porucznik Tadeusz Perkitny wziął udział jako dowódca kompanii łączności 15 Dywizji Piechoty, na szlaku Bydgoszcz – Brzoza – Brześć Kujawski – Gąbin – Puszcza Kampinoska. Do końca wojny przebywał w niemieckiej niewoli.
Zainteresowania.
Interesował się następującymi zagadnieniami: kurczenie się drewna, naprężenia wilgotnościowe w drewnie i kompleksowe deformacje drewna. Jako pierwszy na świecie podjął badania reologicznych właściwości drewna w warunkach zmiennej wilgotności. Uważany bywa za ojca doświadczeń nad ciśnieniem pęcznienia drewna. Jego działalność ściśle związana była z przemysłem. W ramach walki z powojennymi trudnościami rynkowymi podjął badania nad nowymi klejami (np. "Alpit", "Krezolit", "Igelit", czy "Fortel"), a także udoskonalaniem starych. Badał wytrzymałość oraz wodoodporność sklejek, a także wypracowywał nowe metody badań spoin klejowych. Badania jego zespołu doprowadziły do wytworzenia lignofolu skrawkowego - drobnowymiarowego drewna warstwowego o maksymalnie ulepszonych właściwościach. Opracował nową metodę sklejania forniru nasyconego olejem maszynowym, czyli tzw. lignofolu samosmarowego (polski patent). Produkt ten wyparł z produkcji czółenek tkackich drogie drewna importowane. W zespole opracował nową metodę użytkowania drobnych odpadów drzewnych poprzez tworzenie z nich dowolnie formowanych elementów i przedmiotów (kolejny polski patent). Metodę wykorzystywały Bydgoskie Zakłady Sklejek do masowej produkcji obrzeży kół sterowych traktorów "Ursus". Następnym patentem objęto całkowicie nową metodę klejenia i jednoczesnego impregnowania wielkowymiarowych elementów drewnianych (tzw. metoda "Imperkol"). Była ona wykorzystywana przez kilkanaście lat w przemysłowej produkcji dębowo-sosnowych prowadników szybowych dla górnictwa węglowego, a także (w Klosterfelde koło Berlina) przez cztery lata do potokowego klejenia i jednoczesnej impregnacji około 120.000 podkładów kolejowych rocznie. 
Osiągnięcia.
Doktor honoris causa Wydziału Technologii Drewna Akademii Rolniczej im. Augusta Cieszkowskiego w Poznaniu (1982) i Szkoły Głównej Gospodarstwa Wiejskiego w Warszawie. Jest autorem ok. 100 publikacji w specjalistycznej prasie krajowej i zagranicznej oraz 19 patentów. W roku 1992 powstała Wielkopolska Fundacja Naukowa im. Tadeusza Perkitnego, wspierająca interdyscyplinarne badania z dziedziny rolnictwa, leśnictwa, drzewnictwa i ochrony środowiska.
Nazwisko Perkitnego i jego fotografia zostało umieszczone w publikacji "Physik des Holzes und der Holzwerkstoffe" Petera Niemza z 1993, jako jedynego Polaka. 
Był autorem wystawianej w Polsce w latach 1945-1946 sztuki "Droga do źródeł".
Pochowany na cmentarzu św. Jana Vianneya w Poznaniu (kw. św. Barbary-rząd 17-grób 4).

</doc>
<doc id="540195" url="https://pl.wikipedia.org/wiki?curid=540195" title="Hydrargilit">
Hydrargilit



</doc>
<doc id="540196" url="https://pl.wikipedia.org/wiki?curid=540196" title="Jack Charlton">
Jack Charlton

Jack Charlton, właśc. John Jack Charlton (ur. 8 maja 1935 w Ashington, zm. 10 lipca 2020 w Northumberland) – angielski piłkarz i trener piłkarski. Mistrz świata z 1966, uczestnik MŚ 70. Starszy brat Bobby’ego Charltona.
W 1952 podpisał zawodowy kontrakt z Leeds United i barw tego klubu bronił przez całą karierę, do 1972. W tym czasie rozegrał 773 spotkania i zdobył mistrzostwo Anglii (1969), Puchar Anglii (1972) oraz dwukrotnie Puchar Miast Targowych (1968 i 1971).
W reprezentacji Anglii debiutował już po trzydziestych urodzinach, 4 października 1965 w meczu ze Szkocją na Wembley. W kadrze rozegrał 35 spotkań, w czasie MŚ 66 był podstawowym stoperem zwycięskiej drużyny. Ostatni mecz (z Czechosłowacją) w reprezentacyjnej koszulce rozegrał podczas MŚ 70.
Po zakończeniu kariery piłkarskiej został trenerem. Prowadził, bez większego powodzenia, Middlesbrough F.C., Sheffield Wednesday i Newcastle United. W 1977 starał się o posadę selekcjonera reprezentacji Anglii. Pracował również jako komentator telewizyjny.
W 1986 został trenerem reprezentacji Irlandii. Pod jego wodzą Irlandczycy z Dublina po raz pierwszy w historii awansowali do finałów wielkiej imprezy – ME 88. Podczas niemieckiego turnieju nie wyszli co prawda z grupy, ale pokonali Anglię 1:0, co w ojczyźnie piłkarzy przyjęto z wielkim entuzjazmem. Charltonowi udało się także awansować z prowadzoną przez niego reprezentacją do MŚ 1990 i MŚ 1994. Odszedł po nieudanych eliminacjach do ME 96.
Zmarł w wieku 85 lat.

</doc>
<doc id="540197" url="https://pl.wikipedia.org/wiki?curid=540197" title="Mutt">
Mutt

Mutt – klient poczty elektronicznej. Jest to niewielki i prosty w obsłudze program tekstowy używany do czytania poczty elektronicznej pod systemami operacyjnymi typu Unix. W dużym stopniu bazuje na innym kliencie pocztowym elm, choć obecnie funkcjonalnością zbliżony jest do slrn. Został napisany przez Michaela Elkinsa w 1995 roku.
Mutt wyposażony jest w takie funkcje jak:

</doc>
<doc id="540198" url="https://pl.wikipedia.org/wiki?curid=540198" title="Karol I Łysy">
Karol I Łysy



</doc>
<doc id="540199" url="https://pl.wikipedia.org/wiki?curid=540199" title="Sete Gibernau">
Sete Gibernau

Sete Gibernau (ur. 15 grudnia 1972 roku w Barcelonie) – hiszpański motocyklista.
Zadebiutował w 1992 roku w klasie 250 cm³, jako zawodnik z dziką kartą, jednak pełny sezon zaliczył dopiero w 1996 roku na motocyklu Yamaha. Rok później przeszedł do klasy 500 cm³, jednak bez większych sukcesów. Dopiero w roku 1998 wywalczył swoje pierwsze podium na torze Jarama, na motocyklu Honda, kończąc sezon na 11. pozycji.
Postęp przyszedł dopiero wraz z rokiem 1999, gdzie Sete zameldował się na podium czterokrotnie, kończąc sezon na 5 miejscu z dorobkiem 165 punktów. Kolejny sezon nie był już dla zawodnika tak udany i dopiero 15 pozycja w klasyfikacji końcowej.
W sezonie 2001 Gibernau przesiadł się na motocykl Suzuki, na którym święcił swój pierwszy triumf. Podczas Grand Prix Walencji zwyciężył na mokrym torze przed Alexem Barrosem i kolegą z zespołu Kennym Robertsem juniorem. Niektórzy sądzili, iż był to przypadek, gdyż Sete w całym sezonie nie błyszczał i ukończył sezon na 9. miejscu z dorobkiem 119 punktów.
2002 rok to zmiana przepisów i zmiana pojemności maszyn. Z dwusuwowego Suzuki przesiadł się na czterosuwową maszynę, jednak ukończył sezon bardzo kiepsko, bo dopiero na 16. pozycji z dorobkiem 51 punktów.
2003 rok przyniósł kolejną zmianę. Gibernau przesiadł się na Hondę w zespole Fausto Gressiniego. W inauguracyjnym Grand Prix Japonii na torze Suzuka miał miejsce tragiczny w skutkach wypadek jego kolegi z zespołu, utalentowanego Daijiro Kato, który z ciężkimi obrażeniami ciała zmarł w szpitalu. W zespole nastała żałoba, jednak ten tragiczny wypadek przebudził talent Sete, który przeżył eksplozję formy i już w następnym wyścigu na torze w Republice Południowej Afryki, w normalnych suchych warunkach zwyciężył, a ci którzy nie dowierzali w jego umiejętności widzieli go na najwyższym stopniu podium jeszcze trzy razy. Sezon 2003 zakończył na drugiej pozycji, 10 razy stając na podium, w tym cztery razy na najwyższym stopniu z dorobkiem 277 punktów. Każde swoje zwycięstwo dedykował tragicznie zmarłemu koledze z zespołu Daijiro Kato, którego numer nosił na kombinezonie.
Kolejny sezon potwierdził jego wysoką formę i po raz kolejny tylko Valentino Rossi był od niego lepszy w końcowej klasyfikacji generalnej. Jego kolegą z zespołu został wielokrotny mistrz świata z klasy Superbike Amerykanin Colin Edwards. W sezonie 2004 po raz pierwszy przyznawano trzy medale, dla trzech najlepszych kierowców w danej klasie. Sete jako wicemistrz otrzymał srebrny medal i z dorobkiem 257 punktów (10 razy na podium, w tym 3 zwycięstwa) zakończył sezon.
W 2005 roku szczęście odwróciło się od Gibernau. W pierwszym emocjonującym wyścigu na torze w Jerez został wypchnięty przez Valentino Rossi na ostatnim zakręcie przed metą i ukończył wyścig na drugiej pozycji. Wtedy zawrzało między nim a Rossim i zawodnicy popadli w konflikt. To wydarzenie sprawiło, iż zawodnik przeżywał załamanie formy. Dodatkowo jego talent przyćmił nowy kolega z zespołu Marco Melandri, który został wicemistrzem świata. Sete natomiast na 17 rozegranych wyścigów ukończył tylko 10, cztery razy stając na podium i w ogólnym rozrachunku kończąc sezon na 7 pozycji z dorobkiem 150 punktów.
W sezonie 2006 Sete Gibernau dosiadał maszyny Ducati i był partnerem z zespołu Lorisa Capirossiego. W Grand Prix Katalonii stał się uczestnikiem groźnego karambolu, w którym brało udział sześciu kierowców. Sete został najbardziej poszkodowany, doznał złamiania obojczyka, co wyeliminowało go na wiele rund cyklu Grand Prix. Sezon tan mógł spisac całkowicie na straty, liczne upadki i kontuzje wyeliminowały go na wiele rund, ani razu nie stanął na podium, w rezultacie kończąc sezno dopiero na 13. miejscu w klasyfikacji generalnej, a zastępujący go w ostatnim wyścigu 2006 Troy Bayliss, będący w znakomitej formie wygrał GP Walencji.
W listopadzie 2006 roku Sete Gibernau ogłosił, iż kończy swoją dotychczasową karierę i odchodzi na sportową emeryturę. Był dwukrotnym wicemistrzem świata, odnosząc 9 zwycięstw w klasie MotoGP i 30 razy stając na podium.
Jednak Sete Gibernau ogłosił, że wróci ze sportowej emerytury do klasy MotoGP od sezonu 2009. Będzie się ścigał w barwach satelickiego zespołu Ducati – Grupo Francisco Hernando na motocyklu Ducati Desmosedici GP9 z numerem 59.
źródło: 

</doc>
<doc id="540202" url="https://pl.wikipedia.org/wiki?curid=540202" title="Elefteria Arwanitaki">
Elefteria Arwanitaki

Elefteria Arwanitaki, gr. Ελευθερία Αρβανιτάκη (ur. 17 października 1958 w Pireusie) – grecka piosenkarka.
Karierę zaczynała w roku 1980 w zespole Opistodromiki Kombania (Οπισθοδρομική Κομπανία).

</doc>
<doc id="540203" url="https://pl.wikipedia.org/wiki?curid=540203" title="Samolot-pocisk">
Samolot-pocisk

Samolot-pocisk – archaiczne określenie pocisku manewrującego, bezzałogowy statek latający jednorazowego użytku, którego ładunek użyteczny stanowi głowica bojowa. Są to pociski charakteryzujące się posiadaniem powierzchni nośnych służących do wytwarzania siły nośnej w locie i w odróżnieniu od skrzydlatych pocisków rakietowych, napędzane silnikami odrzutowymi przelotowymi (początkowo rzadziej silnikami tłokowymi). Termin „samolot-pocisk” jest obecnie rzadko używany i porzucany na rzecz terminu „pocisk manewrujący”.
Charakterystyka.
Samoloty-pociski są bezzałogowymi samolotami, posiadając ich zasadnicze komponenty: kadłub, skrzydła, usterzenie oraz silnik. Oprócz tych części posiadają ładunek bojowy – głowicę konwencjonalną lub nuklearną oraz układ kierowania. Samoloty-pociski służą do zwalczania celów naziemnych, rzadziej nawodnych; rażą cel przez uderzenie i wybuch głowicy bojowej, rzadko przez zrzut głowicy. Większość samolotów-pocisków jest kierowana programowo, lecąc po zaprogramowanej trasie lotu. Wczesne pociski tego typu wykonywały lot w gęstych warstwach atmosfery, na wysokości nie przekraczającej 30 km (najczęściej ok. 20 km), a przed celem przechodziły w lot nurkowy. Nowsze pociski wykonują lot na małej wysokości, omijając przeszkody terenowe i wykonując manewry w celu utrudnienia wykrycia przez stacje radiolokacyjne i przechwycenia. Start samolotów-pocisków najczęściej dokonywany jest za pomocą startowego silnika rakietowego, po czym w dalszym locie samolot-pocisk napędzany jest silnikiem lub silnikami odrzutowymi przelotowym (turboodrzutowymi, turbowentylatorowymi, strumieniowymi, pulsacyjnymi). Początkowo samoloty-pociski startowały z wyrzutni naziemnych, później pojawiły się także zastosowania ich z wyrzutni nawodnych oraz samolotów.
Historia.
Pierwsze próby z samolotami-pociskami podjęto pod koniec I wojny światowej w USA - były to konstrukcje napędzane silnikiem tłokowym, kierowane automatycznie; nie były jednak praktyczne. Pod koniec lat 20. XX w. w Wielkiej Brytanii opracowano zdalnie kierowany samolot-pocisk Larynx, również o napędzie tłokowym. Pierwszą udaną i zastosowaną na masową skalę bronią tego typu był niemiecki V1, nazywany potocznie „bombą latającą”, napędzany silnikiem pulsacyjnym, z okresu II wojny światowej, o zasięgu do 320 km. W USA i Niemczech (Mistel) podczas wojny na małą skalę stosowano także zdalnie kierowane samoloty przebudowane na samoloty-pociski. 
Rozwój samolotów-pocisków nastąpił po wojnie, w latach 50. XX w. i 60. XX w., kiedy to powstało kilka konstrukcji tego typu, głównie w USA (Matador, Mace, Hound Dog, Regulus), Szwecji (Robot 301), ZSRR i Francji. Ich zasięg wahał się od kilkuset do 3000 km. Amerykański samolot-pocisk dalekiego zasięgu Snark, wprowadzony w 1958, miał zasięg do 10 000 km. 
W latach 70. XX w. generalnie zrezygnowano z rozwijania samolotów-pocisków, wobec rozwoju znacznie skuteczniejszych pocisków balistycznych, a także łatwości przechwycenia samolotów-pocisków. Rozwijano natomiast dalej pociski manewrujące, jak BGM-109 Tomahawk, Kalibr.
Pociski skrzydlate napędzane silnikiem rakietowym nie były klasyfikowane jako samoloty-pociski.

</doc>
<doc id="540209" url="https://pl.wikipedia.org/wiki?curid=540209" title="Pandira">
Pandira



</doc>
<doc id="540210" url="https://pl.wikipedia.org/wiki?curid=540210" title="Karol IV Piękny">
Karol IV Piękny

Karol IV Piękny, Sprawiedliwy, fr. "Charles IV le Bel", (ur. 18 czerwca 1294, zm. 1 lutego 1328 w Vincennes) – hrabia La Marche 1314–1322, król Francji i Nawarry 1322–1328 (król Nawarry jako Karol I Łysy). Pochodził z dynastii Kapetyngów.
Był trzecim synem króla Filipa IV i Joanny I, królowej Nawarry, po której Karol miał prawa do tytułu króla Nawarry.
Został koronowany na króla Francji 21 lutego 1322 roku w katedrze w Reims. Wznowił wojnę z Anglikami o Księstwo Akwitanii; szybko je zajął i przyjął hołd wasalny od jej księcia, a zajęte terytoria wcielił do swej domeny.
Panowanie.
W czasie swoich sześcioletnich rządów Karol IV zraził do siebie wszystkich w swoim królestwie powiększając podatki, narzucając uciążliwe obowiązki i konfiskując dobra tych, których nie lubił. Nie miał nigdy swojego zdania, był marionetką najpierw w ręku stryja - Karola de Valois, a po jego śmierci - w ręku Roberta d’Artois. Był trzykrotnie żonaty, ale nie miał męskich potomków. Kiedy umierał, jego żona była w zaawansowanej ciąży. . Najwięcej zwolenników miał Filip de Valois, syn Karola de Valois (młodszego brata Filipa IV Pięknego). Pochodził on z dynastii Walezjuszów - bocznej linii Kapetyngów. Ostatecznie zdobył potrzebne poparcie, dzięki Robertowi d’Artois i licznym przekupstwom np. ofiarował tron Nawarry Joannie w zamian za zrzeczenie się wszelkich pretensji do tronu Francji. Dotychczas trony Francji i Nawarry złączone były w jednym ręku.
Karol IV zmarł w Vincennes, opuszczony przez rodzinę i przyjaciół, został pochowany w nekropolii władców Francji, w bazylice Saint-Denis.
Małżeństwa i potomkowie.
Potomkowie:

</doc>
<doc id="540211" url="https://pl.wikipedia.org/wiki?curid=540211" title="Daijirō Katō">
Daijirō Katō

 – japoński kierowca motocyklowy, zginął wskutek obrażeń po wypadku na torze Suzuka.
Kariera.
Katō zadebiutował podczas Grand Prix Japonii w 1996 r. w klasie 250 cm³ i jako jeździec z dziką kartą wywalczył pierwsze podium w pierwszym wyścigu. 
W 1997 po raz drugi otrzymał dziką kartę w GP Japonii i wygrał swój drugi wyścig. Ten sam wyczyn powtórzył w kolejnym sezonie, ale dopiero w 2000 roku, gdzie zaliczył pełny sezon, obfitujący w wysokie pozycje: 9 razy na podium, w tym 4 zwycięstwa. Pozwoliło to ukończyć mu sezon na 3. pozycji. Został uhonorowany nagrodą „Rookie of the Year”, dla najlepszego debiutanta roku. 
Sezon 2001 to spektakularne wyścigi, które odbywały się pod jego dyktando. Taktyka Katō polegała na tym, iż od razu po starcie wysuwał się na czoło wyścigu i uzyskiwał ogromną przewagę nad rywalami, czego efektem było 11 zwycięstw (z 13 podiów) i tytuł mistrzowski. 
Po udanym sezonie przeniósł się do klasy wyżej, ale gorszy motocykl (Honda NSR 500) sprawił, iż Katō zakończył sezon z dorobkiem tylko 117 punktów i tylko dwa razy był na podium. 
W sezonie 2002 nastąpiła zmiana przepisów i kiedy większość kierowców ścigała się na motocyklach czterosuwowych Daijirō miał do dyspozycji przez długi czas gorszy motocykl dwusuwowy, co nie przeszkodziło mu jednak w zdobyciu nagrody „Rookie of the Year” po raz kolejny. 
W sezonie 2003 Katō dysponował już czterosuwową Hondą w zespole Fausto Gressini. Wydawało się, że to tylko kwestia czasu, zanim zacznie święcić triumfy w najwyższej klasie, jednak jego passę przerwał wypadek na torze Suzuka podczas pierwszej eliminacji sezonu GP Japonii, które odbyło się 6 kwietnia 2003. Z poważnymi obrażeniami ciała w stanie śpiączki, przewieziono go do szpitala, gdzie zmarł 20 kwietnia o 00:42 (czasu japońskiego JST), dwa tygodnie po wypadku pozostawiając żonę i dwoje dzieci. 

</doc>
<doc id="540214" url="https://pl.wikipedia.org/wiki?curid=540214" title="Filharmonicy Wiedeńscy">
Filharmonicy Wiedeńscy

Filharmonicy Wiedeńscy (niem. Wiener Philharmoniker) – najważniejsza orkiestra w Austrii i jedna spośród bardziej znaczących na świecie. W rankingu brytyjskiego miesięcznika "Gramophone" Filharmonicy Wiedeńscy uzyskali miano jednej z pięciu najlepszych orkiestr świata, obok Berliner Philharmoniker, Londyńskiej Orkiestry Symfonicznej, Koninklijk Concertgebouworkest z Amsterdamu i Chicagowskiej Orkiestry Symfonicznej.
Siedzibą orkiestry jest gmach Wiedeńskiego Towarzystwa Muzycznego (Musikverein), a jej członkowie są dobierani spośród zespołu Opery Wiedeńskiej. Początki Filharmoników Wiedeńskich sięgają 28 marca 1842, kiedy to Otto Nicolai wraz z orkiestrą Opery Cesarskiej zapoczątkował koncerty filharmoniczne. Od 1933 r. orkiestra nie ma stałego dyrygenta, lecz gości w tej roli światowe sławy.
Orkiestra znana jest m.in. z transmitowanych koncertów noworocznych opartych na muzyce Johanna Straussa ojca oraz syna, a także współczesnych im kompozytorów. Mające swój początek w koncercie sylwestrowym 1939 r. i noworocznym 1941 r. koncerty od lat 80. XX w. dyrygowane są przez wybieranego na dany rok dyrygenta. Z uwagi na wielką popularność bilety są losowane.
Filharmonicy Wiedeńscy widnieją na austriackich monetach bulionowych czerpiących od nich nazwę – tradycyjnie złotych, od 2008 roku też srebrnych (próba 999), a od 2016 roku również w wydaniu platynowym (próba 999,5).

</doc>
<doc id="540215" url="https://pl.wikipedia.org/wiki?curid=540215" title="Diaspor">
Diaspor

Diaspor (gr. "diaspora" = rozproszyć, rozsypywać się) – rzadki minerał z gromady wodorotlenków. 
Jego nazwa nawiązuje do zachowania tego minerału podczas ogrzewania. Ogrzany do wysokich temperatur przechodzi w korund.
Charakterystyka.
Właściwości.
Uwodniony tlenek glinu o zawartości tego pierwiastka 44,9%. Występuje w skupieniach drobnołuseczkowych, blaszkowych, naciekowych. Na ścianach kryształów wykazuje charakterystyczne zbrużdżenia. Jest kruchy, przezroczysty, podczas podgrzewania wydaje trzaski i rozpada się. 
Występowanie.
Powstaje w strefie metasomatozy kwarcytowej pod wpływem gorących ultrakwaśnych roztworów, które wyługowują alkalia, pierwiastki ziem alkalicznych i żelazo, nasycają skały krzemionką i tlenkiem glinu. Występuje w skałach metamorficznych, w łupkach krystalicznych, utworach hydrotermalnych, a także wśród skał osadowych.
Miejsca występowania:

</doc>
<doc id="540216" url="https://pl.wikipedia.org/wiki?curid=540216" title="Giennadij Rożdiestwienski">
Giennadij Rożdiestwienski

Giennadij Nikołajewicz Rożdiestwienski (; ur. 4 maja 1931 w Moskwie, zm. 16 czerwca 2018 tamże) – rosyjski dyrygent, Oficer Legii Honorowej, Bohater Pracy Socjalistycznej (1990).
Życiorys.
W latach 1949–1954 studiował w Konserwatorium Moskiewskim, był uczniem Lwa Oborina.
Wraz z Orkiestrą Symfoniczną Ministerstwa Kultury ZSRR nagrał wszystkie symfonie Szostakowicza, Głazunowa, Brucknera, Sznitkego, Honeggera i Vaughana Williamsa. Prowadził też wiele największych orkiestr na świecie, w tym: Berliner Philharmoniker, Koninklijk Concertgebouworkest, Chicagowska Orkiestra Symfoniczna, Cleveland Orchestra i London Symphony Orchestra.
Zmarł w wieku 87 lat. Pochowany na Cmentarzu Wwiedieńskim w Moskwie.

</doc>
<doc id="540219" url="https://pl.wikipedia.org/wiki?curid=540219" title="Koninklijk Concertgebouworkest">
Koninklijk Concertgebouworkest

Koninklijk Concertgebouworkest – holenderska orkiestra symfoniczna.
Jej nazwa pochodzi od amsterdamskiego „Concertgebouw” (hol. „sala koncertowa”), w którym grywa koncerty. Przymiotnik „Koninklijk” („królewska”) został jej nadany w 1988 roku przez królową Beatrycze. „Concertgebouw” został otwarty 11 kwietnia 1888 i w tymże roku orkiestra dała swój pierwszy koncert.
W grudniu 2008 roku brytyjskie pismo branżowe „Gramophone” nadało jej tytuł najlepszej orkiestry świata.
W 2013 roku nakładem wytwórni płytowej Ninja Tune ukazał się wspólny album orkiestry oraz Finka zatytułowany "Fink Meets the Royal Concertgebouw Orchestra".
Dyrygenci.
Główni dyrygenci orkiestry:

</doc>
<doc id="540221" url="https://pl.wikipedia.org/wiki?curid=540221" title="Szwedzka Królewska Orkiestra Filharmoniczna">
Szwedzka Królewska Orkiestra Filharmoniczna

Szwedzka Królewska Orkiestra Filharmoniczna (szw: "Kungliga Filharmonikerna" lub "Kungliga Filharmoniska Orkestern") – szwedzka orkiestra symfoniczna.
Założona w 1902 roku jako Konsertföreningens orkester, w latach 1957–1992 nosiła nazwę Stockholms Filharmoniska Orkester. Od 1926 roku jej siedzibą jest Konserthuset w Sztokholmie.

</doc>
<doc id="540223" url="https://pl.wikipedia.org/wiki?curid=540223" title="Heinrich Schiff">
Heinrich Schiff

Heinrich Schiff (ur. 18 listopada 1951 w Gmunden, zm. 23 grudnia 2016 w Wiedniu) – austriacki wiolonczelista i dyrygent.
W latach 1990–1996 był dyrektorem artystycznym Northern Sinfonia, później prowadził Sjællands Symfoniorkester oraz Orchester Musikkollegium Winterthur, a w 2004 roku objął prowadzenie Wiener Kammerorchester.
W 1971 roku, kiedy Mstisław Rostropowicz nie otrzymywał pozwolenia na wyjazd z ZSRR, Witold Lutosławski powierzył mu wykonania swojego nowego "Koncertu wiolonczelowego". W 1973 roku Schiff jako pierwszy wykonał go w Polsce, podczas festiwalu Warszawska Jesień, zdobywając tą interpretacją nagrodę krytyków „Orfeusz”.

</doc>
<doc id="540227" url="https://pl.wikipedia.org/wiki?curid=540227" title="Chris Marker">
Chris Marker

Chris Marker, właśc. Christian François Bouche-Villeneuve (ur. 29 lipca 1921 w Neuilly-sur-Seine, zm. 29 lipca 2012 w Paryżu) – francuski pisarz, fotografik, reżyser filmowy, artysta multimedialny i dokumentalista.
Życiorys i kariera.
Przed II wojną światową Marker studiował filozofię u Sartre’a, a po wojnie podróżował po krajach socjalistycznych i dokumentował to, co zobaczył, w swych książkach i filmach.
Międzynarodową sławę zyskał dzięki krótkometrażowemu filmowi z gatunku science fiction "La Jetée" (1962). Film jest rzekomym pierwowzorem amerykańskiego filmu "12 małp" (1995). W 1983 roku skończył tworzenie filmu dokumentalnego "Bez słońca" ("Sans soleil"). Obraz zacierają granice między dokumentem a fikcją.
Od połowy lat 90. XX wieku w większym stopniu poświęcił się pracy z mediami elektronicznymi.

</doc>
<doc id="540228" url="https://pl.wikipedia.org/wiki?curid=540228" title="Łarisa Szepitko">
Łarisa Szepitko

Łarisa Szepitko (ros. "Лариса Шепитько", ur. 6 stycznia 1938 roku w Artiomowsku, zm. 2 lipca 1979 roku w obwodzie twerskim) – radziecka reżyserka, scenarzystka i aktorka filmowa.
Życiorys.
W 1955 rozpoczęła studia w moskiewskim WGiK, początkowo pod kierunkiem Aleksandra Dowżenki, a po jego śmierci – pod kierunkiem Micheila Cziaurelego. Studia ukończyła w 1963, uzyskując nagrodę za film dyplomowy "Ciepło". W swych późniejszych dziełach kilkakrotnie nawiązywała do tematyki wojennej, m.in. w "Samotnej" (1966) oraz we "Wniebowstąpieniu" (1976), nagrodzonym Złotym Niedźwiedziem i nagrodą FIPRESCI na 27. MFF w Berlinie.
Była żoną reżysera Elema Klimowa, który po jej niespodziewanej śmierci dokończył przygotowywany przez nią film "Pożegnanie".
Zginęła w wypadku samochodowym.

</doc>
<doc id="540230" url="https://pl.wikipedia.org/wiki?curid=540230" title="Larisa Shepitko">
Larisa Shepitko



</doc>
<doc id="540232" url="https://pl.wikipedia.org/wiki?curid=540232" title="Szwabowie">
Szwabowie

Szwabowie (niem. "Schwaben", staroniem. "Suaben") – lud germański stanowiący pierwotnie część związku plemiennego Alamanów, mieszkańcy Szwabii, historycznego regionu leżącego w dzisiejszych południowych Niemczech, we wschodniej części kraju związkowego Badenia-Wirtembergia (dawna Wirtembergia i "Hohenzollernsche Lande") (luteranie) oraz w zachodniej części Bawarii – obecnie Rejencja Szwabia (niem. "Regierungsbezirk Schwaben") (katolicy).

</doc>
<doc id="540237" url="https://pl.wikipedia.org/wiki?curid=540237" title="Huteryci">
Huteryci

Huteryci (także: Hutteryci, Hutterianie, Hutterowcy) – chrześcijańskie wyznanie protestanckie, odłam anabaptystów, założony w Tyrolu i Szwajcarii w XVI wieku przez Jakuba Huttera. Od innych odłamów anabaptystów, jak mennonici czy amisze, różnili się stosowaną zasadą izolacjonizmu. Kolonia (społeczność) huterycka miała być „Arką Noego” w oceanie grzechu, czyli samowystarczalną i zamkniętą na wszystkie wpływy z zewnątrz enklawą.
Historia.
Wkrótce po powstaniu zaczęły się prześladowania. Hutter został schwytany i spalony na stosie w 1536 roku w Innsbrucku. Podobny los spotkał dziesiątki, a może setki jego współwyznawców. Reszta szukała ratunku w ucieczce. Najpierw przenieśli się do Czech, potem na Węgry, w końcu na rosyjską Ukrainę, wszędzie zajmując się uprawą roli, hodowlą bydła i drobiu.
W roku 1871 władze carskie – wobec odmawiania przez huterytów służby wojskowej – zmusiły ich do emigracji. W liczbie 443 osób przenieśli się do USA, bowiem prezydent Ulysses Grant zapewnił ich, że Stany Zjednoczone nie zamierzają angażować się w żadną wojnę „w ciągu co najmniej pięćdziesięciu lat”. Osiedli w Południowej Dakocie, Minnesocie i Wisconsin. W roku 1914 wybuchła I wojna światowa i USA, wbrew obietnicom Granta, zaczęły przymusowo wcielać huterytów do wojska oraz więzić i nawet torturować opornych (dwóch z nich zmarło z tego powodu w więzieniu). Wówczas część huterytów (ok. 250 osób) przekroczyła granicę z Kanadą uzyskując od władz gwarancję, że w zamian za zrzeczenie się praw wyborczych nie będą powoływani do wojska. W latach 1930., kiedy w Stanach Zjednoczonych prawnie zagwarantowano możliwość odmowy służby wojskowej z powodów religijnych, część z nich powróciła do USA.
Współczesność.
W 1918 roku powstały trzy kolonie huteryckie (dwie w prowincji Alberta i jedna w Manitobie), a w 1939 roku było ich dziewięć. 
Społeczność huterycka cechuje się dynamicznym przyrostem naturalnym. Dane z marca 2004 r. mówią, że społeczność po obu stronach granicy liczy 49 tys. ludzi. Wynika to z faktu, że 
Ten wzrost populacji huteryckiej niejednokrotnie niepokoił władze i tak np. w 1942 r. kanadyjska prowincja Alberta prawnie ograniczyła możliwość kupowania ziemi przez huterytów (ten przepis, jako sprzeczny z zasadą równości wobec prawa, został uchylony w 1973 r.).
Na początku XXI wieku skupiali ok. 20 tys. osób.
Charakterystyka.
Huteryci z wyglądu bardzo przypominają amiszów: kobiety noszą proste, perkalowe, najczęściej szare lub czarne suknie do kostek i chustki na głowach, mężczyźni kapelusze, koszule bez kołnierzyka, a zgrzebne spodnie utrzymują na szelkach. Jak wszyscy anabaptyści są pacyfistami, nie chcą się asymilować i zachowują swój dawny język i obyczaje. Różnica polega na tym, że korzystają ze wszystkich nowinek technicznych, choć w ograniczonym stopniu: np. używają telefonów komórkowych, ale nie telewizorów (uważanych za źródło deprawacji); korzystają z komputerów, ale wyłącznie do celów edukacyjnych, handlowych i reklamowych. Dzieci posyłają do szkół publicznych, ale ich edukacja kończy się na 15. roku życia. Równolegle uczą się średniowiecznej niemczyzny (huttrisch), jak to nakazali przywódcy społeczności w roku 1568. Kolonia huterycka nie może liczyć więcej niż 150 dorosłych. Gdy osiągnie podobną liczebność, wydziela się ok. 70-osobową grupę osadniczą dla stworzenia nowej kolonii. Podwojenie liczby mieszkańców następuje po 16–18 latach, a wraz z tym konieczność dalszego „kolonizowania”.
Kolonie obecnie.
W 2004 r. istniały 472 huteryckie kolonie na całym świecie:

</doc>
<doc id="540243" url="https://pl.wikipedia.org/wiki?curid=540243" title="Mödling">
Mödling

Mödling – miasto powiatowe we wschodniej Austrii, w kraju związkowym Dolna Austria, siedziba powiatu Mödling. Leży na południe od Wiednia. Zamieszkane przez 20 495 mieszkańców (1 stycznia 2014). Znane jest dzięki zamkowi Liechtenstein, który należy do rodu Liechtensteinów - książąt Liechtensteinu. W mieście rozwinął się przemysł elektrotechniczny.
Współpraca.
Miejscowości partnerskie:

</doc>
<doc id="540244" url="https://pl.wikipedia.org/wiki?curid=540244" title="Eisenstadt">
Eisenstadt

Eisenstadt (węg. "Kismarton", burg.-chor. "Željezno") – miasto statutarne we wschodniej Austrii, u podnóża Gór Litawskich, stolica kraju związkowego Burgenland oraz powiatu Eisenstadt-Umgebung do którego jednak miasto nie należy. Liczy 13,5 tys. mieszkańców (1 stycznia 2014). Położone w centrum rolniczego regionu Burgenland, stanowi jego zaplecze handlowo-usługowe. W regionie przeważają uprawy winorośli, buraków cukrowych i tytoniu. Istnieje rozwinięty przemysł przetwórstwa spożywczego i przemysł włókienniczy. Obecna nazwa i prawa miejskie nadano w 1373. Oficjalna nazwa miasta brzmi Królewskie Wolne Miasto ("Königliche Freistadt").
Współpraca.
Miejscowości partnerskie:

</doc>
<doc id="540245" url="https://pl.wikipedia.org/wiki?curid=540245" title="Schwechat">
Schwechat

Schwechat – miasto w północno-wschodniej Austrii, w kraju związkowym Dolna Austria, w powiecie Bruck an der Leitha, leży w pobliżu Dunaju. Liczy 17 032 mieszkańców (1 stycznia 2014).
W pobliżu miasta znajduje się międzynarodowy port lotniczy Wiedeń-Schwechat. W 1983 roku odbyły się tutaj lekkoatletyczne mistrzostwa Europy Juniorów.
W mieście rozwinął się przemysł metalowy, elektrotechniczny oraz spożywczy.
Współpraca.
Miejscowości partnerskie:

</doc>
<doc id="540246" url="https://pl.wikipedia.org/wiki?curid=540246" title="Amstetten">
Amstetten

Amstetten – miasto w Austrii, w kraju związkowym Dolna Austria, siedziba powiatu Amstetten. Leży na przedgórzu Alp. Liczy 23,17 tys. mieszkańców (1 stycznia 2015).
Ośrodek handlowy i turystyczny. W mieście rozwinął się przemysł metalowy oraz drzewny.
W mieście znajduje się stacja kolejowa Amstetten.
Współpraca.
Miejscowości partnerskie:

</doc>
<doc id="540248" url="https://pl.wikipedia.org/wiki?curid=540248" title="Steyr (miasto)">
Steyr (miasto)

Steyr – miasto statutarne w północnej Austrii, w kraju związkowym Górna Austria, siedziba powiatu Steyr-Land do którego jednak nie należy. Leży u ujścia rzeki Steyr do Anizy (dorzecze Dunaju). Liczy 38,3 tys. mieszkańców. 
Miasto Steyr było pierwszym w Europie miastem posiadającym elektryczne oświetlenie uliczne. Latarnie z lampami łukowymi zostały wyprodukowane na miejscu, w dziale produkcji cywilnej zakładów Josefa Werndla.
Urodziła się tutaj Barbara Haas, austriacka tenisistka.
W mieście rozwinął się przemysł zbrojeniowy, środków transportu, maszynowy, metalowy, spożywczy oraz drzewny.

</doc>
<doc id="540249" url="https://pl.wikipedia.org/wiki?curid=540249" title="Eisenerz">
Eisenerz

Eisenerz – miasto w środkowej Austrii, w kraju związkowym Styria, w powiecie Leoben. Leży u podnóża Eisenerzer Reichenstein. Liczy 4329 mieszkańców (1 stycznia 2015). Ośrodek narciarski. Znajduje się tam kompleks skoczni Erzberg Arena.
W Eisenerz urodziła się znana austriacka skoczkini narciarska Daniela Iraschko-Stolz.
W mieście została założona wytwórnia muzyczna Napalm Records.
Współpraca.
Miejscowość partnerska:

</doc>
<doc id="540250" url="https://pl.wikipedia.org/wiki?curid=540250" title="Klosterneuburg">
Klosterneuburg

Klosterneuburg – miasto powiatowe w północno-wschodniej Austrii, w kraju związkowym Dolna Austria, siedziba powiatu Wien-Umgebung, leży nad Dunajem. Według danych z 1 stycznia 2014 liczyło 26 174 mieszkańców. Znajduje się tutaj średniowieczne opactwo.
Geografia.
Granice administracyjne Klosterneuburga bezpośrednio sąsiadują z granicami administracyjnymi Wiednia, od którego Klosterneuburg oddzielony jest dwoma wzgórzami: Kahlenberg i Leopoldsberg, a granica między tymi miastami jest jednocześnie granicą dwóch krajów związkowych: kraju związkowego Wiedeń i Dolnej Austrii. Przez Klosterneuburg przebiega droga krajowa B14. W granicach miasta leży również północna część wyspy Donauinsel. Na terenie Klosterneuburga znajduje się siedem gmin katastralnych (w nawiasach dane według stanu z 31 października 2011):
Współpraca.
Miejscowość partnerska:

</doc>
<doc id="540251" url="https://pl.wikipedia.org/wiki?curid=540251" title="Krems an der Donau">
Krems an der Donau

Krems an der Donau () – statutarne miasto powiatowe w północno-wschodniej Austrii, w kraju związkowym Dolna Austria, siedziba powiatu Krems-Land do którego jednak nie należy. Port przy ujściu rzeki Große Krems do Dunaju. Liczy mieszkańców (1 stycznia 2014). Miasto jest na liście Światowego Dziedzictwa Kulturalnego i Przyrodniczego UNESCO.
Historia.
We wczesnym średniowieczu, od VII wieku, obszar zamieszkiwali Słowianie. Miejscowość Krems po raz pierwszy wzmiankowano w 995, pod nazwą "Chremis", jako gród obronny położony na wschodniej granicy Marchii Austriackiej, w sąsiedztwie Moraw. Od 1014 istniała tu parafia katolicka. W 1072 wzmiankowano sąsiadującą miejscowość Stein. W 1153 słynny średniowieczny geograf Al-Idrisi wymienił Krems jako jeden ze znaczących ośrodków regionu, obok Wiednia i Pasawy. Od XII wieku Krems i Stein rozwijały się wespół jako swoiste dwumiasto, głównie za sprawą handlu i uprawy winorośli. Od 1251 do 1276 znajdowały się pod panowaniem czeskiego króla Przemysła Ottokara II. Z 1305 pochodzi najstarszy zachowany dokument, poświadczający prawa miejskie. Krems i Stein posiadały odrębne mury obronne, jednakże były pod wspólnym zarządem – miały wspólne prawa miejskie, herb, pieczęć miejską i burmistrza. Z 1336 pochodzi najstarsza znana wzmianka o zamku w Stein. Od późnego średniowiecza miał miejsce rozkwit obu miast, powstawały późnogotyckie kościoły, kaplice oraz kamienice. W 1463 Fryderyk III Habsburg wydał zgodę na budowę mostu przez Dunaj, drugiego najstarszego mostu na tej rzece w Austrii. W 1485 Stein zostało zajęte przez Węgry, w których posiadaniu pozostawało do 1490. Ze Stein pochodziła Barbara Edelpeck, metresa króla Węgier Macieja Korwina, matka jego jedynego syna Jana Korwina.
W XVI wieku Krems było ośrodkiem reformacji, jednak wskutek kontrreformacji stało się ponownie katolickie. W XVII wieku przyszło załamanie gospodarcze wskutek zmiany szlaków handlowych i utraty znaczenia handlu dunajskiego. Dodatkowo oba miasta znacząco ucierpiały w trakcie wojny trzydziestoletniej, gdy po rocznym oblężeniu zostały zdobyte przez Szwedów w 1645, a następnie zostały odbite przez Austriaków. Połowa domów została wówczas zniszczona.
Na mocy reformy z 1849 rozdzielono administracyjnie oba miasta. W okresie, gdy Polska znajdowała się pod zaborami, od 1850 komisarzem powiatowym w Krems był malarz Franciszek Ksawery Siemianowski, który, nie zaniedbując obowiązków służbowych, malował okoliczne widoki, w tym panoramę miasta. Odchodząc z urzędu otrzymał list z podziękowaniami podpisany przez licznych mieszkańców miasta.
Ponowne ożywienie i rozwój Krems przyszły w późnym XIX wieku. Rozebrano wówczas mury miejskie i większość bram miejskich, z wyjątkiem "Steiner Tor". Po upadku Austro-Węgier miasto znalazło się w składzie Republiki Austrii, a w 1938 w wyniku Anschlussu zostało anektowane przez nazistowskie Niemcy, w których składzie pozostawało do końca II wojny światowej w 1945. Po aneksji Niemcy znacząco poszerzyli granice miasta Krems, w 1939 włączając do niego także Stein jako dzielnicę. W ostatnich tygodniach wojny, 2 kwietnia 1945, przeprowadzony został nalot na Krems, jednakże udało się uniknąć znaczących strat w zabytkowej substancji miasta.
Od nazwy miasta pochodzi nazwa popularnej musztardy kremskiej.
Zabytki.
Posiada dwa stare miasta: Krems an der Donau i Stein an der Donau.
Krems an der Donau:
Stein an der Donau:
Transport.
W mieście znajduje się stacja kolejowa Krems an der Donau.
Współpraca.
Miejscowości partnerskie:

</doc>
<doc id="540252" url="https://pl.wikipedia.org/wiki?curid=540252" title="Żohatyń">
Żohatyń



</doc>
<doc id="540256" url="https://pl.wikipedia.org/wiki?curid=540256" title="Reakcja disulfiraminowa">
Reakcja disulfiraminowa



</doc>
<doc id="540257" url="https://pl.wikipedia.org/wiki?curid=540257" title="Oparzenia">
Oparzenia



</doc>
<doc id="540258" url="https://pl.wikipedia.org/wiki?curid=540258" title="Sombor">
Sombor

Sombor (cyr. Сомбор, węg. "Zombor", rus. Зомбор, "Zombor") – miasto w północnej Serbii, w Wojwodinie, stolica okręgu zachodniobackiego i siedziba miasta Sombor. Leży w pobliżu granicy z Węgrami, nad Kanałem Dunaj-Cisa-Dunaj. W 2011 roku liczyło 47 623 mieszkańców.
Wśród mieszkańców 63% stanowią Serbowie, 11% Węgrzy, 8% Chorwaci. Miasto jest oficjalnie dwujęzyczne - obok serbskiego używa się języka węgierskiego.
Charakterystyka.
Główny plac miasta nosi nazwę Trg Svetog Trojstva. Władze samorządowe swą siedzibę mają natomiast na placu Cara Uroša. Na placu Republiki zlokalizowane jest Muzeum Miejskie. Za najstarszą budowlę w mieście uważana jest Wieża Paszy, która należy do miejskiego archiwum.
Gospodarka.
W mieście rozwinął się przemysł odzieżowy, akumulatorowy, maszyn rolniczych, obuwniczy, spożywczy oraz chemiczny.
Historia.
Pierwsza zanotowana historycznie nazwa miasta to Czoborszentmihály. Pochodziła od rodu Czoborów, władających tymi terenami w XIV wieku. W XV wieku w mieście zniesiono twierdzę. W 1541 roku Sombor znalazł się w granicach Imperium Osmańskiego, a w XVII wieku Austrii. Reprezentacyjna zabudowa miasta powstała na przełomie XVIII i XIX wieku. W 1842 roku na miejscu zamku hrabiego Jovana Brankovicia powstał ratusz miejski. W XX wieku Sombor stracił na znaczeniu na rzecz Nowego Sadu. Po zmianach administracyjnych został stolicą okręgu zachodniobackiego.
Transport.
Miasto posiada połączenia kolejowe z Nowym Sadem, Vrbasem i Suboticą. Miejski dworzec autobusowy mieści się przy ulicy Staparski put.

</doc>
<doc id="540259" url="https://pl.wikipedia.org/wiki?curid=540259" title="Senta">
Senta

Senta (cyr. Сента, węg. "Zenta") – miasto w północno-wschodniej Serbii, w Wojwodinie, w okręgu północnobanackim, siedziba gminy Senta. W mieście znajduje się port nad Cisą. W 2011 roku liczyło 18 704 mieszkańców.
11 września 1697 w mieście miała miejsce bitwa austriacko-turecka.

</doc>
<doc id="540261" url="https://pl.wikipedia.org/wiki?curid=540261" title="Carei">
Carei

 
Carei (węg. "Nagykároly", niem "Grosskarol lub Großkarl") – miasto w północno-zachodniej Rumunii, w okręgu Satu Mare, w pobliżu granicy z Węgrami. Liczy około 23,3 tys. mieszkańców, z czego około 12,5 tys. jest narodowości węgierskiej, około 9,5 tys. narodowości rumuńskiej, a około 200 narodowości niemieckiej.

</doc>
<doc id="540263" url="https://pl.wikipedia.org/wiki?curid=540263" title="Gyula (miasto)">
Gyula (miasto)

Gyula (rum. "Jula", niem. "Julau", serb. "Ðula") – miasto w południowo-wschodnich Węgrzech, w komitacie Békés, na Wielkiej Nizinie Węgierskiej, nad rzeką Biały Keresz, w pobliżu granicy z Rumunią. Liczy 31 928 mieszkańców (I 2011 r.).

</doc>
<doc id="540265" url="https://pl.wikipedia.org/wiki?curid=540265" title="Port lotniczy Londyn-Heathrow">
Port lotniczy Londyn-Heathrow

Port lotniczy Londyn-Heathrow (, kod IATA: LHR, kod ICAO: EGLL) – port lotniczy na zachodnim skraju Londynu, w gminie Hillingdon, położony 24 km od centrum miasta, będący największym lotniskiem Europy. W 2012 port lotniczy Heathrow obsłużył 70 037 417 pasażerów, co uplasowało go na trzecim miejscu na świecie pod względem ruchu pasażerskiego, po portach Chicago-O’Hare i Atlanta – Hartsfield-Jackson.
W Europie port lotniczy zajmuje pierwsze miejsce pod względem liczby pasażerów (2006), trzecie pod względem liczby operacji lotniczych (2005) i czwarte pod względem ilości przeładowanych towarów (2005). Port zajmuje pierwsze miejsce na świecie pod względem liczby obsługiwanych pasażerów w ruchu międzynarodowym.
Port lotniczy posiada pięć terminali lotniczych. Planuje się także budowę trzeciego pasa startowego, obok istniejących równoległych pasów usytuowanych w kierunku wschód-zachód. Heathrow jest obsługiwane przez ok. 90 linii lotniczych. Lotnisko oferuje regularne połączenia z ponad 90 krajami świata. Posiada ILS kategorii III B.
Heathrow jest jednym z sześciu portów lotniczych obsługujących metropolię londyńską (obok City, Gatwick, Stansted, Luton i Southend), i jedynym z dwóch (obok City) leżącym na obszarze Wielkiego Londynu. Komunikację z portem lotniczym zapewniają autostrady M4 i M25, docierające do terminali linie kolejowe, autobusowe i autokarowe oraz linia metra.

</doc>
<doc id="540266" url="https://pl.wikipedia.org/wiki?curid=540266" title="Czyn">
Czyn

Czyn – zachowanie się podmiotu prawa, które rodzi skutki prawne, nawet wówczas, gdy do wywołania tych skutków podmiot swym zachowaniem nie zmierzał.
Czyn można popełnić przez świadome działanie (sterowane wolą zachowanie przejawiające się w formie kompleksu ruchów) lub zaniechanie ("„bezczynność kierunkowa”" - powstrzymanie się od działania). Nie należą do czynów w rozumieniu prawniczym zachowania człowieka w stanie wyłączającym świadomość, np. podczas snu. 
Czyny dzielone są na zgodne z prawem i niezgodne z prawem.
Teorie czynu.
Naturalistyczno-kauzalna.
Czyn jest zjawiskiem ontologicznym, to aktywność woli człowieka, pojęcie ogólne wobec przestępstw umyślnych i nieumyślnych. W ten sposób przesuwano problem psychicznego odniesienia do czynu w sferę winy. Zwolennicy: Liszt, Ernst Beling. Krytyka: wadą tej koncepcji jest to, że traktuje wolę jako czynnik sprawczy, którym nie jest (np. zaniechanie może mieć miejsce bez udziału woli).
Finalistyczna.
Czyn jest zjawiskiem ontologicznym. Zamiar jest włączony do typu czynu zabronionego. Finalizm treści woli włącza do pojęcia czynu. Celowość (finalizm czynu) wynika z faktu, że człowiek może przewidywać skutki swego działania i dzięki temu sterować przebiegiem zdarzeń, aby osiągnąć określony cel. Wola determinuje kauzalny przebieg wydarzeń. Zaniechanie nie jest czynem. Zwolennicy: Welzel, Hirsch, Władysław Mącior. Krytyka: nie uwzględnia faktu istnienia zachowań, który wynik nie pokrywa się z zamierzony celem (zamiar ewentualny, przestępstwa nieumyślne).
Socjologiczna.
Czyn to aktywność lub pasywność człowieka, która jest doniosła społecznie, związana z grupą społeczną. Jest to wartościujące ujęcie czynu. Świadomość odgrywa decydującą rolę; pełni funkcję informacyjną. Według tej koncepcji czynem jest tylko zachowanie psychicznie sterowane, którego warunkiem jest odpowiedni stopień aktywacji siatki nerwowej umożliwiającej procesy sterowania, tj. odbiór informacji, identyfikację, przetworzenie i decyzję. Czyn to zarówno działanie, jak i zaniechanie. Zwolennik: Kazimierz Buchała.
Normatywna.
Czyn ma charakter normatywny. Jest ujęty w sposób funkcjonalny. Stanowi wyraz osobowości człowieka. Czynem jest wszystko to, co można przypisać człowiekowi jako psychicznemu bytowi, co podlega jego kontroli. Nie są czynami ruchy i uzewnętrznienia, które nie są przez wolę i świadomość opanowane lub możliwe do opanowywania (np. atak padaczki). Myśli - mimo że można je opanowywać przez wolę i świadomość - nie są czynami, dopóki nie zostaną uzewnętrznione. Czyn to zarówno działanie, jak i zaniechanie. Zwolennik: Claus Roxin.

</doc>
<doc id="540267" url="https://pl.wikipedia.org/wiki?curid=540267" title="Heathrow">
Heathrow



</doc>
<doc id="540271" url="https://pl.wikipedia.org/wiki?curid=540271" title="Renault Mégane">
Renault Mégane

Renault Mégane – samochód osobowy klasy kompaktowej produkowany pod francuską marką Renault od 1995 roku. Od 2016 produkowana jest czwarta generacja modelu.
Pierwsza generacja.
Renault Mégane I został zaprezentowany po raz pierwszy w 1996 roku.
zaprezentowane podczas targów motoryzacyjnych we Frankfurcie w 1995 roku jako następca modelu 19. Pojazd zbudowany został od podstaw, jednak niektóre elementy wyposażenia tj. silniki, skrzynie biegów oraz zawieszenie zaczerpnięte były z poprzednika. Jako pierwsze wersje nadwoziowe wprowadzono na rynek 5-drzwiowego hatchbacka oraz 2-drzwiowe coupé. W 1996 roku podczas targów motoryzacyjnych w Genewie zaprezentowano model Mégane Scénic będący pierwszym kompaktowym vanem w Europie. W tym samym roku podczas targów motoryzacyjnych w Madrycie zaprezentowano wersję sedan jako Mégane Classic, a nieco później wersję cabrio.
W 1999 roku auto przeszło face lifting. Zmieniono m.in. nadwozie oraz wnętrze pojazdu, a do gamy nadwoziowej wprowadzono wersję kombi. W tym samym roku face lifting przeszedł też Mégane Scénic, który otrzymał już tylko pojedynczą nazwę Scénic.
Silniki.
Phase I.
W Coupé i Cabrio nie stosowano silników 1.4 i 1.6 75KM, z kolei tylko w tych dwóch wersjach był dostępny silnik 2.0 16V. Zostały też wyprodukowane nieliczne egzemplarze typu hatchback z tym silnikiem.
W Cabrio nie stosowano silników Diesla. W Coupé dostępny był silnik 1.9dTi 98KM.
Phase II.
Silnik 2.0 IDE był dostępny tylko w Coupé i Cabrio, ale nie był w nich dostępny silnik 1.8 16V.
W Coupé nie był dostępny silnik 1.9dTI o mocy 80KM, a w Cabrio nie był dostępny żaden silnik Diesla.
Druga generacja.
Renault Mégane II został zaprezentowany po raz pierwszy w 2002 roku.
Pod koniec 2005 roku samochód przeszedł face lifting. Zmieniony został m.in. zderzak przedni i tylny, reflektory przednie, oraz lampy tylne. We wnętrzu zmieniono m.in. tarcze wskaźników, wyświetlacz automatycznej klimatyzacji. Wprowadzono poprawione silniki diesla 1.9 dCi otrzymał teraz 130 KM, wprowadzono także 150 KM jednostkę 2.0 dCi i 105 KM 1.5 dCi.
W plebiscycie na Europejski Samochód Roku 2003 model zajął 1. pozycję.
Silniki.
Dane dla wersji hatchback.
Wersje R26 dostępne są tylko w wersji 3d, silniki 2.0T dostępne są tylko dla 3d, 5d i Coupé-Cabrio, 1.4 82KM nie jest dostępny w kombi i Coupé-Cabrio, 1.4 98KM nie jest dostępny w Coupé-Cabrio.
Wersja GT występuje w hatchback 3d i 5d, posiada silnik 2.0T 163KM (F4R 776).
Dane dla wersji hatchback (z wyjątkiem silników dla tej wersji niedostępnych).
Wersja 1.5 dCi 82KM i 85KM nie jest dostępna w Coupé-Cabrio, 1.5 dCi 85KM tylko dla wersji kombi i sedan, 1,5 dCi 101KM występowała również w PHI (wersja bez koła dwumasowego), 1.9 dCi 110KM, 115KM i 130KM nie są dostępne dla 3d i 5d, wersja 2.0 dCi RS dostępna tylko dla 3d i 5d, wersja 2.0 dCi 150KM nie jest dostępna dla 3d i 5d.
Wersja GT w dieslu występuje w hatchback 3d i 5d, posiada silnik 2.0 dCi 150KM.
Niektóre jednostki nie były oferowane na wszystkich rynkach.
Na niektórych rynkach silniki występujące w powyższej tabeli, jako oferowane tylko dla kombi i sedana, były dostępne dla wersji 3d i 5d.
Trzecia generacja.
Renault Mégane III został po raz pierwszy zaprezentowany podczas targów motoryzacyjnych w Paryżu w 2008 roku.
Początkowo do oferty trafił 5-drzwiowy hatchback oraz 3-drzwiowy hatchback oferowany pod nazwą coupé. W sierpniu 2009 roku do oferty dołączono wersję kombi, a rok później CC, czyli coupé-cabrio. W 2010 roku zaprezentowano odmianę sedan, którą wprowadzono na rynek jako oddzielny model o nazwie Fluence.
W 2012 roku auto przeszło delikatny face lifting. Zmiany stylistyczne nadwozia są ledwie zauważalne. Silniki, pomimo mniejszej pojemności, dysponują większą mocą. Nowocześniejszego wyglądu z przodu nadają LED-owe światła do jazdy dziennej, pomalowane na czarno wykończenia zderzaka oraz srebrne listwy. Z boku nadwozie zdobią nowe wzory felg. We wnętrzu dodano dwa nowe wzory tapicerki, w tym dwukolorową, skórzaną i opcjonalnie wykonaną z alkantary. Wersje Bose oraz GT mają światła dzienne LED w kształcie bumerangów oraz czerwone przeszycia tapicerki i skórzaną, „sportową” kierownicę. Pod maskę trafiły trzy nowe silniki z serii Energy. Wyposażone zostały w system Stop&amp;Start oraz system służący do odzyskiwania energii podczas zwalniania i hamowania. Jednostka Renault Energy TCe 115 ma bezpośredni wtrysk paliwa oraz turbosprężarkę. Pojemność silnika to 1.2 l, zastępuje on wersje 1.6, w odniesieniu do poprzednika jego moc wzrosła o 5 KM i wynosi teraz 115 KM.
W 2013 roku auto przeszło drugi face lifting. Otrzymało nowy pas przedni, z nowym grillem, większym logo oraz nowymi reflektorami. W grudniu 2013 roku zaprezentowano odświeżone Megane w wersji Coupe Cabrio. Zmiany w wyglądzie objęły głównie pas przedni pojazdu. Zmieniono m.in. reflektory, zderzak i maskę z wyeksponowanym, dużym logo producenta. W dolnej partii zderzaka pojawiły się wykonane w technologii LED światła do jazdy dziennej. Samochód w dalszym ciągu oferowany jest ze składanym automatycznie, metalowym dachem. Wciąż zamówić też można odmianę wyposażoną w panoramiczne okno dachowe.
Mégane Grandtour GT 220 (2012).
W listopadzie 2012 roku oferta francuskiej marki wzbogaciła się o model Megane Grandtour GT 220 dysponujący mocą 220 KM. Samochód wyposażony został w dwulitrowy, turbodoładowany silnik benzynowy. Jednostka rozwija moc maksymalną 220 KM i dysponuje momentem obrotowym 340 Nm. Dokładnie ten sam silnik zamontowany jest w Megane 3 RS. Auto otrzymało zmodyfikowane zawieszenie, układ hamulcowy o sportowej charakterystyce i mocniejsze hamulce. Na tle słabszych wersji Grandtour GT 220 wyróżniać się ma m.in. czarnymi, aluminiowymi felgami w rozmiarze 18 cali, lakierowanymi pod kolor nadwozia klamkami czy metalową tabliczką z napisem GT220 i numerem egzemplarza mającym podkreślać wyjątkowość modelu. Edycja limitowana pochodzi z lat 2012–2013.
Mégane III RS.
Wersja sportowa Mégane III, Mégane III RS została zaprezentowana w marcu 2009 roku w Genewie. Jest wyposażona w 2-litrowy benzynowy silnik z turbosprężarką o mocy 250 KM i momencie obrotowym 340 Nm. Jego prędkość maksymalna wynosi 250 km/h. W 2011 roku zaprezentowano limitowaną do 500 sztuk edycję Megane RS 265 Trophy z silnikiem o mocy podniesionej do 265 KM. W przeciwieństwie do Mégane II RS, Mégane III RS oferowany jest tylko w wersji trzydrzwiowej.
W 2013 roku Renault postanowiło uczcić kolejny sukces w Formule 1 tworząc specjalną wersję modelu Megane RS nazwaną Renault Mégane RS Red Bull Racing RB8. Główną różnicą w stosunku do wersji pierwotnej jest kolor nadwozia o nazwie Crépuscule Blue używany przez oficjalny zespół Red Bull Racing F1.
W maju 2014 roku pojawiła się kolejna limitowana edycja Megane RS, tym razem o nazwie 275 Trophy. 275 KM generowane przez silnik tej wersji oznacza, że jest to najmocniejsze Megane RS w historii modelu. Produkcja RS 275 Trophy została ograniczona do 200 egzemplarzy.
Silniki.
Wszystkie dane dla wersji Berline.
Czwarta generacja.
Renault Mégane IV zostało po raz pierwszy zaprezentowane podczas targów motoryzacyjnych we Frankfurcie w 2015 roku.
Pojazd zaprojektowany został według nowego języka stylistycznego marki Renault, który wcześniej został już zastosowany w modelu Talisman.
Wersje nadwoziowe.
Debiutujący w drugiej połowie 2016 roku Megane czwartej generacji jest pierwszym wcieleniem kompaktowego modelu francuskiej marki, który nie jest oferowany w jako trzydrzwiowy hatchback lub pełniące jego rolę w przypadku pierwszej generacji coupe, nie jest planowana także odmiana coupe-cabriolet. W 2016 roku gama Megane została skompletowana przez prezentację wersji kombi na Geneva Motor Show w marcu oraz odmiany sedan, której oficjalne zdjęcia zostały opublikowane w lipcu. Przy okazji czwartej generacji Renault ponownie włączyło odmianę sedan do gamy Megane, która przy okazji poprzedniego wcielenia nosiła nazwę Fluence i pozycjonowana było jako oddzielny model.
Face lifting.
W 2020 roku Renault zmodernizowało model Megane. W samochodzie pojawiły się nowe reflektory Pure Vision LED z charakterystycznymi paskami po bokach - zastosowane wcześniej w nowym Clio V generacji. Z diod wykonano także światła przeciwmgłowe i lampy tylne, których klosze otrzymały inne wypełnienie. Nieznacznie zmodernizowano także zderzaki. Ponadto pojawiły się nowe wzory felg i kolory karoserii.
Największą nowością w poliftingowym Renault Megane jest obecność hybrydy plug-in. Korzysta on z 1,3-litrowej jednostki i dwóch silników elektrycznych. Łączna moc układu wynosi 160 KM. Akumulatory mają pojemność 9,8 kWh. Producent deklaruje, że zasięg w trybie elektrycznym wynosi 50 km, a samochód będzie mógł rozwinąć w trybie elektrycznym 135 km/h. 
Modernizacja nie ominęła sportowej wersji R.S., która wskutek zmian została wzmocniona. Moc w odmianie standardowej oraz Trophy została zrównana do poziomu 300 koni mechanicznych. 
Wersje wyposażenia.
Standardowe wyposażenie podstawowej wersji Life obejmuje m.in. system ABS z ESC, system kontroli ciśnienia w oponach, 6 poduszek powietrznych, elektryczne wspomaganie kierownicy, komputer pokładowy, światła do jazdy dziennej LED, tylne pełne światła LED, klimatyzacja manualna, elektrycznie regulowane i podgrzewane lusterka, elektrycznie regulowane szyby przednie i tylne, centralny zamek z pilotem, fotel kierowcy z regulacją wysokości, dzieloną tylną kanapę, radio z USB/AUX i Bluetooth, oraz 16-calowe felgi stalowe z kołpakami.
Topowa wersja Intens została ponad to wyposażona w m.in. system wykrywania zmęczenia kierowcy, system Multi Sense, lusterko wewnętrzne elektrochromatyczne, elektrycznie składane lusterka boczne, fotel pasażera z regulacją wysokości, oraz podłokietnik na tylnej kanapie.
W zależności od wersji samochód opcjonalnie doposażyć możemy w m.in. pełne światła przednie LED Pure Vision, skórzaną tapicerkę, szklany dach, dojazdowe koło zapasowe, lakier metalizowany, adaptacyjny tempomat, automatyczne światła drogowe, system rozpoznawania znaków drogowych, podgrzewane fotele przednie, podgrzewaną kierownicę, przednie czujniki parkowania, fotel kierowcy z funkcją masażu, elektroniczny hamulec postojowy, kamerę cofania, system kontroli martwego pola, wyświetlacz przezierny Head-Up, system multimedialny z 8,7 calowym ekranem dotykowym i nawigacją satelitarną, a także 17 lub 18-calowe felgi aluminiowe.

</doc>
<doc id="540275" url="https://pl.wikipedia.org/wiki?curid=540275" title="Pielgrzymy">
Pielgrzymy

Pielgrzymy (niem. "Dreisteine", krótko po II wojnie światowej "Zamczysko") – forma skał granitowych o wysokości dochodzącej do 25 m, zlokalizowana w Karkonoszach. 
Położenie i opis.
Pielgrzymy położone są we wschodniej części Śląskiego Grzbietu, na jego północno-wschodnim zboczu, na wysokości 1204 m n.p.m., na południe od Borowic.
Składają się z trzech potężnych grup skalnych, oraz kilku mniejszych i wielu pojedynczych bloków. Zbudowane są z granitu karkonoskiego w odmianie porfirowatej. W granicie widoczne są szliry biotytowe. Występują tu liczne spękania biegnące w trzech kierunkach (cios granitowy), kociołki wietrzeniowe, formy wietrzenia materacowego i inne zjawiska geologiczne i geomorfologiczne.
W 1757 część najwyższej ze skał została uszkodzona przez uderzenie pioruna.
Szlaki turystyczne.
Do Pielgrzymów można dojść od strony Świątyni Wang w Karpaczu przez Polanę (około 60 min). Od strony Przełęczy Karkonoskiej zielonym szlakiem przez Kocioł Smogorni (około 70 min) lub od strony Słonecznika żółtym szlakiem (około 20 minut).

</doc>
<doc id="540276" url="https://pl.wikipedia.org/wiki?curid=540276" title="Protokół transmisji danych">
Protokół transmisji danych



</doc>
<doc id="540283" url="https://pl.wikipedia.org/wiki?curid=540283" title="Widłak jałowcowaty">
Widłak jałowcowaty

 
Widłak jałowcowaty, widłak gajowy ("Spinulum annotinum" (L.) A. Haines) – gatunek roślin wieloletnich z rodziny widłakowatych. Występuje na terenie całej Polski, jednak jest rośliną dość rzadką.
Zagrożenia i ochrona.
Roślina była objęta w Polsce ścisłą ochroną gatunkową od 1946 roku. W 2014 roku zmieniono jej status ochronny i podlega ochronie częściowej. W ostatnich latach zmniejsza się liczba stanowisk, na których występuje. Umieszczona na polskiej czerwonej liście w kategorii NT (bliski zagrożenia).
Zastosowanie.
Stosowany jako roślina lecznicza. Surowcem zielarskim są zarodniki. Zbiera się dojrzałe kłosy i suszy. Dawniej zarodników używano do produkcji zasypki dla niemowląt, zasypki na rany, otaczania pigułek z lekarstwem. 
Ponieważ zarodniki są bardzo łatwopalne, dawniej używano ich do wywoływania efektów specjalnych w teatrach, a także do czyszczenia kominów. Zarodników używano także w odlewnictwie do wysypywania form odlewniczych dzwonów.

</doc>
<doc id="540285" url="https://pl.wikipedia.org/wiki?curid=540285" title="Kułar">
Kułar

Kułar (ros. "Кулар") – pasmo górskie w azjatyckiej części Rosji, w Jakucji. Jest odgałęzieniem północnej części Gór Wierchojańskich i odchodzi od głównej grani tych gór (pasma Orułgan) w kierunku północno-wschodnim. Ciągnie się na długości około 380 km. Od zachodu ogranicza je dolina rzeki Omołoj, za którą znajduje się pasmo Sijetindienskij chriebiet, a od wschodu dolina rzeki Jana. Najwyższy szczyt (bez nazwy) ma wysokość 1289 m n.p.m.
Pasmo stanowi dział wodny między dorzeczami rzek Omołoj i Jany. 
Zbudowane jest z łupków i piaskowców, a także granitów. Roślinność tundrowa, w dolinach tajga modrzewiowa.
Wydobycie złota i cyny.

</doc>
<doc id="540296" url="https://pl.wikipedia.org/wiki?curid=540296" title="DBB Beamtenbund und Tarifunion">
DBB Beamtenbund und Tarifunion

dbb beamtenbund und tarifunion (Deutscher Beamtenbund; skrót DBB; pol. Niemieckie Zrzeszenie Urzędników i Unia Taryfowa) – niemiecki związek zawodowy; federacja 39 związków i zrzeszeń zawodowych reprezentujących głównie urzędników niemieckiej służby cywilnej i pracowników administracji publicznej z siedzibą w Berlinie. Z liczbą członków wynoszącą 1.275.420 (źródło: dbb Magazin z marca 2006) jest drugą co do wielkości, po DGB, federacją związkową w Niemczech.
Terytorialnie DBB dzieli się na 16 zrzeszeń utworzonych dla poszczególnych krajów związkowych. Największe krajowe zrzeszenie liczące ok. 190.000 członków działa w Nadrenii Północnej-Westfalii. W ramach związku działa organizacja młodzieżowa "Deutsche Beamtenbund Jugend" (dbbj).

</doc>
<doc id="540297" url="https://pl.wikipedia.org/wiki?curid=540297" title="Kowadło">
Kowadło



</doc>
<doc id="540298" url="https://pl.wikipedia.org/wiki?curid=540298" title="Model deterministyczny">
Model deterministyczny

Model deterministyczny to model matematyczny, który danemu na wejściu zdarzeniu jednoznacznie przypisuje konkretny stan. Opis modelu nie zawiera żadnego elementu losowości. Oznacza to, że ewolucja układu w modelu deterministycznym jest z góry przesądzona i zależy wyłącznie od parametrów początkowych lub ich wartości poprzednich.
Model deterministyczny jest użytecznym i najczęściej stosowanym modelem w opisie wielu zjawisk fizycznych, biologicznych, socjologicznych czy ekonomicznych. Stanowi też ważne narzędzie w procesie optymalizacji, znajdując zastosowanie m.in. w ekonomii matematycznej i analizach w zarządzaniu. Często ma on formę układu równań różniczkowych bądź różnicowych.
Przykładem modelu deterministycznego może być wyznaczenie siły na podstawie znanej masy i przyśpieszenia, wyznaczenie opadu na podstawie znajomości temperatury i wilgotności lub określenie liczby ludności na podstawie znajomości liczby domów i mieszkańców w domach, itd.
W szczególnych przypadkach małe odchylenia wartości wejściowych mogą prowadzić do dużych zmian w wynikach końcowych. Mówimy wtedy o modelu chaosu deterministycznego (porównaj efekt motyla). Przykładem modelu chaosu deterministycznego jest np. prognoza pogody (deterministyczne metody wiązek).
Modele deterministyczne mające zmienną czasową nazywa się modelami prognostycznymi. Jeżeli zjawisko jest opisane na podstawie zmiennych otrzymanych w wyniku modelu prognostycznego to jest to tzw. zmienna diagnostyczna. Opis deterministyczny można przeciwstawić modelowi probabilistycznemu, takiemu jak proces stochastyczny, w którym wyniki początkowe opisują wyniki końcowe z pewnym prawdopodobieństwem.

</doc>
<doc id="540299" url="https://pl.wikipedia.org/wiki?curid=540299" title="Pentium D">
Pentium D



</doc>
<doc id="540301" url="https://pl.wikipedia.org/wiki?curid=540301" title="Teddybears">
Teddybears

Teddybears (dawniej "Teddybears Sthlm" od "Teddybears Stockholm") – szwedzka grupa rockowa założona w 1991. Początkowo zespół składał się z wokalisty Patrika Arve’a oraz braci Joakima Åhlunda i Klasa Åhlunda. Później dołączył do nich perkusista Olsson. W 1993 zespół wydał swój debiutancki album "You Are Teddybears". Kolejna płyta, nazwana "I Can’t Believe It’s Teddybears STHLM" została oddana do sprzedaży w 1996. Elementy muzyki elektronicznej wchodzące w skład trzeciego albumu "Rock‘n’Roll Highschool" (wydanego w 2000) spowodowały odejście od stylu hardcore, granego wcześniej przez Teddybears. Czwarta płyta, "Fresh!", wydana w 2005, zawiera najlepiej rozpoznawalne utwory zespołu – "Cobrastyle" i "Hey Boy". Pierwszy z nich został wykorzystany w kampanii reklamowej marki Heineken oraz jako ścieżka dźwiękowa gry FIFA 06. Utwór "Hey Boy" jest szerzej znany w Polsce w wykonaniu zespołu Blog 27.
W piosence "Punkrocker", wykorzystanej w reklamie Cadillaca, zaśpiewał Iggy Pop.
24 marca 2010 roku ukazał się szósty album grupy – Devil’s Music.

</doc>
<doc id="540305" url="https://pl.wikipedia.org/wiki?curid=540305" title="Ułachan-Czistaj">
Ułachan-Czistaj

Ułachan-Czistaj (ros. Хребет Улахан-Чистай) – pasmo górskie w azjatyckiej części Rosji; w Jakucji. Stanowi najwyższy odcinek głównej grani Gór Czerskiego. Od południa graniczy w głównej grani z pasmem Czerge, a od północy z pasmem Czemałginskij chriebiet. 
Pasmo ograniczone jest od północy i wschodu doliną rzeki Momy, za którą znajdują się Góry Momskie, a od południowego zachodu doliną rzeki Erikit (lewy dopływ Momy) i Płaskowyzu Nerskiego, za którym znajduje się pasmo Tas-Kystabyt. Długość pasma ok. 250 km. Najwyższym szczytem Ułachan-Czistaj i zarazem najwyższym szczytem Gór Czerskiego jest Pobieda (3003 m n.p.m.) leżąca w masywie Buordach. 
Pasmo zbudowane jest z granitów; rzeźba alpejska. Układ piętrowy: do 1000 m tajga modrzewiowa, 1000–1600 m tundra górska, powyżej kamienista pustynia górska, w najwyższych partiach lodowce (łączna powierzchnia ponad 100 km²). Największy z nich to Lednik Cariegradskogo (długość 8,9 km, powierzchnia 12 km kw.).
Część pasma obejmuje park krajobrazowy „Momskij”.

</doc>
<doc id="540306" url="https://pl.wikipedia.org/wiki?curid=540306" title="Syrena (urządzenie do sygnalizacji dźwiękowej)">
Syrena (urządzenie do sygnalizacji dźwiękowej)

Syrena (urządzenie do sygnalizacji dźwiękowej) – urządzenie akustyczne, w którym dźwięk generowany jest przez obracający się wirnik lub wiatraczek. Używane do powiadamiania ludności o zaistniałych klęskach żywiołowych lub stanach alarmowych. W dzisiejszych czasach używane przede wszystkim przez ochotnicze straże pożarne do alarmowania swoich członków czynnych o zaistniałym pożarze lub innym miejscowym zagrożeniu, a także przez polską Obronę Cywilną do powiadamiania o zagrożeniach powodziowych. Są również używane przez pojazdy uprzywilejowane do powiadamiania uczestników ruchu drogowego o uprzywilejowaniu owego pojazdu w ruchu drogowym. 
Syreny te uruchamiane są ze Stanowisk Kierowania Komendantów Miejskich i Powiatowych Państwowej Straży Pożarnej, Wojewódzkich Stanowisk Koordynacji Ratownictwa, Krajowego Centrum Koordynacji Ratownictwa i Ochrony Ludności, Ośrodków Ochrony Ludności przy wojewodzie, przez inne służby np. wojsko, policję.
Syreny te możemy podzielić na:

</doc>
<doc id="540307" url="https://pl.wikipedia.org/wiki?curid=540307" title="Regeneracja (biologia)">
Regeneracja (biologia)

Regeneracja – odtwarzanie przez organizmy utraconych lub uszkodzonych części ciała, narządów, tkanek lub komórek. Zjawisko to jest najczęściej odpowiedzią na uszkodzenie tkanek (np. gojenie się ran) albo elementem naturalnej, sezonowej zmiany niektórych struktur ciała (np. piór). Czasami może być także częścią mechanizmu obrony przed drapieżnikami (np. autotomia).
Wyróżnia się trzy typy regeneracji:
Rośliny cechuje bardzo duża zdolność regeneracji. W świecie zwierząt natomiast zjawisko to jest szerzej rozpowszechnione wśród gatunków mniej zaawansowanych ewolucyjnie (bardziej prymitywnych). Niektóre organizmy potrafią zregenerować nawet całe ciało zaledwie z niewielkiego fragmentu tkanki. Taka zdolność występuje u prawie wszystkich wirków (do odtworzenia całego ciała wystarczy im zaledwie 1/200 jego powierzchni), jamochłonów oraz gąbek, a także większości pierścienic, rozgwiazd (do odtworzenia całego ciała wystarczy im jedno ramię) i wężowideł. Głowonogi potrafią regenerować utracone ramiona, zaś ślimaki – czułki. Wiele owadów i skorupiaków potrafi regenerować utracone odnóża. Kręgowce natomiast regenerują zwykle jedynie nabłonek oraz niektóre drobne uszkodzenia narządów (np. większość ryb, salamander oraz traszek potrafi regenerować kończyny). Ptaki mogą regenerować uszkodzone pióra lub nawet celowo wymieniać je sezonowo, w pewnych przypadkach zwierzęta te potrafią regenerować również inne struktury swojego ciała. Niektóre gatunki ssaków, chociaż nie mają zdolności do regeneracji całych narządów, są w stanie zrobić to z różnymi strukturami peryferyjnymi (np. poroże).
U roślin oraz wielu zwierząt niższych regeneracja jest również elementem mechanizmu rozmnażania bezpłciowego.

</doc>
<doc id="540313" url="https://pl.wikipedia.org/wiki?curid=540313" title="II bitwa pod Jemgum">
II bitwa pod Jemgum

Druga bitwa pod Jemgum zwana przez Holendrów także bitwą pod Jemmingen – starcie zbrojne, które miało miejsce dnia 21 lipca 1568 r. w trakcie wojny osiemdziesięcioletniej (walk wyzwoleńczych w Niderlandach). 
Po bitwie pod Heiligerlee wojska rebeliantów niderlandzkich pod wodzą Ludwika von Nassau próbowały bezskutecznie zająć miasto Groningen. Po niepowodzeniu wojska Ludwika były ścigane przez hiszpańskie oddziały pod wodzą Alvareza de Toledo księcia Alby aż do wschodniej Fryzji i tam ostatecznie pokonane pod Jemgum w dniu 21 lipca 1568 r. 
Siły hiszpańskie składały się z 12 000 piechoty, 3 000 ludzi kawalerii i kilku dział. Ludwik von Nassau przeciwstawił im 
10 000 piechoty, nielicznej kawalerii i 16 dział. 
Po 3 godzinach zażartych walk w których obie strony ostrzeliwały się z okopów, żołnierze niderlandzcy w wyniku wysokich strat opuścili swoje pozycje i wycofali się. Ścigani przez kawalerię hiszpańską i nękani ogniem z muszkietów rebelianci skierowali się do miejscowości Ems. 
Książę Alby stracił w bitwie zaledwie 300 ludzi, straty powstańców wyniosły aż 7 000 ludzi. Straty te były tak wysokie, gdyż Hiszpan nakazał zabić wszystkich rannych rebeliantów. 
Ucieczka wojsk Ludwika do wschodniej Fryzji miała dla tego hrabstwa katastrofalne następstwa. Hiszpanie, którzy tam wtargnęli za powstańcami przez 3 dni dokonywali rabunków i gwałtów, paląc liczne domostwa. Jedynie synom księcia Alby udało się uratować większość kobiet i dzieci z Jemgum, które Hiszpanie zamierzali żywcem spalić w tamtejszym kościele. 
Jeszcze dzisiaj w Jemgum można obejrzeć tzw. Alba-Huus, dom w którym kwaterował książę hiszpański. 

</doc>
<doc id="540314" url="https://pl.wikipedia.org/wiki?curid=540314" title="Jean-Pierre Bemba Gombo">
Jean-Pierre Bemba Gombo

Jean-Pierre Bemba Gombo (ur. 4 listopada 1962) – jeden z czterech byłych wiceprezydentów tymczasowego rządu Demokratycznej Republiki Konga; został zaprzysiężony 17 lipca 2003. Reprezentuje Ruch Wyzwolenia Konga ("Mouvement de Libération du Congo "), partię polityczną, która jeszcze w 2003 była sponsorowaną przez Ugandę i oskarżaną o zbrodnie wojenne partyzantką.
Działania MLC.
W 2002 na prośbę prezydenta Republiki Środkowej Afryki Ange-Félixa Patasségo MLC zaangażował się po jego stronie w trwającej wojnie domowej. Aktywiści ruchów na rzecz praw człowieka oskarżają bojowników MLC o dokonanie wówczas okrutnych aktów przemocy przeciwko setkom osób podejrzanych o sympatyzowanie z rebeliantami. W 2003 Patassé w wyniku przewrotu został pozbawiony władzy, a we wrześniu 2004 nowy rząd postawił Patasségo i Bembę w stan oskarżenia. Wydano międzynarodowe nakazy aresztowania, jednak ze względu na to, iż nowy rząd nie był w stanie pojmać byłego prezydenta, sprawę przekazano do Międzynarodowego Trybunału Karnego.
Wybory prezydenckie w 2006 r..
W 2006 odbyły się w Kongo pierwsze od 50 lat wybory prezydenckie. 17 czerwca 2006 została stworzona nowa koalicja wyborcza: Ugrupowanie Nacjonalistów Kongijskich ("Regroupement des Nationalistes Congolais" – RENACO), popierająca kandydaturę Jean-Pierre Bemba Gombo na stanowisko prezydenta w lipcowych (2006) wyborach. W skład koalicji prócz MLC wchodzą się m.in. Ruch na rzecz Demokracji i Rozwoju ("Mouvement pour la Démocratie et le Développement" – MDD), Generacje Republikańskie ("Générations Républicaines" – GR), Sojusz Demokratów Kongijskich ("Alliance des Démocrates Congolais" – ADECO) i Chrześcijańska Koalicja na rzecz Demokracji ("Convention Chrétienne pour la Démocratie" – CCD).
Bemba zajął drugie miejsce w pierwszej turze wyborów prezydenckich w lipcu 2006, przegrał jednak w drugiej turze (15 listopada 2006) z Josephem Kabilą. Przegrany kandydat zapowiedział zakwestionowanie wyników wyborów. 
Podczas kampanii wyborczej posądzano go o ludożerstwo dokonywane rzekomo na Pigmejach, oskarżeniom tym Bemba zaprzeczał.
24 maja 2008 roku Bemba został zatrzymany w okolicach Brukseli na podstawie nakazu aresztowania wydanego przez Międzynarodowy Trybunał Karny, a 3 lipca przetransportowano go do Hagi. Zarzucano mu popełnienie zbrodni przeciwko ludzkości oraz zbrodni wojennych.

</doc>
<doc id="540315" url="https://pl.wikipedia.org/wiki?curid=540315" title="Wymian">
Wymian

Wymian - poprzeczna belka pośrednicząca w przekazywaniu obciążeń ze skróconych zasadniczych belek konstrukcyjnych. Stosowana głównie przy elementach wystających ponad dach lub otworach dachowych.

</doc>
<doc id="540317" url="https://pl.wikipedia.org/wiki?curid=540317" title="Pitiuzy">
Pitiuzy

Pitiuzy (hiszp. "Islas Pitiusas", "Las Pitiusas" kat. "Illes Pitiüses") – grupa hiszpańskich wysp ulokowanych w zachodniej części basenu Morza Śródziemnego, na południowo-zachodnim krańcu archipelagu Baleary. Pod względem administracyjnym należą do prowincji Baleary. Powierzchnia ok. 760 km². Największe wyspy: Ibiza i Formentera.
Powierzchnia wysp wyżynna, najwyższy szczyt Sa Talaia ok. 475 m n.p.m. na Ibizie, zbudowana ze skał wapiennych i marglowych, w których występują rozwinięte zjawiska krasowe. Pitiuzy znajdują się pod wpływem klimatu śródziemnomorskiego. Miejscowa ludność utrzymuje się głównie z turystyki, także z rolnictwa (rozpowszechniona uprawa warzyw, drzew owocowych, winorośli i zbóż) i rybołówstwa.

</doc>
<doc id="540319" url="https://pl.wikipedia.org/wiki?curid=540319" title="Korozja naprężeniowa">
Korozja naprężeniowa

Korozja naprężeniowa (pękanie korozyjne, pękanie sezonowe) – korozja lokalna zachodząca w materiale, w którym występują stałe naprężenia technologiczne lub eksploatacyjne. Korozja naprężeniowa występuje na skutek łącznego oddziaływania agresywnego środowiska i naprężeń mechanicznych na materiały podatne na ten typ korozji. Korozja prowadzi do pękania przedmiotów metalowych (np. stalowych, mosiężnych lub aluminiowych) lub polimerowych. Korozja metali ma charakter elektrochemiczny. 
Środowisko.
Korozja naprężeniowa zachodzi głównie w roztworach stosunkowo mało agresywnych, głównie chlorków (również bromków i jodków).
Pękanie korozyjne różnych stopów może być powodowane przez różne czynniki, np.:
Naprężenie.
Mogą to być zarówno naprężenia wywołane siłami zewnętrznymi, jak i naprężenia własne wywołane np. zgniataniem na zimno lub spawaniem. Uważa się, iż materiał pozostający pod wpływem obciążeń, poddany działaniu środowiska korozyjnego jest mniej odporny na oddziaływanie tego środowiska niż materiał nieobciążony. W wyniku naprężeń powierzchnia metalu nie jest energetycznie jednorodna. Powstają miejsca bogatsze energetycznie, z których jony metalu znajdujące się na powierzchni przechodzą do roztworu łatwiej niż z powierzchni niezdefektowanej. Powierzchnia zdefektowana staje się biegunem ujemnym, a powierzchnia niezdefektowana biegunem dodatnim ogniwa. W ogniwie korozyjnym na anodzie zachodzi proces utleniania (korozja elektrochemiczna). Pęknięcia przebiegają prostopadle do naprężeń głównych i mogą przebiegać wzdłuż granic ziaren (naprężeniowa korozja międzykrystaliczna) lub poprzez ziarna (korozja naprężeniowa śródkrystaliczna).
Mechanizm.
Zjawisko pękania korozyjnego tłumaczy się nierównomiernym rozmieszczeniem składników stopu, zwłaszcza, gdy różnią się one aktywnością chemiczną (np. cynk i miedź w mosiądzach). W przypadku mosiądzów pęknięcia korozyjne tworzą się w miejscach lokalnie wyższego stężenie atomów cynku. Z tego względu najbardziej odporne na ten typ korozji są mosiądze zawierające do 20% cynku (np. tombak).
Badania.
Korozję naprężeniową można badać metodą DEIS (z ang. "Dynamic Electrochemical Impedance Spectroscopy"), czyli dynamiczną elektrochemiczną spektroskopią impedancyjną. Metoda ta została opracowana pod koniec lat 90. w Katedrze Elektrochemii, Korozji i Inżynierii Materiałowej Politechniki Gdańskiej przez prof. Kazimierza Darowickiego.

</doc>
<doc id="540320" url="https://pl.wikipedia.org/wiki?curid=540320" title="Korozja jądrowa">
Korozja jądrowa

Korozja jądrowa – korozja wywołana działaniem silnego promieniowania jądrowego (np. w reaktorach jądrowych).
Promieniowanie jonizujące o dużej energii, szczególnie promieniowanie alfa, neutrony i protony o dużej prędkości wnikają do materiałów, powodując przemiany jądrowe, jonizację atomów oraz defekty struktury powodujące zmianę właściwości materiałów. W wyniku czego występują zjawiska pełzania radiacyjnego i kruchości wysokotemperaturowej (helowej), pęcznienie radiacyjne i przyspieszenie korozji. Największe znaczenie ma promieniowanie neutronowe, szczególnie neutrony prędkie.

</doc>
<doc id="540321" url="https://pl.wikipedia.org/wiki?curid=540321" title="Korozja elektrochemiczna">
Korozja elektrochemiczna

Korozja elektrochemiczna – korozja metali spowodowana procesami elektrochemicznymi, zachodząca wskutek występowania różnych potencjałów na powierzchni korodującego obiektu znajdującego się w środowisku elektrolitu. W takiej sytuacji powstają ogniwa korozyjne, w których fragmenty powierzchni metalu o niższym potencjale są anodami – zachodzi na nich utlenianie metalu, przechodzącego do roztworu. Na katodach ogniw korozyjnych zachodzą reakcje redukcji tak zwanego depolaryzatora, którym jest często cząsteczkowy tlen z powietrza (depolaryzacja tlenowa) lub jony wodorowe (depolaryzacja wodorowa) ulegające redukcji do wodoru gazowego.
Różnice między potencjałami poszczególnych fragmentów korodującej powierzchni mogą być związane z różnicami:
W wielu przypadkach kierunek przemian i ich szybkość zależą również od innych czynników, na przykład oddziaływań fizycznych (m.in. zewnętrznego pola elektrycznego, promieniowania) lub mikrobiologicznych.
Mechanizm korozji elektrochemicznej.
Mechanizm korozji elektrochemicznej wynika z podstawowych cech dwóch kontaktujących się ośrodków:
W przypadku wystąpienia różnicy między potencjałami fragmentów powierzchni metalu powstają ogniwa galwaniczne, nazywane ogniwami korozyjnymi, w których:
Elementy termodynamiki.
Stopień potencjalnej odporności metalu na korozję elektrochemiczną wyraża jego pozycja w szeregu napięciowym, zależna od potencjału standardowego, "E0". Więcej informacji uzyskuje się, obliczając wartości równowagowych potencjałów elektrod ogniw korozyjnych, w oparciu o równanie Nernsta. W uproszczeniu (dla T = 298 K i roztworów rozcieńczonych) jest ono stosowane w formie:
gdzie: "E0" – potencjał standardowy, "z" – liczba elektronów wymienianych w reakcji połówkowej, "[red]" i "[ox]" – stężenia molowe formy zredukowanej i utlenionej.
&lt;br&gt;Środowisko umowne: brak innych anionów poza OH−, stężenie jonów 0,001 mol/kg wody,&lt;br&gt;temperatura 25 °C
W ogniwach korozyjnych zachodzą lub mogą zachodzić różne reakcje utleniania i redukcji każdego z metali. Każdą z tych reakcji charakteryzuje inne równanie Nernsta lub odpowiedni wykres: prostoliniowa zależność potencjału od logarytmu ze stężenia określonego jonu (np. powstającego w reakcji utleniania).
Na wykresach Pourbaix, dotyczących elektrochemicznej korozji różnych czystych metali, są przedstawiane zależności potencjałów wszystkich prawdopodobnych reakcji utleniania tych metali od pH roztworu. Najbardziej popularne są wykresy, na których proste odpowiadają stężeniom 10−6 gramoatomu/litr. To stężenie uznano za umowną granicę między obszarem korozji metalu i obszarem odporności (termodynamicznie trwały metal) lub potencjalnej pasywacji (termodynamicznie trwały stały produkt reakcji).
Możliwość zajścia odpowiedniej reakcji anodowej w ogniwie korozyjnym zależy od położenia odpowiadającej jej linii względem dwóch prostych, które opisują katodowe reakcje redukcji jonów wodorowych (depolaryzacja wodorowa) i cząsteczkowego tlenu (depolaryzacja tlenowa). Są one często oznaczane literowymi symbolami, odpowiednio: "a" i "b". Pomiędzy nimi mieści się tak zwany obszar termodynamicznej trwałości wody, powyżej obszar trwałości cząsteczkowego tlenu, a poniżej obszar trwałości gazowego wodoru.
Elementy kinetyki.
Wykresy Pourbaix dotyczą stanu równowagi termodynamicznej (ogniwo otwarte) – pozwalają przewidywać kierunki reakcji, które mogą zachodzić na powierzchni korodującego metalu. W rzeczywistych warunkach ogniwa pracują w obwodzie zamkniętym. Im większa jest szybkość reakcji i odpowiadająca jej gęstość prądu na elektrodzie (natężenie odniesione do jednostko powierzchni), tym bardziej jej potencjał różni się od równowagowego. Przyczyną różnic jest ograniczona szybkość reakcji chemicznych, przemian fazowych oraz dyfuzji, dzięki której substraty docierają do strefy reakcji, a produkty ją opuszczają.
Wskutek polaryzacji elektrod występuje nadnapięcie, nazywane aktywacyjnym, stężeniowym lub oporowym (zależnie od wywołującej je przyczyny).
Wpływ polaryzacji elektrod na szybkość korozji jest przedstawiany na wykresach Evansa. Wykresy sporządza się w układzie współrzędnych: potencjał elektrody – logarytm z gęstości prądu (log "i").
Nachylenie krzywych potencjału elektrody jest tym większe, im silniejsza jest jej polaryzacja. Linie potencjałów obu elektrod (katody i anody) przecinają się w punkcie, którego położenie wskazuje „potencjał mieszany” korodującego metalu (po wyrównaniu wartości prądu anodowego i katodowego) oraz maksymalną wartość natężenia prądu, która jest miarą szybkości korozji (niemierzalny „prąd korozyjny”). Obie linie nie osiągają punktu przecięcia w tych przypadkach, gdy o szybkości korozji decyduje rezystancja elementów obwodu elektrycznego (np. oporność styku między katodą i anodą).
W przypadkach korozji w naturalnym środowisku największą rolę odgrywa polaryzacja stężeniowa elektrody tlenowej. W bezpośrednim otoczeniu konstrukcji (znajdującej się, na przykład, w wodzie morskiej lub w gruncie) tlen jest szybko wyczerpywany w katodowej reakcji depolaryzacji tlenowej, po czym o szybkości korozji decyduje szybkość dyfuzji tlenu z atmosfery do powierzchni metalu (potencjał anody jest niemal nieistotny).
Makroogniwa korozyjne.
Korozja kontaktowa (stykowa).
Makroogniwami korozyjnymi mogą być wieloelementowe urządzenia przemysłowe, na przykład instalacja wodna, most, instalacja okrętowa, sieć trakcyjna. Jeżeli poszczególne stykające się elementy instalacji znajdującej się w wodzie, wilgotnym gruncie lub powietrzu są wykonane z różnych metali, powstaje ogniwo stykowe (kontaktowe). Zniszczeniu ulega metal mniej szlachetny, zwłaszcza w pobliżu styku. Charakterystycznymi makroogniwami korozyjnymi są miejsca połączeń elementów konstrukcji wytworzonych z jednakowych materiałów (np. połączenia odcinków rurociągów lub blach poszycia statków). Spawy, nity lub śruby wykonane ze stopu mniej szlachetnego niż łączone elementy mogą stać się anodami ogniwa. Ze względu na ich małą powierzchnię w stosunku do powierzchni katod natężenie prądu anodowego jest wtedy bardzo duże, co oznacza dużą szybkość rozpuszczania złącza. Jeżeli są wykonane z metalu bardziej szlachetnego, stają się katodami ogniwa. Łączone blachy są anodami o dużej powierzchni, dzięki czemu szybkość rozpuszczania się metalu, odniesiona do jednostki powierzchni, jest niewielka.
Ogniwa różnego napowietrzenia.
Różnice potencjałów na powierzchni metali umieszczonych w wodzie lub w gruncie są często skutkiem różnego napowietrzenia. Na fragmentach powierzchni, do których dostęp tlenu jest swobodny, zachodzą reakcje depolaryzacji tlenowej (katodowe), a korozyjne ubytki metalu pojawiają się w ich pobliżu (anodowe utlenianie metalu). Charakterystycznym przykładem jest korozja linii wodnej statków morskich, wzdłuż której przebiega granica między strefą zbryzgiwania natlenioną wodą morską, a strefą całkowicie zanurzoną w wodzie (miejsca anodowe). Analogicznie jest tłumaczone zjawisko korozji rurociągów, które są ułożone w gruncie o różnej wilgotności i porowatości. Odcinki rurociągu znajdujące się w piaszczystych warstwach profilu glebowego są napowietrzone lepiej od tych, które są w warstwie gliniastej.
Zróżnicowanie dostępu tlenu do różnych fragmentów powierzchni metalu odgrywa również rolę w procesie korozji podpowierzchniowej. Są to procesy zróżnicowane i złożone. W przypadku gdy powierzchniowa warstwa metalu jest uszlachetniona w stosunku do warstw głębszych (np. powłoka galwaniczna, pokrycie malarskie), jej uszkodzenia odsłaniają fragmenty, które stają się małymi anodami kontaktującymi się z dużymi katodowymi powierzchniami powłoki. Może to być przyczyną powstawania głębokich wżerów lub rozprzestrzeniania się korozji pod warstwą powłoki. Utrudniony dostęp tlenu do wnętrza wżeru lub szczeliny pod powłoką zwiększa szybkość anodowego utleniania metalu w tych miejscach. Czynnikiem dodatkowym jest powstawanie stałych produktów reakcji wtórnych u wylotu ze szczelin i wżerów (dodatkowe ograniczenie dostępu tlenu).
Korozja naprężeniowa.
W skali pracującej konstrukcji rolę odgrywa rozkład naprężeń:
Specyficzne rodzaje makroogniw korozyjnych.
Powstawanie ogniw korozyjnych w naturalnym środowisku jest procesem złożonym, w którym ważną rolę odgrywają specyficzne czynniki biologiczne i fizyczne.
Zjawiskiem dobrze zbadanym jest korozja zachodząca w warunkach beztlenowych z udziałem bakterii redukujących siarczany (BRS). Jest to jedna z głównych przyczyn niszczenia kadłubów statków, platform wiertniczych, rurociągów podziemnych, instalacji hydrotechnicznych.
BRS odgrywają ważną rolę w biogeochemicznym obiegu siarki. Są odpowiedzialne za czarną barwę i dużą zawartość siarkowodoru w warstwie dennej Morza Czarnego. Metabolizują ponad 50% organicznego detrytusu. Są wykorzystywane do usuwania czarnego nalotu siarczanów z powierzchni z prehistorycznych naskalnych malowideł. Rozważa się możliwości ich wykorzystywania w procesach likwidacji odpadów wprowadzanych do środowiska. Udział BRS w procesach korozji jest dokładnie zbadany. W obecności siarczanów BRS wytwarzają jony siarczkowe (S2−). W ich reakcji z jonami Fe2+, powstającymi w reakcjach anodowego utleniania stali, powstaje siarczek żelaza(II). Nie dochodzi do zahamowania korozji wskutek polaryzacji stężeniowej.
Do przyspieszenia korozji metali w środowisku naturalnym przyczyniają się również inne mikroorganizmy oraz inne organizmy edafonu, zmieniające na przykład przepuszczalność gruntu dla powietrza i wody lub powodujące lokalne zakwaszenie.
Przykładem korozji zachodzącej pod wpływem czynników fizycznych jest korozja elektrolityczna, zachodząca w gruncie, w którym występują prądy błądzące (np. korozja rurociągów ciepłowniczych układanych pod trakcją elektryczną). Prądy błądzące mogą mieć również pochodzenie naturalne. Mogą też być spowodowane działaniem systemów aktywnej katodowej ochrony przed korozją sąsiednich instalacji podziemnych.
Wśród innych rodzajów korozji elektrochemicznej, której przebieg jest uzależniony od czynników fizycznych, jest wymieniana na przykład:
Mikroogniwa korozyjne.
Mikroogniwa korozyjne powstają wskutek występowania różnic chemicznego składu faz w wielofazowych stopach metali oraz zróżnicowania naprężeń w skali mikroskopowej (pomiędzy ziarnami tworzącymi strukturę metalu oraz w ramach ziaren).
Struktura stopów jest kształtowana w procesach obróbki cieplnej i plastycznej. Zabiegi są prowadzone w celu zwiększenia wytrzymałości (zmniejszenia plastyczności, wmocnienia). Ich istotą jest otrzymywanie struktur drobnoziarnistych, w których występują liczne defekty sieci krystalicznej. Powoduje to zwykle zmniejszenie odporności na korozję elektrochemiczną.
Miejscem kumulacji defektów sieci i związanych z nimi naprężeń są granice ziaren, które mają w związku z tym niższe potencjały standardowe od wnętrza ziaren. Jest to przyczyną groźnej korozji międzykrystalicznej, która pojawia się bez ostrzegawczych objawów (warstwa rdzy, spadek masy).
W stopach wielofazowych katodami i anodami mikroogniw korozyjnych są ziarna faz o różnym składzie chemicznym, typie sieci i liczbie defektów. W przypadku stopów żelaza z węglem (stal, staliwo, żeliwo) mogą to być na przykład ziarna austenitu, ferrytu, cementytu (Fe3C), martenzytu.
W czasie chłodzenia austenitu zawierającego mniej niż 0,77% C w jego strukturze powstają początkowo stosunkowo duże ziarna ferrytu (primer A), które w temperaturze eutektoidalnej przemiany perlitycznej otaczają się drobnoziarnistą mieszaniną ferrytu i cementytu (Fe3C). Przemiana, zachodząca w czasie chłodzenia austenitu zawierającego więcej niż 0,77% węgla, zaczyna się od powstawania stosunkowo dużych ziaren cementytu (primer B), które następnie otaczają się perlitem.
Struktury obu uzyskiwanych stopów (stali pod– i nadeutektoidalnej) różnią się rozmieszczeniem i wielkością ziaren węgliku, które są potencjalnymi katodami mikroogniw korozyjnych. Te opisane, jak i inne otrzymywane w różnych przemianach fazowych, stopy wielofazowe ulegają korozji selektywnej, polegającej na wymywaniu mniej szlachetnych składników struktury.
Jeżeli przed osiągnięciem temperatury przemiany eutektycznej stopu A+B krystalizują roztwory stałe B w A i A w B [symbole A(B) i B(A)], zróżnicowanie chemicznego składu faz może wystąpić już w ramach pojedynczych ziaren. Wnętrze ziarna roztworu stałego, np. A(B), które krystalizowało w wyższej temperaturze, zawiera więcej B niż warstwy zewnętrzne, kolejno dobudowywane w czasie chłodzenia (zgodnie z wykresem równowagi). Stężenie nie wyrównuje się ze względu na małą szybkość dyfuzji w fazie stałej. Analogicznie wnętrze ziaren B(A) w stopach nadeutektycznych jest bogatsze w składnik A. W efekcie w polu przekroju ziarna obu rodzajów stopów mogą występować strefy o różnym składzie i naprężeniach wewnętrznych, a więc o różnym potencjale standardowym.
Zróżnicowanie potencjałów elektrycznych w skali mikroskopowej jest powodowane również kumulowaniem się naprężeń spowodowanych obciążeniem zewnętrznym (korozja naprężeniowa) lub powstawaniem defektów sieci pod wpływem promieniowania (korozja radiacyjna lub jądrowa – korozyjne oddziaływanie produktów radiolizy lub oddziaływanie strumieni neutronów w reaktorach jądrowych).
Ochrona metali przed korozją elektrochemiczną.
Zmniejszanie strat spowodowanych elektrochemiczną korozją metali polega na zmniejszaniu prawdopodobieństwa powstawania ogniw korozyjnych (w skali makro- i mikroskopowej) oraz na stosowaniu:

</doc>
<doc id="540324" url="https://pl.wikipedia.org/wiki?curid=540324" title="Pobieda (szczyt)">
Pobieda (szczyt)

Pobieda () – szczyt w azjatyckiej części Rosji (Jakucja), najwyższy szczyt Gór Czerskiego; wysokość 3003 m n.p.m. Leży w pasmie Ułachan-Czystaj, na stokach znajdują się lodowce.

</doc>
<doc id="540325" url="https://pl.wikipedia.org/wiki?curid=540325" title="Korozja chemiczna">
Korozja chemiczna

Korozja chemiczna − korozja spowodowana działaniem substancji chemicznych w warunkach, w których reakcjom chemicznym nie towarzyszy przepływ prądu (elektrony są wymieniane bezpośrednio między utlenianym metalem i utleniaczem). Korozją chemiczną jest np. powierzchniowe utlenianie metali w wysokich temperaturach (w suchych gazach) zawierających utleniacze, np. tlen, dwutlenek siarki, fluorowce, siarka. 
Korozja gazowa w powietrzu prowadzi do powstawania warstewek tlenków. W hutnictwie żelaza jest przyczyną powstawania zgorzeliny, łatwo odpadającej od metalu np. po ochłodzeniu walcowanej stali, piaskowaniu lub młotkowaniu. Powstawanie szczelnych warstewek tlenków na powierzchni stopów aluminium lub stali nierdzewnej (chromowo-niklowej) jest przyczyną ich chemicznej odporności (pasywacja). Warstwy tlenków spełniają funkcje ochronne, jeżeli dobrze przylegają do powierzchni metalu (korzystna jest koherencja sieci krystalicznej metalu i tlenku) oraz hamują procesy transportu tlenu i jonów metalu do strefy reakcji (mała prędkość dyfuzji przez pęknięcia, zdefektowane przestrzenie między ziarnami lub przez sieć krystaliczną).
Mechanizm i kinetyka korozji gazowej.
Korozja chemiczna zachodzi pod wpływem takich czynników agresywnych, jak np. tlen, dwutlenek siarki, fluorowce, chlorowodór, siarkowodór, siarka, wodór. Produktami większości reakcji są ciała stałe. Są to najczęściej tlenki, powstające pod działaniem powietrza w wysokich temperaturach – w warunkach, gdy nie ma możliwości kondensacji pary wodnej na powierzchni korodującego metalu. Niekiedy poza substancjami stałymi powstają produkty ciekłe i gazowe (np. korozja chlorowa).
W bardzo rzadkich przypadkach reakcja nie przebiega na powierzchni metalu, lecz wewnątrz jego struktury. Charakterystycznym przykładem jest korozja wodorowa (choroba wodorowa stali lub miedzi, wodorowe zużycie metalu). Zachodzi ona z udziałem wodoru atomowego, którego mały promień atomowy umożliwia niemal swobodną dyfuzję przez sieć krystaliczną metalu. Rekombinacja cząsteczek dwuatomowych w zdefektowanych fragmentach struktury, gdzie zostają uwięzione (pułapkowanie), powoduje wzrost naprężeń w otoczeniu. Dodatkowo zachodzą reakcje chemiczne, np. powierzchniowe odwęglanie ziaren stopów żelaza z węglem z utworzeniem metanu uwięzionego w „pułapkach” sieciowych, lub powstawanie pary wodnej wewnątrz struktury stopów miedzi, zawierających tlenki miedzi. 
Utlenianie powierzchni metali w wysokich temperaturach rozpoczynają procesy:
Pierwsza warstewka produktu utleniania (nalot, grubość &lt; 100 nm) może być całkowicie szczelna lub porowata, od czego zależy możliwość jej narastania, szybkość tego procesu oraz struktura warstwy. 
Warstwy szczelne mogą powstawać, jeżeli objętość molowa tlenku nie jest mniejsza od objętości molowej metalu (reguły Pillinga i Bedwortha). Zgodnie z tą zasadą metale I i II grupy nie mogą być chronione warstwą tlenku (utleniają się gwałtownie), a tlenki powstające na aluminium, chromie lub niklu tworzą warstwy ochronne. Nie mają tych właściwości np. tlenki żelaza, ponieważ wspomniany warunek jest niezbędny, ale nie jest wystarczający. Reagenty reakcji utleniania mogą przenikać przez szczelne warstwy tlenków, np. wzdłuż zdefektowanych granic ich ziaren lub przez sieć krystaliczną. W przypadkach zbyt dużych objętości molowych tlenków lub dużych różnic między rozszerzalnością cieplną tlenku i metalu, warstwy tlenków pękają, co otwiera drogi szybkiego transportu tlenu do powierzchni metalu.
Utlenianie metali grup I i II jest opisywana liniowym równaniem kinetycznym:
gdzie: "Δx/Δτ" – szybkość przyrostu grubości warstwy ("x") w czasie ("τ"), "kL" – stała szybkości procesu, "cO2" – stężenie tlenu nad korodującą powierzchnią (często uznawane za stałe) 
Jeżeli na metalu powstaje zwarta warstwa tlenku, o szybkości korozji zwykle decyduje szybkość dyfuzji tlenu od granicy tlenek–powietrze do granicy tlenek–metal. Przyjmując, że stężenie tlenu w powietrzu jest niezmienne, a przy granicy tlenek–metal jest równe zeru, otrzymuje się, w oparciu o prawo Ficka, paraboliczne równanie kinetyczne:
gdzie: "(cO2 / x)" – gradient stężenia tlenu w warstwie tlenku (zmienna w czasie siła napędowa dyfuzji – tym mniejsza, im grubsza jest warstwa), "D" – współczynnik dyfuzji tlenu przez warstwę 
Wymienione równania są uproszczone, np. przez założenie, że struktura warstwy nie zmienia się w czasie jej narastania. W warunkach rzeczywistych zmieniają się nie tylko morfologiczne cechy struktury, ale również chemiczny skład tlenków. W przypadku utleniania wolframu warstwa przylegająca do metalu jest zbudowana z WO2 lub W18O49 i zwarta, a porowatą warstwę zewnętrzną stanowi trójtlenek WO3. Na powierzchni żelaza powstaje zgorzelina wielofazowa, zawierająca kolejno (od warstwy wewnętrznej) tlenki: FeO (wustyt lub wüstyt), Fe3O4 (magnetyt) i Fe2O3 (hematyt).
Elementy termodynamiki korozji gazowej.
Liczbę i kolejność warstw produktów korozji chemicznej, powstających na powierzchni metali, przewiduje się w oparciu o wykresy równowag fazowych. Są one sporządzane z uwzględnieniem równowag wszystkich reakcji chemicznych, zachodzących w układzie, np. zachodzących w stałej temperaturze reakcji z tlenem i dwutlenkiem siarki, równocześnie atakującymi powierzchnię metalu. Wykresy są stosowane m.in. w czasie projektowania procesów obróbki cieplno-chemicznej stali i innych stopów, prowadzonych w celu wytworzenia szczelnych powłok ochronnych, np. ustalanie zakresu, w którym powinny być utrzymywane prężności gazów aktywnych. 
Problemy dotyczące równowag oraz kinetyki przemian fazowych i reakcji chemicznych w układach metal–środowisko są szczególnie złożone w przypadkach, gdy:

</doc>
<doc id="540326" url="https://pl.wikipedia.org/wiki?curid=540326" title="Korozja atmosferyczna">
Korozja atmosferyczna

Korozja atmosferyczna - niszczące, żrące działanie wody oraz powietrza (także znajdujących się w nim innych gazów) na ciała stałe. 
Korozja może dotyczyć wielu różnych substancji: metali, kamienia, betonu, szkła, papieru, środków barwiących, powłok lakierniczych itd. Działanie korozji atmosferycznej polega na wchodzeniu czynników korodujących w reakcje chemiczne z atakowanymi substancjami. Korozja atmosferyczna jest rodzajem korozji elektrochemicznej.

</doc>
<doc id="540331" url="https://pl.wikipedia.org/wiki?curid=540331" title="Korozja zmęczeniowa">
Korozja zmęczeniowa

Korozja zmęczeniowa jest wynikiem współdziałania korozji elektrochemicznej oraz zmiennych naprężeń spowodowanych powstaniem ostrych wżerów przechodzących w pęknięcia wypełnione produktami korozji. Uszkodzenia spowodowane korozją zmęczeniową są znacznie większe niż suma uszkodzeń wynikających z samego naprężenia zmiennego i korozji elektrochemicznej.

</doc>
<doc id="540332" url="https://pl.wikipedia.org/wiki?curid=540332" title="1-Wire">
1-Wire

1-Wire – interfejs elektroniczny, jak również i protokół komunikacyjny pomiędzy urządzeniami. Jego nazwa wywodzi się z faktu, że do komunikacji używana jest tylko jedna linia danych (oraz linia zerowa). Odbiornik może być zasilany bezpośrednio z linii danych, wykorzystując zasilanie pasożytnicze, co jest zaletą tego interfejsu. Odbiornik wyposażony jest w kondensator o pojemności 800 pF, który jest ładowany z linii danych – następnie energia w nim zgromadzona używana jest do zasilania odbiornika.
Protokół 1-Wire został opracowany przez firmę Dallas Semiconductor. Zapewnia on stosunkowo niewielką przepustowość transmisji danych – standardowo 16 kbps w trybie "regular" do 115,2 kbps w trybie "overdrive".
1-Wire jest podobne do interfejsu I²C, lecz z uwagi na pojedynczą linię komunikacyjną jest zarówno wolniejsze, jak i tańsze. Interfejs 1-Wire jest zazwyczaj używany do komunikacji pomiędzy niewielkimi urządzeniami, takimi jak: termometry cyfrowe, instrumenty metrologiczne, sterowniki ładowania akumulatorów, zamki elektroniczne typu iButton itd. Urządzenia takie są zazwyczaj zamknięte w solidnej obudowie, często znacznie większej niż samo urządzenie elektroniczne.
Zasady transmisji danych.
Wysyłanie danych przez urządzenie "master".
Całość układu jest zazwyczaj zasilana napięciem stałym o wartości 5 V. Linia danych jest podłączona do zasilania przez rezystor (tzw. pull-up), co powoduje jednocześnie zasilanie odbiorników.
Przesłanie każdego bitu informacji jest inicjowane przez urządzenie typu master. Master rozpoczyna transmisję sekwencji bitów poprzez wystawienie impulsu "reset", czyli zwarciu linii danych na 480 μs do masy. Powoduje to zresetowanie wszystkich podłączonych odbiorników (urządzeń typu slave). Następnie każde urządzenie "slave" potwierdza swoją obecność wystawiając na linię danych impuls "obecności" – zwierając linię danych do masy na 60 μs.
Przesłanie logicznej jedynki na magistralę oznacza wystawienie przez "mastera" krótkiego (od 1 do 15 μs) impulsu niskiego (zwarcie linii) oraz następnie wysokiego o długości 60 μs. Logiczne zero odpowiada niskiemu impulsowi o długości 60 μs. Opadające zbocze impulsu aktywuje przerzutnik astabilny w urządzeniu "slave". Przerzutnik ten taktuje wewnętrzny mikroprocesor, co powoduje odczyt danych z linii po ok. 30 μs od momentu pojawienia się zbocza rosnącego. Z uwagi na wewnętrzne opóźnienia urządzenia "slave" czas trwania pojedynczego impulsu musi wynosić właśnie 60 μs (a impuls startujący nie może być dłuższy niż 15 μs) – zapewnia to poprawny odczyt danych w każdej sytuacji.
Odbieranie danych przez urządzenie "master".
Przed odbiorem każdego bitu danych "master" wysyła niski impuls startu (od 1 μs do 15 μs), po czym wraca do stanu wysokiego na linii danych. Jeśli "slave" wysyła logiczną jedynkę – nie robi nic, pozostawiając linię w stanie wysokim. Jeśli "slave" wysyła zero, wówczas zwiera linię danych do masy na 60 μs. Po przesłaniu 8 bitów następuje wysłanie komendy (rozkazu) (również ośmiobitowej). Ewentualne błędy w transmisji mogą być wykryte za pomocą wbudowanego algorytmu CRC-8.
Dodatkowe informacje.
Do jednej linii danych może być podpiętych wiele urządzeń. Każde z nich posiada bowiem unikatowy 64-bitowy numer identyfikacyjny (adres). Najmniej znaczący bajt adresu oznacza typ urządzenia. Najbardziej znaczący bajt przetrzymuje sumę kontrolną CRC dla poprzednich 56 bitów.
Obecnie istnieje kilka standardów wysyłania komend i adresów. "Master" może wysłać nawet całą grupę komend, a następnie adres danego urządzenia – wówczas komendy te zostaną wykonane właśnie przez to urządzenie.
Współpraca z innymi interfejsami.
Urządzenia typu 1-Wire mogą być również podłączane bezpośrednio do innych interfejsów: port szeregowy i równoległy, USB itp. – jednak w takim przypadku często wymagane jest nie tylko wyspecjalizowane oprogramowanie, ale również i pośredniczące układy. W przypadku poprawnej konfiguracji przesyłanie sygnałów interfejsem 1-Wire może być wykonywane na odległościach większych niż 100 m.

</doc>
<doc id="540333" url="https://pl.wikipedia.org/wiki?curid=540333" title="Achern">
Achern

Achern – miasto w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Ortenau, siedziba wspólnoty administracyjnej Achern. Leży ok. 20 km na północ od Offenburga, przy autostradzie A5, drodze krajowej B3 i linii kolejowej Bazylea-Mannheim.

</doc>
<doc id="540334" url="https://pl.wikipedia.org/wiki?curid=540334" title="Wydawnictwo Mandragora">
Wydawnictwo Mandragora



</doc>
<doc id="540335" url="https://pl.wikipedia.org/wiki?curid=540335" title="Achim">
Achim

Achim – miasto w Niemczech, w kraju związkowym Dolna Saksonia, w powiecie Verden. W roku 2008 liczyło 30 162 mieszkańców.

</doc>
<doc id="540337" url="https://pl.wikipedia.org/wiki?curid=540337" title="Korozja międzykrystaliczna">
Korozja międzykrystaliczna

Korozja międzykrystaliczna – rodzaj korozji metali; przebiega na granicy ziaren metalu, powodując spadek jego wytrzymałości i ciągliwości. Postępuje ona bardzo szybko, atakując głębiej położone warstwy, co czasem jest przyczyną katastrofalnych zniszczeń. Korozja międzykrystaliczna występuje często w nieprawidłowo obrabianej cieplnie stali kwasoodpornej i duralowych stopach aluminium.
W stalach.
W stalach austenitycznych w których odporność korozyjna uzyskana jest za pomocą dodatku chromu, korozja międzykrystaliczna jest często spowodowana wytrącaniem węglików chromu na granicy międzyziarnowej. Prowadzi to do powstania stref zubożonych w chrom i związany z tym lokalny spadek odporności na korozję. Dyfuzja chromu prowadząca do takiego wytrącania możliwa jest w podwyższonych temperaturach (np. w czasie spawania).
Korozji międzykrystalicznej przebiegającej według powyższego mechanizmu można zapobiegać na szereg sposobów:
Najczęściej dodawanie są tytan i niob, przy czym niob jest częściej używany.

</doc>
<doc id="540339" url="https://pl.wikipedia.org/wiki?curid=540339" title="Tadeusz Bilikiewicz">
Tadeusz Bilikiewicz

Tadeusz Antoni Bilikiewicz (ur. 5 kwietnia 1901 we Lwowie, zm. 10 listopada 1980) – polski lekarz psychiatra, historyk i filozof medycyny, ojciec Adama Bilikiewicza.
Życiorys.
Był synem agenta handlowego Bolesława i Kazimiery ze Swaryczewskich. Ukończył Gimnazjum św. Anny w Krakowie. Jesienią 1918 na ochotnika wraz z całą klasą zgłosił się do wojska. W potyczce z Ukraińcami został ciężko ranny w obie nogi. Za namową ojca w latach 1919–1925 studiował medycynę. Następnie w latach 1928–1931 studiował filozofię na Uniwersytecie Jagiellońskim. W 1925 został doktorem wszech nauk lekarskich. W latach 1926–1928 pracował w Szwajcarii, w Klinice Psychiatrii Uniwersytetu Zuryskiego. W latach 1928–1935 był asystentem Zakładu Historii Medycyny. W 1931 habilitował się na UJ jako docent historii filozofii i medycyny. 
W latach 1935–1939 był ordynatorem Zakładu Psychiatrycznego w Kocborowie. W szpitalu tym pracował również podczas okupacji niemieckiej, pełniąc – oprócz pracy w oddziale psychiatrycznym – funkcję kierownika laboratorium i pracowni radiologicznej. W okresie terroru niemieckiego ukrywał Polaków i Żydów w obszernych podziemiach szpitala. W 1950 minister zdrowia powierzył mu kierownictwo Katedry i Kliniki Psychiatrii Akademii Medycznej w Gdańsku (funkcję tę sprawował "de facto" od początku 1946; ponadto kierował Katedrą Historii i Filozofii Medycyny). Od 1948 był członkiem korespondencyjnym Polskiej Akademii Umiejętności.
Od połowy lat 50. był czołowym przedstawicielem nurtu psychiatrii upatrującego podłoża biologicznego w powstawaniu psychoz (schizofrenii, zaburzeń afektywnych). Podkreślał zasadniczą rolę metod farmakologicznych (neuroleptyki, leki przeciwdepresyjne) w leczeniu psychoz. 
Z małżeństwa z Klementyną z domu Sedlaczek miał syna Adama i córkę Danutę Bilikiewicz. 
W 1971 odszedł na emeryturę. Zmarł w 1980 i został pochowany na cmentarzu Łostowickim w Gdańsku.

</doc>
<doc id="540343" url="https://pl.wikipedia.org/wiki?curid=540343" title="Korozja wżerowa">
Korozja wżerowa

Korozja wżerowa – korozja występująca tylko w pewnych miejscach w postaci plam lub wżerów często sięgając głęboko w materiał. Korozja wżerowa polega na tworzeniu lokalnych wżerów w wyniku zainicjowania reakcji anodowej przez jony aktywujące i reakcji katodowej w obecności czynników utleniających. Dno wżeru jest anodą i zachodzi tam roztwarzanie metalu. Otoczenie wżeru jest katodą i zachodzi tam redukcja tlenu. Narażone na nią są szczególnie metale, które normalnie się pasywują, na przykład stal nierdzewna i aluminium. Charakteryzuje się głębokim wnikaniem w metal przy stosunkowo niewielkich plamach na powierzchni.
Wystąpienie tego rodzaju korozji związane jest z wystąpieniem nieciągłości warstwy pasywnej. Jako źródła tych nieciągłości wymienia się wtrącenia, niedoskonałości metaliczne, uszkodzenia powierzchni lub wpływ związków chemicznych na warstwę pasywną. Najczęstszym inicjatorem korozji są chlorki i inne związki chloru.
W środowisku bogatym w związki chloru (woda morska, woda basenowa, instalacje chemiczne) konieczne jest zastosowanie stali zawierającej odpowiednie dodatki stopowe, np. odpowiednia zawartość molibdenu zwiększa odporność warstwy pasywnej na agresywne środowisko. W przypadku aluminium korozja wżerowa często ustaje samorzutnie.
Mechanizm.
Warunkiem wystąpienia korozji wżerowej jest wystąpienie potencjału przebicia. W miejscach osłabienia warstwy pasywnej (np. wtrącenia niemetaliczne) chlorki ulegają adsorpcji. Po osiągnięciu wystarczającego potencjału natężenie pola elektrycznego jest wystarczająco wysokie, aby jony chlorkowe mogły przeniknąć przez warstwę tlenkową w jej najcieńszych obszarach. Tworzą się wtedy związki chloru i tlenu, prowadząc do zniszczenia pasywnej warstwy. W ten sposób zainicjowany zostaje wżer, który na drodze autokatalizy rozrasta się w głąb materiału.
Wśród czynników sprzyjających korozji wżerowej można wymienić:
Profilaktyka.
Z powodu szybkiej ingerencji w głąb materiału, korozja wżerowa stanowi duże niebezpieczeństwo dla konstrukcji, w związku z czym stosuje się różne metody, aby do niej nie dopuścić. Może to być zapewnienie środowiska niesprzyjającego korozji (unikanie jonów chlorkowych). Gdy jest to niemożliwe do zrealizowania, należy dobierać odpowiedni rodzaj stali nierdzewnej, której właściwości reguluje się za pomocą dodatków stopowych, takich jak chrom, molibden, wanad i azot.
Istotny wpływ na powstawanie wżerów ma stan powierzchni stali oraz temperatura środowiska. Gładka, wypolerowana powierzchnia, dodatkowo regularnie oczyszczana z osadów, będzie trwała znacznie dłużej od porowatej, zarysowanej i zanieczyszczonej.

</doc>
<doc id="540346" url="https://pl.wikipedia.org/wiki?curid=540346" title="Karl Friedrich Giese">
Karl Friedrich Giese

Karl Friedrich Giese (ur. 5 marca 1879 w Węgorzewie, zm. 5 marca 1945 w Świnoujściu) – burmistrz Iławy w latach 1910–1933.
Przed wyborami.
Był synem ewangelickiego pastora Hermanna Giese. Studiował prawo w Szczecinie. Po ukończeniu studiów, jako asesor sądowy przyjechał do Iławy, gdzie 6 czerwca 1910 roku został wybrany na burmistrza. Funkcję sprawował 23 lata.
Wybory.
Na czele Zarządu Miejskiego stał burmistrz, Karl Friedrich Giese. Jego zastępcą był znany z okresu plebiscytu członek DNVP (Niemieckiej Narodowej Partii Ludowej), aptekarz Rievers. Członkami zarządu byli Allzat, Brockob, Filzek i Seifert. Rada Miejska liczyła 21 radnych, a jej przewodniczącym był kupiec Falk. Zarówno Zarząd jak i Rada Miejska były pluralistyczne politycznie. Wśród czterech członków Zarządu Miejskiego był jeden socjaldemokrata (SPD), jeden członek partii ludowej (DVP) i dwóch konserwatystów (DNVP). Natomiast wśród 21 członków Rady Miejskiej był jeden faszysta (Deutschvölkische Freiheitsbewegung), trzynastu konserwatystów, czterech socjaldemokratów, po jednym komuniście (KPD), centrowcu (Zentrum), demokracie (DDP) i ludowcu. Był też jeden przedstawiciel rzemiosła i dwóch członków partii gospodarczej (Wirtschaftspartei).
Ten pluralizm polityczny nie przeszkadzał w podejmowaniu przez Zarząd i Radę Miejską bardzo dalekowzrocznych i korzystnych perspektywicznie dla miasta decyzji. Do takich decyzji zaliczyć też należy bezpłatne przekazywanie działek budowlanych na zakłady przemysłowe czy wytwórcze, przekazywanie na bardzo dogodnych warunkach działek pod budownictwo gmachów użyteczności publicznej, czy wreszcie bezpłatne przekazywanie działek garnizonowi na rozbudowę infrastruktury rekreacyjnej i turystycznej. Na posiedzeniach Zarządu Miasta i Rady Miejskiej decyzje zapadały większością głosów. Przy przewadze konserwatystów i w jednym, i w drugim gremium uzyskanie takiej większości mogło nie być trudne. Tyle tylko, że najpierw trzeba było pozyskać do tych decyzji i tę większość a zadanie to przypadało burmistrzowi. Wiele zależało od jego autorytetu. Tego zaś, że burmistrz Giese cieszył się takim autorytetem przede wszystkim wśród mieszkańców miasta dowodzi fakt, iż w 1922 r. wybrany został na drugą, dwunastoletnią kadencję. Po raz pierwszy Karl Friedrich Giese wybrany został burmistrzem Iławy 6 czerwca 1910 r., po raz drugi w 1922 i tylko przejęcie władzy przez hitlerowców w 1933 nie pozwoliło mu przetrwać do końca kadencji. Kadencja Zarządu Miasta i Rady Miejskiej trwała sześć lat. Nie wiemy, czy wybory do Zarządu i Rady miały miejsce również w 1910 r., że tak właśnie było, świadczyć może wzmianka proboszcza parafii katolickiej w Iławie, mówiąca, że w 1930 r. głosami czterech protestantów i dwóch katolików został wybrany do Rady Miejskiej. Znaczyłoby to, że w tym roku odbywały się wybory nowego Zarządu i Nowej Rady Miejskiej, co z kolei znaczy, że Giese w okresie ponad dwudziestoletniego pełnienia funkcji burmistrza w Iławie musiał współpracować z czterema różnymi, czy prawie różnymi zespołami ludzi, składającymi się na Zarząd Miasta i Radę Miejską. Kierując się wzmianką ks. Maiera wolno przyjąć, że wybory do Rady Miejskiej odbyły się w 1910 r., następne przypadały wprawdzie na rok 1916, ale prawdopodobnie z uwagi na wojnę przeniesiono je na okres po zakończeniu wojny, a więc na rok 1918, kolejne zaś miały miejsce w 1924 i 1930 r. Jeżeli wybory do Rady Miejskiej miały miejsce w 1924 r., to w jakimś stopniu zrozumiale staje się istnienie silnej frakcji konserwatywnej – członków DNVP i w Zarządzie Miasta, i w Radzie Miejskiej. Wybierając tych ludzi pamiętano chyba o ich niedawnym przecież aktywnym uczestnictwie w walce plebiscytowej na rzecz Niemiec.
Kadencje.
Iława, za czasów burmistrza Giese z prowincjonalnego miasteczka przemieniła się w jeden z najbardziej znaczących ośrodków Prus Zachodnich. Za czasów jego panowania powstało wiele znaczących obiektów, które przetrwały do dzisiaj. Najlepszym przykładem jest neobarokowy ratusz wybudowany w latach 1910–1912. Przy wykańczaniu obiektu brał udział m.in. iławski garnizon wojskowy, który ufundował witraże, a wyposażył ratusz wówczas najbogatszy iławianin – Seifert. Giese zamieszkał w południowej części ratusza. Giese ożenił się 5 marca. Wraz ze swoją żoną w budynku ratusza przyjmował gości – ówczesną elitę. Burmistrz Giese został zapamiętany jako dobry zarządca oraz znakomity, odważny polityk. jego popularność cały czas wzrastała, co można sądzić po wynikach wyborów na drugą kadencję.
Po I wojnie światowej w Niemczech nastąpił kryzys gospodarczy, jednak w Iławie udało się temu zapobiec. Burmistrz rozpoczął szeroko zakrojone prace. W latach 1921–1922 wybudowano halę miejską (Stadthalle), gdzie obecnie mieści się kino-teatr.
Po karierze burmistrza.
Karl Giese w swoich wspomnieniach spisanych w Świnoujściu, gdzie – po złożeniu urzędu burmistrza Iławy – pracował jako adwokat i mieszkał aż do śmierci 5 marca 1945 roku. Związki Iławy z Jeziorakiem, polegające na wzajemnym uzależnieniu miasta i jeziora, określił następująco: „Usytuowanie Iławy nad Jeziorakiem było zawsze określane jako dar losu”.

</doc>
<doc id="540347" url="https://pl.wikipedia.org/wiki?curid=540347" title="Super Size Me">
Super Size Me

Super Size Me – amerykański film dokumentalny z 2004 roku w reżyserii Morgana Spurlocka.
Dokument przedstawia efekt eksperymentu, jaki Spurlock przeprowadził na samym sobie – zdecydował się przez 30 dni jeść posiłki wyłącznie w restauracjach sieci McDonald’s. Film przedstawia zmiany, jakie zaszły w organizmie bohatera, a także wzbogaconą o statystyki i opinie specjalistów próbę oceny sposobu odżywiania charakterystycznego dla wielu mieszkańców USA – w tym dzieci, na co zwraca uwagę Spurlock.
Film został doceniony przez krytyków, otrzymał również nominację do Oscara za najlepszy pełnometrażowy film dokumentalny.

</doc>
<doc id="540348" url="https://pl.wikipedia.org/wiki?curid=540348" title="Korozja równomierna">
Korozja równomierna

Korozja równomierna – korozja rozprzestrzeniająca się równomiernie na całej powierzchni materiału. Do tej grupy zalicza się rdzewienie żelaza i matowienie srebra. Ten rodzaj korozji jest najmniej niebezpieczny, nie powoduje zmniejszenia wytrzymałości materiału.

</doc>
<doc id="540350" url="https://pl.wikipedia.org/wiki?curid=540350" title="Sitno (jezioro w województwie pomorskim)">
Sitno (jezioro w województwie pomorskim)

Sitno (kaszb. "Jezoro Sëtno") – wytopiskowe jezioro lobeliowe we wsi Sitno w północnej Polsce, w województwie pomorskim.
Powierzchnia 66,6 ha, maksymalna głębokość 7,6 m
Dno piaszczysto-żwirowe. Sitno kwalifikuje się do II klasy czystości wody (rok badania 1993).

</doc>
<doc id="540351" url="https://pl.wikipedia.org/wiki?curid=540351" title="Komenda">
Komenda

Osoby o tym nazwisku:

</doc>
<doc id="540352" url="https://pl.wikipedia.org/wiki?curid=540352" title="Karlikowskie Jezioro">
Karlikowskie Jezioro

Karlikowskie Jezioro (kaszb. "Kôrlëkòwsczé Jezoro") – wytopiskowe jezioro lobeliowe we wsi Borowo w północnej Polsce, w powiecie kartuskim (województwo pomorskie). Nad południowym brzegiem jeziora znajdują się kemping i sezonowe kąpielisko.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Karlikowskie Jezioro". W różnych publikacjach i na mapach topograficznych jezioro to występuje pod nazwą "Jezioro Karlikowskie" lub "Karlikowo".
Powierzchnia zwierciadła wody według różnych źródeł wynosi od 31,0 ha do 28,1 ha.
Głębokość maksymalna jeziora wynosi 5,8 m lub 5,4 m.
W oparciu o badania przeprowadzone w 1992 roku wody jeziora zaliczono do II klasy czystości.
Niegdyś przy południowo-zachodnim brzegu znajdował się duży ośrodek wypoczynkowy. Jezioro intensywnie wykorzystywane rekreacyjnie i wędkarsko. Woda zielona, zakwita już w maju.

</doc>
<doc id="540353" url="https://pl.wikipedia.org/wiki?curid=540353" title="Głębokie Jezioro (gmina Kartuzy)">
Głębokie Jezioro (gmina Kartuzy)

 
Głębokie Jezioro (kaszb. "Jezoro Głãbòczé") – wytopiskowe jezioro lobeliowe we wsi Sitno w północnej Polsce, w województwie pomorskim, w powiecie kartuskim, w gminie Przodkowo, na obszarze Pojezierza Kaszubskiego ("Kartuski Obszar Chronionego Krajobrazu").
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Głębokie Jezioro". W różnych publikacjach i na mapach topograficznych jezioro to występuje pod nazwą "Jezioro Głębokie".
Powierzchnia zwierciadła wody według różnych źródeł wynosi od 44,7 ha przez 51,0 ha do 56,6 ha.
Zwierciadło wody położone jest na wysokości 159,9 m n.p.m. Średnia głębokość jeziora wynosi 6,2 m, natomiast głębokość maksymalna 18,2 m lub 20,9 m.
W oparciu o badania przeprowadzone w 1992 roku wody jeziora zaliczono do II klasy czystości.
Dno muliste. W północnej części jeziora torfowisko sfagnowe.

</doc>
<doc id="540354" url="https://pl.wikipedia.org/wiki?curid=540354" title="Andrzej Gieysztor">
Andrzej Gieysztor

Andrzej Gieysztor (ur. 13 stycznia 1941, zm. 29 września 1989 w Raciborzu) – polski kierowca i pilot rajdowy, syn profesora Aleksandra Gieysztora i Ireny Gieysztorowej.
W latach 1967–1971 był pilotem A. Nasłońskiego oraz Jerzego Bachtina w Rajdowych Mistrzostwach Polski, zwyciężając w klasyfikacji generalnej klasy I mistrzostw w latach 1969–1970. W latach 1968–1969 oraz 1971 brał udział w Rajdzie Polski.
29 września 1989 zginął w wypadku samochodowym w Raciborzu-Brzeziu. Był kierowcą samochodu, którym jechali dziennikarze programu telewizyjnego Sonda – Andrzej Kurek i Zdzisław Kamiński (także ponieśli śmierć w tym wypadku).

</doc>
<doc id="540355" url="https://pl.wikipedia.org/wiki?curid=540355" title="Owoc rzekomy">
Owoc rzekomy



</doc>
<doc id="540359" url="https://pl.wikipedia.org/wiki?curid=540359" title="Tomek na tropach Yeti">
Tomek na tropach Yeti

Tomek na tropach Yeti – czwarty tom z cyklu Alfreda Szklarskiego, opowiadający o przygodach Tomka Wilmowskiego, wydany po raz pierwszy w 1961 roku.
Akcja książki rozpoczyna się na statku płynącym do wybrzeży Indii. Tomek, jego ojciec Andrzej Wilmowski oraz bosman Nowicki są zaniepokojeni telegramem od pana Smugi, w którym prosi by bardzo pilnie przybyli do Indii. Po otrzymaniu telegramu trójka przyjaciół niezwłocznie wyrusza.
W mieście portowym, Bombaju, gdzie miał czekać na nich Pan Smuga, zastali tylko wiadomość, żeby pytali o niego maharadżę (wielkiego króla) Alwaru. Pan Abbas, który wręczył im list oraz miał wręczyć depozyt (woreczek złota), został zabity przez mężczyznę z blizną. Tomek z przyjaciółmi wyrusza do Alwaru, gdzie zostaje gościem maharadży. W Alwarze bierze udział w polowaniu na tygrysy. Ze szwagrem władcy Panditem Davasarmanem udają się za Smugą do Tybetu. Tam spotykają się z nim i wyruszają odszukać ukryte złoto, odkryte przez brata Jana Smugi.

</doc>
<doc id="540361" url="https://pl.wikipedia.org/wiki?curid=540361" title="Linia danych">
Linia danych



</doc>
<doc id="540362" url="https://pl.wikipedia.org/wiki?curid=540362" title="Pojezierze Kaszubskie">
Pojezierze Kaszubskie

Pojezierze Kaszubskie (Pojezierze Kartuskie kaszb. "Pòjezerzé Kaszëbsczé", niem. "Kaschubische Seenplatte") (314.51) – mezoregion fizycznogeograficzny należący do makroregionu Pojezierze Wschodniopomorskie, najwyżej położone ze wszystkich pojezierzy pomorskich.
Prawie wszystkie jeziora leżą na wysokości od 149 do 216 m n.p.m. Mezoregion jest zamieszkany w dużej mierze przez Kaszubów, stąd nazwa. Ze względu jednak na to, że Kaszubi zamieszkują również sąsiednie mezoregiony używana jest alternatywna nazwa pojezierze Kartuskie.
Granice.
Pojezierze Kaszubskie według podziału Kondrackiego ma powierzchnię około 3000 km²
Mezoregion graniczy od północy z Pradoliną Redy i Łeby, która oddziela Pojezierze od Wysoczyzny Żarnowieckiej oraz na północnym zachodzie Wysoczyzna Damnicka. Od wschodu (na terenie Gdańska i Gdyni) graniczy z Pobrzeżem Kaszubskim. Dalej Graniczy z Żuławami Wiślanymi. Od południowego wschodu graniczy z Pojezierzem Starogardzkim, od południowego zachodu graniczy z Borami Tucholskimi. Granicę od zachodu zamyka Wysoczyzna Polanowska.
Pojezierze Kaszubskie leży na terenie powiatów: Gdańsk, Gdynia, powiat bytowski, powiat gdański, powiat kartuski, powiat kościerski, powiat lęborski, powiat słupski, powiat starogardzki, powiat tczewski, powiat wejherowski.
Granice północne i wschodnie są bardzo czytelne, przez co w każdym z obowiązujących wcześniej podziałów fizycznogeograficznych Polski są identyczne. Pozostałe, czyli granica zachodnia, południowa i w najnowszym podziale J. Kondrackiego południowo-zachodnia, nie są tak jednoznacznie, przez co w wielu starszych opracowaniach można znaleźć różne określenie tych granic, najczęściej zawierających w swoich granicach Pojezierze Starogardzkie, część Pojezierza Bytowskiego, Bory Tucholskie (nazwy według obowiązującego podziału Kondrackiego). Dodatkowo nawet w różnych pracach Kondrackiego granice są określone w różny sposób. Obecnie granice te są umowne określone na terenie przejściowym pomiędzy jednymi formami terenu a innymi. Granica pomiędzy Pojezierzem Kaszubskim a Pojezierzem Starogardzkim jest jeszcze bardziej nie jasna i w dużej mierze do określenia tej granicy nie przyczyniła się sama geografia fizyczna a kulturowa granica pomiędzy Kaszubami a Kociewiem. Jednakże same centra tych mezoregionów wykazują już różnice wymuszające podział na dwie odrębne jednostki.
Geologia.
Pojezierze Kaszubskie jest pokryte osadami czwartorzędowymi pochodzenia lodowcowego. Osady te mają zmienną miąższość wynoszącą w przybliżeniu 100-200 metrów. W odwiertach widać niehomogeniczność podłoża w którym znajdują się różne piętra strukturalne, będące pozostałością po kilku zlodowaceniach. Pod osadami czwartorzędowymi znajdują się osady trzeciorzędowe pochodzenia morskiego. Pod nim znajduje się prekambryjskie podłoże skalne zbudowane głównie z granitów, diorytów i granodiorytów.
Jeśli chodzi o surowce mineralne to na terenie mezoregionu występują głównie wykorzystywane w budownictwie: glina zwałowa, piaski, żwiry, głazy narzutowe, ił warwowy. W mniejszych ilościach wydobywa się również kredę łąkową oraz torfy. Występują również pokłady soli potasowej, anhydrytu, gipsu, cechszytu, a nawet dość cennego w gospodarce węgla brunatnego, który jednak występuje w zbyt niewielkich złożach by jego wydobycie było opłacalne.
Wszystkie te materiały występują w sąsiednich mezoregionach z wyjątkiem Żuław, mających zupełnie inne pochodzenie.
Na terenie mezoregionu przeważają gleby słabe głównie bielicowe i pseudobielicowe, we wschodniej części występują gleby brunatne, jednakże są w większości przemyte co powoduje, że nie są tak żyzne jak normalne gleby brunatne. Dodatkowo miejscami występują gleby szarobrunatne. Dominującą klasą gleb jest klasa IVa i IV b rzadko występują gleby klasy III i V. Dodatkowo gleby są różnorodne na niewielkim terenie co powoduje, że na jednym polu mogą zdarzyć się fragmenty gleb klasy III i V, a nawet najsłabszej VI. Powoduje to wielkie problemy w gospodarowaniu i administracji rolnej na tech ziemiach, gdyż często nie można zaznaczyć działek z różnymi klasami gleb na mapach w dużej skali (1:5000).
Rzeźba terenu.
Cechą charakterystyczną Pojezierza Kaszubskiego jest urozmaicone ukształtowanie terenu, wiążące się z lądolodem skandynawskim, który przewędrował przez ten region kilkakrotnie. W wyniku działalności tego lądolodu powstały na tym obszarze ciągi wzgórz morenowych, jeziora rynnowe, sandry i potężne skupiska głazów narzutowych.
Rzeźba terenu Pojezierza Kaszubskiego jest silnie pofałdowana szczególnie w okolicach Kartuz. Relief jest znacznie silniejszy niż w pozostałych mezoregionach województwa, miejscami zbliżony do reliefu typowo górskiego, w którym są znaczne deniwelacje terenu. Różnica pomiędzy najwyższym a najniższym punktem wynosi około 160 m.
Rzeźba terenu została ukształtowana przez szereg różnych czynników, spośród których decydującą rolę odegrał lądolód skandynawski oraz wody fluwioglacjalne. Z tego względu rzeźba jest określana jako glacjalna. Kolejnym czynnikiem mającym wpływ na rzeźbę jest późniejsza działalność erozyjno – akumulacyjna rzek.
Wysoczyzny morenowe dominują w krajobrazie mezoregionu. Układ moren tworzy elipsy współśrodkowe. Dłuższa oś tych elips pokrywa się mniej więcej z osią NEE-SWW. Jednakże nie jest to bezwzględna reguła, gdyż np. leżące w centrum tych elips Wzgórza Szymbarskie są zorientowane inaczej E-W. Natomiast leżące na północnym zachodzie moreny cewickie, moreny siemirowickie, moreny mydlnickie, a zwłaszcza moreny rozłazińskie są zorientowane zupełnie inaczej.
Układ jezior rynnowych oraz sieć rzeczna ma układ zbliżony do promienistego, odzwierciedlający układ rozcięć kopułowatej budowy terenu, z dominującym jednak kierunkiem NNE-SWW. Rynny jezior rynnowych na Pojezierzu Kaszubskim osiągają przeciętnie głębokość 20–40 m i szerokość od 200 do 1500 m (średnio około 600 m). Długość pojedynczych rynien waha się od 1 do 24 km. Nachylenie stoków sięga miejscami do 40°. Pojedyncze rynny często łączą się w systemy rzeczne np. jeziora raduńskie. Podobny układ ma, leżące według podziału Kondrackiego w Borach Tucholskich, Jezioro Wdzydze z tego względu włączone przez niektórych badaczy np. Augustowskiego do Pojezierza Kaszubskiego.
Najwyżej położone wzgórza Pojezierza Kaszubskiego to Wzgórza Szymbarskie, których najwyższym punktem jest Wieżyca (328 m n.p.m.), najwyższe wzniesiesienie w Polsce północnej oraz na Niżu Środkowoeuropejskim. Do innych najwyższych wzniesień tego regionu należą: Zamkowa Góra (315 m n.p.m.), Gęsia Góra (284 m n.p.m.), Jastrzębia Góra nad Jeziorem Ostrzyckim (227 m n.p.m.), Tamowa Góra (224 m n.p.m.) i Łysa Góra (225,3 m n.p.m.).
Sieć wodna.
Według regionalizacji opracowanej przez Ministerstwo Środowiska Pojezierze Kaszubskie w całości leży w regionie Dolnej Wisły, a więc jego wody podlegają RZGW w Gdańsku. Na terenie Pojezierza Kaszubskiego znajduje się ponad 500 jezior, jeziorność wynosi aż 3,5% powierzchni mezoregionu. Większość jezior ma pochodzenie polodowcowe. Przeważają jeziora rynnowe. Rzeki płynące przez mezoregion rozpływają się we wszystkie strony, wszystkie są w zlewni Morza Bałtyckiego.
Mezoregion (poza obszarami bez odpływowymi) można podzielić na dorzecza: Raduni Redy, Łeby, Motławy, Wierzycy, Słupi, Łupawy. W podziale Augustowskiego obejmuje jeszcze dorzecze Wdy i Brdy jednakże według podziału Kondrackiego teren ten nie należy do tego mezoregionu.
Klimat.
Pojezierze Kaszubskie należy do Krainy Pojezierza Pomorskiego.
Na Pojezierzu Kaszubskim ze względu na geomorfologie terenu powinna być dość gęsta sieć stacji meteorologicznych. Niestety ze względu na koszty sieć jest dość rzadka co powoduje, że nie uwzględnia lokalnych zmian w różnych parametrach meteorologicznych takich jak temperatura, ciśnienie, prędkość wiatru itp. Całość wiedzy o klimacie na Pojezierzu Kaszubskim pochodzi z badań terenowych oraz na zasadzie interpolacji z innymi stacjami klimatycznymi. Z tego względu wszystkie informacje są tylko przybliżeniem tego co naprawdę dzieje się z pogodą na terenie mezoregionu. Dodatkowo cechą dość charakterystyczną na Pojezierzu Kaszubskim jest duża zmienność pogody.
Temperatura.
Temperatura w styczniu w centrum mezoregionu jest niższa niż na obrzeżach, szczególnie w Trójmieście różnice wynoszą około 2,5 °C; podobnie jest w lipcu, jednakże różnica jest mniejsza, wynosi zaledwie około 1 °C. Dodatkowo długość okresu wegetacyjnego jest około 5–10 dni krótsza niż w sąsiednich regionach.
Średnie miesięczne temperatury na stacji w Borucinie w latach 1961–2000.
W obserwacji wieloletniej zaobserwowano średni wzrost liniowy temperatury o 0,0376 K w skali rocznej. Co powoduje, że w 40 letnim okresie obserwacji temperatura wzrosła o około 1,5 K. Stacja w Kościerzynie zanotowała wzrost nieco mniejszy 0,0371 K rocznie. Podczas obserwacji zanotowano również pewien kilkuletni cykl, w którym temperatura średnia rosła, a następnie malała. Dodatkowo rozkład temperatury jest również nieco przesunięty w stosunku do reszty kraju powodując opóźnienie termicznych pór roku.
Wiatr.
Ze względu na wysokość względną Pojezierze stanowi barierę dla mas powietrza. Dodatkowo rzeźba terenu oraz lasy powodują zmniejszenie prędkości wiatru, głównie przez zmniejszenie energii potencjalnej wiatru. Znaczna lesistość i górzystość powoduje, że wiatr zmienia kierunek.
Przez większą część czasu wiatr wieje z sektora zachodniego (około 55% wystąpień), wiatry z tego kierunku są najczęstsze w każdym miesiącu obserwacji. W miesiącach wiosennych na drugim miejscu pod względem częstości są wiatry północne a latem południowe jesienią i zimą wiatry z pozostałych kierunków (poza sektorem zachodnim) są obserwowane z podobną częstotliwością. Jeśli chodzi o prędkość wiatru to dominują wiatry słabe szczególnie latem i jesienią, zimą i wiosną prędkość wiatru wzrasta jednakże cały czas najliczniej występują wiatry słabe. Jeśli chodzi o wiatry powyżej 10 m/s to są notowane rzadko w zależności od stacji oraz okresu od 6 do 20 razu w roku (w Gdyni na Pobrzeżu Kaszubskim około 65). Wiatry mają dość istotne znacznie w warunkach termalnych powodując najczęściej ocieplenie temperatury w skrajnych przypadkach nawet do 8 °C, lecz równie dobrze mogą spowodować ochłodzenie nawet do 10 °C. Ocieplenie jest notowane najczęściej latem a ochłodzenie zimą.
Opady i wilgotność względna.
Wysokość opadów na Pojezierzu Kaszubskim jest różna na różnym terenie. Uzależniona jest przede wszystkim od ukształtowania powierzchni. Na terenach równinnych opady są niższe niż na zboczach dowietrznych (zachodnich), ale z kolei większe niż na zboczach odwietrznych (wschodnich).
Opady na Pojezierzu Kaszubskim cechują się dość małą amplitudą roczną. Najwięcej opadów notuje się w lipcu lub sierpniu, a najmniej zimą. Cechą charakterystyczną jest większa suma opadów w miesiącach jesiennych niż zimowych. Przeważają również opady ciągłe nad przelotnymi. Opady śniegu występują od października do kwietnia, średnio około 40–50 dni z opadem. Pokrywa śnieżna utrzymuje się dłużej niż w sąsiednich mezoregionach nawet sporadycznie do maja.
Mgła.
Na skutek wyższej niż sąsiednie mezoregiony wysokości bezwzględnej oraz urozmaiconej rzeźby terenu na Pojezierzu Kaszubskim częściej występują mgły. Najczęściej możemy zaobserwować je w październiku i listopadzie, a najrzadziej w czerwcu oraz lipcu. Mgły mają pochodzenie zarówno przyfrontowe, jak i wewnątrz masowe.
Zachmurzenie i usłonecznienie.
Na terenie mezoregionu nie ma stacji mierzącej warunki solarne. Wszystkie dane pochodzą z interpolacji stacji w sąsiednich mezoregionach. Stacja w Borucinie jest wprawdzie wyposażona w potrzebną aparaturę jednak okres badania jest jeszcze zbyt krótki, by można było przeprowadzić badania dotyczące tego parametru. Warunki solarne na podstawie badań terenowych oraz poprawek przy interpolacji są dość dobre szczególnie latem kiedy usłonecznienie przekracza 200 godzin miesięcznie. Najgorsze warunki są jesienią kiedy to miesięczne usłonecznienie spada poniżej 50 godzin. Jednakże liczba dni o zachmurzeniu całkowitym w miesiącu jest bardzo niska, nie przekracza 10 późną jesienią. Najlepsze warunki solarne są w północno-zachodniej części mezoregionu oraz na Wieżycy.
Stacja Limnologiczna Uniwersytetu Gdańskiego.
Na terenie mezoregionu w miejscowości Borucino w powiecie Kartuskim znajduje się należąca do Uniwersytetu Gdańskiego stacja limnologiczna. Oprócz tytułowych badań dotyczących jeziora Raduńskiego na jej terenie znajduje się ogródek meteorologiczny. Pomiary w tej stacji są wykonywane nieprzerwanie od 1961 roku na potrzeby Uniwersytetu Gdańskiego, a od 2004 roku również dla IMGW. Obecnie stacja jest prawie w całości zautomatyzowana, jednak może być obsługiwana manualnie, co wykorzystuje się podczas praktyk studenckich.
Przyroda.
Szata roślinna.
W klasyfikacji geobotanicznej Pojezierze Kaszubskie wchodzi w skład Okręgu Kartuskiego krainy Pojezierze Pomorskie. Lesistość Pojezierza Kaszubskiego jest dość znaczna w porównaniu do sąsiadujących mezoregionów oprócz Borów Tucholskich. Podobnie jak w innych mezoregionach północno-zachodniej Polski, powszechne są niżowe buczyny w odmianach pomorskich – żyzne lub kwaśne, a nad Jeziorem Ostrzyckim również jedno z trzech opisanych stanowisk kaszubskiej odmiany ciepłolubnej buczyny storczykowej. Przeważają lasy liściaste i mieszane. Dominującymi gatunkami drzew są buk zwyczajny ("Fagus silvatica") dęby ("Quercus robur" i "Quercus sessilis"), grab pospolity ("Carpinus betulus") i lipa drobnolistna ("Tilia cordata"). Miejscami znajdują się lasy łęgowe w których dominuje jesion wyniosły ("Fraxinus exelsior"), jawor ("Acer pseudoplatanus") lub olsze ("Alnus incana" i "Alnus glutinosa"). Wśród iglastych dominuje sosna zwyczajna ("Pinus silvestris") i świerk pospolity ("Picea excelsa"), przy czym ostatni z tych gatunków występuje tu poza swoim naturalnym zasięgiem i pochodzi głównie z nasadzeń prowadzonych przez człowieka. Lasy porastają przeważnie tereny o zbyt trudnej dla rolnictwa rzeźbie terenu np. wzgórza, doliny rzeczne oraz miejsca w których gleba jest za słaba na rolnictwo. Pojezierze Kaszubskie jest ponadto centrum występowania jezior lobeliowych.
Ochrona przyrody.
Na terenie mezoregionu znajdują się dwa Parki Krajobrazowe: Kaszubski i Trójmiejski.
Na terenie mezoregionu znajdują się następujące rezerwaty:
Zarys historii regionu.
Prehistoria.
Najstarsze ślady bytowania człowieka na terenie Pojezierza Kaszubskiego pochodzą ze starszej epoki kamienia. W okresie brązu na tym terenie zamieszkiwała grupa kaszubska kultury łużyckiej. W następnych latach pojawia się wiele innych kultur, mniej lub bardziej ze sobą spokrewnionych, zamieszkujących głównie północną część regionu. Koczującą głównie w pobliżu zbiorników wodnych.
Średniowiecze.
We wczesnym Średniowieczu na terenie Pojezierza oraz sąsiednich regionów rozwinęło się Księstwo Pomorskie, które w 1294 na skutek Unii w Kępnie przyłączyło się do Polski. Tereny Pojezierza stały się zapleczem Gdańska. Później nastąpił okres walk o Pomorze, powodujące starty w gospodarce terenów pojezierza. Rozwijający się jednak Gdańsk powodował, że na terenie północno-wschodniej części mezoregionu rozwijało się rolnictwo.
Od odrodzenia do czasów najnowszych.
Po średniowieczu ziemie pojezierza przechodziły z rąk do rąk co miało wpływ na rozwój tego regionu. Czasowe oderwanie od Polski i od Niemiec powodowało rozwój własnej kultury i języka Jednakże Kaszubi nie utworzyli własnego państwa.
lata 1918–1945.
Pojezierze Kaszubskie w okresie międzywojennym należało do Polski jednakże znakomitą większością zamieszkujących tu mieszkańców stanowili miejscowi (Kaszubi), związani dość mocno mentalno-ekonomicznie z mającym statut Wolnego Miasta Gdańskiem. Dodatkowo zachodni skrawek mezoregionu był w Niemczech stan ten powodował znaczne zubożenie tego regionu, aż do budowy magistrali węglowej łączącej Śląsk z Gdynią. Budowa tej linii spowodowała nie tylko chwilowy spadek bezrobocia, ale stworzyła szanse dla rozwoju tego terenu, ze względu na rozwijającą się turystykę.
po 1945.
Po 1945 Gdańsk został przyłączony do Polski. Dodatkowo w dość szybkim tempie zaczął rozbudowywać się przemysł stoczniowy co spowodowało odpływ mieszkańców zajmujących się do tej pory głównie rolnictwem do Trójmiasta. W latach 60 zaczęła rozwijać się dość intensywnie turystyka co spowodowało wzbogacenie się terenu szczególnie w powiecie kartuskim – najbiedniejszym powiecie województwa Gdańskiego. W latach 70 Gdańsk i Gdynia poszerzyły swoje granice na teren Pojezierza Kaszubskiego jednakże są to dzielnice głównie mieszkaniowe. Po transformacji ustrojowej ruch turystyczny zmalał dodatkowo upadła część dużych zakładów przemysłowych co spowodowało kolejne zubożenie ludności oraz delikatne zwiększenie odsetka ludności zajmującej się rolnictwem.
Wejście Polski do Unii Europejskiej spowodował zarówno korzyści materialne (środki unijne na rozwój tych terenów), jak i renesans nauczania języka kaszubskiego tępionego w czasach PRL.
Ludność, gospodarka, komunikacja.
Ludność.
Na Pojezierzu Kaszubskim znajdują się w całości dwa powiatowe miasta Kościerzyna i Kartuzy Trzecim nie powiatowym miastem na terenie mezoregionu jest Żukowo. Dodatkowo północno-wschodni fragment regionu leży na terenie Gdańska i Gdyni jednak dzielnice leżące na terenie Pojezierza Kaszubskiego są słabiej zaludnione niż te na terenie Pobrzeża Kaszubskiego dodatkowo znaczną część Gdańska i Gdyni leżących na terenie Pojezierza porasta las.
Gospodarka.
Rolnictwo i Leśnictwo.
Na terenie Pojezierza Kaszubskiego są ziemie niskiej klasy, dominują klasy IVa i IVb miejscami można spotkać ziemie klasy III i V oraz dość rzadko VI. Dodatkowo na terenie Pojezierza szczególnie w centralnej oraz zachodniej części okres wegetacyjny roślin jest podobny jak w górach oraz w północno-wschodniej Polsce. Czynniki te powodują, że uprawia się najczęściej żyto oraz ziemniaki. Ułatwieniem dla rolnictwa jest jednak stosunkowo niewielka liczba ludzi utrzymujących się z rolnictwa. Duża część gruntów jest zalesiona.
Przemysł.
Na terenie mezoregionu przemysł nie jest rozwinięty tak jak w sąsiednich: Pobrzeżu Kaszubskim (Gdańsk, Gdynia); Pojezierzu Starogardzkim (Starogard Gdański); Bory Tucholskie (Chojnice). W powiecie kartuskim dominuje przemysł drzewny natomiast w powiecie kościerskim oprócz przemysłu drzewnego rozwinięte jest też górnictwo.
Wydobywa się głównie surowce skalne: piaski, żwiry. Dodatkowo na mniejszą skale lokalnie wydobywa się torf, kredę jeziorną. Pozostałe zasoby np. węgiel brunatny ze względu na zbyt małe złoża lub zbyt dużą głębokość nie są zdatne do eksploatacji.
Transport.
Transport lotniczy.
Na terenie mezoregionu znajduje się jeden czynny cywilny port lotniczy w Gdańskim Rębiechowie. Jest to jedyne czynne lotnisko cywilne w województwie.
Kolej.
Przez mezoregion przechodzą następujące linie kolejowe: 201 Nowa Wieś Wielka – Gdynia Główna; 211 Chojnice – Kościerzyna; 214 Somonino – Kartuzy; 229 Pruszcz Gdański – Łeba; 233 Pszczółki – Kościerzyna235 Kokoszki – Gdańsk Osowa. Ruch pasażerski odbywa się na linii 201, 211 oraz odcinkach linii 229: Glincz-Kartuzy i sezonowo Lębork-Łeba.
Przez mezoregion biegną Drogi krajowe nr 6, 7 oraz 20. oraz drogi wojewódzkie nr 216, 218, 221, 222, 224, 226
Turystyka.
Pojezierze Kaszubskie jest najczęściej odwiedzanym przez turystów rejonem pojezierza Pomorskiego. Czynnikami mającymi największy wpływ na turystykę w regionie są walory krajobrazowe oraz bliskość Aglomeracji Zatoki Gdańskiej, powodującej napływ turystów zarówno z Trójmiasta, jak i tych, którzy odwiedzają region podczas odpoczynku w Trójmieście.

</doc>
<doc id="540363" url="https://pl.wikipedia.org/wiki?curid=540363" title="Eksploatyka">
Eksploatyka

Eksploatyka (teoria eksploatacji) – nauka o eksploatacji urządzeń technicznych oraz o zjawiskach wspólnych dla wszystkich systemów eksploatacji. 

</doc>
<doc id="540367" url="https://pl.wikipedia.org/wiki?curid=540367" title="Jodła grecka">
Jodła grecka

Jodła grecka ("Abies cephalonica" Loudon) – gatunek drzewa z rodziny sosnowatych ("Pinaceae"). Pochodzi z Grecji, obecnie jest uprawiana w wielu krajach Europy oraz w USA.
Znaczenie.
Jest uprawiana jako roślina ozdobna. Dobrze znosi suszę, upały i zimę, rośnie szybko. Strefy mrozoodporności 6-9. Uprawiana w Europie osiąga podobne rozmiary jak w swojej ojczyźnie. 

</doc>
<doc id="540371" url="https://pl.wikipedia.org/wiki?curid=540371" title="Szarvas">
Szarvas

Szarvas (niem. "Sarwasch", słow. "Sarvaš") – miasto w południowo-wschodnich Węgrzech, w komitacie Békés, nad Kereszem (dopłwy Cisy). Liczy prawie 17,2 tys. mieszkańców (I 2011). Nazwa miasta oznacza po polsku "jeleń".
Historia.
W Szarvas została założona przez słowackiego oświeconego profesora i inżyniera Samuela Tešedíka (węg. Sámuel Tessedik) pierwsza wyższa szkoła rolnicza w Królestwie Węgier. Miasto było odnowione przez Słowaków w XVIII wieku. Wielu z nich nadal tu mieszka. Niedaleko miasta znajduje się geometryczny środek Królestwa Węgier (sprzed roku 1920).

</doc>
<doc id="540373" url="https://pl.wikipedia.org/wiki?curid=540373" title="Justin Chatwin">
Justin Chatwin

Justin Chatwin (ur. 31 października 1982 w Nanaimo) – kanadyjski aktor filmowy i telewizyjny.
Życiorys.
Urodził się w Nanaimo, w Kolumbii Brytyjskiej w rodzinie rzymskokatolickiej jako syn Suzanne, artystki, i Briana Chatwina, inżyniera. Jego rodzina miała pochodzenie angielskie, węgierskie, francuskie i szkockie. Studiował ekonomię na Uniwersytecie Kolumbii Brytyjskiej. W 2005 przeprowadził się do Los Angeles.
Zadebiutował w komedii muzycznej "Josie i Kociaki" ("Josie and the Pussycats", 2001) z Rachael Leigh Cook. Wystąpił także w pilotażowym odcinku serialu "Tajemnice Smallville" (2001). Zaistniał jako Robbie, syn Raya Ferriera (Tom Cruise) w filmie sensacyjnym science-fiction Stevena Spielberga "Wojna światów" ("War of the Worlds"), a także w niezależnym "Miłego dnia?" ("The Chumscrubber"). 
Niektóre z jego poprzednich ról obejmowały takie filmy jak "Superdzieciaki: Geniusze w pieluchach II", "Złodziej życia" oraz miniserial "Wybrańcy obcych". 
Zagrał Josha Wilsona, syna Douga (Kevin Nealon) w serialu Showtime "Trawka", ale opuścił ekipę, angażując się w "Wojnę światów". Planowany był jego powrót w drugim sezonie, ale nie doszło to do skutku.

</doc>
<doc id="540375" url="https://pl.wikipedia.org/wiki?curid=540375" title="Ruch posuwisto-zwrotny">
Ruch posuwisto-zwrotny

Ruch posuwisto-zwrotny – rodzaj ruchu, w którym ciało porusza się ruchem prostoliniowym po pewnym odcinku. Kierunek ruchu nie ulega zmianie, natomiast jego zwrot zmienia się cyklicznie. W zależności od użytego mechanizmu zmiany te mogą mieć zarówno charakter harmoniczny (tłok na rysunku po prawej) jak też przerywany (zawory na rysunku).
Ponieważ w krańcowych punktach ruchu (czasem określanych jako zwrot wewnętrzny i zwrot zewnętrzny) prędkość ciała jest równa zero – na ciało i obiekty z nim związane a będące w ruchu posuwisto-zwrotnym oddziałują przyśpieszenia, mające w wielu przypadkach pokaźną wartość. Stąd zazwyczaj ciała wykonujące taki ruch mają z reguły konstrukcyjnie małą masę własną.

</doc>
<doc id="540376" url="https://pl.wikipedia.org/wiki?curid=540376" title="Dyrektor teatru (KV 486)">
Dyrektor teatru (KV 486)

Dyrektor teatru ("Der Schauspieldirektor", KV 486) – jednoaktowy singspiel z muzyką autorstwa Wolfganga Amadeusa Mozarta oraz librettem w języku niemieckim autorstwa Gottlieba Stephanie.
Pierwotnie został napisany z powodu „cesarskiego rozkazu” cesarza Józefa II, który zaprosił 80 gości na prywatny obiad. Jest uważany za „parodię próżności śpiewaków”, którzy spierają się o status i płace.
Mozart, który określa utwór jako „komedię z muzyką”, napisał go w ramach swojego udział w konkursie muzycznym, w związku z którym odbyło się prywatne przedstawienie zorganizowane 7 lutego 1786 r. przez Józefa II w Pałacu Schönbrunn w Wiedniu. W tym konkursie niemiecki singspiel, prezentowany na jednym końcu sali, zmierzył się z konkurującą z nim włoskim dziełem - była to opera buffa Antonio Salieriego, "Prima la musica e poi le parole" ("Najpierw muzyka, potem słowa"), która była wówczas przedstawiona na drugim końcu sali. Po premierze odbyło się pierwszy z trzech publicznych przedstawień, które cztery dni później odbyły się 11 lutego w Theater am Kärntnertor w Wiedniu.
Historia utworu.
Utwór powstał w bardzo twórczym okresie życia Mozarta, w tym samym czasie, co jego Wesele Figara, którego premiera odbyła się jeszcze w tym samym roku, wraz z trzema koncertami fortepianowymi i „kilkunastoma ważniejszymi utworami”.
Oprócz uwertury w partyturze znajdują się tylko cztery numery wokalne, a treść muzyczną (około 30 minut) dopełniają charakterystyczne dla swoich czasów mówione dialogi. Jednym z najważniejszych wydarzeń, które Erik Smith opisuje jako bardzo zabawne, jest to, że „każda dama śpiewa o szlachetności swojej sztuki, próbując pokonać rywalkę coraz wyższymi notami”. Chociaż została ona opisana jako „głupiutka farsa”, wydaje się, że Mozart skorzystał z okazji, aby napisać poważne arie, a zatem „przesłuchanie” Madame Herz obejmuje jej arię „Da schlägt die Abschiedsstunde” („Tam bije godzina wyjazdu”), podczas gdy Mademoiselle Silberklang śpiewa eleganckie rondo „Bester Jüngling” („Droga młodość”).
Treść.
Impresario Frank (wraz z towarzyszącym mu Buffem) przesłuchuje dwie aktorki do swojej nowej grupy teatralnej. Podczas gdy oboje są zatrudnieni, kłócą się o to, kto otrzyma główną rolę i kto otrzyma najwięcej. Aby zilustrować ich mocne strony, każda z nich śpiewa uderzającą arię na poparcie swojego twierdzenia (Herz: "Da schlägt die Abschiedsstunde", Silberklang: "Bester Jüngling"). Porozumienie zostaje osiągnięte, gdy tenor Vogelsang interweniuje, w przezabawnym trio Juliana Rushtona: „Ich bin die erste Sängerin” ("Jestem primadonną") zostaje uzgodniony kompromis - każdym otrzymuje „duże pensje i rozliczenia gwiazd”. Utwór kończy kwartet „Jeder Künstler strebt nach Ehre” ("Każdy artysta dąży do chwały").

</doc>
<doc id="540377" url="https://pl.wikipedia.org/wiki?curid=540377" title="KV 486">
KV 486



</doc>
<doc id="540379" url="https://pl.wikipedia.org/wiki?curid=540379" title="Der Schauspieldirektor">
Der Schauspieldirektor



</doc>
<doc id="540380" url="https://pl.wikipedia.org/wiki?curid=540380" title="Törökszentmiklós">
Törökszentmiklós

Törökszentmiklós – miasto we wschodnich Węgrzech, w komitacie Jász-Nagykun-Szolnok, przy linii kolejowej Budapeszt-Debreczyn. Liczy mieszkańców (2005), powierzchnia wynosi 185,16 km² a gęstość zaludnienia 122,6 os./km².
W mieście rozwinął się przemysł maszynowy, metalowy oraz spożywczy.

</doc>
<doc id="540382" url="https://pl.wikipedia.org/wiki?curid=540382" title="Michal Horňák">
Michal Horňák

Michal Horňák (ur. 28 kwietnia 1970 we Vsetínie) – czeski piłkarz grający na pozycji środkowego obrońcy.
W reprezentacji Czech rozegrał 38 meczów i strzelił 1 gola. Brał udział w Mistrzostwach Europy UEFA w 1996, kiedy Czechy zdobyły srebrny medal. Występował w zespołach Sparta Praga, Rudá Hvězda Cheb, LASK Linz, SFC Opava, SV Horn i TJ Klatovy.

</doc>
<doc id="540383" url="https://pl.wikipedia.org/wiki?curid=540383" title="Orosháza">
Orosháza

Orosháza – miasto w południowo-wschodnich Węgrzech, w komitacie Békés, na Wielkiej Nizinie Węgierskiej. Liczy ponad 29,3 tys. mieszkańców (I 2011 r.).
W tym mieście rozwinął się przemysł szklarski, drzewny oraz spożywczy.

</doc>
<doc id="540385" url="https://pl.wikipedia.org/wiki?curid=540385" title="Ręka Boga">
Ręka Boga

Ręka Boga (hiszp. "Mano de Dios", ang. "Hand of God") – popularne określenie gola strzelonego ręką przez Diego Maradonę (chociaż niezgodnie z przepisami to jednak uznanego) na 1:0 w 51. minucie meczu ćwierćfinałowego Mistrzostw Świata w 1986 w Meksyku, pomiędzy Argentyną i Anglią, rozegranego 22 czerwca 1986 na stadionie Azteca w mieście Meksyk. W bramce reprezentacji Anglii stał Peter Shilton. Argentyna wygrała spotkanie 2:1, awansując tym samym do półfinału Mistrzostw Świata'1986.

</doc>
<doc id="540388" url="https://pl.wikipedia.org/wiki?curid=540388" title="Sárospatak">
Sárospatak

Sárospatak (; ) − miasto w północno-wschodnich Węgrzech, w komitacie Borsod-Abaúj-Zemplén, w Średniogórzu Północnowęgierskim, u podnóża Gór Zemplińskich, nad Bodrogiem (dopływ Cisy), 12 920 mieszkańców (I 2011 r.).
Historia.
Sárospatak otrzymał prawa miejskie w roku 1201 w okresie panowania króla węgierskiego Emeryka. W okresie średniowiecza ze względu na swoje położenie miasto miało ważne znaczenie gospodarcze na szlaku handlowym z Węgier do Polski (Budapeszt – Miszkolc – Koszyce – Preszów – Stropkov – Przełęcz Beskid nad Czeremchą lub Przełęcz Dukielska – Jaśliska – Rymanów – Sanok).
Atrakcje turystyczne.
Zamek wybudował Andrzej II, był on również miejscem urodzenia jego córki św. Elżbiety. Początkowo, w XIII i XIV wieku, zamek był siedzibą komitatu Zemplén pod nazwą "Potok".
W latach 1708–1939 w bibliotece kolegium kalwińskiego przechowywana była Biblia królowej Zofii – pierwszy polski przekład Starego Testamentu.
Piwnice "Rákóczi Pince", wchodzące w skład regionu winiarskiego Tokaj.
W mieście powstały obiekty modernistyczne, zaprojektowane przez Imre Makovecza, m.in. centrum kulturalne i zabudowa mieszkaniowa.
W skład kąpieliska wchodzi 5 basenów o różnej temperaturze.

</doc>
<doc id="540390" url="https://pl.wikipedia.org/wiki?curid=540390" title="Jan Suchopárek">
Jan Suchopárek

Jan Suchopárek (ur. 23 września 1969 w Kladnie) – czeski piłkarz grający na pozycji środkowego obrońcy.
W reprezentacji Czechosłowacji, a później w reprezentacji Czech rozegrał 61 meczów i strzelił 4 gole.
Uczestniczył w Mistrzostwach Europy UEFA w 1996 roku, gdzie Czechy zdobyły srebrny medal.

</doc>
<doc id="540391" url="https://pl.wikipedia.org/wiki?curid=540391" title="Klarkia">
Klarkia

Klarkia, dzierotka, marszawa ("Clarkia" Pursh) – rodzaj roślin z rodziny wiesiołkowatych ("Onagraceae"), obejmujący ok. 40 gatunków rodzimych dla Ameryki Północnej (głównie jej zachodniej części). Wyjątkiem jest gatunek "Clarkia tenella", rodzimy dla Ameryki Południowej. Nazwa "Clarkia" została nadana dla upamiętnienia amerykańskiego odkrywcy i podróżnika Williama Clarka (1770–1838). Rośliny te zasiedlają suche skaliste miejsca, pustynie oraz prerie. Kilka gatunków uprawianych jest jako rośliny ozdobne.
Systematyka.
"Clarckia " Pursh, "Eucharidium", Fisch. &amp; C. A. Mey., "Godetia"Spach, "Heterogaura" Rothr., "Oenotheridium" Reiche, "Opsianthes" Lilja, "Phaestoma" Spach
Rodzaj należący do podrodziny "Onagroideae", rodziny wiesiołkowatych ("Onagraceae" Juss.), która wraz z siostrzaną grupą krwawnicowatych ("Lythraceae") wchodzi w skład rzędu mirtowców ("Myrtales"). Rząd należy do kladu różowych ("rosids") i w jego obrębie jest kladem siostrzanym bodziszkowców.
Gromada okrytonasienne "Magnoliophyta" Cronquist, podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe "Rosidae" Takht., nadrząd "Myrtanae" Takht., rząd mirtowce "Myrtales" Rchb., podrząd "Onagrineae" Rchb., rodzina wiesiołkowate "Onagraceae" Juss. podplemię "Clarkiinae" Raim. in Engl. &amp; Prantl., rodzaj klarkia "Clarkia" Pursh.
Część gatunków, obecnie zaliczanych do rodzaju "Clarkia", było dawniej wyróżnianych w osobnym rodzaju "Godetia" Spach – godecja (np. "Clarkia amoena"). Cechą łączące te rośliny były okazałe kwiaty (przy takim podziale klarkie miały małe kwiaty). Nie dowiedziono jednak podstaw systematycznych dla takiego podziału i rodzaj "Godetia" nie jest wyróżniany.
Zastosowanie.
Niektóre gatunki uprawiane są jako rośliny ozdobne ze względu na barwne kwiaty, istnieją również odmiany uprawne. Szczególnie popularne były pełnokwiatowe odmiany klarkii w ogrodach epoki wiktoriańskiej.

</doc>
<doc id="540392" url="https://pl.wikipedia.org/wiki?curid=540392" title="Mieszana elastyczność popytu">
Mieszana elastyczność popytu

Mieszana elastyczność popytu – procentowa zmiana popytu na dobro (usługę) x w reakcji na procentową zmianę ceny dobra (usługi) y. 
Mieszana elastyczność popytu istnieje, ponieważ popyt na dane dobro (usługę) uzależniony jest również od cen innych dóbr (usług). Miernikiem tej reakcji jest współczynnik mieszanej (krzyżowej) elastyczności popytu, który ma postać:
gdzie:
Mieszana (krzyżowa) elastyczność popytu jest relacją między procentową zmianą popytu na dobro (usługę) x a procentową zmianą ceny dobra (usługi) y. Mówi nam ona, o ile procent zmieni się popyt dobra (usługi) x, jeżeli ceny dobra (usługi) y zmienią się o 1%.

</doc>
<doc id="540393" url="https://pl.wikipedia.org/wiki?curid=540393" title="Ordynator">
Ordynator

Ordynator – lekarz, lekarz dentysta lub psycholog z ukończoną specjalizacją kliniczną i/lub szkołą terapeutyczną kierujący pracą oddziału szpitalnego.
Zgodnie z rozporządzeniem Ministra Zdrowia z dnia 17 maja 2000 r. w sprawie wymagań, jakim powinny odpowiadać osoby na stanowiskach kierowniczych w zakładach opieki zdrowotnej określonego rodzaju, ordynatorem oddziału szpitala i jego zastępcą może być lekarz, lekarz dentysta posiadający prawo wykonywania zawodu w Rzeczypospolitej Polskiej i mający tytuł specjalisty w określonej dziedzinie medycyny lub specjalizację II stopnia w odpowiedniej dziedzinie medycyny oraz co najmniej ośmioletni staż pracy w zawodzie.
Ordynator oddziału szpitala publicznego wybierany jest na 6-letnią kadencję w drodze konkursu, którego zasady przeprowadzania reguluje "Rozporządzenie Ministra Zdrowia z dnia 6 lutego 2012 r. w sprawie sposobu przeprowadzania konkursu na niektóre stanowiska kierownicze w podmiocie leczniczym niebędącym przedsiębiorcą" ().
W przeszłości stanowisko ordynatora nosiło nazwę prymariusz.

</doc>
<doc id="540395" url="https://pl.wikipedia.org/wiki?curid=540395" title="Michal Hornak">
Michal Hornak



</doc>
<doc id="540396" url="https://pl.wikipedia.org/wiki?curid=540396" title="Kazincbarcika">
Kazincbarcika

Kazincbarcika – miasto w północno-wschodnich Węgrzech, w komitacie Borsod-Abaúj-Zemplén, na północny zachód od Miszkolca. Liczy 28 909 mieszkańców (I 2011 r.).

</doc>
<doc id="540399" url="https://pl.wikipedia.org/wiki?curid=540399" title="Krzyżowa elastycznoć popytu">
Krzyżowa elastycznoć popytu



</doc>
<doc id="540401" url="https://pl.wikipedia.org/wiki?curid=540401" title="Paks">
Paks

Paks – miasto w środkowych Węgrzech, w komitacie Tolna, port nad Dunajem. Liczy ponad 20,1 tys. mieszkańców (2010). Koło miasta położona jest elektrownia jądrowa Paks.
Historia.
Około 5 km na północ od centrum miasta wznosiło się rzymskie miasto Lussunium. W średniowieczu powstała tu wieś rybacka nad Dunajem. Z uwagi na urodzajność ziemi zaczęto tu sadzić drzewa owocowe oraz uprawiać zboża. Koniunktura gospodarcza na Węgrzech w XVIII wieku przyniosła rozwój także Paksowi, który stał się ośrodkiem handlu bydłem i płodami rolnymi. W 1788 wybudowano tu okazały kościół kalwiński. W 1803 urodził się tu węgierski bohater narodowy – Ferenc Deák (w jego domu rodzinnym funkcjonuje izba pamięci). W początku XIX wieku uruchomiono żeglugę parową na Dunaju, co było kolejnym asumptem do rozwoju miasta. Paks stał się jedną z ważniejszych przystani na południe od Budapesztu. W dni targowe odchodziło stąd kilkanaście parowców na dobę, a w zwykłe kilka. Wywożono nimi m.in. zboża, owoce i warzywa, a także słynące z wielkości i smaku lokalne orzechy włoskie. Do dziś zachowała się stara przystań i karczma dla oczekujących na statki. 
Po II wojnie światowej zbudowano tu zakłady przetwórstwa spożywczego. W 1974 otwarto pierwszą węgierską elektrownię atomową, budowaną przy udziale polskich specjalistów budownictwa. Od 2003 w mieście odbywa się szachowy turniej pamięci György Marxa.
Gospodarka.
W mieście rozwinął się przemysł maszynowy, metalowy oraz spożywczy.

</doc>
<doc id="540403" url="https://pl.wikipedia.org/wiki?curid=540403" title="Radoslav Látal">
Radoslav Látal

Radoslav Látal (ur. 6 stycznia 1970 w Ołomuńcu) – czeski piłkarz i trener piłkarski. Występował na pozycji pomocnika. W latach 1991–1993 reprezentant Czechosłowacji, a w 1994–2001 reprezentant Czech. Uczestnik Mistrzostw Europy 1996 i 2000.
Łącznie dla reprezentacji Czechosłowacji i reprezentacji Czech rozegrał 58 meczów i strzelił 3 gole. Podczas kariery grał w Sigmie Ołomuniec, Dukli Praga, FC Schalke 04 i Baníku Ostrawa.
Sukcesy.
Piłka nożna.
FC VSS Košice
Piast Gliwice
Dynama Brześć

</doc>
<doc id="540405" url="https://pl.wikipedia.org/wiki?curid=540405" title="Jan Suchoparek">
Jan Suchoparek



</doc>
<doc id="540407" url="https://pl.wikipedia.org/wiki?curid=540407" title="Dombóvár">
Dombóvár

Dombóvár – miasto uzdrowiskowe w południowych Węgrzech, w komitacie Tolna, w Kraju Zadunajskim, nad rzeką Kapos(dorzecze Dunaju). Liczy 20,6 tys. mieszkańców (2005).
W mieście rozwinął się przemysł materiałów budowlanych, elektrotechniczny oraz drzewny.

</doc>
<doc id="540410" url="https://pl.wikipedia.org/wiki?curid=540410" title="Fleksybilność">
Fleksybilność

Fleksibilność (giętkość) – reakcja ceny danego dobra na zmianę popytu, jest odwrotną sytuacją niż cenowa elastyczność popytu.
gdzie:
Współczynnik fleksibilności cen jest stosunkiem procentowej zmiany ceny dobra do procentowej zmiany popytu na to dobro. Mówi on, o ile procent zmieni się cena jeżeli popyt na dane dobro wzrośnie o 1%.

</doc>
<doc id="540411" url="https://pl.wikipedia.org/wiki?curid=540411" title="Adelsheim">
Adelsheim

Adelsheim – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald, siedziba związku gmin Seckachtal. Leży w Baulandzie, nad Seckach, ok. 20 km na północny wschód od Mosbach, przy drodze krajowej B292 i linii kolejowej Stuttgart–Würzburg.

</doc>
<doc id="540415" url="https://pl.wikipedia.org/wiki?curid=540415" title="Adenau">
Adenau

Adenau – miasto w Niemczech, w kraju związkowym Nadrenia-Palatynat, w powiecie Ahrweiler, siedziba gminy związkowej Adenau. Liczy 2850 mieszkańców (31 grudnia 2009).

</doc>
<doc id="540416" url="https://pl.wikipedia.org/wiki?curid=540416" title="Karel Rada">
Karel Rada

Karel Rada (ur. 2 marca 1971 w Karlowych Warach) – czeski piłkarz grający na pozycji obrońcy.
Rozegrał w reprezentacji Czech 43 mecze i strzelił 4 gole.
Uczestniczył w Mistrzostwach Europy w Piłce Nożnej1996, kiedy Czechy zdobyły medal oraz na Mistrzostwach Europy w Piłce Nożnej 2000.
Występował w takich klubach jak: Dukla Praga, Sigma Ołomuniec, Trabzonspor, Slavia Praga, Eintracht Frankfurt i FK Teplice, Bohemians 1905.

</doc>
<doc id="540417" url="https://pl.wikipedia.org/wiki?curid=540417" title="Ekspansybilność">
Ekspansybilność

Ekspansybilność – reakcja ceny danego dobra na zmianę podaży, jest odwrotną sytuacją niż cenowa elastyczność podaży
gdzie:
Współczynnik ekspansybilności cen jest stosunkiem procentowej zmiany ceny dobra do procentowej zmiany podaży na to dobro. Mówi on, o ile procent zmieni się cena jeżeli podaż na dane dobro wzrośnie o 1%.

</doc>
<doc id="540421" url="https://pl.wikipedia.org/wiki?curid=540421" title="Widłakowate">
Widłakowate

Widłakowate ("Lycopodiaceae") – rodzina roślin należąca do rzędu widłakowców. W przeszłości wyróżniany był tu tradycyjnie tylko rodzaj widłak "Lycopodium", później wyodrębniono "Phylloglossum". W XX wieku zaliczane tu rośliny były klasyfikowane w różnych ujęciach w różnej liczbie rodzajów. Po zastosowaniu badań molekularnych, dalszych analizach zmienności budowy i rewizjach systematycznych w 2016 przyjęty został system PPG I dzielący rodzinę na trzy podrodziny z 16 rodzajami i ok. 388 gatunkami. Najwięcej gatunków należy do rodzajów: "Phlegmariurus" (ok. 250), "Palhinhaea" (ok. 25) i widlicz "Diphasiastrum" (ok. 20).
Przedstawiciele rodziny spotykani są na wszystkich kontynentach z wyjątkiem Antarktydy. Największe zróżnicowanie gatunkowe występuje w strefie międzyzwrotnikowej, w której liczne gatunki występują zwłaszcza w górskich lasach mglistych oraz w wilgotnych siedliskach w obrębie roślinności alpejskiej. Brak tych roślin na wielkich obszarach pustynnych. Większość przedstawicieli to rośliny naziemne, do epifitów należą rośliny z rodzaju "Phlegmariurus". Do najszerzej rozprzestrzenionych, niemal kosmopolitycznych gatunków należą: "Pseudolycopodiella caroliniana" i widłak goździsty "Lycopodium clavatum" (obu brak tylko w Australii) oraz "Palhinhaea cernua".
W polskiej florze występują przedstawiciele rodzajów: widłaczek ("Lycopodiella"), widlicz ("Diphasiastrum"), wroniec ("Huperzia"), widłak ("Lycopodium") i "Spinulum". Wszystkie te rośliny objęte są w Polsce ochroną gatunkową.
Systematyka.
Pierwotnie wszyscy przedstawiciele rodziny klasyfikowani byli do rodzaju widłak "Lycopodium" i generalnie trwało to do czasu opisania wyraźnie odrębnego morfologicznie rodzaju "Phylloglossum". Później wyodrębniano także rodzaj wroniec "Huperzia" , a następnie pojawiło się szereg różnych koncepcji podziału rodziny z szerzej uznanymi propozycjami Josefa Holuba z drugiej połowie XX wieku. Wydzielił on kilka kolejnych rodzajów (np. widłaczek "Lycopodiella" , "Phlegmariurus" , widlicz "Diphasiastrum" , "Pseudodiphasium" , "Pseudolycopodium" ). Poza rodzajami uznawanymi szerzej za odrębne w końcu XX wieku ("Huperzia", "Lycopodiella" i "Phylloglossum") wciąż wielu autorów ujmowało szeroko rodzaj "Lycopodium" sprowadzając część ww. taksonów do rangi podrodzajów, których wyróżniano 9. Kryteriami podziału były różnice w budowie roślin: istnienie lub brak zróżnicowania liści na pędzie (anizofilia), wykształcanie kłosa zarodnionośnego na szypule lub siedzącego, budowa liści zarodnionośnych (tarczowate, łuskowate lub pośrednie), budowa ściany komórkowej w komórkach epidermy zarodni, budowa zarodników i gametofitu oraz liczba chromosomów. W XXI wieku włączono do kryteriów podziału wyniki badań molekularnych i zaczęła dominować tendencja do wyróżniania drobnych rodzajów. W systemie PPG I rodzina podzielona jest na trzy podrodziny i 16 rodzajów.
W 1944 Werner Rothmaler wyłączył rodzaj "Urostachys" w osobną, monotypową rodzinę "Urostachyaceae", po czym w 1962 przywrócił dla tego rodzaju wcześniejszą nazwę "Huperzia" i tym samym zmienił nazwę rodziny na "Huperziaceae". O ile wyłączanie tych roślin w randze osobnej rodziny nie zostało szerzej przyjęte, o tyle potwierdzono, że faktycznie grupa ta jest bazalna (siostrzana) względem pozostałych widłakowatych. Poza wyraźnymi cechami budowy różniącymi tę grupę, argumentem za jej wyodrębnieniem jest to, że oddzieliła się od "Lycopodiaceae" "sensu stricto" już 350 milionów lat temu – nie ma wśród rodzin roślin zarodnikowych innego taksonu tej rangi o tak długiej historii. W systemie PPGI grupa ta ma rangę podrodziny "Huperzioideae".
Do rodziny zaliczane są także rodzaje wymarłe: "Lycopodites" i "Sagenaria" 
Wyróżniana jest jako jedyna rodzina roślin współczesnych w obrębie rzędu widłakowców ("Lycopodiales") w obrębie klasy "Lycopodiopsida" w grupie roślin naczyniowych "Tracheophyta".
Podrodzina "Lycopodielloideae" 
Podrodzina "Lycopodioideae" 
Podrodzina "Huperzioideae" 
Zastosowanie.
Pędy różnych gatunków widłaków były wykorzystywane do wyplatania mat, kapeluszy, toreb, pułapek na ryby, sieci i koszy. Stosowane są jako wypełniacz tapicerski i zamiennik kapoku (np. pędy "Palhinhaea cernua"). Znaczenie użytkowe mają zarodniki widłaka goździstego, w mniejszym stopniu innych gatunków. Ze względu na dużą zawartość tłuszczy są łatwopalne, a zmieszane z powietrzem – wybuchowe. Wykorzystywane są podczas efektów specjalnych w przemyśle filmowym. Służyły także jako źródło światła przy wywoływaniu zdjęć w początkach fotografii. Stosowane były także jako posypka w wyrobach lateksowych (prezerwatywach, rękawiczkach chirurgicznych), w odlewnictwie do wysypywania form odlewów, stosowano je jako środek zapobiegający sklejaniu się pigułek i tabletek oraz w kosmetykach (proszki do makijażu). Ograniczono ich wykorzystanie ze względu na reakcje uczuleniowe (od łagodnych stanów zapalnych po ostre ataki astmy). Podobnie wykorzystywano zarodniki też innych gatunków, m.in. widlicza spłaszczonego. Pędy tego gatunku, będącego akumulatorem glinu (w suchej masie mogą go zawierać do 1%) wykorzystywano jako utrwalacz do barwników. Zarodniki widlicza alpejskiego wykorzystywano w Skandynawii w połączeniu z pędami borówki bagiennej do wyrobu jasnożółtego barwnika.
"Palhinhaea cernua" bywa uprawiany jako roślina ozdobna. Uprawiane jako ozdobne są także rośliny z rodzaju "Phlegmariurus" (np. "P. phlegmaria"), których wiecznie zielone pędy w indyjskiej grupie etnicznej Meitei symbolizują powodzenie i są ważnym elementem kompozycji ozdobnych podczas ceremonii ślubnych. Pędy "Huperzia squarrosa" używane są w Indiach jako ozdobne i stosowane są podczas ceremonii, w tym poświęconym przodkom. Pędy "Pseudodiphasium volubile" stosowane są jako zielona ozdoba świąteczna stołu w okresie bożonarodzeniowym („"Christmas green"”).
Alkaloidy i triterpeny zawarte w widłakach różnych rodzajów wykorzystywane są leczniczo wykazując działanie przeczyszczające, wymiotne, przeciwrobacze (np. wroniec widlasty), uspakajające, rozkurczowe i moczopędne (widłak goździsty), cytotoksyczne i hamujące działanie esteraz cholinowych ("Lycopodiastrum casuarinoides").

</doc>
<doc id="540422" url="https://pl.wikipedia.org/wiki?curid=540422" title="Adorf/Vogtl.">
Adorf/Vogtl.

Adorf/Vogtl., Adorf/Vogtland – miasto w Niemczech, w kraju związkowym Saksonia, w powiecie Vogtland, w regionie Vogtland. Liczy 5480 mieszkańców (2009).
W latach 1697–1706 i 1709–1763 miasto wraz z Elektoratem Saksonii było połączone unią z Polską, a w latach 1807–1815 wraz z Królestwem Saksonii unią z Księstwem Warszawskim.
Transport.
W mieście krzyżują się drogi krajowe B92 i B283. W mieście znajduje się stacja kolejowa Adorf (Vogtl).

</doc>
<doc id="540424" url="https://pl.wikipedia.org/wiki?curid=540424" title="Pałac w Chocianowie">
Pałac w Chocianowie

Pałac w Chocianowie – jeden z zabytków miasta Chocianów, położony przy drodze prowadzącej do Chojnowa.
Budowa gotyckiego zamku rozpoczęła się w XIII w. na rozkaz księcia świdnicko-jaworskiego Bolka I Surowego i stał się siedzibą książąt legnickich. W 1444 roku został sprzedany niemieckiej rodzinie Dornheinów jako lenno. Szybko przechodził z rąk do rąk. Po nich mieli tu swoją rezydencję kolejno Nostitzowie, Stoschowie i Dohnowie. Na początku XVIII wieku zamek należący do Melchiora Gotloba Rederna został przebudowywany na barokową rezydencję w latach 1728-1732. Projekt i prace remontowe powierzone zostały architektowi Martinowi Frantzowi z Rewla. Z założenia średniowiecznego zachowała się jedynie czworoboczna wieża. Podczas tej rozbudowy założono również park pałacowy, a obok pałacu powstały dwie oficyny. W XIX wieku zamek poddano restauracji, kolejna miała miejsce w latach 1937-1939. Pod koniec II wojny światowej pałac częściowo spłonął i popadał w coraz większą ruinę, jedynie w 1954 przeprowadzono prace zabezpieczające. Od 1997 roku pałac ma prywatnego właściciela.

</doc>
<doc id="540425" url="https://pl.wikipedia.org/wiki?curid=540425" title="Radek Bejbl">
Radek Bejbl

Radek Bejbl (ur. 29 sierpnia 1972 w Nymburku) – czeski piłkarz występujący na pozycji pomocnika.
Życiorys.
Podczas piłkarskiej kariery grał kolejno: w Slavii Praga, Atlético Madryt, RC Lens, Rapidzie Wiedeń i Slovanie Liberec. W reprezentacji Czech rozegrał 58 meczów i strzelił 3 bramki. Razem z nią brał między innymi udział w Euro 1996 i Euro 2000. 3 lipca 2008 ogłosił zakończenie kariery.

</doc>
<doc id="540426" url="https://pl.wikipedia.org/wiki?curid=540426" title="Dobro substytucyjne">
Dobro substytucyjne



</doc>
<doc id="540427" url="https://pl.wikipedia.org/wiki?curid=540427" title="Wiluj">
Wiluj

Wiluj () – rzeka w Rosji; w Jakucji i Kraju Krasnojarskim; lewy (i zarazem najdłuższy) dopływ Leny. Długość 2650 km; powierzchnia dorzecza 454 tys. km²; średni roczny przepływ u ujścia 1480 m³/s.
Źródła na Płaskowyżu Wilujskim (część Wyżyny Środkowosyberyjskiej) w okolicach miejscowości Ekonda; płynie w kierunku wschodnim. W górnym biegu płynie wąskim korytem o kamienistym dnie; w środkowym biegu przepływa przez Wilujski Zbiornik Wodny i zaporę Wilujskiej Elektrowni Wodnej; w dolnym biegu płynie po Nizinie Środkowojakuckiej, miejscami szeroko się rozlewając. W dorzeczu złoża diamentów (Mirny), węgla kamiennego, gazu ziemnego, soli kamiennej.
Główne dopływy: Czona (prawy); Ygyatta, Marcha, Tiukian, Tiung (lewe).
Większe miasta położone nad rzeką: Wilujsk, Niurba.
Zamarza od października do maja; żeglowna na odcinku 1317 km (od ujścia rzeki Oczczuguj-Botuobuja); obfituje w ryby (jesiotr, nelma, czyr, tajmień).

</doc>
<doc id="540428" url="https://pl.wikipedia.org/wiki?curid=540428" title="Antonije Žalica">
Antonije Žalica

Antonije Žalica (ur. 1959 w Sarajewie) - bośniacki pisarz i reżyser filmów dokumentalnych.
Urodził się w Sarajewie, gdzie ukończył studia filologiczne. 
Zadebiutował w 1984 r. tomikiem poezji "Tilt". Opublikował na łamach czasopism kilka opowiadań i nowel, rozwijając jednocześnie swe zainteresowania filmem dokumentalnym. Nakręcony przez niego film "Osiem lat później" ("Osam godina posle", wespół z Ademirem Kenoviciem) otrzymał główną nagrodę na biennale filmowym w Pizie. Inny jego film, pt. "Sarajewskie anioły" ("Anđeli u Sarajevu") został przez Europejską Akademię Filmową nagrodzony "Feliksem" w kategorii Europejski Dokumentalny Film Roku.
W 1993 r. wyemigrował do Amsterdamu, gdzie kontynuuje swoją pracę artystyczną. Bierze czynny udział w organizacji wspomagającej pisarzy i dziennikarzy, którzy zostali zmuszeni do emigracji.
W przekładzie na język polski ukazał się tom "Ślad smoczej łapy" ("Trag zmajeve šape", Sejny 1999, przekł. Magdalena Petryńska), obejmujący luźno powiązane ze sobą teksty, układające się w cykl. Przedstawiają one obrazki z życia oblężonego Sarajewa podczas wojny bośniackiej. Opowiadania unikają jednak patosu i przedstawiają raczej próby normalnego życia w nienormalnych warunkach.

</doc>
<doc id="540430" url="https://pl.wikipedia.org/wiki?curid=540430" title="Ahaus">
Ahaus

Ahaus – miasto w Niemczech, w kraju związkowym Nadrenia Północna-Westfalia, w rejencji Münster, w powiecie Borken. Liczy 38 952 mieszkańców (2010).
W Ahaus urodziła się polska tenisistka, Urszula Radwańska.

</doc>
<doc id="540431" url="https://pl.wikipedia.org/wiki?curid=540431" title="Lycopodium annotinum">
Lycopodium annotinum



</doc>
<doc id="540433" url="https://pl.wikipedia.org/wiki?curid=540433" title="Lycopodium clavatum">
Lycopodium clavatum



</doc>
<doc id="540434" url="https://pl.wikipedia.org/wiki?curid=540434" title="Stick">
Stick

Stick - angielskie słowo określające m.in. kij, patyk lub laskę. Możliwe znaczenia:

</doc>
<doc id="540435" url="https://pl.wikipedia.org/wiki?curid=540435" title="Ahlen (Nadrenia Północna-Westfalia)">
Ahlen (Nadrenia Północna-Westfalia)

Ahlen – miasto w Niemczech, w kraju związkowym Nadrenia Północna-Westfalia, w rejencji Münster, w powiecie Warendorf. Liczy 53 414 mieszkańców (2010), miejsce narodzin architekta Fritza Heitmanna (1853).
W mieście ma swą siedzibę muzeum regionalne.
Współpraca.
Miejscowości partnerskie:
Gospodarka.
W Ahlen rozwinął się przemysł metalowy (wyroby blaszane i emaliowane) oraz spożywczy. W mieście znajduje się koksownia oraz cementownia.

</doc>
<doc id="540437" url="https://pl.wikipedia.org/wiki?curid=540437" title="Nauglamír">
Nauglamír



</doc>
<doc id="540442" url="https://pl.wikipedia.org/wiki?curid=540442" title="Valeria Golino">
Valeria Golino

Valeria Golino (ur. 22 października 1965 w Neapolu) – włoska modelka, aktorka i reżyserka filmowa.
Życiorys.
Debiutowała w 1983 w filmie "Scherzo del destino in agguato dietro l'angolo come un brigante da strada". Nagrodzona Srebrną Taśmą za rolę w filmie "Historia miłosna".
Zasiadała w jury konkursu głównego na 65. MFF w Wenecji (2008) oraz na 69. MFF w Cannes (2016). Przewodniczyła obradom jury sekcji "Un Certain Regard" na 75. MFF w Cannes (2022).

</doc>
<doc id="540443" url="https://pl.wikipedia.org/wiki?curid=540443" title="Ahrensburg">
Ahrensburg

Ahrensburg (dolnoniem. "Ahrensborg") – miasto w Niemczech, w kraju związkowym Szlezwik-Holsztyn, w powiecie Stormarn. Miasto liczy 30 907 mieszkańców (2008). 
Historia.
W roku 1759 duński przemysłowiec i polityk niemieckiego pochodzenia Heinrich Carl von Schimmelmann, odziedziczył zamek w Ahrensburgu. 

</doc>
<doc id="540444" url="https://pl.wikipedia.org/wiki?curid=540444" title="Protest Warrior">
Protest Warrior

Protest Warrior jest międzynarodową organizacją założoną w Stanach Zjednoczonych w 2003. Reprezentuje poglądy prawicowe, a jej działacze pojawiają się na manifestacjach antywojennych z transparentami szydzącymi z lewicy.
Ideologia.
Członkowie tej organizacji popierają interwencję wojsk amerykańskich w Iraku, wolny rynek oraz konserwatywne wartości. Ze względu na to że jej założyciele: Alan Lipton i Kfir Alfia są Żydami, można się też dopatrzyć pewnych wątków syjonistycznych.
Slogany.
"Komunizm zabił tylko 100 milionów ludzi, dajmy mu jeszcze jedną szansę!"
"Saddam zabija tylko swoich ludzi, to nie nasza sprawa!"
"Zwalczaj przeludnienie! Wspieraj publiczną służbę zdrowia"
"Z wyjątkiem monoteizmu, kodeksu praw, filozofii, matematyki, rozpowszechnienia umiejętności czytania i pisania, chemii, fizyki, nowoczesnej medycyny, kanalizacji, elektryczności, transplantacji, elektroniki, komputerów i lotów kosmicznych, CO WŁAŚCIWIE ZACHODNIA CYWILIZACJA ZROBIŁA DLA ŚWIATA?"
"Powstrzymaj nikczemne rozprzestrzenianie się bogactwa! Głosuj na ZIELONYCH by wszyscy mogli być równo biedni!"
"Z wyjątkiem zakończenia niewolnictwa, faszyzmu, nazizmu i komunizmu, WOJNA NIE ROZWIĄZAŁA JESZCZE ŻADNEGO PROBLEMU!"
Działalność w Polsce.
W Poznaniu w trzecią rocznicę rozpoczęcia wojny w Iraku jej działacze pojawili na manifestacji antywojennej "Jedzenie zamiast bomb". Rozdawali ulotki na których oprócz wycofania wojsk z Iraku nakłaniali do wprowadzenia w Polsce prawa koranicznego oraz transparent z napisem: "POWIEDZ NIE WOJNIE PREWENCYJNEJ - tak jak Francja Piłsudskiemu, gdy w 1933 zaproponował wspólny atak na Niemcy". Zostali obrzuceni jedzeniem przez jednego z antywojennych działaczy.

</doc>
<doc id="540447" url="https://pl.wikipedia.org/wiki?curid=540447" title="Robert Giffen">
Robert Giffen

Robert Giffen (ur. 22 lipca 1837 w Strathaven w Lanarkshire, zm. 12 kwietnia 1910 w Fort Augustus w Highland) - szkocki ekonomista, statystyk i dziennikarz, autor dzieł z dziedziny obrotu pieniężnego, sformułował tzw. Paradoks Giffena. Członek Athenaeum Club.
Życiorys.
Robert Giffen urodził się 22 lipca 1837 w Strathaven w Lankarshire w Szkocji. Uczęszczał do lokalnej szkoły by w 1850 przenieść się do Glasgow, gdzie dostał pracę u jednego z adwokatów. W 1860 rozpoczął pracę jako dziennikarz dla gazety „"Stirling Journal”". Dwa lata później przeniósł się do Londynu, gdzie dostał pracę w „"The Globe”", a następnie w „"The" "Economist""”". Dzięki zdobytemu doświadczeniu rozpoczął pracę dla „"Daily News"” oraz „"The Times”".
W 1876 został szefem departamentu statystyki w Board of Trade. W latach 1882-1884 był prezesem Royal Statistical Society. W 1890 na łamach książki Alfreda Marshala opisał Paradoks Giffena. Od 1892 członek Royal Society, przeszedł na emeryturę w 1897.
Zmarł 12 kwietnia 1910 w Fort Augustus w Highland w Szkocji.

</doc>
<doc id="540448" url="https://pl.wikipedia.org/wiki?curid=540448" title="Hop-Up">
Hop-Up



</doc>
<doc id="540452" url="https://pl.wikipedia.org/wiki?curid=540452" title="Paweł Wojciechowski (ekonomista)">
Paweł Wojciechowski (ekonomista)

Paweł Wojciechowski (ur. 3 stycznia 1960 w Warszawie) – polski ekonomista, menedżer, nauczyciel akademicki, urzędnik państwowy i dyplomata, doktor nauk technicznych. W 2006 minister finansów, w latach 2009–2010 podsekretarz stanu w Ministerstwie Spraw Zagranicznych, stały przedstawiciel RP przy OECD (2010–2014), wiceprezydent Pracodawców Rzeczypospolitej Polskiej.
Życiorys.
Wykształcenie.
Ukończył w 1983 czteroletnie studia z zakresu handlu zagranicznego w Szkole Głównej Planowania i Statystyki. Kształcił się następnie na John Carroll University ("Bachelor of Arts in Economics" z 1986) oraz Case Western Reserve University (magister w dziedzinie badań operacyjnych z 1988). W 1990 ukończył studia doktoranckie w Stanach Zjednoczonych. W 1995 uzyskał stopień doktora nauk technicznych w zakresie informatyki w Instytucie Badań Systemowych PAN na podstawie pracy "Computer Models of Management Contractan Application of Option Theory", której promotorem był Olgierd Hryniewicz.
Działalność zawodowa.
Od 1987 do 1988 był konsultantem Davies Can Co. w Solon. Następnie do 1991 jako analityk i programista pracował w Center for Regional Economic Issues w Cleveland. Był też asystentem na studiach MBA w Weatherhead School of Management w Cleveland.
W 1992 wrócił do Polski, nadzorował projekty pomocowe ONZ jako kierownik Programu Rozwoju Instytucji Rynkowych. Był doradcą w Ministerstwie Przekształceń Własnościowych (od 1992 do 1994). Po odejściu z resortu pełnił funkcję dyrektora oddziału w Polskim Banku Rozwoju, równolegle od 1995 do 1996 kierował Polską Grupą Zarządzania Funduszami. Później do 1999 był dyrektorem inwestycyjnym i następnie prezesem zarządu Towarzystwa Funduszy Inwestycyjnych PBK Atut. Pod koniec lat 90. przez rok pełnił funkcję wiceprezesa Stowarzyszenia Towarzystw Funduszy Inwestycyjnych.
Był członkiem rad nadzorczych licznych przedsiębiorstw, m.in. Banku Depozytowo-Kredytowego w Lublinie (1994–1996), Polskiego Towarzystwa Prywatyzacyjnego Kleinwort Benson, Zakładów Chemicznych Police (2006–2007), Ruchu (2007) i innych. Był także wiceprezesem Izby Gospodarczej Towarzystw Emerytalnych (2000–2001) oraz członkiem Światowej Federacji Towarzystw Emerytalnych (od 2000 do 2005).
Od lipca 1999 do stycznia 2005 zajmował stanowisko prezesa zarządu Powszechnego Towarzystwa Emerytalnego Allianz Polska. W 2003 kierowany przez niego fundusz wygrał 2003 ranking realnego wyniku finansowego. W okresie prezesury Pawła Wojciechowskiego w 14 oficjalnych rankingach KNUiFE PTE Allianz Polska 7 razy znalazł się powyżej i 7 razy poniżej średniej rynkowej.
Działalność publiczna.
Po odejściu z PTE Allianz Polska współpracował z Jerzym Hausnerem z Partii Demokratycznej przy opracowaniu programu gospodarczego. Później był członkiem zespołu programowego Jana Rokity z Platformy Obywatelskiej, a po wyborach w 2005 objął stanowisko doradcy premiera Kazimierza Marcinkiewicza z PiS.
23 czerwca 2006 urzędujący premier złożył wniosek do prezydenta o odwołanie dotychczasowej minister finansów Zyty Gilowskiej i powołanie na urząd ministra finansów Pawła Wojciechowskiego. Dzień później nominacja została wręczona przez Lecha Kaczyńskiego. Paweł Wojciechowski (którego nominacja według publicystów nie była konsultowana z władzami partii) stanowisko ministra finansów zajmował przez trzy tygodnie. 7 lipca 2006 do dymisji podał się Kazimierz Marcinkiewicz, zaś desygnowany na nowego premiera prezes PiS Jarosław Kaczyński zapowiedział zmianę w resorcie finansów. W powołanym 14 lipca 2006 nowym rządzie ministrem finansów został Stanisław Kluza.
Po odejściu z rządu został głównym ekonomistą Polskiego Instytutu Dyrektorów. W kwietniu 2007 powołano go na prezesa Polskiej Agencji Informacji i Inwestycji Zagranicznych.
2 marca 2009 Paweł Wojciechowski wszedł w skład administracji rządu Donalda Tuska, obejmując funkcję podsekretarza stanu w Ministerstwie Spraw Zagranicznych. 27 listopada 2009 został członkiem Rady Polskiego Instytutu Spraw Międzynarodowych.
1 lipca 2010 został odwołany ze stanowiska podsekretarza stanu w MSZ, następnie powołany na urząd ambasadora RP – stałego przedstawiciela przy Organizacji Współpracy Gospodarczej i Rozwoju. Pełnił tę funkcję do sierpnia 2014. Został później głównym ekonomistą Zakładu Ubezpieczeń Społecznych. W 2016 zespół pod jego kierownictwem opracował koncepcję tzw. jednolitej daniny, stanowiącej połączenie składek na ubezpieczenia społeczne i zdrowotne z podatkiem dochodowym od osób fizycznych.
Powołany również na unijnego koordynatora korytarza transportowego Ren-Alpy. Został także wiceprezydentem oraz głównym ekonomistą organizacji gospodarczej Pracodawcy Rzeczypospolitej Polskiej, profesorem w uczelni Wszechnica Polska Szkoła Wyższa w Warszawie oraz dyrektorem w firmie konsultingowej Whiteshield Partners. W 2021 został ekspertem gospodarczym ugrupowania Polska 2050.
Życie prywatne.
Żonaty z Sabiną, ma trzech synów.

</doc>
<doc id="540453" url="https://pl.wikipedia.org/wiki?curid=540453" title="Lnowate">
Lnowate

Lnowate ("Linaceae" DC. ex Gray) – rodzina roślin należąca do rzędu malpigiowców ("Malpighiales"). Obejmuje około 255 gatunków grupowanych w 13 rodzajów. najbardziej zróżnicowana jest w strefie międzyzwrotnikowej, ale jej przedstawiciele występują też w strefie klimatu umiarkowanego na obu półkulach, często rosnąc w formacjach stepowych i typowych dla obszarów suchych. Ważną rośliną użytkową jest len zwyczajny od wielu tysięcy lat uprawiany jako roślina włóknodajna, spożywcza i oleista. Inne gatunki z tego rodzaju są też uprawiane jako rośliny ozdobne. Niektóre gatunki z tej rodziny dostarczają drewna, inne mają lokalnie znaczenie użytkowe ze względu na jadalne owoce.
Systematyka.
Rodzina zwykle włączana jest w różnych systemach do rzędu malpigiowców ("Malpighiales"), jednak w przeszłości w różnych ujęciach ustalano różny jej zakres, zwykle szerszy od współczesnego (wiele dawniej zaliczanych tu rodzajów obecnie klasyfikowanych jest w odrębnych rodzinach). W obrębie rodziny wyróżnia się dwie podrodziny. "Linoideae" Arnott obejmuje przedstawicieli głównie zielnych i występujących w klimacie umiarkowanym. Do podrodziny "Hugonoideae" Reveal należą z kolei głównie rośliny drzewiaste ze strefy równikowej. Badania molekularne potwierdzają monofiletyzm całej rodziny i podrodziny "Linoideae". W obrębie rodzajów tradycyjnie wyróżniane "Cliococca, Hesperolinon" i "Sclerolinon" są najwyraźniej zagnieżdżone w obrębie rodzaju "Linum" tworząc klad siostrzany względem rodzaju "Radiola".
Rodzina siostrzana w stosunku do "Ixonanthaceae". Wraz z całym rzędem malpigiowców ("Malpighiales") należy do kladu różowych w obrębie okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Geranianae" Thorne ex Reveal, rząd lnowce ("Linales" Baskerville), rodzina lnowate ("Linaceae" DC. ex Gray).
Podrodzina "Linoideae"
Podrodzina "Hugonioideae"

</doc>
<doc id="540457" url="https://pl.wikipedia.org/wiki?curid=540457" title="Żydowski Potok (dopływ Orli)">
Żydowski Potok (dopływ Orli)

Żydowski Potok – rzeka, lewy dopływ Orli, do której uchodzi w 50,3 km jej biegu. Rzeka ma długość 20,54 km i powierzchnię zlewni równą 102,06 km². Na całej długości płynie w sąsiedztwie pól uprawnych.
Rzeka ma swe źródła na terenie gminy Krotoszyn

</doc>
<doc id="540458" url="https://pl.wikipedia.org/wiki?curid=540458" title="Aichach">
Aichach

Aichach – miasto powiatowe w Niemczech, w kraju związkowym Bawaria, w rejencji Szwabia, w regionie Augsburg, siedziba powiatu Aichach-Friedberg. 
Leży około 20 km na północny wschód od Augsburga, nad rzeką Paar, przy drodze B300 i linii kolejowej Ingolstadt-Augsburg.
Polityka.
Burmistrzem miasta jest Klaus Habermann z SPD, rada miasta składa się z 30 osób

</doc>
<doc id="540461" url="https://pl.wikipedia.org/wiki?curid=540461" title="Aichtal">
Aichtal

Aichtal – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen. Leży częściowo w Schönbuch, nad rzekami Aich i Schaich, ok. 12 km na południowy zachód od Esslingen am Neckar i ok. 18 km na południe od centrum Stuttgartu, przy drogach krajowych B27 i B312.

</doc>
<doc id="540464" url="https://pl.wikipedia.org/wiki?curid=540464" title="Dobromil (obwód lwowski)">
Dobromil (obwód lwowski)

Dobromil (ukr. Добромиль, "Dobromyl") – miasto na Ukrainie, w obwodzie lwowskim, w rejonie starosamborskim.
Dobromil leży nad Wyrwą, około 5 km od granicy z Polską.
Historia.
Pierwsze zapisy pochodzą z roku 1374. Osada założona przez Herburtów z nadania księcia Władysława Opolczyka. W roku 1566 Zygmunt August wynagradza Stanisława Herburta za wierną służbę oraz usługi wojenne pozwalając zamienić wieś Dobromil (własność Herburtów) na miasto z prawem magdeburskim. Z roku 1570 pochodzą pierwsze wzmianki o Żydach osiedlających się w mieście. W roku 1584 Stanisław Herburt buduje tu murowany zamek. Położony był w 1589 roku w ziemi przemyskiej województwa ruskiego. W roku 1614 wydano tutaj po raz pierwszy Roczniki, czyli kroniki sławnego Królestwa Polskiego Jana Długosza. Dobromil uzyskał prawo składu w 1646 roku. W XVII wieku w Dobromilu powstaje samodzielna gmina żydowska. W 1765 r. w Dobromilu zamieszkuje około 1265 Żydów. Z Dobromila pochodzi jedna z gałęzi Herburtów - Dobromilscy. Stanisław Herburt jest również jednym z fundatorów unickiego monasteru według reguły św. Bazylego w Dobromilu. Wnętrza świątyni przyozdobione są wizerunkami Herburtów. Do I Rozbioru Polski w 1772 roku była to ziemia przemyska w województwie ruskim.
Od 1772 r. w składzie należącej do Austrii prowincji Królestwo Galicji i Lodomerii (przez pewien czas jako miasto wchodziło w skład obwodu sanockiego). W 1784 r. w pobliżu powstaje kolonia Engelsbrunn, stanowiąca obecnie część miasta. Od roku 1872 przez miasto prowadziła linia kolejowa łączącą Lwów z Budapesztem tzw. Pierwsza Węgiersko-Galicyjska Kolej Żelazna, w mieście znajduje się dworzec kolejowy. W roku 1876 zostaje miastem powiatowym (powiat dobromilski, kosztem Birczy). W 1880 r. w Dobromilu żyje 2734, a w Engelsbrunnie 291 mieszkańców. W tej liczbie jest 655 rzymskich katolików, 479 grekokatolików, 1884 Żydów i 7 osób innych wyznań.
Od 1918 roku ponownie na terytorium Polski. W 1921 r. Dobromil liczył 5386 mieszkańców, z czego 2119 Żydów. Jest miastem powiatowym województwa lwowskiego, siedzibą sądu powiatowego i innych urzędów i instytucji państwowych. Starostą w tym czasie jest Henryk Kassala.
1 sierpnia 1924 do Dobromila włączono Huczko z Engelsbrunnem. 
Po przegranej przez Polskę kampanii wrześniowej Dobromil znalazł się w części zajętej przez ZSRR. Od 4 grudnia 1939 r. znajdował się w składzie USRR, w obwodzie drohobyckim.
22 czerwca 1941 po ataku Niemiec na ZSRR, wobec groźby zajęcia Przemyśla przez wojska niemieckie, NKWD ewakuowało więźniów z tamtejszego więzienia. Więźniów kryminalnych wypuszczono, kilkuset więźniów politycznych doprowadzono do aresztu w Dobromilu. Więźniów tych enkawudziści zamordowali razem osadzonymi w areszcie już wcześniej. Masowe egzekucje odbywały się na terenie aresztu oraz nad nieczynnym szybem kopalni soli w pobliskim Lacku. Skrępowanych mężczyzn uderzano młotami w tył głowy i wrzucano do szybu. Osobno, w kaplicy, zabito kobiety; jedną z ofiar ukrzyżowano na ścianie. Istnieją rozbieżne szacunki liczby ofiar tych masakr. Piotr Zychowicz cytuje liczby od 500 do ponad 1000. Według Stanisława Nicieji 270 osób zabito w więzieniu a 700 w kopalni soli.
28 czerwca 1941 Dobromil został zajęty przez Wehrmacht. Niemcy zmusili grupę około 100 Żydów do wydobywania ciał z szybu w Lacku oraz do przygotowywania ich do identyfikacji; podobnie postąpiono na miejscu masakry w więzieniu. Po wykonanej pracy Żydzi zostali 30 czerwca rozstrzelani i wrzuceni do szybu kopalni. Następnie szyb został zalany betonem. Egzekucji dokonało Einsatzkommando 6 na rozkaz Otto Rascha oraz Friedricha Jeckelna, obecnych w tym czasie w Dobromilu. Einsatzkommando spaliło także synagogę (według Motyki sprawcami byli Ukraińcy) a w niej, według niektórych źródeł, 200 Żydów. Ofiary dostarczała Niemcom ukraińska milicja.
Miasto znalazło się pod okupacją niemiecką. Od 3 listopada 1941 r. na terenie powiatu przemyskiego dystryktu krakowskiego w składzie Generalnego Gubernatorstwa. W 1942 r. Niemcy wywieźli 3 tys. dobromilskich Żydów do obozu zagłady w Bełżcu; część rozstrzelali na miejscu.
8 sierpnia 1944 r. miasto zostało zajęte przez wojska radzieckie. Po II wojnie światowej ponownie w składzie Ukraińskiej Socjalistycznej Republiki Radzieckiej - początkowo w obwodzie drohobyckim, później ponownie we lwowskim. Po uzyskaniu w 1991 r. niepodległości przez Ukrainę w jej składzie.
Związani z Dobromilem.
W Dobromilu działa oddział Towarzystwa Kultury Polskiej Ziemi Lwowskiej.

</doc>
<doc id="540465" url="https://pl.wikipedia.org/wiki?curid=540465" title="Smile (zespół muzyczny)">
Smile (zespół muzyczny)

Smile – brytyjski zespół rockowy, który tworzyli: Tim Staffell i późniejsi członkowie Queen, Roger Taylor i Brian May.
W 1968 grupę założyli studenci londyńskiego Imperial College: gitarzysta Brian May oraz wokalista i basista Tim Staffel. Na ich ogłoszenie o poszukiwaniach perkusisty w stylu Gingera Baker'a (Cream), odpowiedział student medycyny Roger Taylor. Po przesłuchaniu dołączył do grupy, którą nazwali Smile.
W 1969 podpisali kontrakt z Mercury Records i w tym samym roku po raz pierwszy skorzystali ze studia (Trident Studio). Staffel uczęszczał do Ealing Art College razem z Freddiem Bulsarą (później Mercury) i przedstawił go reszcie grupy. Bulsara szybko stał się fanem grupy i doradzał jej w różnych sprawach.
Zespół przetrwał dwa lata – do 1970. W tym czasie nagrał sześć utworów, z których tylko dwa ukazały się na singlu („Earth” i „Step on Me”), wydanym jedynie w Stanach Zjednoczonych. Zespół na krótko zawarł kontrakt z firmą Mercury, a producentem ich nagrań był John Anthony. W 1982 roku wydano w Japonii minialbum "Getting Smile", który zawierał wszystkie utwory zespołu.
Po odejściu Staffela do Humpy Bong i dołączeniu Freddiego Mercury grupa przekształciła się w zespół Queen.
W roku 1992 odbył się koncert „Smile – reunion Live at the Marquee Club”.
Utwory.
Zespół, już jako Queen, nagrał utwór „"Doin' Alright"” ponownie i zamieścił go na swoim pierwszym albumie, "Queen". Queen nagrał też lub wykonywał na żywo własne wersje (z wokalem Mercury’ego) „Polar Bear”, „Silver Salmon” i „See What A Fool I've Been” (ten ostatni utwór został wydany na stronie B singla „Seven Seas of Rhye”, a także jako bonusowa ścieżka na wznowionym wydaniu albumu "Queen II"). Natomiast solo gitarowe z „Blag” niemal bez zmian zostało wykorzystane w utworze „Brighton Rock”.

</doc>
<doc id="540468" url="https://pl.wikipedia.org/wiki?curid=540468" title="Cylinder (kapelusz)">
Cylinder (kapelusz)

Cylinder (gr. "kylindros", walec) – rodzaj wysokiego, sztywnego kapelusza z główką w kształcie walca i wąskim rondem.
Pierwszy cylinder został wyprodukowany w 1797 roku przez Johna Hetheringtona. Czarny, ozdobiony klejnotami i piórami szybko stał się modny głównie w Hiszpanii zarówno wśród mężczyzn, jak i kobiet. Kapelusze te stały się jednak bardziej popularne w Europie dopiero po 1820 roku.
Stelaże cylindrów najczęściej pokrywane były atłasem lub (szczyt elegancji) skórą bobra i foki, rzadziej jedwabiem, aksamitem i filcem. Najczęściej w kolorze czarnym, jednak w drugiej połowie XIX wieku noszono również kolorowe cylindry. Istniały również cylindry dla dzieci, robione ze słomki.
Cylindry były popularne jeszcze na przełomie XIX i XX wieku. Obecnie używany rzadko do stroju wieczorowego, jak również w jeździectwie w konkurencji ujeżdżenie. Rodzajem cylindra jest szapoklak.

</doc>
<doc id="540469" url="https://pl.wikipedia.org/wiki?curid=540469" title="Thrór">
Thrór

Thrór (ur. w 2542, zm. w 2790 Trzeciej Ery) – postać ze stworzonej przez J.R.R. Tolkiena mitologii Śródziemia.
Wspominają o nim bohaterowie "Hobbita", informacje na jego temat pojawią się też w "Dodatkach" do " Władcy Pierścieni".
Był to jeden z władców krasnoludów, Król Plemienia Durina w latach 2589–2790, trzeci Król pod Górą. Najstarszy syn Dáina I. Miał dwóch braci, Fróra i Gróra. Dziad Thorina Dębowej Tarczy, który został wypędzony przez Smauga z Samotnej Góry i zginął w Morii.
Opis postaci.
Powrót do Ereboru.
Urodził się i wychował w Ered Mithrin. Królem został po śmierci ojca, zabitego przez smoka w 2589 roku. Już rok później krasnoludowie, ciągle zagrożeni przez kolejne bestie, opuścili Góry Szare. Thrór poprowadził większość z nich do Ereboru, dawnej siedziby swego plemienia.
Za jego rządów, położone tam państwo krasnoludów, zwane Królestwem pod Górą, rozkwitało, a jego mieszkańcy żyli w wielkim dostatku. Thrór utrzymywał przyjazne stosunki zarówno z bratem Grórem, władcą Żelaznych Wzgórz, jak i z ludźmi z Dale i Esgaroth oraz elfami z Leśnego Królestwa w Mrocznej Puszczy.
Smaug i utrata Ereboru.
Ten okres świetności trwał do 2770 roku. Wtedy to niespodziewanie napadł na Erebor smok Smaug, skuszony bogactwami krasnoludów. Thrór, wraz ze swym synem Thráinem, zdążył uratować się jako jeden z ostatnich, bowiem uciekł tajemnym przejściem. Następnie, wraz z garstką współplemieńców, tułał się po różnych częściach Śródziemia, aż wygnańcy osiedlili się w Dunlandzie.
Wyprawa do Morii i śmierć.
W 2790 roku Thrór dał synowi ostatni z Siedmiu Pierścieni oraz mapę i klucz do tajnego wejścia do Ereboru. Wraz z przyjacielem Nárem ruszył ku Przełęczy Czerwonego Rogu. Monarcha bowiem postanowił wrócić do starożytnej siedziby Plemienia Durina, Morii. 
Mimo ostrzeżeń i nalegań Nára, Thrór po dotarciu w pobliże Morii, nie zrezygnował z zamiaru ruszenia w głąb kopalni. Czyn ten przypłacił życiem. Zginął zabity przez Azoga, przywódcę orków. Zabójca odrąbał królowi głowę i na czole wypalił runami swe imię. Później poćwiartował ciało i rzucił je na pastwę padlinożernych ptaków.
Śmierć Thróra była powodem wielkiej wojny z orkami, którą rozpoczął Thráin II.
Imię.
Imię Thróra ("þrór") pochodzi ze staronordyckiego, znaczy w tym języku "rozszerzający". Tolkien zaczerpnął je z listy karłów, fragmentu "Völuspy", pieśni zawartej w " Eddzie poetyckiej".
Ekranizacja Petera Jacksona.
W ekranizacji "Hobbita" w reżyserii Petera Jacksona Thróra zagrał Jeffrey Thomas.

</doc>
<doc id="540470" url="https://pl.wikipedia.org/wiki?curid=540470" title="Thror">
Thror



</doc>
<doc id="540472" url="https://pl.wikipedia.org/wiki?curid=540472" title="Hop - Up">
Hop - Up



</doc>
<doc id="540473" url="https://pl.wikipedia.org/wiki?curid=540473" title="Alfredo Bryce Echenique">
Alfredo Bryce Echenique

Alfredo Bryce Echenique (ur. 19 lutego 1939 w Limie) − peruwiański pisarz.
Bryce Echenique pochodzi z zamożnej peruwiańskiej rodziny. W 1964 ukończył studia prawnicze na Uniwersytecie San Marcos w swoim rodzinnym mieście. Rok później otrzymał francuskie stypendium i wyjechał do Paryża, gdzie studiował na Sorbonie i nauczał w różnych szkołach. W Europie spędził ponad 30 lat, łącząc karierę literacką z pracą naukową.
Debiutował w 1968 zbiorem opowiadań "Huerto cerrado". Już jego pierwsza powieść, "Świat dla Juliusza" ("Un mundo para Julius") odniosła olbrzymi sukces, została przetłumaczona na wiele języków i dziś jest uważana za jedną z ważniejszych pozycji latynoskiego boomu literackiego z końca lat 60. W książce Echenique ukazuje świat limeńskiej śmietanki towarzyskiej, widziany oczami wrażliwego dziecka.
Wiele jego utworów rozgrywa się w środowiskach latynoskich emigrantów, często paryskich. Skrzą się one dowcipem i humorem, ukazują jednak ludzką samotność we współczesnym świecie. Pisarz nie unika autoironii, pojawia się ona choćby na kartach "Bujnego życia Martina" ("La vida exagerada de Martín Romaña"), powieści której centralny punkt stanowią wydarzenia paryskiego Maja 1968. 
W Polsce, obok "Świata dla Juliusza" i "Bujnego życia Martina", opublikowano także "Migdałki Tarzana" ("La amigdalitis de Tarzán").

</doc>
<doc id="540474" url="https://pl.wikipedia.org/wiki?curid=540474" title="Komló">
Komló

Komló (chor. "Komlov") – miasto w południowych Węgrzech, w komitacie Baranya, ośrodek administracyjny powiatu Komló. Miejscowość leży w górach Mecsek i liczy prawie 25,3 tys. mieszkańców (I 2011).

</doc>
<doc id="540478" url="https://pl.wikipedia.org/wiki?curid=540478" title="DMP">
DMP



</doc>
<doc id="540479" url="https://pl.wikipedia.org/wiki?curid=540479" title="Exocet">
Exocet

Exocet – francuski przeciwokrętowy pocisk rakietowy budowany w wersjach do wystrzeliwania z okrętów nawodnych (klasy woda-woda), podwodnych, samolotów, śmigłowców (klasy powietrze-woda) i wyrzutni brzegowych. Do dzisiaj wystrzelono kilkaset sztuk tego pocisku podczas różnych konfliktów zbrojnych.
Historia.
Prace nad projektem pocisku przeciwokrętowego "Exocet" przeznaczonego do atakowania dużych jednostek nawodnych rozpoczęto w 1967 roku w koncernie Aérospatiale. W 1971 odbył się pierwszy start pocisku, a w 1972 rozpoczęto prace nad resztą komponentów systemu rakietowego. Pierwszą wersją, która weszła do służby w Marynarce Wojennej Francji w 1975 roku był pocisk Exocet MM38 wystrzeliwany z wyrzutni okrętowych lub nadbrzeżnych (hermetycznych kontenerów aluminiowych), o zasięgu 42 km. Projekt wersji Exocet AM39 przystosowanej do przenoszenia przez śmigłowce i samoloty rozpoczęto w 1975, a wprowadzono ją do uzbrojenia w 1979 roku. Wersja ta ma zasięg 50-70 km, w zależności od wysokości odpalenia. W 1981 rozpoczęto produkcję ulepszonego pocisku woda-woda MM40, o zwiększonym do 70 km zasięgu i składanych skrzydłach, startującego z mniejszych kontenerów o przekroju rurowym. Później opracowano także wersję wystrzeliwaną z okrętów podwodnych SM39, która ma postać wodoszczelnego kontenera z pociskiem, wystrzeliwanego z będącego w zanurzeniu okrętu podwodnego. Po wzniesieniu się nad powierzchnię wody, kontener otwiera się uwalniając pocisk rakietowy.
Opis konstrukcji.
"Exocet" jest pociskiem rakietowym typu wystrzel i zapomnij, charakteryzującym się bardzo niskim pułapem lotu, od około 2 do 10 metrów (w zależności od stanu morza) i dużym zasięgiem około 70 km. Napęd "Exoceta" stanowią dwa silniki rakietowe na paliwo stałe, z których pierwszy, startowy, działający przez 2 sekundy ma nadać pociskowi prędkość początkową, a drugi, marszowy, działający przez 110-150 sekund służy do kontynuowania lotu. System naprowadzający składa się z bezwładnościowego systemu nawigacyjnego kierującego pocisk przez większą część lotu i system radarowy samonaprowadzający go na cel w ostatniej fazie lotu. Taki sposób naprowadzania ma na celu zminimalizowanie prawdopodobieństwa wykrycia pocisku przez detektory promieniowania radarowego. Z kolei konstrukcja pocisku zoptymalizowana w taki sposób, aby jego echo radarowe było niskie, wpływa na trudność jego wykrycia przez aktywne systemy radarowe przeciwnika. Pocisk MM38 mógł atakować cele znajdujące się pod kątem 30° w stosunku do osi wyrzutni, MM40 – 90°, MM40 Bloc 2 – 105°.
Produkowano pociski "Exocet" w następujących wersjach:
Obecnie francuski pocisk przeciwokrętowy "Exocet" jest używany przez 33 kraje, a głównym jego konkurentem jest amerykański AGM-84 Harpoon.
Użycie bojowe pocisków Exocet.
Wojna o Falklandy-Malwiny.
Najsłynniejszym konfliktem zbrojnym w którym użyto pocisków "Exocet" była wojna o Falklandy-Malwiny w 1982 roku, podczas której Marynarka Wojenna Argentyny użyła tych pocisków przeciwko okrętom brytyjskim. W dniu 4 maja wystrzelone z argentyńskich samolotów Super Etendard pociski zniszczyły brytyjski niszczyciel rakietowy HMS Sheffield, a 25 maja transportowiec Atlantic Conveyor. Ponadto 12 czerwca wystrzelone z improwizowanej wyrzutni nabrzeżnej pociski "Exocet MM38" uszkodziły niszczyciel HMS Glamorgan, który jednak w ciągu kilkunastu godzin został naprawiony w morzu i powrócił do działań operacyjnych.
Sprzeczne informacje dotyczą ostrzelanego 30 maja przez wojska argentyńskie lotniskowca HMS Invincible, który zdaniem strony brytyjskiej nie został jednak trafiony.
Oba zniszczone okręty brytyjskie zostały trafione pociskami "Exocet" które nie wybuchły. Przyczyną pożaru i w konsekwencji zatonięcia było niedopalone paliwo rakietowe, które spowodowało rozprzestrzenianie się ognia.
Wojna iracko-irańska.
Podczas konfliktu iracko-irańskiego lotnictwo irackie wystrzeliło około 200 pocisków "Exocet" z różnym skutkiem. Celem ataków były zarówno okręty irańskie, jak i cywilne jednostki pływające, w tym tankowce. Stopień zniszczeń trafionych jednostek także był różny ze względu na znaczny procent pocisków, które nie eksplodowały. Według firmy Aérospatiale, w latach 1981-1984 zatopiono nimi 27 statków i 16 ciężko uszkodzono, do 1988 zatopiono dalszych 10 statków i 78 uszkodzono.
17 maja 1987 roku pilot irackiego samolotu Dassault Falcon 50 o nazwie własnej "Susanna" ostrzelał przez pomyłkę amerykańską fregatę rakietową typu "Oliver Hazard Perry" USS „Stark”, biorąc ją za irański tankowiec. Oba wystrzelone pociski trafiły w cel, ale tylko jeden eksplodował, powodując śmierć 37 marynarzy. Okręt amerykański został poważnie uszkodzony, ale nie zatonął i dotarł o własnych siłach najpierw do portu w Bahrajnie, a później do stoczni remontowej w Stanach Zjednoczonych.

</doc>
<doc id="540480" url="https://pl.wikipedia.org/wiki?curid=540480" title="Arystokles">
Arystokles

Arystokles – imię męskie pochodzenia greckiego od "Αριστοκλης": "αριστος (aristos)" – „najlepszy” i "κλεος (kleos)" – „sława, chwała”. Oznaczało „najlepszą sławę”. Było to prawdziwe imię filozofa Platona. Wśród świętych – św. Arystokles, męczennik (II wiek).
Arystokles imieniny obchodzi 23 czerwca.
Znane osoby noszące imię Arystokles:

</doc>
<doc id="540481" url="https://pl.wikipedia.org/wiki?curid=540481" title="Tapolca">
Tapolca

Tapolca – miasto w zachodnich Węgrzech, w komitacie Veszprém, na północ od jeziora Balaton, w Lesie Bakońskim. Ma powierzchnię 63,49 km², 15 831 mieszkańców i gęstość zaludnienia wynoszącą 249,3 os./1 km² (dane ze stycznia 2011).
Miasta partnerskie.
Miastami partnerskimi są:

</doc>
<doc id="540482" url="https://pl.wikipedia.org/wiki?curid=540482" title="Thorin III Kamienny Hełm">
Thorin III Kamienny Hełm



</doc>
<doc id="540483" url="https://pl.wikipedia.org/wiki?curid=540483" title="Most Grota-Roweckiego">
Most Grota-Roweckiego



</doc>
<doc id="540484" url="https://pl.wikipedia.org/wiki?curid=540484" title="Wilujska Elektrownia Wodna">
Wilujska Elektrownia Wodna

Wilujska Elektrownia Wodna (ros. "Вилюйская гидроэлектростанция") – elektrownia wodna w azjatyckiej części Rosji (Jakucja) na rzece Wiluj. Zapora wodna mierzy 75 m wysokości i 600 metrów długości, posiada osiem hydrozespołów o łącznej mocy 680 MW; średnia produkcja roczna 2,71 mld. kWh.
Budowę rozpoczęto w 1960 roku w bardzo trudnych warunkach terenowo-klimatycznych (wieczna zmarzlina). Hydrozespoły oddawano do użytku w latach: 1963 (pierwszy), 1967 (drugi) i 1968 (trzeci i czwarty) - łączna moc 340 MW; kolejne cztery do roku 1976.
W wyniku zbudowania zapory powstał Wilujski Zbiornik Wodny.

</doc>
<doc id="540488" url="https://pl.wikipedia.org/wiki?curid=540488" title="Várpalota">
Várpalota

Várpalota – miasto w zachodnich Węgrzech, w komitacie Veszprém, u wschodniego podnóża Lasu Bakońskiego. Liczy 20 482 mieszkańców (styczeń 2011), powierzchnia wynosi 77,26 km², a gęstość zaludnienia 265,1 os./1 km².
Współczesność.
Várpalota była ważnym ośrodkiem przemysłowym (przemysł wydobywczy (kopalnie węgla brunatnego), metalurgiczny (huta aluminium), maszynowy i chemiczny, rafineria ropy naftowej, elektrownia cieplna). Centralny punkt miasta stanowi Főtér – Rynek Główny, przy którym mieści się główny kościół osady, centrum handlowe oraz zbudowana z kamienia średniowieczna forteca (w XIV w. zamek obronny, ważny punkt strategiczny w czasie wojen z Turkami), przerobiona współcześnie na unikatowe w skali Europy Muzeum Przemysłu Chemicznego.

</doc>
<doc id="540491" url="https://pl.wikipedia.org/wiki?curid=540491" title="La Masquerade Infernale">
La Masquerade Infernale

La Masquerade Infernale – wydany w 1997 r. album norweskiej grupy Arcturus. Jest to najsłynniejsza płyta zespołu, wysoko oceniona przez krytyków. Dzięki niej Arcturus zyskał duży rozgłos na arenie metalowej i nie tylko.
Początkowo album miał nosić tytuł "The Satanist", ale członkowie grupy zrezygnowali z tego planu. Muzykę na albumie najczęściej określa się jako awangardowy metal symfoniczny. Wokalista Kristoffer "Trickster G." Rygg przestał growlować, a zaczął śpiewać operowym głosem. W nagrywaniu albumu uczestniczył również kwartet smyczkowy. Autorem utworu "The Chaos Path" jest Simen "Vortex" Hestnæs, obecny członek zespołu, który również udzielał się wokalnie na albumie.
Tekst utworu "Alone" pochodzi z wiersza Edgara Allana Poego pod tym samym tytułem, natomiast "The Throne of Tragedy" jest tłumaczeniem z języka norweskiego wiersza "Tragediens Trone" autorstwa Jørna Henrika Sværena, który pisał część tekstów dla grupy przez pewien okres. "Tragediens Trone" to również drugi utwór z dema zespołu Ulver - "Vargnatt".
Utwory z płyty (poza "The Chaos Path" i "Of Nails and Sinners") znalazły się na kolejnej płycie, "Disguised Masters", w formie remiksów.
W 2003 r. płyta została ponownie wydana przez Candlelight Records, jednak brakuje na niej pierwszego utworu (hidden track).

</doc>
<doc id="540492" url="https://pl.wikipedia.org/wiki?curid=540492" title="The No-Mads">
The No-Mads

The No-Mads - polska grupa muzyczna wykonująca thrash metal. Powstała 1999 roku w Katowicach.

</doc>
<doc id="540493" url="https://pl.wikipedia.org/wiki?curid=540493" title="Śródbłonkowy czynnik relaksacyjny">
Śródbłonkowy czynnik relaksacyjny



</doc>
<doc id="540494" url="https://pl.wikipedia.org/wiki?curid=540494" title="Niszczyk zjadliwy">
Niszczyk zjadliwy

Niszczyk zjadliwy ("Ditylenchus dipsaci") – gatunek nicienia z rodziny Anguinidae. Gatunek polifagiczny. Uszkadzają dorosłe, larwy oraz nimfy. Powodują zasychanie roślin. Żerują na zbożach, marchwi, cebuli. Liczba pokoleń w ciągu roku: 4–6. Rozwój jednego pokolenia trwa 19–30 dni. Jaja składane są wewnątrz roślin. Zimuje larwa inwazyjna w resztkach roślin. Wiosną następuje wnikanie przez podziemne części roślin (łodygi, bulwy, cebule). Rozprzestrzenia się poprzez wiązki naczyniowe. Jest to gatunek wilgociolubny więc jednym ze sposobów zwalczania go jest osuszanie terenu. Poza tym można stosować płodozmian. Cebule przechowywać w magazynach w temperaturze 0 °C ponieważ w temperaturze poniżej 10 °C zapada w stan anabiozy.

</doc>
<doc id="540495" url="https://pl.wikipedia.org/wiki?curid=540495" title="Albstadt">
Albstadt

Albstadt – miasto w Niemczech, w kraju związkowym Badenia-Wirtembergia, w rejencji Tybinga, w regionie Neckar-Alb, w powiecie Zollernalb, siedziba wspólnoty administracyjnej Albstadt. Leży w Jurze Szwabskiej, mniej więcej w połowie drogi między Stuttgartem a Jeziorem Bodeńskim. Albstadt jest największym miastem w powiecie.
Miasto powstało w 1975 roku w wyniku połączenia dziewięciu niezależnych dotąd gmin: Ebingen, Tailfingen, Onstmettingen, Truchtelfingen, Pfeffingen, Lautlingen, Laufen an der Eyach, Margrethausen i Burgfelden.
Do Albstadt należy wzniesienie Raichberg, na którym znajdują się punkt widokowy i nadajnik radiowo-telewizyjny.

</doc>
<doc id="540496" url="https://pl.wikipedia.org/wiki?curid=540496" title="Edeltruda">
Edeltruda

Edeltruda, Edeltrauda – imię żeńskie pochodzenia staro-wysoko-niemieckiego, nienotowane w Polsce w średniowieczu; obecnie występuje w zauważalnym stopniu w Polsce na obszarach zamieszkiwanych przez mniejszość niemiecką. Imię to powstało z połączenia członów "adal" – 'szlachetny ród' oraz "trud" – 'siła, potęga' i stanowi późniejszą wersję niemieckiego imienia "Adeltraud".
Imię to osiągnęło wyraźną popularność zwł. we Francji i w USA w formie Audrey. W całej populacji Polski według stanu na 17 lipca 2018 r. imię to najpopularniejsze jest w formie Edeltrauda – stanowi 475. co do częstości imię w klasyfikacji łącznej imion męskich i żeńskich, mając 2225 nadań, następnie w formie Edeltraud – 1509. miejsce i 175 nadań – oraz w formie Edeltraut – 1681. miejsce i 141 nadań.
Edeltruda imieniny obchodzi:
Znane osoby noszące imię Edeltruda i jego odpowiedniki:
Postaci fikcyjne:
Zobacz też:

</doc>
<doc id="540497" url="https://pl.wikipedia.org/wiki?curid=540497" title="Audrey">
Audrey



</doc>
<doc id="540498" url="https://pl.wikipedia.org/wiki?curid=540498" title="Choroba Gilberta">
Choroba Gilberta



</doc>
<doc id="540501" url="https://pl.wikipedia.org/wiki?curid=540501" title="Thorin I">
Thorin I



</doc>
<doc id="540502" url="https://pl.wikipedia.org/wiki?curid=540502" title="Alfeld (Leine)">
Alfeld (Leine)

Alfeld (Leine) – miasto w Niemczech, w kraju związkowym Dolna Saksonia, w powiecie Hildesheim. Miasto liczy 20 460 mieszkańców (2008).
W mieście znajduje się stacja kolejowa Alfeld.
W Alfeld urodził się Zbigniew Żedzicki, polski sportowiec, zapaśnik stylu wolnego, wielokrotny mistrz Polski, trzykrotny olimpijczyk; trener, górnik.

</doc>
<doc id="540504" url="https://pl.wikipedia.org/wiki?curid=540504" title="Linum lewisii">
Linum lewisii

Linum lewisii – gatunek rośliny z rodziny lnowatych ("Linaceae"). Występuje w stanie naturalnym w zachodniej części Ameryki Północnej. Rośnie od Alaski do południowych obszarów Kalifornii i od zachodniego wybrzeża po rzekę Missisipi. Występuje na górskich, suchych zboczach, aż do wysokości ok. 3000 m.
Zastosowanie.
Gatunek czasami uprawiany w ogrodach jako roślina ozdobna.

</doc>
<doc id="540506" url="https://pl.wikipedia.org/wiki?curid=540506" title="Syndactylia">
Syndactylia

Syndactylia – klad torbaczy obejmujący jamrajowate i dwuprzodozębowce.

</doc>
<doc id="540507" url="https://pl.wikipedia.org/wiki?curid=540507" title="Fujian">
Fujian

Fujian (; ) – prowincja w południowo-wschodnich Chinach nad cieśniną Tajwańską.
Ośrodek administracyjny: Fuzhou; główny port morski: Xiamen. Miejscowa ludność posługuje się językami z grupy min.

</doc>
<doc id="540508" url="https://pl.wikipedia.org/wiki?curid=540508" title="Z Bożeną Dykiel na ostrzu noża">
Z Bożeną Dykiel na ostrzu noża



</doc>
<doc id="540509" url="https://pl.wikipedia.org/wiki?curid=540509" title="II liga polska w piłce nożnej (2000/2001)">
II liga polska w piłce nożnej (2000/2001)

II liga 2000/2001 – 53. edycja rozgrywek drugiego poziomu ligowego piłki nożnej mężczyzn w Polsce. Wzięło w nich udział 20 drużyn, grając systemem kołowym.
Rozgrywki.
Uczestnicy rozegrali 38 kolejek ligowe po 10 meczów każda (razem 380 spotkań) w dwóch rundach – jesiennej i wiosennej.
Mistrz oraz wicemistrz II ligi uzyskali awans do I ligi, a zespół z 3. miejsca rozegrał dwumecz barażowy o wejście do I ligi z 14. zespołem najwyższej klasy rozgrywkowej. Do III ligi spadły cztery ostatnie drużyny. Zespoły z miejsc 4–16 pozostały w II lidze na kolejny sezon.
Baraże o I ligę.
Po zakończeniu sezonu I i II ligi rozegrano dwumecz barażowy o miejsce w najwyższej klasie rozgrywkowej w sezonie 2001/2002, w którym zagrały 14. drużyna I ligi i 3. zespół II ligi – i . Dzięki zwycięstwu w serii rzutów karnych (po bezbramkowych remisach) miejsce w I lidze obronili olsztynianie.
"Wynik dwumeczu – 0:0 (4:5) dla Stomilu Olsztyn""."

</doc>
<doc id="540511" url="https://pl.wikipedia.org/wiki?curid=540511" title="Borondir">
Borondir



</doc>
<doc id="540512" url="https://pl.wikipedia.org/wiki?curid=540512" title="Allendorf (Lumda)">
Allendorf (Lumda)

Allendorf (Lumda), Allendorf (Lda.) – miasto w Niemczech, w kraju związkowym Hesja, w rejencji Gießen, w powiecie Gießen, nad rzeką Lumda.
Współpraca.
Miejscowości partnerskie:

</doc>
<doc id="540513" url="https://pl.wikipedia.org/wiki?curid=540513" title="Haminu Dramani">
Haminu Dramani

Haminu Dramani (ur. 1 kwietnia 1986 w Techimanie) – ghański piłkarz występujący na pozycji prawego obrońcy lub pomocnika, reprezentant Ghany.
Kariera klubowa.
Dramani rozpoczynał swoją klubową karierę w zespołach z ligi Ghany. W 2005 trener reprezentacji Ratomir Dujković polecił go klubowi ze swojego kraju, Crvenej Zvezdzie, dokąd Dramani ostatecznie przeszedł. W lidze serbskiej już w debiucie zdobył bramkę. W 2006 wywalczył z klubem zarówno mistrzostwo, jak i Puchar Serbii i Czarnogóry. Po zakończeniu sezonu podpisał kontrakt z tureckim Gençlerbirliği SK. Latem 2007 Dramani podpisał kontrakt z rosyjskim Lokomotiwem Moskwa, a w 2009 roku został wypożyczony do Kubania Krasnodar. W 2010 roku wrócił do Lokomotiwu.
W kolejnych latach swojej kariery występował w zespołach AC Arles-Avignon, Gil Vicente FC, Asante Kotoko SC, Charlotte Independence oraz FC Infonet. W 2016 roku zakończył karierę.
Kariera reprezentacyjna.
Dramani zadebiutował w reprezentacji Ghany 14 listopada 2005 w wygranym 3:1 meczu przeciwko Arabii Saudyjskiej. W 2006 został powołany na Puchar Narodów Afryki, z którego jego drużyna odpadła już po fazie grupowej. Zdecydowanie lepiej wypadła ona na Mistrzostwach Świata w Niemczech, na które Dramani również został powołany. Reprezentacja Ghany po dwóch zwycięstwach i porażce wyszła z grupy E, a Haminu Dramani zdobył pierwszą bramkę w ostatnim meczu grupowym ze Stanami Zjednoczonymi.
W latach 2005–2010 w drużynie narodowej rozegrał 43 spotkania i zdobył 4 bramki.

</doc>
<doc id="540519" url="https://pl.wikipedia.org/wiki?curid=540519" title="II liga polska w piłce nożnej (1999/2000)">
II liga polska w piłce nożnej (1999/2000)

II liga polska w piłce nożnej (1999/2000) - 52. edycja rozgrywek drugiego poziomu rozgrywkowego w Polsce. Udział w niej wzięły 24 zespoły, które grały systemem kołowym.

</doc>
<doc id="540520" url="https://pl.wikipedia.org/wiki?curid=540520" title="Robert Prygiel">
Robert Prygiel

Robert Prygiel (ur. 17 kwietnia 1976 w Radomiu) – polski trener i siatkarz, grający na pozycji atakującego, reprezentant Polski. Uczestnik igrzysk olimpijskich 1996 w Atlancie, mistrzostw świata 2002 w Argentynie i 2-krotnie Mistrzostw Europy: 2003 w Niemczech i 2007 w Rosji.
Złoty medalista mistrzostw Polski w sezonie 1996/97 w barwach Yawal Absolwent AZS Częstochowa, 5-krotny brązowy medalista mistrzostw Polski: 1993/94 i 1994/95 z Czarnymi Radom, 1995/96 z Yawal AZS Częstochowa, 2001/02 ze Skrą Bełchatów i 2008/09 z Jastrzębskim Węglem. Jako zawodnik tego ostatniego klubu wywalczył w 2009 roku srebrny medal w europejskim Pucharze Challenge.
Zakończył karierę w 2013 roku po wywalczeniu mistrzostwa I ligi z Czarnymi Radom. Przez kolejne 2 sezony prowadził radomską drużyną jako I trener w rozgrywkach Plusligi. W sezonie 2015/2016 asystent Raula Lozano w Radomiu. Po objęciu przez Argentyńczyka reprezentacji Iranu, w kwietniu 2016, wrócił na stanowisko I trenera. 14 stycznia 2021 roku przestał pełnić obowiązki pierwszego trenera drużyny.
Życie prywatne.
Urodził się 17 kwietnia 1976 w Radomiu jako syn Tadeusza i Elżbiety Zawadzkiej. W 1995 ukończył miejscowe V Liceum Ogólnokształcące im. Romualda Traugutta. Następnie studiował w Wyższej Szkole Zarządzania Nieruchomościami w Warszawie. Jest żonaty (Katarzyna), ma trzy córki: Zuzannę (ur. 2002) Ninę (ur. 2005) oraz Kalinę (ur. 2010). Obecnie mieszkają w Radomiu.
Kariera zawodnicza.
Od najmłodszych lat interesował się sportem. Uprawiał m.in. kolarstwo, lekkoatletykę, tenis stołowy, judo, piłkę nożną. Na mistrzostwach województwa w badmintona wypatrzył go trener siatkarski Arkadiusz Sawiczyński i zaproponował mu uprawianie siatkówki. Początkowo trenował na zajęciach SKS-u w Szkole Podstawowej nr 7 w Radomiu. Dopiero chodząc do szkoły średniej rozpoczął treningi w Czarnych Radom pod okiem szkoleniowca Krzysztofa Jaskulskiego. Zapowiadany był jako utalentowany i zdolny gracz. Nie od razu jednak kwalifikował się do wyjściowego składu drużyny występującej w Ekstraklasie.
Zadebiutował w niej roli zmiennika w jednym z meczów, kiedy radomianie zdecydowanie prowadzili. Od tego czasu pojawiał się regularnie na parkiecie, na krótsze bądź dłuższe fragmenty spotkań. W podstawowej szóstce znalazł się przypadkowo. W pierwszym spotkaniu ligowym sezonu 1994/95 musiał zastąpić Dariusza Grobelnego, który złamał nogę. Debiut zaliczył udanie i od tego momentu pojawiał się wyjściowym składzie radomian.
W 1994 roku z Czarnymi zdobył brązowy medal w mistrzostwach kraju. Rok później z drużyną powtórzył ten sukces.
Po wywalczeniu drugiego "krążka" przeszedł do zespołu AZS-u Częstochowa, który wtedy był oparty na młodych zawodnikach, w tym również młodzieżowych reprezentantach Polski. W drużynie towarzyszyli mu m.in. Piotr Gruszka, Damian Dacewicz, Marcin Nowak. W pierwszym sezonie z nową drużyną zdobył kolejny w swojej karierze brązowy medal, natomiast w 1997 roku wywalczył mistrzostwo kraju. W tym samym roku został graczem Legii Warszawa.
W warszawskiej Legii trenował pod okiem Jerzego Salwina, a z drużyną z Warszawy nie odniósł jednak większych sukcesów. Po spadku stołecznego klubu z najwyższej klasy ligowej Robert Prygiel wrócił do drużyny Czarnych Radom.
Powrót do Radomia pozytywnie wpłynął na jego formę, ponieważ w połowie pierwszego sezonu 2000/01, został uznany najlepszym atakującym Polskiej Ligi Siatkówki. W klubie jednak panowała nieodpowiednia atmosfera w klubie, spowodowana niesportowymi zachowaniami niektórych zawodników, która przekładała się na wyniki w lidze. Robert Prygiel ze swoim zespołem przegrał rywalizację z Jastrzębskim Węglem o brązowy medal mistrzostw kraju. W kolejnym sezonie wycofał się sponsor, a klub nie miał już pieniędzy. Po rundzie zasadniczej Prygiel wraz z Adamem Nowikiem przeszedł do Skry Bełchatów, broniącej się przed grą w barażach. Nowi siatkarze okazali się znaczącym wzmocnieniem drużyny, która rozgrywki zakończyła na 3. miejscu. Był to pierwszy medal w historii tego klubu.
W 2003 wyjechał do Rosji, by reprezentować zespół Gazprom Surgut. Został pierwszym Polakiem, który wystąpił w rosyjskiej lidze. Już w pierwszym sezonie zajął 9. miejsce w klasyfikacji najlepszych zawodników Superligi w plebiscycie gazety "Sport–Ekspres". Po zakończeniu rozgrywek Prygiel zdecydował się zostać w rosyjskim klubie na kolejne 3 sezony.
W 2008 zawodnik podpisał kontrakt z Jastrzębskim Węglem. Początkowo negocjował z działaczami Jadaru Radom, ale nie doszedł z nimi do porozumienia. W Jastrzębiu grał również w sezonie 2008/09, dochodząc z klubem do Final Four rozgrywek Pucharu Challenge, gdzie Polacy przegrali 2:3 mecz finałowy, decydujący o zdobyciu pucharu, mecz z tureckim Arkasem Spor Izmir. Siatkarz zdobył też swój piąty brązowy medal mistrzostw Polski.
Potem przez rok grał Jadarze Radom, a następnie w Politechnice Warszawskiej.
W 2011 wrócił do swojego macierzystego klubu, Czarni Radom. W pierwszym sezonie z Wojskowymi awansował do I ligi, a w następnym do PlusLigi, zdobywając mistrzostwo rozgrywek I ligi. W klubie równolegle pełnił obowiązki asystenta trenera Wojciecha Stępnia. Po tym sukcesie zdecydował się zakończyć karierę zawodniczą.
Kariera reprezentacyjna.
W 1993 roku zadebiutował w barwach narodowych, biorąc udział na mistrzostwach świata kadetów w Stambule. Dwa lata później pojechał z kadrą na mistrzostwa świata juniorów w Malezji. Oba turnieje z reprezentacją nie zaliczył do udanych.
W pierwszej reprezentacji narodowej debiutował w jednym z meczów towarzyskich przed Igrzyskami Olimpijskimi w Atlancie (1996). Wziął udział w licznych spotkaniach sparingowych. Został powołany również na olimpiadę. W imprezie nie zagrał w żadnym meczu, a reprezentacja Polski zajęła 11. miejsce.
W następnych latach często otrzymywał powołania, ale często znajdował się poza pierwszą szóstką. Mimo że zaliczył udany sezon 2000/01 w drużynie Czarnych Radom, nie znalazł się w składzie na Mistrzostwach Europy 2001. Szansę gry w kadrze dał mu nowy szkoleniowiec Waldemar Wspaniały, powołując go Mistrzostwa Świata w Argentynie.
Uczestniczył również meczach Ligi Światowej. W 2003 roku w Lidze Światowej był najskuteczniejszym zawodnikiem polskiego zespołu. Na Mistrzostwach Europy w Lipsku został dostrzeżony przez trenerów m.in. drużyn rosyjskiej Superligi. W 2004 roku po dobrych występach w Superlidze nie znalazł jednak uznania szkoleniowca przygotowującego kadrę do igrzysk w Atenach.
Po dwóch latach wrócił do gry w reprezentacji. Do kadry zaprosił go nowy trener Raúl Lozano. Występował w fazie interkontynentalnej w rozgrywkach Ligi Światowej 2006 i 2007.

</doc>
<doc id="540521" url="https://pl.wikipedia.org/wiki?curid=540521" title="Thráin I">
Thráin I



</doc>
<doc id="540522" url="https://pl.wikipedia.org/wiki?curid=540522" title="Allstedt">
Allstedt

Allstedt − miasto w Niemczech, w kraju związkowym Saksonia-Anhalt, w powiecie Mansfeld-Südharz, liczy 8 557 mieszkańców (2009).
1 stycznia 2010 do miasta przyłączono gminy Beyernaumburg, Emseloh, Holdenstedt, Katharinenrieth, Liedersdorf, Mittelhausen, Niederröblingen (Helme), Nienstedt, Pölsfeld, Sotterhausen i Wolferstedt.
Współpraca.
Miejscowość partnerska:

</doc>
<doc id="540523" url="https://pl.wikipedia.org/wiki?curid=540523" title="Gansu">
Gansu

Gansu (; ) – północno-zachodnia prowincja ChRL. Znajduje się pomiędzy prowincją Qinghai, regionem autonomicznym Mongolia Wewnętrzna i płaskowyżem Huangtu. Od północy graniczy z Mongolią. Jej południową część przecina Rzeka Żółta. Populacja Gansu wynosi 25 mln (2020), w tym – największy w Chinach odsetek mniejszości Hui. Stolica, Lanzhou, znajduje się w południowo-zachodniej części prownicji.
Geografia.
Południowo-wschodnia część prowincji obejmuje zewnętrzne rejony Wyżyny Tybetańskiej i część gór Qin Ling. Jest to silnie rozcięte dolinami rzek pogórze z najwyższymi szczytami przekraczającymi 5000 m n.p.m. Klimat tylko po południowej stronie gór Qin Ling jest zbliżony do podzwrotnikowego; tam też tylko występują lasy. Po północnej stronie gór panuje klimat suchy i silnie kontynentalny. Wysunięty na wschód kraniec prowincji wchodzi w obręb Wyżyny Lessowej. Południowo-wschodnia część Gansu jest słabo rozwinięta gospodarczo i pozbawiona większych miast. 
Tak zwany "korytarz Gansu" obejmuje cały pas przedgórzy Qilian Shan aż po granicę z Sinciangiem. Na południu granicę "korytarza" tworzą góry Qilian Shan, którymi biegnie granica z prowincją Qinghai, stanowiące zewnętrzne obrzeże Wyżyny Tybetańskiej. Przekraczają one w kulminacjach 6000 m n.p.m. Spływające z nich liczne lodowce stanowią źródła wielu rzek, nawadniających oazy "korytarza". Od północy "korytarz" ograniczają pustynne góry Bei Shan i Langshao Shan. Tym ostatnim pasmem biegnie najdalsze północno-zachodnie zakończenie Wielkiego Muru. "Korytarz Gansu" jest łańcuchem oaz, bazujących na wodach rzek Egin Gol, Shule He i innych, spływających z lodowców Qilian Shan i ginących w piaskach pustyni Ałaszan. 
Sztuczne nawadnianie jest konieczne ze względu na suchy, pustynny klimat. Rolnictwo ma znaczenie tylko w dolinach rzek; poza tym istnieje hodowla owiec i jaków. Uprawia się pszenicę, proso, jęczmień, kukurydzę oraz małe ilości ryżu. Wartościowe pod względem krajobrazowym obszary na pogórzu pasma Qilian Shan objęte zostały ochroną w Narodowym Parkiem Geologicznym Zhangye Danxia. Na północ od "korytarza Gansu" aż do granicy państwowej z Mongolią rozciąga się pustynna i prawie bezludna Wyżyna Ałaszan. Rzadkie osadnictwo skupione jest tylko wzdłuż dolnego biegu rzeki Egin Gol, która rozgałęzia się na dwa ramiona i kończy swój bieg w pobliżu granicy z Mongolią, w słonym jeziorze Gashun Nuo’er.

</doc>
<doc id="540524" url="https://pl.wikipedia.org/wiki?curid=540524" title="Thrain I">
Thrain I



</doc>
<doc id="540525" url="https://pl.wikipedia.org/wiki?curid=540525" title="Thorin III">
Thorin III



</doc>
<doc id="540526" url="https://pl.wikipedia.org/wiki?curid=540526" title="Korzeniak szkodliwy">
Korzeniak szkodliwy

Korzeniak szkodliwy ("Pratylenchus penetrans") – gatunek nicienia z rodziny Pratylenchidae. Uszkadzają dorosłe, larwy oraz nimfy. Szkodnik upraw sadowniczych, ogrodniczych i ozdobnych. Żeruje na korzeniach. Powoduje nekrotyczne plamy, później czernienie. System korzeniowy ulega znacznej redukcji. Jaja składane są do gleby. Do 5 pokoleń w ciągu roku. Wnikają przez korzenie.

</doc>
<doc id="540527" url="https://pl.wikipedia.org/wiki?curid=540527" title="Ye'i">
Ye'i

Ye'i (Yei, Yeii) – w wierzeniach północnoamerykańskich Indian z plemienia Nawahów grupa istot ponadnaturalnych, pośredników między ludźmi i stwórcą, przedstawianych w ceremoniach religijnych przez charakterystyczne zamaskowane postaci.
Ye'i są niewidzialne i nieme, ale ich przywódcą jest tzw. Mówiący Bóg (ang. "Speaking God", w języku nawaho znany także jako "ye'i bichai" – "ojciec matki ye'i"). Od jego imienia pochodzi nawahijska nazwa popularnej do dziś tradycyjnej ceremonii Nocnych Śpiewów ("ye'i bichai", ang. "Night Chants") mogących trwać do dziewięciu nocy i kończących się pojawieniem się ye'i. 
Poszczególne ye'i mają w nawahijskiej mitologii swoje imiona (np. Calling God, Fringed Mouths, Hunchback, Water Sprinkler, itp.), cechy charakterystyczne, mityczne role i ceremonialne zadania (np. kontrolowanie sił natury), część przybiera postać mężczyzn lub kobiet, inne przypominają zwierzęta lub nie są podobne do żadnego z ziemskich stworzeń.

</doc>
<doc id="540528" url="https://pl.wikipedia.org/wiki?curid=540528" title="Vincenzo Grella">
Vincenzo Grella

Vincenzo „Vince” Grella (ur. 5 października 1979 w Dandenong) – piłkarz australijski grający na pozycji pomocnika.
Kariera klubowa.
Włochy.
Pierwsze kluby Grelli w karierze to Canberra Cosmos oraz Carlton SC. W 1998 roku Grella wyjechał z ojczyzny i trafił do Włoch, do ojczyzny swoich przodków. Pierwszym klubem było Empoli FC, jednak z początku nie grał tam zbyt wiele zaliczył tylko 5 meczów i został wypożyczony do klubu Serie B, do Ternany Calcio. Po 2 sezonach powrócił do Empoli FC.
W 2004 roku na zasadzie wolnego transferu przeszedł do Parmy, z którą to wystąpił także w Pucharze UEFA. W dopiero co zakończonym sezonie 2005/2006 Grella był filarem pomocy w drużynie Parmy i jednym z najlepszych zawodników sezonu. W Parmie grał z Markiem Bresciano, z którym to grał także w Canberra Cosmos i Carlton, jednak ten latem 2006 odszedł do US Palermo.
W 2007 roku Grella został zawodnikiem Torino Calcio. W Torino grał przez jeden sezon.
Blackburn Rovers.
28 sierpnia 2008 roku Grella odszedł za 4 miliony funtów do angielskiego Blackburn Rovers. Z ekipą Rovers podpisał czteroletni kontrakt. W nowej drużynie zadebiutował 30 sierpnia w przegranym 4:1 wyjazdowym spotkaniu z West Hamem United. W pierwszych dwóch sezonach na Ewood Park grał regularnie, jednak w następnych dwóch latach, trapiony przez kontuzje, postanowił wrócić do Australii.
Melbourne Heart FC.
16 października 2012 dołączył do zespołu grającego w A-League – Melbourne Heart, podpisując roczny kontrakt. Swój debiut zaliczył w Australia Day (26 stycznia) w meczu przeciwko Western Sydney Wanderers, zmieniając w 68 minucie Jonatana Germano. Dwa dni po swoim debiucie postanowił przejść na emeryturę z powodu kontuzji łydki.
Kariera reprezentacyjna.
W reprezentacji Australii Grella debiutował 12 marca 2003 roku w wygranym 3:1 meczu z reprezentacją Anglii. Brał także udział w Igrzyskach Olimpijskich w 2000. W 2005 roku został zwolniony razem z kolegą klubowym, Markiem Bresciano z Pucharu Konfederacji przez ówczesnego selekcjonera Franka Farinę, gdyż ich klub, Parma walczył w barażach o utrzymanie się w Serie A. Grella pomógł także reprezentacji Australii w awansie do finałów Mistrzostw Świata w Niemczech. Zagrał w obu barażowych meczach z reprezentacją Urugwaju. Został także powołany do 23-osobowej kadry na same finały MŚ. Jest obecnie jednym z podstawowych pomocników w kadrze i w meczach grupowych zagrał we wszystkich 3 meczach wychodząc w pierwszej jedenastce. Pomógł reprezentacji Australii w historycznym awansie do 1/8 finału Mistrzostw Świata.

</doc>
<doc id="540533" url="https://pl.wikipedia.org/wiki?curid=540533" title="Guangdong">
Guangdong

Guangdong (; ) – południowo-wschodnia prowincja Chińskiej Republiki Ludowej. Jest najliczniej zaludnioną prowincją w Chinach.
Jej przestarzała nazwa pochodząca z transkrypcji francuskiej brzmi "Prowincja Kanton", co utrudnia identyfikację, bo "Kanton" to także spolszczona nazwa Guangzhou, stolicy prowincji Guangdong. W prowincji Guangdong, a także w Hongkongu i Makau używany jest język kantoński.
Powierzchnia: 179 800 km²
Liczba ludności: 126 012 510 (2020)
W prowincji uprawia się ryż, pszenicę, kukurydzę, trzcinę cukrową, herbatę, orzeszki ziemne oraz kenaf. Ponadto w prowincji rozwinął się przemysł górniczy, odzieżowy, elektroniczny, spożywczy, maszynowy, chemiczny, petrochemiczny, stoczniowy, porcelanowy, materiałów budowlanych oraz hutniczy.
Wizytówką miasta, prowincji i kraju są Targi Kantońskie.

</doc>
<doc id="540535" url="https://pl.wikipedia.org/wiki?curid=540535" title="Glóin (król)">
Glóin (król)



</doc>
<doc id="540537" url="https://pl.wikipedia.org/wiki?curid=540537" title="Bernard Heuvelmans">
Bernard Heuvelmans

Bernard Heuvelmans (ur. 10 października 1916 - zm. 22 sierpnia 2001 w Le Vésinet) - był zoologiem, podróżnikiem, odkrywcą i pisarzem, prawdopodobnie najbardziej znanym jako twórca kryptozoologii.
Heuvelmans urodził się w Le Havre, we Francji, ale wychował się w Belgii. Tam też uzyskał doktorat z zoologii, którego tematem było uzębienie mrównika, co dla wcześniejszych naukowców było niemożliwe do opisania. W 1948 r. przeczytał w gazecie "Saturday Evening Post" artykuł autorstwa Ivana T. Sandersona pt. "Tam mogą być dinozaury". Jego tematyka zafascynowała Heuvelmansa - Sanderson rozważał możliwość przetrwania niektórych gatunków tych wielkich gadów w różnych niedostępnych zakamarkach naszego globu.
Jego monumentalna publikacja z 1958 r. "Na tropach nieznanych zwierząt" ("Sur la piste des bêtes ignorées") jest najczęściej określana jako jedna z najlepszych i najbardziej wpływowych książek na temat zwierząt nie uznawanych przez oficjalną naukę. Heuvelmans napisał jeszcze wiele książek i artykułów, które jednak nie spotkały się z odzewem ze strony głównego, oficjalnego nurtu zoologii. W 1968 r. napisał książkę pt. "Przebudzenie węży morskich", opisującą przypadki spotkań marynarzy z wielkimi stworami morskimi. O ile "Na tropach nieznanych zwierząt" została wydana ponownie m.in. w USA, ta druga pozycja nie doczekała się reedycji.
Jednocześnie Heuvelmans prowadził na własną rękę badania, które miały potwierdzić jego tezy. Badał m.in. morza i oceany, pragnąc odkryć zwierzęta będące tematami opowieści i legend, znane tubylcom, ale nie oficjalnej nauce. W późnych latach '60 XX w., miał badać ciało człekopodobnej istoty zatopione w bryle lodu, znane jako "Człowiek Lodu z Minnesoty", będące w posiadaniu cyrku objazdowego. Twierdził wtedy, że było ono faktycznie zwłokami zwierzęcia nieznanego nauce, a nie oszustwem. Jednakże nie pojawiły się żadne dowody potwierdzające prawdziwość tego twierdzenia, bądź też obalające je.
Pomimo iż podziwiany przez wielu, opisywany jako "ojciec kryptozoologii", był także dyskredytowany, a nawet ośmieszany za rzekomą ślepą wiarę w kryptydy. Jednym ze szczególnie zajadłych jego krytyków jest szwedzki naukowiec Bengt Sjögren.

</doc>
<doc id="540540" url="https://pl.wikipedia.org/wiki?curid=540540" title="Manuel Aaron">
Manuel Aaron

Manuel Aaron (ur. 30 grudnia 1935 w Taungngu w Birmie) – szachista indyjski.
Kariera szachowa.
Pierwszy indyjski mistrz międzynarodowy (tytuł otrzymał w 1961 roku). Dziewięciokrotnie zdobył mistrzostwo Indii: 1959, 1961, 1969, 1971, 1972, 1973, 1974, 1976 i 1981. Jedenastokrotnie wygrał mistrzostwa stanu Madras (od 1968 Tamil Nadu) (1957–1982). Zajął czwarte miejsce na Mistrzostwach Wspólnoty Narodów (Commonwealth) w Hongkongu w 1984 roku.
Na przełomie lat 1960/61 otrzymał prawo gry w turnieju międzystrefowym w Sztokholmie po pokonaniu mistrza Mongolii, Momo (3:1) i mistrza Australii Cecila Purdy'ego (3:0). W turnieju tym zajął ostatnie, XXIII miejsce. Aaron trzykrotnie (w tym 2 razy na I szachownicy) reprezentował zespół Indii na olimpiadach szachowych, w latach 1960, 1962 i 1964. Wsławił się sensacyjnym zwycięstwem nad Maxem Euwe na olimpiadzie w Lipsku w 1960 roku. Aaron prowadził również zespół Indii podczas II Mistrzostw Azji w Auckland w 1977, a także w Hangzhow cztery lata później.
Najwyższy ranking w karierze osiągnął 1 stycznia 1981 r., z wynikiem 2415 punktów zajmował wówczas 1. miejsce wśród indyjskich szachistów. W 1961 został uhonorowany nagrodą Arjuna Award.

</doc>
<doc id="540541" url="https://pl.wikipedia.org/wiki?curid=540541" title="Gloin">
Gloin



</doc>
<doc id="540542" url="https://pl.wikipedia.org/wiki?curid=540542" title="Karol Antoniewicz">
Karol Antoniewicz

Karol Bołoz Antoniewicz, SJ, herbu własnego (ur. 6 listopada 1807 w Skwarzawie, zm. 14 listopada 1852 w Obrze) – polski duchowny katolicki, jezuita, poeta.
Życiorys.
Urodził się 6 listopada 1807 w Skwarzawie w ormiańskiej rodzinie Józefa i Józefy z Nikorowiczów. W 1827 ukończył studia prawnicze na Uniwersytecie we Lwowie. Brał czynny udział w powstaniu listopadowym. W 1833 wstąpił w związek małżeński z Zofią Nikorowicz i miał z nią pięcioro dzieci. Po przedwczesnej śmierci wszystkich swoich dzieci opiekował się chorymi i opuszczonymi, zamieniając swój dwór w Skwarzawie na szkołę i szpital. Po podjęciu z żoną decyzji o rozstaniu, jego małżonka wstąpiła do zakonu sióstr miłosierdzia i wkrótce potem zmarła. Po śmierci żony Karol Antoniewicz wstąpił do zakonu jezuitów w Starej Wsi 
Działalność.
Zasłynął jako kaznodzieja i misjonarz, szczególnie podczas rozruchów chłopskich w 1846 r. zwalczał pijaństwo oraz inicjował akcje charytatywne. Po rozproszeniu jezuitów galicyjskich w 1848 r. głosił kazania w Krakowie, na Podkarpaciu, na Śląsku, a w końcu w Poznańskiem. Zorganizował w Obrze placówkę jezuicką, której był pierwszym przełożonym. Niosąc pomoc zarażonym na cholerę, sam padł ofiarą epidemii.
Dokonania.
Pozostawił bogatą spuściznę literacką: opowiadania, listy i poezje. Jest autorem popularnych pieśni religijnych:
oraz wielu innych. Tuż przed wstąpieniem do zakonu napisał utwór – pieśń, która jest wyrazem ludzkiego „łez padołu” i jednocześnie osobistym wyrazem wiary, nadziei i miłości – „W krzyżu cierpienie, w krzyżu zbawienie”.
W poezji Antoniewicza dominują trzy wątki ideowo tematyczne: świadome przeżywanie łaski dziecięctwa Bożego, akceptacja cierpienia jako ważnego elementu chrześcijańskiego życia oraz żarliwa miłość i kult do Najświętszej Maryi Panny.
Ostatnim dziełem, dokończonym już po śmierci autora przez jednego z jego braci duchownych, jest „Żłobek” – kolęda dla dzieci. Książka została wydana po raz pierwszy w Poznaniu nakładem L. Merzbacha w 1857 roku.

</doc>
<doc id="540543" url="https://pl.wikipedia.org/wiki?curid=540543" title="Mątwik ziemniaczany">
Mątwik ziemniaczany

Mątwik ziemniaczany ("Globodera rostochiensis") – gatunek nicienia z rodziny mątwikowatych (Heteroderidae). Nicień ten jest patogenem roślinnym, jednym z najgroźniejszych szkodników ziemniaka i innych roślin psiankowatych. W Polsce jest zaliczany do inwazyjnych gatunków obcych podlegających obowiązkowi zwalczania.
Naturalnym obszarem występowania tego gatunku są Andy (Ameryka Południowa). Stamtąd został zawleczony wraz z ziemniakami do Europy i innych rejonów świata. W Polsce został stwierdzony w 1946. Obecnie występuje w uprawach ziemniaka na obszarze całego kraju.
Występuje dymorfizm płciowy (samica kulista z szyjką, samiec nitkowaty). Żeruje głównie na ziemniakach, ale występuje też na pomidorze, oberżynie i innych psiankowatych ("Solanaceae"). Uszkadzają dorosłe, larwy oraz nimfy. Jedno pokolenie w ciągu roku. Jaja pozostają wewnątrz samic, które obumierają i zamieniają się w cysty. Zimują larwy w cystach w glebie. Przy temperaturze 5–10 °C następuje wychodzenie larw z cyst i wnikanie do korzeni. Zwalczać go można za pomocą płodozmianu. Rośliny wrogie to m.in. lucerna, cykoria, cebula.

</doc>
<doc id="540553" url="https://pl.wikipedia.org/wiki?curid=540553" title="Michaił Gurewicz">
Michaił Gurewicz

Michaił Gurewicz, ros. Михаил Наумович Гуревич (ur. 22 lutego 1959 w Charkowie) – ukraiński szachista, sędzia klasy międzynarodowej i trener szachowy ("FIDE Senior Trainer" od 2006), w latach 1991–2005 obywatel belgijski, od roku 2005 – turecki. Aktualnie reprezentuje ponownie Belgię.
Kariera szachowa.
W 1984 zwyciężył w mistrzostwach Ukrainy. Wkrótce awansował do światowej czołówki. W roku 1985 zwyciężył (wraz z Aleksandrem Czerninem i Wiktorem Gawrikowem) w mistrzostwach Związku Radzieckiego w Rydze. Tytuł arcymistrza otrzymał w roku 1986. Na przełomie 1987 i 1988 r. zwyciężył (wspólnie z Ivanem Sokolovem) w turnieju "Rilton Cup" w Sztokholmie, natomiast na przełomie lat 1988 i 1989 zajął I miejsce w Reggio Emilii. Bardzo blisko awansu do meczów pretendentów był w roku 1990, ale w turnieju międzystrefowym w Manili przegrał dwie ostatnie partie i zajął XII miejsce. W roku 1999 zajął drugie miejsce (za Loekiem van Wely) w Memoriale Akiby Rubinsteina w Polanicy-Zdroju oraz zwyciężył (wspólnie z Simenem Agdesteinem i Pawłem Tregubowem) w Cappelle-la-Grande, natomiast w 2000 triumfował (wspólnie z Piotrem Swidlerem) w turnieju "The North Sea Cup" w Esbjergu. W roku 2001 zwyciężył w mistrzostwach Belgii, osiągając 100% rezultat (9 pkt w 9 partiach). W następnym roku zajął II miejsce w mistrzostwach Europy, rozegranych w Batumi. W 2005 osiągnął duży sukces w Pucharze Świata w Chanty-Mansijsku, gdzie zajął VIII miejsce, zdobywając awans do rozegranych w 2007 w Eliście meczach pretendentów (w I rundzie przegrał z Peterem Leko i nie wywalczył awansu do turnieju o mistrzostwo świata w Meksyku). W 2006 zdobył złoty medal indywidualnych mistrzostw Turcji. W 2007 drugi raz w karierze wystąpił w turnieju o Puchar Świata, w I rundzie zwyciężając Grigorija Kajdanowa, ale w drugiej przegrywając z Michaelem Adamsem.
Trzykrotnie startował w mistrzostwach świata systemem pucharowym, dwukrotnie (w latach 2000 i 2001) awansując do III rundy.
Wielokrotnie reprezentował ZSRR, Belgię oraz Turcję w turniejach drużynowych, m.in.:
Najwyższy ranking w karierze osiągnął 1 stycznia 2001 r., z wynikiem 2694 punktów zajmował wówczas 14. miejsce na światowej liście FIDE, jednocześnie zajmując 1. miejsce wśród belgijskich szachistów.

</doc>
<doc id="540555" url="https://pl.wikipedia.org/wiki?curid=540555" title="Guzak północny">
Guzak północny

Guzak północny ("Meloidogyne hapla") – gatunek nicienia z rodziny Meloidogynidae.
Taksonomia.
Gatunek ten opisany został po raz pierwszy w 1949 roku przez Benjamina G. Chitwooda.
Morfologia.
U form dojrzałych płciowo występuje silny dymorfizm płciowy. Samica jest osiadła. Ciało ma wzdęte, kształtu gruszkowatego, ubarwione perłowo biało, o delikatnie fałdowanym oskórku. Na przedzie ciała ma służący pobieraniu pokarmu sztylet o długości 13–17 μm, nieco wygiętym kształcie i z dobrze widocznymi, zaokrąglonymi guzikami u nasady. Od pokrewnych gatunków różni się przede wszystkim cechami płytki perinealnej – ma ona zaokrągloną ornamentację, niski łuk grzbietowy, punktowaną okolicę odbytu i wykształcone skrzydełka.
Samiec jest wędrowny i ma robakowate ciało. Część wargową ciała ma dobrze wyodrębnioną, zaopatrzoną w wargi boczne i zwykle niewyniesiony dysk wargowy. Sztylet samca jest delikatniej zbudowany, długości 19–22 μm, również z dobrze widocznymi, zaokrąglonymi guzikami u nasady. Na polach bocznych występują cztery linie.
Wędrowne, zakaźne drugie stadium młodociane ma smukłe ciało o długości 360–500 μm. Szkielet głowy ma słabo zesklerotyzowany, delikatny. Sztylet osiąga 10–12 µm i również ma zaokrąglone guziki, wyodrębnione od części nasadowej. Hemizonid leży przed porem wydalniczym. Ogon osiąga 48–70 µm długości, ma zaokrąglony wierzchołek, a jego część przezroczysta często przybiera kształt nieregularny.
Biologia i ekologia.
Żeruje głównie na roślinach dwuliściennych. Liczba pokoleń w ciągu roku: 2–4. Jaja są składane w korzeniach. Płodność – 1000 jaj. Larwa zimuje w osłonce jajowej w korzeniu. Larwy po wniknięciu do korzeni rozwijają się. Można zwalczać za pomocą płodozmianu – przez 2–3 lata stosować rośliny jednoliścienne.
Rozprzestrzenienie.
Gatunek kosmopolityczny, należący do najpospolitszych guzaków świata. Występuje w strefie klimatu umiarkowanego oraz na wyższych wysokościach w strefie międzyzwrotnikowej.

</doc>
<doc id="540557" url="https://pl.wikipedia.org/wiki?curid=540557" title="Borownica (dopływ Orli)">
Borownica (dopływ Orli)

Borownica ("Bacha") – struga, dopływ Orli o długości 18,05 km i powierzchni zlewni 190,7 km².
Obszar źródłowy Borownicy znajduje się na wschód od miejscowości Zduny.

</doc>
<doc id="540560" url="https://pl.wikipedia.org/wiki?curid=540560" title="Mątwik burakowy">
Mątwik burakowy

Mątwik burakowy ("Heterodera schachtii") – gatunek nicienia z rodziny mątwikowatych (Heteroderidae). U gatunku występuje dymorfizm płciowy - ciało samicy przyjmuje kształt cytrynki, ciało samca jest nitkowate. Mątwik żeruje na roślinach dwuliściennych, głównie na burakach, roślinach komosowatych, rzepaku, i innych roślinach kapustnych. Objawami są: słaby wzrost roślin, żółknięcie liści, spadek plonu do 30%, przerost korzeni bocznych. Wytwarza 2 pokolenia w ciągu roku. Samica składa jaja bezpośrednio do korzeni. Gatunek zimuje w postaci larw w cystach (w glebie). Wiosną następuje wyjście larw inwazyjnych z cyst, następnie wnikanie do korzeni roślin żywicielskich. Cystę tworzą samice 2 pokolenia. Mątwiki można zwalczać za pomocą płodozmianu – przez 4–5 lat stosując rośliny jednoliścienne, lub takie rośliny jak lucerna, kukurydza czy cebula, które poprzez wydzielanie substancji podobnych do roślin żywicielskich nęcą mątwiki, jednak dzięki swojej budowie uniemożliwiają wychodzącym z jaj larwom wniknięcie do ich wnętrza, w efekcie czego giną.

</doc>
<doc id="540561" url="https://pl.wikipedia.org/wiki?curid=540561" title="Bryce Echenique">
Bryce Echenique



</doc>
<doc id="540563" url="https://pl.wikipedia.org/wiki?curid=540563" title="Wassaja">
Wassaja

Wassaja: Freedom’s Signal for the Indians – miesięcznik społeczno-kulturalny północnoamerykańskich Indian, wydawany od kwietnia 1916 do listopada 1922 roku w Chicago przez jednego z pierwszych dyplomowanych lekarzy tubylczego pochodzenia w USA – Carlosa Montezumę z plemiena Yavapai.
"Wassaja" było indiańskim imieniem młodego Montezumy i w języku yavapai oznaczało „wysyłającego sygnał”.
Czasopismo służyło wykształconym Indianom, takim jak Carlos Montezuma, Charles Alexander Eastman i inni członkowie Stowarzyszenia Indian Amerykańskich (ang. "Society of American Indians") jako ogólnokrajowa platforma walki o prawa tubylczych Amerykanów w okresie bezpośrednio poprzedzającym przyznanie Indianom z USA praw obywatelskich (1924). Krytykowało paternalistyczny stosunek ówczesnych misjonarzy i antropologów w stosunku do Indian, postulowało m.in. likwidację lub daleko idącą reformę rujnującej rezerwaty działalności Biura do spraw Indian (ang. "Bureau of Indian Affairs") i stojącego na czele Biura Komisarza do spraw Indian (co nastąpiło dopiero w 1934 roku, po uchwaleniu "ustawy o reorganizacji Indian").
Pod koniec lat 60. i w latach 70. XX w. na fali "Red Power" – indiańskiego odrodzenia w Ameryce Północnej – wśród wielu indiańskich gazet ukazywało się także czasopismo pod tym samym tytułem, wspierające m.in. działalność Ruchu Indian Amerykańskich (ang. "American Indian Movement", AIM). Jego twórcą był. m.in. Rupert Costo, wydający także kwartalnik historyczny AIHS "The Indian Historian".
Obecnie organizacja indiańskich dziennikarzy z USA Native American Journalists Association (NAJA) przyznaje nagrody dziennikarskie "Wassaja Award" dla wybitnych tubylczych dziennikarzy.

</doc>
<doc id="540564" url="https://pl.wikipedia.org/wiki?curid=540564" title="Hebei">
Hebei

Hebei (; ) – północna prowincja ChRL, położona na północ od Huang He, od wschodu granicząca z Morzem Wschodniochińskim. Wewnątrz jej terytorium znajduje się miasto wydzielone i stolica Chin - Pekin oraz miasto wydzielone Tiencin. Stolicą prowincji jest natomiast Shijiazhuang.
Prowincję ustanowiono w 1928 z części wcześniejszej prowincji Zhili.

</doc>
<doc id="540566" url="https://pl.wikipedia.org/wiki?curid=540566" title="Węgorek chryzantemowiec">
Węgorek chryzantemowiec

Węgorek chryzantemowiec ("Aphelenchoides ritzemabosii") - gatunek nicienia z rodziny Aphelenchoididae. Występuje w szklarniach. Brak dymorfizmu płciowego. Kształt nitkowaty. Samica większa od samca (mniej niż 1 mm). Endo i egzopasożyt. Żeruje na częściach nadziemnych m.in.: chryzantemy, dali, truskawek. Wnika przez szparki oddechowe. Objawami są brunatne zasychające plamy, żółto brunatne przebarwienia na liściach, rośliny zasychają. Liczba pokoleń w ciągu roku: 10-15. Jaja są składane na dolnej stronie liści. Zimują różne stadia rozwojowe w resztkach roślin. Aby zapobiegać należy przed sadzeniem roślin zastosować środek doglebowy.

</doc>
<doc id="540567" url="https://pl.wikipedia.org/wiki?curid=540567" title="Zbiornik Wilujski">
Zbiornik Wilujski

Zbiornik Wilujski (ros. Вилюйское водохранилище) – zbiornik wodny w azjatyckiej części Rosji (Jakucja) na rzekach Wiluj i Czona.
Leży we wschodniej części Wyżyny Środkowosyberyjskiej; powierzchnia 2360 km²; długość (wzdłuż Czony i Wiluja) 400 km, szerokość do 15 km; średnia głębokość 8 m; pojemność 40,4 km³. Powstał w wyniku zbudowania zapory Wilujskiej Elektrowni Wodnej na Wiluju. Wykorzystywany do regulacji przepływu rzeki, żeglugi i rybołówstwa. 

</doc>
<doc id="540570" url="https://pl.wikipedia.org/wiki?curid=540570" title="Węgorek truskawkowiec">
Węgorek truskawkowiec

Węgorek truskawkowiec ("Aphelenchoides fragariae") – gatunek nicienia z rodziny Aphelenchoididae. Występuje na plantacjach truskawek. Objawy są widoczne na owocach. Truskawki są zniekształcone o poskręcanych ogonkach, karłowe. Liczba pokoleń w ciągu roku: 10–15.

</doc>
<doc id="540571" url="https://pl.wikipedia.org/wiki?curid=540571" title="Ralf Åkesson">
Ralf Åkesson

Ralf Åkesson (ur. 8 lutego 1961 w Oxelösund) – szwedzki szachista, arcymistrz od 1996 roku.
Kariera szachowa.
Na przełomie 1980 i 1981 roku zdobył w Groningen tytuł mistrza Europy juniorów do lat 20. W roku 1985 zwyciężył w indywidualnych mistrzostwach Szwecji, sukces ten powtórzył w roku 1999. W drugiej połowie lat 90. należał do ścisłej czołówki szwedzkich szachistów, trzykrotnie (pomiędzy 1996 a 2000 rokiem) reprezentując swój kraj na szachowych olimpiadach oraz dwukrotnie w drużynowych mistrzostwach Europy.
Odniósł wiele sukcesów w międzynarodowych turniejach, m.in.: dzielone II miejsce (za Tomem Wedbergiem) w otwartym turnieju "Politiken Cup" w Kopenhadze (1982), I m. w turnieju "Rilton Cup" w Sztokholmie (1982/83, "open"), dz. I m. w Farum (1993, "open"), dz. II m. (za Margeirem Peturssonem) w kołowym turnieju w Kopenhadze (1995), dz. III m. (za Ivanem Sokolovem i Igorem Nowikowem, a wraz z m.in. Wiktorem Korcznojem i Michaiłem Gurewiczem) w Antwerpii (1995, "open"), dz. III m. w Sztokholmie (1997), dz. II m. w Leuven (1998), I-II m. (wraz ze Stellanem Brynellem) w turnieju "Troll Masters" w Gausdal (2001, "open"), I m. w turnieju "Classics" w Gausdal (2001), dz. II m. (za Tigerem Hillarpem Perssonem) w Barcelonie (2003, "open"), I-II m. (wraz z Nickiem de Firmianem) w turnieju "Rilton Cup" w Sztokholmie (2003/04, "open"), I m. w turnieju "Classics" w Gausdal (2005, "turniej B"), I m. w Paks (2005, "open") oraz dz. I m. w Rewalu (2006, turniej "Konik Morski Rewala").
Najwyższy ranking w dotychczasowej karierze osiągnął 1 lipca 1999 r., zw wynikiem 2535 punktów zajmował wówczas 4. miejsce wśród szwedzkich szachistów.

</doc>
<doc id="540573" url="https://pl.wikipedia.org/wiki?curid=540573" title="Brygada Gniewu">
Brygada Gniewu

Brygada Gniewu (ang. "Angry Brigade") – brytyjska organizacja terrorystyczna. 
Historia.
Sformowana w 1968 roku na bazie organizacji Red Engine. Działania grupy opierały się na strategii partyzantki miejskiej. Brygada Gniewu przeprowadzała ataki sabotażowe z użyciem broni palnej i ładunków wybuchowych. 
Grupa odpowiadała za między innymi: 
Brygada rozbita została w lipcu 1970 roku, kiedy policja aresztowała sześciu przywódców ugrupowania. W trakcie procesu trwającego do grudnia 1972 roku, na terenie Wielkiej Brytanii miejsce miało 30 zamachów bombowych przeprowadzonych na znak solidarności z terrorystami.
Brygada uaktywniła się ponownie w latach 1982-1983.
Ideologia.
Wyznawała doktrynę anarchokomunizmu. Jej celem ideologicznym była destabilizacja burżuazyjnego społeczeństwa.

</doc>
<doc id="540575" url="https://pl.wikipedia.org/wiki?curid=540575" title="Plac Na Groblach">
Plac Na Groblach

Plac Na Groblach – plac w centrum Krakowa, pomiędzy ulicami Powiśle a Tarłowską, na Nowym Świecie w dzielnicy I, w pobliżu Wisły, Plant i Wawelu.
Historia powstania.
Do połowy XIX wieku środek placu zajmował staw będący dawnym portem wiślanym. Zachodnią część nazywano od połowy XIX wieku ulicą Portową. Obecny owalny zarys placu wykształcił się w XVIII – XIX w. Przed końcem II wojny światowej, plac stanowił zajezdnię autobusów.
Plac (nazywany w XIX w. Nowym Światem), na którym odbywały się targi końskie, powstał w XIX wieku. Wcześniej na terenie tym znajdowały się stawy i mokradła (stopniowo osuszane i zastępowane przez drewnianą, parterową i chaotyczną zabudowę). Do czasu regulacji, było tam jedno z ujść Rudawy odprowadzające wodę oraz nieczystości z fos u podnóża murów miejskich do Wisły. Nazwa pochodzi od grobli odcinających tę odnogę. Nazwę Groble nosiła początkowo ulica położona we wschodniej części późniejszego placu (I połowa XIX w).
Dni, w które mogły odbywać się targi końskie określał regulamin targowy z końca XIX wieku. Paragraf 58, pkt. b stanowił: „Targi końskie odbywają się co wtorek każdego tygodnia a w razie gdyby na ten dzień przypadało święto uroczyste, targ odbywa się w następnym dniu powszednim”. W drugiej połowie XVIII w. plac był jurydyką, będącą własnością Tarłów, potem dzierżawioną przez Hugona Kołłątaja, a jeszcze później należącą do Sieniawskich.
Zabudowa.
Najbardziej znanym budynkiem przy Placu na Groblach jest gmach I Liceum Ogólnokształcącego im. Bartłomieja Nowodworskiego w Krakowie (nr 9), zaprojektowany w 1896 roku przez Józefa Sarego i wybudowany w latach 1897–1899.
Większość kamienic została wybudowana pod koniec XIX i na początku XX wieku. Na rogu placu Na Groblach i ul. Powiśle znajduje się jedyny zachowany fragment wyburzonego w 2002 r. Browaru Królewskiego, w który wmurowano drewniany wodowskaz oraz trzy tablice prezentujące poziom wody podczas powodzi w Krakowie w 1813, 1876 i 1903 r. Budynek browaru, na którego miejscu stoi obecnie hotel Sheraton, wyburzono pomimo figurowania obiektu w rejestrze zabytków. Projektant hotelu, prof. Andrzej Kadłuczka określił wyburzenie browaru mianem „wymiany substancji zabytkowej”.
Znani mieszkańcy.
Przy Placu na Groblach (nr 12) mieszkał przez ok. 50 lat u Janiny Garyckiej znany krakowski artysta i organizator Piwnicy pod Baranami, Piotr Skrzynecki. W tej samej kamienicy mieszkał prezes Federacji Rodzin Katyńskich Andrzej Sariusz-Skąpski.
Z kolei w kamienicy pod nr. 3 mieszkanie miał Karol Tichy, krakowski malarz, artysta i pedagog. W kamienicę tę wmurowano tablicę upamiętniającą reportera, publicystę i dyplomatę Ksawerego Pruszyńskiego, który również był jej lokatorem.
Piwnica pod Baranami.
Wspomniane mieszkanie Janiny Garyckiej w kamienicy nr 12 było częstym miejscem zakrapianych alkoholem spotkań artystów związanych z Piwnicą pod Baranami – krakowskim kabaretem założonym m.in. przez Piotra Skrzyneckiego. Na czterdziestolecie kabaretu powstała nawet piosenka autorstwa Zbigniewa Książka (słowa) i Zygmunta Koniecznego (muzyka) pt. "O Groblach, na Groblach". Inny utwór, "Plac na Groblach" Zbigniewa Książka (słowa) i Jana Kantego Pawluśkiewicza (muzyka), wykonywał niegdyś m.in. Grzegorz Turnau.
Infrastruktura.
Plac na Groblach był zajmowany (przez wiele lat) przez boiska szkolne. Od września 2007 do 9 grudnia 2009 roku na placu trwała budowa pierwszego w Krakowie podziemnego parkingu, który jest największym tego typu obiektem w okolicy Wawelu. Może pomieścić ponad 600 samochodów. W części naziemnej parkingu odtworzone zostały ogólnodostępne boiska do piłki nożnej i siatkówki oraz bieżnia. Oprócz tego powstał budynek Międzyszkolnego Ośrodka Sportowego Kraków-Śródmieście. Parkingu otwarto 9 grudnia 2009 roku.

</doc>
<doc id="540577" url="https://pl.wikipedia.org/wiki?curid=540577" title="Dyskografia Mariah Carey">
Dyskografia Mariah Carey

Dyskografia Mariah Carey – zestawienie dorobku artystycznego amerykańskiej piosenkarki Mariah Carey obejmujące m.in. albumy i single artystki.

</doc>
<doc id="540578" url="https://pl.wikipedia.org/wiki?curid=540578" title="Belfegor">
Belfegor

oraz

</doc>
<doc id="540579" url="https://pl.wikipedia.org/wiki?curid=540579" title="Scott Chipperfield">
Scott Chipperfield

Scott Chipperfield (ur. 30 grudnia 1975 w Sydney) – australijski piłkarz grający na pozycji obrońcy lub pomocnika.
Życiorys.
Kariera klubowa.
Chipperfield pochodzi z Nowej Południowej Walii. Pierwszym poważnym klubem w karierze Scotta był Wollongong Wolves. Przez 5 sezonów reprezentował ten klub w rozgrywkach ligi australijskiej, National Soccer League. Był bardzo bramkostrzelnym obrońcą. W 2001 roku zainteresował się nim szwajcarski FC Basel i Chipperfield trafił w lecie do tamtejszego klubu. Z FC Basel zdobył już 4 tytuły mistrzowskie (2002, 2004, 2005 oraz 2008), a także 4 Puchary Szwajcarii (2002, 2003, 2004 oraz 2007). Grał także w Lidze Mistrzów UEFA.
Kariera reprezentacyjna.
W reprezentacji Australii Chipperfield debiutował 25 września 1998 roku w wygranym 3:1 meczu z reprezentacją Fidżi.
Pomógł reprezentacji Australii w awansie do finałów Mistrzostw Świata w Niemczech. Zagrał w obu barażowych meczach z reprezentacją Urugwaju. Został także powołany przez Guusa Hiddinka do 23-osobowej kadry na same finały MŚ. W meczach grupowych zagrał we wszystkich 3 meczach wychodząc w pierwszej jedenastce. Pomógł reprezentacji Australii w historycznym awansie do 1/8 finału Mistrzostw Świata.
Zagrał też we wszystkich trzech meczach Australii na Mundialu w 2010 roku.

</doc>
<doc id="540581" url="https://pl.wikipedia.org/wiki?curid=540581" title="Pratylenchidae">
Pratylenchidae

Pratylenchidae - rodzina nicieni. Wiele gatunków z tej rodziny odpowiedzialnych jest za zmęczenie gleby.
Przedstawiciele:
Niektóre źródła wydzielają podrodzinę Pratylenchinae.

</doc>
<doc id="540584" url="https://pl.wikipedia.org/wiki?curid=540584" title="Lou Reed">
Lou Reed

Lou Reed, właśc. Lewis Allan Reed (ur. 2 marca 1942 roku w Nowym Jorku na Brooklynie, zm. 27 października 2013 w Amagansett) – amerykański wokalista rockowy, gitarzysta, autor tekstów oraz kompozytor żydowskiego pochodzenia.
Życiorys.
W 1957 roku z zespołem The Jades wydał swój pierwszy singel pt. „So Blue”, który jednak nie zdobył popularności. Ważnym zwrotem w jego życiu było poznanie Johna Cale'a – z nim to założył zespół pod nazwą The Warlocks. Wraz ze zmianami personalnymi zmieniały się nazwy zespołu. Muzycy występowali jako The Primitives, następnie jako The Falling Spikes. Niebawem przyjęli nazwę The Velvet Underground (nazwę zaczerpnięto z powieści pornograficznej). Obok Johna Cale'a, Lou Reed był w The Velvet Underground głównym kompozytorem.
W 1970 roku odszedł z grupy. Przez pewien czas pracował ze swoim ojcem jako księgowy. Rok później, w 1971, wytwórnia RCA podpisała z nim kontrakt na solową płytę. W 1972 wydany został album pt. "Lou Reed", który jednak nie spotkał się z sukcesem komercyjnym.
We wrześniu 1971 roku w nowojorskim klubie Ginger Mam Lou Reed poznał Dawida Bowiego. Kolejnym punktem zwrotnym w karierze był album wyprodukowany właśnie przez Bowiego, pt. "Transformer", który osiągnął największy sukces spośród wszystkich jego płyt. To dzięki niemu Reed zyskał szeroką sławę. Album zawierał szereg przebojów, m.in. powszechnie uznawany za najpopularniejszy utwór Reeda, „Walk on the Wild Side” (opowiadający o nowojorskich transwestytach), a także „Satellite of Love” i „Perfect Day”. Piosenka „Walk on the Wild Side” trafiła w 1973 roku do pierwszej dziesiątki brytyjskiego rankingu oraz zdołała się uplasować w Top 20 w Stanach Zjednoczonych.
W styczniu 1973 Lou Reed poślubił Bettye Kronstad, z którą rozwiódł się po kilku miesiącach. W lipcu tego samego roku ukazał się album koncepcyjny "Berlin". Charakteryzował się trudniejszym w odbiorze brzmieniem i dlatego nie sprzedał się tak dobrze jak "Transformer". Większym sukcesem okazała się kolejna płyta, "Sally Can't Dance", która jest do dziś jedynym albumem Lou plasującym się w pierwszej dziesiątce listy Billboard 200. W tym samym roku ukazało się także koncertowe wydawnictwo "Rock 'n' Roll Animal". W 1975 roku Lou Reed wydał "Metal Machine Music", album nagrany rzekomo tylko po to, by wypełnić warunki kontraktowe z RCA. Znajdowały się na nim jedynie cztery instrumentalne ścieżki, dziś uznawane za wczesny przykład muzyki noise. W tym samym roku zarejestrował album "Coney Island Baby", dedykowany swojej ówczesnej kochance, transgenderycznej kobiecie o imieniu Rachel. W roku 1976 ukazał się pierwszy album muzyka dla wytwórni Arista Records, pt. "Rock and Roll Heart". Wydana dwa lata później płyta "Street Hassle" był powrotem do brzmienia punk. Na kolejnej, "The Bells" (1979), gościnnie wystąpił jazzowy trębacz Don Cherry.
W 1980 roku Reed poślubił brytyjską projektantkę Sylvię Morales, której przez kolejne lata poświęcił wiele swoich miłosnych utworów, m.in. „Think It Over” z albumu "Growing Up in Public" czy „Heavenly Arms” z "The Blue Mask". Dedykował jej także album "Legendary Hearts" z 1983 roku. Ich małżeństwo trwało dekadę. W 1986 wziął udział w trasie A Conspiracy of Hope zorganizowanej przez Amnesty International. Na swojej płycie "New York" z 1989 roku wypowiedział się m.in. na temat AIDS i papieża.
Po 22 latach przerwy, ponownie współpracował z Johnem Cale'em, tym razem nad albumem "Songs for Drella", poświęconym pamięci Andy'ego Warhola. Wydawnictwo to ukazało się w kwietniu 1990 roku. Kolejna płyta, wydana w 1992 roku "Magic and Loss", poruszała temat śmierci i napisana została po stracie dwóch przyjaciół Lou, którzy zmarli na raka. W 1993 roku reaktywowany został zespół The Velvet Underground. Grupa koncertowała w Europie, jednak amerykańska część trasy nie odbyła się po tym, jak Reed i Cale popadli w konflikt. Wydana w 1996 roku solowa płyta "Set the Twilight Reeling" spotkała się z chłodnym przyjęciem. W tym samym roku Reed napisał piosenki do musicalu "Time Rocker".
Kolejny studyjny album, "Ecstasy", ukazał się dopiero w 2000 roku i zyskał przychylność krytyków. W 2003 artysta został sklasyfikowany na 52. miejscu listy 100 najlepszych gitarzystów wszech czasów magazynu "Rolling Stone". W tym samym roku ukazał się album "The Raven", a cztery lata potem, "Hudson River Wind Meditations". 12 kwietnia 2008 roku, podczas prywatnej ceremonii w Boulder w stanie Kolorado, Lou Reed poślubił swoją wieloletnią partnerkę, Laurie Anderson. Trzy miesiące później wystąpił w warszawskiej Sali Kongresowej, w ramach trasy koncertowej promującej album "Berlin" oraz film pod tym samym tytułem nakręcony w 2006 roku.
Zmarł 27 października 2013 w wyniku powikłań po zabiegu przeszczepienia wątroby.

</doc>
<doc id="540585" url="https://pl.wikipedia.org/wiki?curid=540585" title="Frank Anderson">
Frank Anderson

Frank Ross Anderson (ur. 3 stycznia 1928 w Edmonton, zm. 18 września 1980 w San Diego) – szachista kanadyjski.
Mistrz międzynarodowy od 1955. Dwukrotny mistrz Kanady w latach 1953 i 1955. Reprezentował barwy Kanady na olimpiadach szachowych w latach 1954, 1958 oraz 1964.

</doc>
<doc id="540587" url="https://pl.wikipedia.org/wiki?curid=540587" title="Jiří Němec (piłkarz)">
Jiří Němec (piłkarz)

Jiří Němec (ur. 15 maja 1966 w Pacovie) − czeski piłkarz.
W reprezentacji Czechosłowacji i reprezentacji Czech rozegrał 84 mecze.

</doc>
<doc id="540588" url="https://pl.wikipedia.org/wiki?curid=540588" title="Cmentarz żydowski w Bielsku-Białej">
Cmentarz żydowski w Bielsku-Białej

Cmentarz żydowski w Bielsku-Białej – czynny cmentarz żydowski znajdujący się w Bielsku-Białej, w dzielnicy Aleksandrowice, przy ul. Cieszyńskiej 92.
Powstał w 1849 r. W latach 1868–1931 nadzór nad nim pełniło Bractwo Pogrzebowe „Chewra Kadisza”. Potem do 1963 r. była własnością kolejno: Gminy Wyznaniowej Żydowskiej i Kongregacji Wyznania Mojżeszowego. Następnie przeszedł do 1972 r. na własność Skarbu Państwa, po czym stał się cmentarzem komunalnym, którym zarządzało miasto. Od 1997 r. jest własnością Gminy Wyznaniowej Żydowskiej w Bielsku-Białej. W czasie II wojny światowej uległ poważnym zniszczeniom – skradziono bądź zniszczono ponad połowę nagrobków. W latach 60. XX wieku przeniesiono na niego część grobów ze zlikwidowanego cmentarza przy ul. Wyzwolenia. Od 1983 r. nekropolia ma status zabytku. W latach 80. i 90. XX wieku przeprowadzono liczne prace remontowe i porządkowe.
Powierzchnia kirkutu wynosi 23 900 m² (2,39 ha). Obszar ten podzielony jest na siedem sektorów, które z kolei dzielą się na rzędy. Znajduje się tu ok. 1,2 tys. nagrobków, przy czym liczba wszystkich miejsc pochówku szacowana jest na 3 tysiące.
W południowej części cmentarza znajduje się dom przedpogrzebowy zbudowany w 1885 r. w stylu neoromańsko-mauretańskim według projektu Karola Korna w miejscu starszego, powstałego w roku 1867. Najcenniejszym elementem jego wyposażenia są polichromie stropowe, wpisane do rejestru zabytków odrębnie.
Położony blisko centrum miasta cmentarz stanowi również enklawę dzikiej przyrody. Najcenniejszym elementem flory jest bluszcz pospolity z licznymi odmianami kwitnącymi.
Na cmentarzu wciąż odbywają się pochówki.
Historia.
Powstanie cmentarza.
Pierwsi Żydzi zamieszkujący Śląsk Cieszyński osiedlili się w Cieszynie, gdzie w 1647 r. powstał prywatny cmentarz żydowski. Chowano na nim Żydów z całego regionu, także z Bielska, w którym przedstawiciele tego narodu zamieszkiwali na stałe od połowy XVII wieku. Z biegiem lat zwiększała się liczba bielszczan pochodzenia żydowskiego. W 1837 r. było to już 427 osób. Tak liczna grupa w kilkutysięcznym wówczas mieście rozpoczęła starania o utworzenie niezależnej od Cieszyna gminy. Ważnym krokiem w kierunku utworzenia samodzielnej instytucji reprezentującej Żydów z Bielska i okolicy miało być także założenie własnego cmentarza.
Wybuch epidemii cholery w 1849 r. i związany z tym zakaz przewożenia zwłok stał się pretekstem do zakupu w lipcu 1849 r. przez spedytora Adolfa Brülla działki wartej 2500 guldenów (pieniądze pochodziły z dobrowolnych składek bielskiej społeczność żydowskiej) w podmiejskiej wsi Aleksandrowice przeznaczonej na cmentarz żydowski. Miesiąc później, 17 sierpnia, Urząd Obwodowy w Cieszynie wydał zezwolenie na uruchomienie kirkutu.
Początkowo właścicielem gruntu był Adolf Brüll, gdyż bielscy Żydzi nie tworzyli samodzielnej gminy, należąc do gminy cieszyńskiej. W 1862 r. faktycznym dysponentem cmentarza został uznany przez władze bielski Związek Wyznaniowy (niem. "Cultusvorstad"). Po oficjalnej rejestracji bielskiej gminy żydowskiej prawo własności zostało 25 października 1865 r. i 27 grudnia 1865 r. na Izraelicką Gminę Wyznaniową w Bielsku (niem. "Bielitzer Israelitische Cultusgemeinde").
Księgi metrykalne prowadzone są dopiero od roku 1874, stąd nie wiadomo, kto był pierwszym pochowanym. Na podstawie zachowanej księgi cmentarnej prowadzonej przez pierwszego opiekuna i przełożonego cmentarza, Samuela Braunberga, wiadomo jest, że pierwszego pochówku dokonano 31 lipca 1849 r.
Najstarszym zachowanym nagrobkiem jest macewa siedemnastoletniego Josefa Neumanna, zmarłego 3 września 1849 r. Do 1995 r. znajdowała się w centralnej części sektora F, obecnie możemy ją oglądać w domu przedpogrzebowym. Inne groby z początków istnienia cmentarza również znajdują się w sektorze F, z czego wynika, że jest to najstarsza część nekropolii.
XIX i początek XX wieku.
W 1867 r. firma budowlana bielskiego architekta Andrzeja Walczoka zbudowała w południowej części cmentarza dom przedpogrzebowy. Koszty budowy zostały pokryte z dobrowolnych datków członków miejscowej gminy żydowskiej. Budynek spłonął w latach 80. XIX w. Po uporządkowaniu terenu, w 1885 r., wzniesiono w tym samym miejscu nowy budynek zaprojektowany przez Karola Korna, który architekturą nawiązywał do innych żydowskich obiektów w mieście – synagogi i siedziby kahału.
Trzy lata po utworzeniu Izraelickiej Gminy Wyznaniowej w Bielsku, w 1868 r., powstało "Stowarzyszenie Chewra Kadisza Izraelickiej Gminy Wyznaniowej dla Pielęgnowania Chorych i Chowania Zwłok w Bielsku", zwane w skrócie "Bractwem Pogrzebowym „Chewra Kadisza”". Przejęło ono obowiązki związane z utrzymaniem i administrowaniem cmentarza.
Również w 1868 r. cesarz Franciszek Józef I wydał ustawę dotyczącą międzywyznaniowych stosunków obywateli, która mówiła m.in. o tym, że żadna gmina wyznaniowa nie może odmówić pochówku na swoim cmentarzu osobie do tej gminy nie należącej jeżeli w miejscu śmierci bądź znalezienia zwłok nie ma cmentarza, kościoła czy wspólnoty wyznaniowej odpowiedniej dla zmarłego albo też chodzi o pochówek we wspólnym grobie rodzinnym. W Bielsku ustawa ta znalazła największe zastosowanie w odniesieniu do spokrewnionych ze sobą rodzin Friedländerów i Baumów. Już w roku wydania ustawy u boku Moritza Friedländera spoczął syn Wilhelm, będący luteraninem. Kilka lat później na cmentarzu ewangelickim wystawiono okazały grobowiec, do którego postanowiono przenieść ciała zmarłych członków obu rodzin pochowanych na cmentarzu żydowskim. Wydarzenie to spotkało się z krytyką zarówno środowisk protestanckich, jak i żydowskich. W późniejszym okresie zdarzało się kilkukrotnie, że na kirkucie grzebano osoby uważające się za ateistów, bądź Gmina Wyznaniowa Żydowska występowała z prośbą, by Żyda pochowano w rodzinnym grobie na cmentarzu chrześcijańskim.
Wielu Żydów zostało w latach 1914–1918 zostało zmobilizowanych do walki na frontach I wojny światowej. Wielu spośród rannych w zachodniej Galicji trafiało do Bielska: do szpitala miejskiego lub lazaretu przy koszarach na Górnym Przedmieściu. Ci, którzy nie dochodzili do zdrowia, chowani byli na okolicznych cmentarzach. Dla żołnierzy żydowskich Bractwo Pogrzebowe „Chewra Kadisza” wyznaczyło osobną kwaterę we wschodniej części kirkutu, stanowiącą dziś sektor E. Spoczywają tu zarówno żołnierze armii Austro-Węgier, jak i polscy legioniści oraz kilku jeńców rosyjskich. Wśród żołnierzy austro-węgierskich pochowanych na cmentarzu żydowskim w Aleksandrowicach jest trzech muzułmanów wchodzących w skład pułków piechoty z Bośni i Hercegowiny: Chatybarachmam Chabibulin, Dedo Karachodzić i Bego Turonowić. Tylko niektórym żołnierzom spoczywającym ufundowano nagrobki, a do dziś przetrwało ich zaledwie pięć. Na pozostałych grobach „Chewra Kadisza” umieściło jedynie tabliczki z imieniem i nazwiskiem oraz numerem grobu.
W 1929 r. w kwaterze wojskowej powstał wspólny pomnik żołnierski. Ma on kształt prostokąta, który wewnątrz dzieli się na trzy części. Część środkowa jest zwieńczona półkolistym łukiem, który nadaje jej kształt macewy. W zwieńczeniu tym wyrzeźbiono Gwiazdę Dawida otoczoną napisem w języku hebrajskim: ציוז הלז לחללי מלחמת העולם / תרע״ר – תרע״ח, co w tłumaczeniu oznacza: "Znak ten dla zabitych podczas wojny światowej / 1914 – 1918". Poniżej znajduje się płaskorzeźbione przedstawienie symboliczne – drzewo z obciętymi i połamanymi gałęziami symbolizujące zmarłych jako odciętych/odłamanych od Drzewa Życia. U podstawy znajduje się granitowa tablica z tekstem w języku jidysz: צער עהרונג / אונזערער יידישעןצור העלדען / 1914–1918 / געיוידמעט פאן דער הברה / קדישא ביעלסקא 1929, co w tłumaczeniu oznacza: "Dla uczczenia / naszych żydowskich bohaterów / 1914–1918 / ofiarowane przez Chewra / Kadisza Bielsko 1929". Boczne części pomnika zawierają dwie granitowe tablice z wyrytymi nazwiskami 61 spoczywających tam żołnierzy.
W 1928 r. grupa ortodoksyjnych żydów bielskich zwróciła się z prośbą do „Chewra Kadisza”, aby utworzyć dla nich odrębną kwaterę na cmentarzu w Aleksandrowicach. Wcześniej byli oni chowani na kirkucie w Białej, uważanym za bardziej przyjazny dla ludności ortodoksyjnej, opłaty za pochówki w sąsiednim mieście były dwukrotnie większe, co stanowiło problem dla uboższej części społeczności. Rozmowy na ten temat ciągnęły się 10 lat (patrz niżej).
W latach 30., ze względu na znaczne wpływy finansowe Bractwa Pogrzebowego „Chewra Kadisza”, Zarząd Gminy Wyznaniowej Żydowskiej (nowa nazwa od 1924 r.) postanowił przejąć kompetencje i rozporządzanie funduszami Bractwa. Po rocznych negocjacjach udało się dojść obu stronom do porozumienia i gmina żydowska przejęła od 1 stycznia 1932 r. władzę nad gromadzeniem i rozporządzaniem finansami, pozostawiając „Chewra Kadisza” wyłącznie kwestie związane z chowaniem zmarłych.
W 1931 r. dwaj członkowie „Chewra Kadisza”, Ignacy Marmor oraz Filip Reich, korzystając z rejestru założonego przez Samuela Braunberga, wykonali nową księgę cmentarną, zawierającą wykaz wszystkich pochowanych w latach 1849–1931. Spis zawierał imię, nazwisko, sektor, rząd i numer grobu. Był on systematycznie uzupełniany, znajdują się w nim nawet wpisy z okresu powojennego.
W latach 30. Gmina Wyznaniowa Żydowska zakupiła z przeznaczeniem na rozbudowę kirkutu działkę sąsiadującą z cmentarzem od zachodu (dzisiejszy sektor G). Po jej nabyciu nasiliły się żądania ortodoksyjnych żydów, aby utworzyć dla nich odrębną kwaterę. Po 10 latach od rozpoczęcia negocjacji w tej sprawie, w 1938 r., w obecności ortodoksyjnego rabina Sterna, postępowego rabina dr Steinera i prezesa gminy Zygmunta Arzta poświęcono kwaterę. Nie wiadomo, gdzie dokładnie się znajdowała, ponieważ została całkowicie zniszczona w czasie wojny. Prawdopodobne jest jednak, że miejscem pochówku ortodoksów była nowo zakupiona działka, gdyż wcześniej odrzucali oni możliwość urządzenia kwatery na starej części kirkutu. Na podstawie pisma Rudolfa Wiesnera do starosty bielskiego wiadome jest, że w 1942 r. w kwaterze ortodoksyjnej znajdowało się 45 grobów. Pismo to potwierdza także przypuszczenia nt. lokalizacji kwatery, gdyż czytamy w nim: "(...) przeniesienia (...) z nowszej części na starszą".
W roku 1938 Aleksandrowice stały się częścią Bielska, więc cmentarz znalazł się w granicach miasta.
II wojna światowa.
Po włączeniu Bielska w skład III Rzeszy w 1939 r. władze niemieckie utworzyły na bazie Gminy Wyznaniowej Żydowskiej "Radę Starszych" (niem. "Altenrat"), na czele której stanął Józef Trotter. Nowe ciało przejęło obowiązki w zakresie zarządzania cmentarzem. Nieprecyzyjne zapisy w księdze cmentarnej nie pozwalają na dokładną inwentaryzację pochówków w latach 1940–1944. Szacuje się, że w tym okresie pochowano na kirkucie ok. 20 osób (wszystkie w dzisiejszym sektorze A).
W październiku 1941 r. burmistrz Bielska, Rudolf Wiesner, wystąpił z inicjatywą likwidacji cmentarza. Teren cmentarza miał być wykorzystany pod budownictwo mieszkaniowe w ramach Programu Budownictwa Wojennego. Prezydent Rejencji w Katowicach zezwolił na likwidację, przy czym zgodził się na natychmiastową budowę mieszkań jedynie na nowej, zakupionej w latach 30. działce, pisząc w piśmie do starosty bielskiego: "„istniejące groby muszą istnieć przez 40 lat od ostatniego pochówku, w przeciwnym razie musi zostać dokonane przeniesienie grobów”". Władze miejskie rozpoczęły przygotowania do zagospodarowania nowej części cmentarza, pojawił się jednak problem własności w zapisie hipotecznym – miasto nie mogło podzielić na mniejsze gruntu będącego z punktu widzenia prawa własnością Gminy Wyznaniowej Żydowskiej. Problem został rozwiązany dopiero w listopadzie 1942 r. NSDAP na Okręg Górnośląski w piśmie do Nadprezydenta Prowincji Górnośląskiej uregulowała kwestię zamknięcia cmentarzy żydowskich: "„(...) już teraz zachodzi częściowa potrzeba zamknięcia tych cmentarzy. (...) nie można się w tej sprawie niewolniczo trzymać paragrafów ustawy, lecz trzeba robić to, co jest celowe i potrzebne.”" Po zgodzie nadprezydenta na natychmiastowe zamykanie kirkutów, los cmentarza w Bielsku był przesądzony. 29 października 1943 r. likwidację cmentarzy żydowskich powstrzymało pismo Konserwatora Zabytków Prowincji, w którym czytamy, że Państwowy Instytut Historii Nowych Niemiec zamierza spisać napisy z nagrobków na cmentarzach żydowskich, gdyż są one ważnym materiałem źródłowym do badań nad "„genealogią żydostwa i jego rozprzestrzenienia wśród ludności niemieckiej”". Po spisie definitywną zgodę na zamknięcie cmentarza wydano w lutym 1944 r. Nie wiadomo, dlaczego władze miejskie nie zrealizowały wcześniejszych zamierzeń.
Ostatecznie bielski cmentarz żydowski nie został zlikwidowany. Uległ jednak wielkim zniszczeniom. Skradziono bądź zniszczono ponad połowę nagrobków – dziś jest ich 1200, podczas gdy liczba wszystkich grobów sięga 3000. Najbardziej ucierpiał najstarszy sektor F, na którym brakuje 95% nagrobków, oraz całkowicie zlikwidowana kwatera dla żydów ortodoksyjnych. Uszkodzony został również pomnik żołnierski, dom przedpogrzebowy i mury.
Okres powojenny.
W marcu 1945 powstał Komitet Żydowski w Bielsku, który był pierwszą w mieście żydowską organizacją zajmującą się prowadzeniem ewidencji ocalonych Żydów i zapewnieniem pomocy, opieki socjalnej, wyżywienia i organizacją życia religijnego. Przejął on obowiązki związane z administrowaniem cmentarzem i opieką nad nim. Dwa lata później został przekształcony w "Kongregację Wyznania Mojżeszowego w Bielsku" (od 1951 "w Bielsku-Białej").
Tuż po wojnie na wielu nagrobkach osób zmarłych przed 1939 zaczęto dopisywać się informacje o krewnych, którzy zginęli w latach 40. Były to zarówno krótkie dopiski, jak i dość szczegółowe opisy – kim byli, gdzie i kiedy zginęli itp.
28 września 1945 Starostwo Powiatowe w Bielsku skierowało do Komitetu Żydowskiego pismo, w którym nakazano w ciągu miesiąca usunięcie z cmentarza napisów w języku niemieckim w ramach akcji „walki z niemczyzną”. 6 października Komitet poinformował starostwo o usunięciu napisów, co nie było zgodne z prawdą, gdyż większość nagrobków zachowało niemieckie inskrypcje. W wielu przypadkach nagrobki zostały przewrócone częścią inskrypcyjną w stronę ziemi w celu ukrycia napisów.
W grudniu 1946 Komitet Organizacyjny Żydowskich Kongregacji Wyznaniowych w Polsce przekazał z funduszu inwestycyjnego 50 000 zł na rzecz renowacji poważnie zniszczonego cmentarza. Rok później dokonano inwentaryzacji wyremontowanego domu przedpogrzebowego. Kolejny remont odbył się na początku lat 60., kiedy zdewastowano ceglane mury i bramy wejściowe.
W 1963 na podstawie dekretu o majątkach opuszczonych i poniemieckich z 1945 cmentarz na skutek zasiedzenia przeszedł na własność Skarbu Państwa. Kongregacja odwołała się od tej decyzji, dowodząc, że nieruchomość, będąca już w latach 30. własnością gminy żydowskiej, jest w jej posiadaniu jako czynny, użytkowany cmentarz. Ponadto w myśl ustawy z 1959 przejęcie na własność państwa czynnego cmentarza wyznaniowego nie mogło się odbyć bez zgody Ministra Gospodarki Komunalnej. Mimo odwołań i protestów właścicielem cmentarza został Skarb Państwa.
5 października 1965 Miejska Rada Narodowa w Bielsku-Białej wystąpiła do Wojewódzkiej Rady Narodowej w Katowicach o zamknięcie i likwidację części cmentarza o powierzchni 9197 m² – pustej działki zakupionej w latach 30. (dziś sektor G). Miała ona zostać przeznaczona pod budownictwo mieszkalne. Kongregacja odwołała się od tej decyzji, argumentując, że w starszej części zaczyna brakować miejsca i w najbliższej przyszłości działka ta może być wykorzystywana. Ostatecznie katowicka WRN zgodziła się na pozostawienie cmentarza w całości.
Jednocześnie władze miejskie i wojewódzkie postanowiły zlikwidować cmentarz w Białej, przy ul. Wyzwolenia. Likwidacja nekropolii była zdaniem władz konieczna dla rozbudowy Południowych Zakładów Sprzętu Sportowego „Polsport”. Po długich dyskusjach Kongregacja zgodziła się na ekshumację części zwłok z bialskiego kirkutu. Między czerwcem 1966 a majem 1967 ekshumowano prochy ze 170 spośród około 1700 grobów. Trafiły one wraz z nagrobkami na cmentarz w Aleksandrowicach – na pustą działkę, stanowiącą dzisiejszy sektor G.
W 1972 na mocy postanowienia Sądu Rejonowego w Bielsku-Białej cmentarz żydowski przeszedł pod zarząd miasta jako cmentarz komunalny.
Lata 50., 60. i 70. to postępująca dewastacja cmentarza. Hodowano tu zwierzęta domowe i ptactwo hodowlane, wypasano bydło, a sala domu przedpogrzebowego stała się miejscem składowania trawy. Dwukrotnie, w 1962 i 1979, interweniowała w tej sprawie Miejska Stacja Sanitarno-Epidemiologiczna. Problemem był też brak nowej księgi cmentarnej, uwzględniającej zniszczenia z czasów wojny, przez co odwiedzający kirkut niejednokrotnie mieli trudności z odnalezieniem grobu.
W 1983 na mocy decyzji Państwowej Służby Ochrony Zabytków cmentarz został uznany za zabytek. Rok później Wojewódzki Konserwator Zabytków w Bielsku-Białej przedstawił bielskiemu Zarządowi Zieleni Miejskiej dokładny zakres niezbędnych prac remontowych wraz z praktycznymi wskazówkami dotyczącymi przeprowadzenia renowacji cmentarza i domu przedpogrzebowego. Pierwszy projekt remontu – wymiana pokrycia dachu domu przedpogrzebowego został pozytywnie zaopiniowany w 1985.
29 sierpnia 1988 na wniosek Wydziału Kultury i Sztuki Urzędu Wojewódzkiego w Bielsku-Białej formalnie orzeczono wpis "całości cmentarza, w granicach ogrodzenia murem, wraz z murem ogrodzeniowym, nagrobkami, zielenią cmentarną, układem alej i ścieżek, grobami i nagrobkami zabytkowymi, a także z zabytkowym domem przedpogrzebowym, murowanym z cegły, z jego wystrojem oraz zabudowaniami gospodarczo-mieszkalnymi i obrzędowymi" do rejestru zabytków województwa bielskiego pod numerem A-582/88. W 1997 na wniosek Gminy Wyznaniowej Żydowskiej wystrój malarski i posadzka domu przedpogrzebowego zostały odrębnie wpisane do rejestru pod numerem B-61/1.
Pod koniec lat 80. z inicjatywy ówczesnego opiekuna cmentarza, Leopolda Kleina, przedsięwzięto akcję porządkowania kirkutu, m.in. podnoszenia nagrobków przewróconych w latach 40. w celu ukrycia niemieckich napisów.
W 1991 do opieki nad cmentarzem zobowiązała się Fundacja Rodziny Nissenbaumów. Gruntownie wyremontowała ona kwaterę żołnierzy poległych w I wojnie światowej, odnawiając wszystkie 61 grobów, a także pomnik żołnierski. Rok później przystąpiono do kolejnych prac renowacyjnych, które stały się możliwe dzięki dotacji Funduszu Współpracy Polsko-Niemieckiej oraz zbiórce pieniędzy wśród członków Związku Bielsko-Bialskich Żydów w Izraelu. Fundusz remontowy wsparli także Wojewódzki Konserwator Zabytków w Bielsku-Białej, Urząd Wojewódzki w Bielsku-Białej oraz Urząd Rady Ministrów – Biuro ds. Wyznań. W domu przedpogrzebowym wykonano prace, z dokumentacji których wynika, że zapobiegły katastrofie budowlanej, która groziła zabytkowemu budynkowi. Z pieniędzy Fundacji Nissenbaumów teren wokół domu przedpogrzebowego został zrekultywowany, urządzono również trawniki. W tym samym czasie na cmentarz powróciły fragmenty nagrobków, które w 1949 posłużyły przy budowie Pomnika Wdzięczności Armii Radzieckiej na pl. św. Mikołaja. W 1999 rozpoczęto, finansowaną przez generalnego konserwatora zabytków, konserwację cennych polichromii stropowych w domu przedpogrzebowym. W tym samym roku Gmina Wyznaniowa Żydowska zleciła uporządkowanie cmentarnej zieleni.
W 1992 nastąpiła kolejna zmiana prawa własności cmentarza. Wojewoda bielski stwierdził nabycie z mocy prawa nieruchomości na rzecz miasta Bielsko-Biała. Kongregacja Wyznania Mojżeszowego odwołała się od tej decyzji do Krajowej Komisji Uwłaszczeniowej, która w 1993 uchyliła decyzję wojewody i przekazała sprawę do ponownego rozpatrzenia przez organ pierwszej instancji. Sytuacja zmieniła się pięć lat później, w roku 1997, kiedy ten sam Urząd Wojewódzki w Bielsku-Białej w drodze administracyjnej zwrócił prawo własności cmentarza Gminie Wyznaniowej Żydowskiej w Bielsku-Białej, będącej prawnym następcą bielskiej Kongregacji Wyznania Mojżeszowego.
W 1995 dokonano ponownej inwentaryzacji cmentarza. Oprócz spisu i nowej numeracji grobów, podzielono nekropolię na siedem sektorów, dzielących się na rzędy.
W 2002 Urząd Miejski w Bielsku-Białej wydał książkę autorstwa Jacka Proszyka pt. „Cmentarz żydowski w Bielsku-Białej”, będącą efektem badań historycznych prowadzonych na cmentarzu od połowy lat 90.
Dzięki zbiórkom pieniędzy wśród mieszkańców miasta, w 2009 na cmentarzu odsłonięto nowe nagrobki (pierwotne przepadły w czasie wojny): Salomona Halberstama, Salomona Pollaka, Karola Korna oraz rabinów: Lazara Frankfurtera, Wolfa Lessera i Michaela Schönguta. W domu przedpogrzebowym odsłonięto tablice ku czci Aleksandra Martena i Arie Jana Machaufa.
7 września 2009 odsłonięto pomnik "Ku pamięci żydowskich obywateli Bielska-Białej i okolicy, którzy w latach 1939–1945 zostali zamordowani przez hitlerowców bądź zmarli na wygnaniu".
Statystyka pochówków.
Brak jest ksiąg metrykalnych obejmujących zgony przez pierwsze 25 lat istnienia cmentarza, stąd też wszelkie statystyki prowadzone są dopiero od roku 1874. Na podstawie zachowanej księgi cmentarnej prowadzonej od 1849 r. można jednak szacować, że w pierwszym okresie pochowano około 500 osób.
Do 1939 r. liczba pochowków wahała się zazwyczaj między 20 a 50 w ciągu roku. Najwięcej, bo aż 85 osób pochowano w roku 1918. Liczbę tę zawyżyli przede wszystkim żołnierze. Od 1940 r. liczba osób grzebanych na kirkucie drastycznie spadła, wynosząc odtąd zawsze poniżej 10. W okresie powojennym kilkukrotnie nie odnotowano w ciągu roku żadnego pochówku.
Łącznie w ciągu 160 lat istnienia nekropolii pochowano na niej około 3600 osób.
Najstarsze osoby pochowane na kirkucie w Aleksandrowicach to zmarli w wieku 104 lat: Salomon Hamburger (1771–1875) oraz Benjamin Falek (1896–2000).
Położenie i kształt przestrzenny.
Cmentarz żydowski znajduje się w śródmiejskiej części dzielnicy Aleksandrowice, pomiędzy ulicami Cieszyńską na południu i M. Konopnickiej na północy. Według numeracji położony jest przy ul. Cieszyńskiej 92. Zajmuje pięć działek ewidencyjnych: parcele budowlane nr 89 i 95 oraz parcele gruntowe nr 579/3, 580 i 584. Wokół występuje zróżnicowana zabudowa: kamienice, domy jednorodzinne oraz bloki mieszkalne (osiedla: Piastowskie i Słoneczne).
Powierzchnia kirkutu wynosi 23 900 m² (2,39 ha), z czego same nagrobki zajmują ok. 10 tys. m² (1 ha).
Obszar cmentarza to teren pochyły, opadający ku ul. Cieszyńskiej. Dom przedpogrzebowy leży na wysokości 361 m n.p.m.
Na cmentarz prowadzą trzy bramy: dwie od strony ul. Konopnickiej oraz jedna, główna, od strony ul. Cieszyńskiej. Główna aleja biegnie od domu przedpogrzebowego w kierunku północnym. Jest ona zwana "Aleją Zasłużonych".
Bielski kirkut można podzielić na trzy zasadnicze części. Na południu, w otoczeniu zieleni pozbawionej nagrobków, znajduje się dom przedpogrzebowy. Za nim rozciąga się prostokątna powierzchnia grzebalna, w większości zapełniona grobami. Część trzecia to oddzielona od reszty murem działka dokupiona w okresie międzywojennym, na której znajdują się jedynie groby przeniesione z cmentarza przy ul. Wyzwolenia.
Od 1995 r. nekropolia podzielona jest na siedem sektorów oznaczonych literami A–G, które z kolei dzielą się na rzędy.
Sektor A jest najmłodszą i najlepiej zachowaną kwaterą, zlokalizowaną w części południowo-wschodniej. Sektor B znajduje się również w części południowej (na zachód od sektora A) i był użytkowany od końca XIX w. do lat 20. następnego stulecia. Sektor C, użytkowany w tym samym okresie co B i położony na północ od A, to kwatera obejmująca groby najbogatszych osób, na co wskazuje przede wszystkim kształt oraz wielkość nagrobków. Sektor D położony w części północno-zachodniej jest kwaterą dziecięcą, na której chowano dzieci i młodzież, które nie ukończyły 13 lat. Był użytkowany od założenia cmentarza do czasów II wojny światowej. Jest bardzo zaniedbany, a większość spośród niewielu zachowanych nagrobków jest uszkodzona. Sektor E leży pomiędzy sektorami A i D. Pochowano tu żołnierzy pochodzenia żydowskiego, którzy zginęli podczas I wojny światowej. Sektor F w części północno-zachodniej najstarsza część cmentarza, na której zachowało się bardzo mało nagrobków. Szacuje się, że brakuje na nim około 95% mogił. Sektor G jest najrozleglejszą, a zarazem posiadającą najmniej grobów częścią kirkutu. Obszar oddzielony murem od reszty był użytkowany dwukrotnie: w latach 30. XX wieku utworzono tu zniszczoną w czasie wojny kwaterę ortodoksyjną, a w latach 60. pochowano tu przymusowo ekshumowane zwłoki z likwidowanego cmentarza przy ul. Wyzwolenia. Znajduje się w części zachodniej, na działce dokupionej w okresie międzywojennym.
Nagrobki.
Forma.
Formy nagrobne występujące na bielskim kirkucie można podzielić, biorąc pod uwagę czas powstania.
Od powstania cmentarza w 1849 r. aż do końca XIX w. najpopularniejsze były klasyczne macewy wykonane z piaskowca – prostokątne płyty zamknięte łukiem półkolistym lub dwuspadowo, w zwieńczeniu których znajduje się ornament, przedstawienie symboliczne bądź formuła wstępna inskrypcji, a ścianę przednią wypełnia epitafium. Zdarzają się też macewy, których zwieńczenia ujęto w ćwierćkoliste naddatki, a także posiadające wyodrębniony trójstopniowy cokół i przyczółek oddzielony belkowaniem. Na kilku grobach małżeństw umieszczono macewy podwójne. Większość macew z bielskiej nekropolii została skradziona w latach 40. XX w., bądź uległa zniszczeniu w wyniku erozji. Najwięcej zachowało się w najstarszym sektorze F.
Bardziej zamożne osoby, ulegając wpływom kultury austriackiej, stawiały na grobach bliskich dużych rozmiarów (do 3 m) obeliski. Są to monolityczne słupy czworoboczne w formie ostrosłupa, zwężające się ku górze, ścięte u szczytu, umieszczone na cokole lub postumencie. Napisy znajdują się zarówno na postumencie, jak i w części górnej. Obeliski szybko stały się najpopularniejszą formą nagrobną i były powszechnie stosowane do lat 20. XX wieku.
Rzadsze były w początkach XX stulecia groby w formie aediculi – wnęki lub kapliczki umieszczonej na cokole. Zdarza się, że ich fronton wsparty jest na dwóch kolumnach.
W okresie międzywojennym rozpowszechniły się stele – pionowe, zdobione płyty, ograniczone po bokach symetrycznymi półkolumnami, przytrzymującymi profilowany gzyms i zwieńczone frontonem w różnorodnych kształtach. Pomiędzy półkolumnami znajduje się tablica inskrypcyjna, a w zwieńczeniu przedstawienia symboliczne. Stawiano wówczas także prostokątne płyty pozbawione ornamentyki.
Po II wojnie światowej na grobach zaczęto stawiać proste, pionowe płyty z płaskim zwieńczeniem lub półkolistym łukiem. Na tym tle wybitną skromnością cechuje się grób Benziona Sokirańskiego (zm. 1953), którego jedynym elementem dekoracyjnym jest Gwiazda Dawida.
Do nagrobków, których nie można zakwalifikować do żadnej z wymienionych form należą:
Współczesne nagrobki nie różnią się niczym (poza brakiem krzyża) od grobów na cmentarzach chrześcijańskich.
Wielkość.
Największym pojedynczym nagrobkiem (a zarazem jednym z najstarszych) jest obelisk upamiętniający zmarłego w 1862 r. fabrykanta Moritza Bauma. Ma wysokość 3 m, wymiary podstawy 0,9 × 0,45 m oraz wymiary przy zwieńczeniu 0,7 × 0,45 m.
Inne wysokie obeliski upamiętniają dr Josefa Körbela – 3,2 m oraz kupca Isaaka Goldberga – 3 m. Niewiele mniejsze są obeliski na grobach Susanny Baum i Leopolda Bauma. Najniższy ustawiony jest na grobie Emila Neumana – ma 60 cm. Najczęściej jednak groby w formie obelisku osiągają od 1,5 do 2 m wysokości.
Najmniejszymi z kolei nagrobkami są macewy dziecięce.
Od pojedynczych nagrobków o wiele większe są grobowce, których średnie wymiary to 3 m wysokości i 3 m szerokości. Największym jest, w całości wykonany z czarnego marmuru, zwieńczony dwuspadowo, otoczony kutym metalowym ogrodzeniem, prostokątny pomnik upamiętniający kupca Hermanna Lindnera i jego żonę Rosę.
Materiały.
Nagrobki znajdujące się na bielskim cmentarzu żydowskim wykonane zostały z wielu różnych surowców, począwszy od słabej jakości piaskowca po szlachetne odmiany marmuru.
Materiały, które posłużyły do budowy nagrobków na kirkut to:
Inskrypcje.
Inskrypcje najczęściej są wykonane w formie rytego napisu, do rzadkości należą napisy wypukłe. Zdarza się, że imię zmarłego bądź formuła końcowa mają formę płaskorzeźby.
Teksty na nagrobkach bielskiego kirkutu wykuto w czterech językach: hebrajskim, niemieckim, polskim oraz jidysz. Większość posiada inskrypcje podwójne: po hebrajsku oraz w którymś z pozostałych języków. Praktycznie wszędzie znajdują się dwa elementy inskrypcji hebrajskiej – formuła wstępna פ״ט lub פ״נ oraz końcowa ת נ צ ב ה.
Inskrypcje w języku hebrajskim.
Inskrypcje w, uważanym za święty, języku hebrajskim, występują na większości nagrobków. Są one wykonane klasycznym alfabetem hebrajskim, a litery są pozbawione ozdobników. Ze względu na postępowy charakter bielskiej gminy, a przez to przywiązywanie mniejszej wagi do tradycyjnych formuł, zdecydowanie dłuższe inskrypcje (nawet 20 wersów) występują na grobach przeniesionych z nekropolii przy ul. Wyzwolenia. Na pozostałych rzadko przekraczają 10 wersów.
W okresie międzywojennym ilość inskrypcji hebrajskich na nowych grobach zaczęła bardzo szybko maleć. Wynikało to głównie z powodu wysokich kosztów wykucia napisów. Jednocześnie po II wojnie światowej w wielu przypadkach zrezygnowano z umieszczania hebrajskich napisów – spośród powstałych po wojnie nagrobków tylko dwa (Tylla Schlenger i Mosze Loschsberger) mają inskrypcje wyłącznie hebrajskie. Odejście od tradycji spowodowane było m.in. brakiem dobrej znajomości hebrajskiego wśród członków gminy wyznaniowej oraz brakiem kamieniarzy znających hebrajski alfabet – ostatnim był Szymon Wulkan zmarły w 1969 r.
W końcu XX wieku bielska gmina żydowska powróciła do tradycji umieszczania inskrypcji hebrajskich na nagrobkach wykonywanych na jej zamówienie.
W wielu przypadkach inskrypcje hebrajskie występują obok napisów w języku niemieckim lub polskim.
Schemat inskrypcji hebrajskich.
Hebrajskie inskrypcje na cmentarzu żydowskim w Bielsku-Białej posiadają jednolity schemat charakterystyczny dla wszystkich żydowskich grobów. Składają się z następujących części:
Inskrypcje w języku niemieckim.
Inskrypcje w języku niemieckim należą do, zaraz po hebrajskich, najczęściej spotykanych, ponieważ przed 1945 r. dla większości bielskich żydów był on językiem ojczystym. Tekst niemiecki jest pisany zarówno zwykłą czcionką, jak i kursywą oraz pismem gotyckim.
Inskrypcje niemieckie nie miały ustalonego schematu i różnią się od siebie pod względem ilości tekstu. Spotkać można bardzo krótkie informacje – imię i nazwisko oraz daty urodzenia i śmierci, nieco dłuższe, zawierające np. informacje o zawodzie czy działalności, ale także – wzorowane na hebrajskich – wiersze o cnotach zmarłego, sensie życia, Bogu, żałobie po śmierci, a także działalności i zasługach. Formuły końcowe nie różnią się od umieszczanych na grobach chrześcijańskich.
Daty zapisane są według kalendarza gregoriańskiego.
Inskrypcje w języku polskim.
Pierwsze inskrypcje w języku polskim zaczęły się pojawiać w okresie międzywojennym. Początkowo były to krótkie informacje (np. "urodzony", "zmarł") oraz formuły końcowe. Rzadziej spotykane były napisy wyłącznie po polsku.
Polskie inskrypcje rozpowszechniły się po II wojnie światowej. Początkowo były to przede wszystkim dopisywane na grobach osób zmarłych przed 1939 r. informacje o krewnych, którzy zginęli w latach 40. Są to zarówno krótkie dopiski, jak i dość szczegółowe opisy – kim byli, gdzie i kiedy zginęli itp. Spośród zwrotów spotykanych na nagrobkach najczęściej występują: "ku pamięci", "pamięci ofiar okupacji hitlerowskiej", "zamordowani w latach 1939–1945", "męczennikom terroru hitlerowskiego" oraz "pamięci pomordowanych przez zbirów hitlerowskich / hitlerowskich barbarzyńców". Po polsku wyryto także napisy na grobach żydowskich żołnierzy poległych podczas wojny. W późniejszym okresie, ze względu na brak ludności niemieckojęzycznej oraz coraz słabszą znajomość hebrajskiego, polski stał się dominującym językiem na nowych nagrobkach.
Daty zapisane są według kalendarza gregoriańskiego. Zdarza się, że obok znajduje się data według kalendarza żydowskiego.
Inskrypcje w języku jidysz.
Inskrypcje w języku jidysz, dialekcie wytworzonym przez średniowiecznych Żydów zamieszkujących państwa niemieckie, należą na bielskim cmentarzu do najrzadszych. Wynika to z faktu, że bielscy Żydzi praktycznie w ogóle go nie używali – przeważała to ludność niemieckojęzyczna (rzadziej polskojęzyczna), podczas gdy w liturgii używano hebrajskiego.
Najdłuższa zachowana inskrypcja w jidysz znajduje się na pomniku upamiętniającym żołnierzy żydowskiego pochodzenia, którzy zginęli w czasie I wojny światowej.
Symbolika.
Na wielu nagrobkach, oprócz inskrypcji, znajdują się przedstawienia symboliczne. Najczęściej są to płaskorzeźby zwieńczające epitafia. Spełniają one zarówno funkcję dekoracji, jak i symbolu.
W porównaniu z wieloma innymi kirkutami, bielski jest dość ubogi w symbolikę nagrobną. Wynika to m.in. z faktu, że była ona chętniej stosowana przez środowiska ortodoksyjne, a gmina bielska miała charakter postępowy.
Symbole nagrobne spotykane na cmentarzu żydowskim w Bielsku-Białej to:
Część z tych symboli łączy się ze sobą na nagrobkach. Zdarza się również, że na jednym grobie umieszczono kilka przedstawień symbolicznych.
Kamieniarze.
Dzięki zamieszczonym na nagrobkach sygnaturom znanych jest większość nazwisk kamieniarzy wykonujących groby na bielski cmentarz żydowski.
Najwięcej nagrobków pochodzi z zakładu Salomona Leisera Wulkana. Był on członkiem wywodzącej się z Oświęcimia rodziny o wieloletnich tradycjach kamieniarskich. Miał początkowo zakład przy pl. Solnym w Oświęcimiu, a następnie w Bielsku przy ul. Blichowej 19, potem Nad Ścieżką 5. O prężnej działalności jego zakładu świadczą przede wszystkim bardzo liczne reklamy zamieszczane w bielskich gazetach: "Bielitz-Bialaer Anzeiger" (pol. "Wieści Bielsko-Bialskie") oraz "Jüdisches Volksblatt – Tygodnik Żydowski".
Spora część grobów została także wykonana w zakładach:
Pojedyncze nagrobki pochodzą z zakładów, którzy prowadzili następujący kamieniarze:
Dom przedpogrzebowy.
Dom przedpogrzebowy, czyli budynek, w którym odbywają się nabożeństwa żałobne, znajduje się w południowej części cmentarza, naprzeciw wejścia od strony ul. Cieszyńskiej, w otoczeniu zieleni. Obrzędy pogrzebowe odprawiane są w sali znajdującej się w środkowej części budynku. Skrzydło zachodnie mieści kostnicę, natomiast w skrzydle wschodnim zamieszkuje opiekun cmentarza wraz z rodziną.
Pierwszy dom przedpogrzebowy został zbudowany w 1867 r. przez firmę budowlaną bielskiego architekta Andrzeja Walczoka. Koszty budowy zostały pokryte z dobrowolnych datków członków miejscowej gminy żydowskiej. Na początku lat 80. XIX w. budowla, znacznie mniejsza od obecnej, spłonęła. Po uporządkowaniu terenu, w 1885 r., wzniesiono w tym samym miejscu nowy budynek zaprojektowany przez Karola Korna.
Obecnie jest to jedyny żydowski budynek sakralny w mieście. Jego architektura (łącząca w sobie elementy neoromanizmu i stylu mauretańskiego), a w szczególności dwubarwna (czerwono-żółta) elewacja jest zbliżona do architektury innych obiektów projektu Korna – nieistniejącej już synagogi przy ul. Mickiewicza oraz sąsiadującego z nią budynku Sądu Rejonowego (dawnej siedziby żydowskiej gminy wyznaniowej w Bielsku), a także Dworca Głównego.
Dach domu przedpogrzebowego jest przykryty blachą na więźbie drewnianej. Posadzka w sali głównej wykonana została z dwubarwnej terakoty obwiedzionej bordiurą o plecionkowym ornamencie.
Najcenniejszym elementem wnętrza budynku są polichromie stropowe znajdujące się w sali głównej. Zajmują powierzchnię 144 m² (16 × 9 m). Zaprojektowano je na zasadzie podziałów przy zastosowaniu profilowanych belek ze złoconymi kanelurami. Podstawy belek mierzą 1 × 0,15 m, natomiast profilowane belki 1 × 0,5 m. Strop oddzielony jest od ścian malowanymi podziałami fasety i profilowanymi gzymsami. Polichromię wykonano w technice klejowej, na cienkiej zaprawie wapienno-piaskowej, położonej na trzcinowej macie, przybitej do drewnianej podsufitki, składającej się z drobnych beleczek przylegających do siebie.
Kasetonowy strop oparty jest na harmonijnej kompozycji z kwadratów i prostokątów o zróżnicowanej wielkości. Największe trzy kwadratowe kasetony wypełniają w układzie pasowym środkową część sufitu. Wyznaczają również dwie prostopadłe osie symetrii, na których opiera się cała struktura stropu. Po obu stronach linii powstały analogiczne układy kasetonów. Najmniejsze kwadratowe kasetony umieszczono wzdłuż ścian bocznych, przez co powstało ozdobne obramowanie otaczające środkowe kasetony posiadające najbogatszą polichromię. Im dalej od środka, tym wielkość kasetonów się zmniejsza. Układ polichromii tworzy wrażenie zwartej całości podporządkowanej kluczowym elementom, co świadczy o inspiracji architekta sztuką klasyczną. Odwoływanie się do niej widoczne jest również w ornamentyce. Najbardziej oddalone kasetony zdobią dekoracje roślinne i motywy geometryczne potraktowane dość swobodnie. W kasetonach bezpośrednio przylegających do trzech największych motywy roślinne są o wiele bardziej podporządkowane ograniczonym płaszczyznom geometrycznym. Z kolei kluczowe dla całej struktury kasetony środkowe posiadają bardzo drobiazgowy układ ornamentów roślinnych zamkniętych na bardzo małych geometrycznych polach, z których każde zostało wykonane z wielką dokładnością i dbałością o każdy element.
Strop jest jedynym w regionie zachowanym tego typu malowidłem żydowskiej kultury sakralnej. Autor dzieła pozostaje nieznany.
Ściany podzielone są pilastrami na pola – po sześć pilastrów na ścianie wschodniej i zachodniej oraz po cztery na ścianie północnej i południowej. Na ścianach znajdują się polichromie, mające powierzchnię 350 m² (16 × 7 na ścianie wschodniej i zachodniej oraz 9 × 7 m na ścianie północnej i południowej). Zostały one jednak zamalowane w białą farbą, przez co można zobaczyć tylko niewielkie fragmenty, odsłonięte w wyniku prac konserwatorskich.
Całość wystroju malarskiego ścian i sufitu oraz posadzka podlegają ochronie prawnej. W 1997 r. na wniosek Gminy Żydowskiej zostały odrębnie wpisane do rejestru zabytków pod numerem B-61/1.
We wnętrzu sali głównej znajdują się pięć tablic upamiętniających bielskie rodziny, które zginęły w czasie II wojny światowej (Bochnerowie, Popiołowie, Goldfreundowie, Rosenzweigowie i Königsbergowie), tablica upamiętniająca wieloletniego rabina bielskiego – Markusa Steinera, tablica upamiętniająca aktora i reżysera teatralnego i filmowego Aleksandra Martena, a także tablica "Pamięci żołnierzy, żydowskich mieszkańców Bielska-Białej i okolic poległych w II wojnie światowej w walce o wolność Polski". Przed ścianą wschodnią znajduje się symboliczny marmurowy nagrobek z cytatem z Księgi Ezechiela i podpisem: "Pamięci Żydów pomordowanych w czasie II wojny światowej". W domu przedpogrzebowym umieszczono także najstarszy nagrobek – macewę Josefa Neumanna zmarłego 3 września 1849 r., która nie mogła być dłużej poddawana czynnikom atmosferycznym.
Fauna i flora.
Cmentarz żydowski stanowi jedną z enklaw dzikiej przyrody w centrum Bielska-Białej.
Najcenniejszym elementem flory jest bluszcz pospolity z często tu spotykanymi okazami kwitnącymi. Oplata on drzewa, groby i mury, a także płoży się na gruncie. Najbujniej pokrywa sektor F. Bluszcz rośnie na kirkucie od dawna, o czym świadczy grubość pędów sięgająca 15 cm.
Spośród drzew, najwięcej jest tui (ok. 40), akacji (ok. 30), klonów zwyczajnych (ok. 30) oraz kasztanowców (ok. 20). Ponadto rośnie także kilka egzemplarzy jesionów, wierzb, jodeł, modrzewi, jaworów, cisów pospolitych, cyprysów i cyprysików nutkajskich. Ubytki w postaci powalonych drzew są systematycznie uzupełniane młodymi egzemplarzami. Do najcenniejszych elementów drzewostanu należą: ciąg robinii akacjowych w odmianie kulistej wzdłuż Alei Zasłużonych oraz dwie aleje kasztanowców – w sektorze F oraz pomiędzy sektorami F i B (korony drzew w pierwszej z nich były niegdyś specjalnie kształtowane w celu podniesienia walorów estetycznych), a także pojedyncze okazy – lipa drobnolistna w sektorze F oraz wierzba płacząca w części południowej.
Inne rośliny występujące na cmentarzu to zachyłka Roberta, zanokcica murowa, barwinek pospolity, kalina koralowa i pierwiosnek wyniosły.
Cmentarna zieleń jest systematycznie pielęgnowana.
Kirkut jest również dogodnym miejscem do gniazdowania wielu gatunków ptaków parkowych. Zamieszkują go puszczyki, dzięciury pstre, kosy, dzwońce, kowaliki, kopciuszki, modraszki i synogarlice tureckie.
Oprócz ptaków występuje tu wiele rodzajów gryzoni oraz małych ssaków futerkowych.
Zwiedzanie.
Cmentarz otwarty jest od świtu do zmierzchu w dni powszednie oraz niedziele, nieczynny z kolei w soboty (szabat) oraz święta żydowskie. Zgodnie z tradycją żydowską, mężczyźni odwiedzający kirkut powinni mieć nakrycie głowy. Zakazane jest spożywanie posiłków i napojów.
Informacji dotyczących osób pochowanych na kirkucie udziela biuro Gminy Wyznaniowej Żydowskiej przy ul. 3 Maja 7. Informacji o np. miejscu pochówku udziela również opiekun cmentarza, zamieszkujący dom przedpogrzebowy.

</doc>
<doc id="540591" url="https://pl.wikipedia.org/wiki?curid=540591" title="Grzegorz Pilarz">
Grzegorz Pilarz

Grzegorz Pilarz (ur. 12 lutego 1980 w Bielsku-Białej) – polski siatkarz, grający na pozycji rozgrywającego. Karierę sportową zakończył w 2016 roku w klubie BBTS Bielsko-Biała, reprezentant Polski.
Reprezentacja.
Grzegorz Pilarz został powołany przez trenera Raúla Lozano do kadry na Ligę Światową 2006 i 2007.

</doc>
<doc id="540594" url="https://pl.wikipedia.org/wiki?curid=540594" title="Apokryfy szachowe">
Apokryfy szachowe

Apokryfy szachowe – partie szachów, które zostały fałszywie przypisane jakiemuś graczowi lub graczom, całkowicie zmyślone lub rozegrane przez inne osoby czy w innym czasie. 
Przykładem apokryfów są wszystkie trzy znane partie Napoleona Bonaparte.

</doc>
<doc id="540600" url="https://pl.wikipedia.org/wiki?curid=540600" title="Przełożone generalne Zgromadzenia Sióstr Misjonarek Miłości">
Przełożone generalne Zgromadzenia Sióstr Misjonarek Miłości



</doc>
<doc id="540602" url="https://pl.wikipedia.org/wiki?curid=540602" title="Kapsułka endoskopowa">
Kapsułka endoskopowa



</doc>
<doc id="540604" url="https://pl.wikipedia.org/wiki?curid=540604" title="Echolyn">
Echolyn

echolyn – amerykańska grupa grająca rock progresywny. Powstała pod koniec lata 80. XX wieku|lat 80., a pierwszy album wydała w 1991 r.

</doc>
<doc id="540605" url="https://pl.wikipedia.org/wiki?curid=540605" title="Dolina Bystrej">
Dolina Bystrej

Dolina Bystrej, rzadziej Dolina Bystrego Potoku – walna dolina w polskich Tatrach Zachodnich, której wylot znajduje się w Kotlinie Zakopiańskiej pomiędzy stokami Nosala i Krokwi.
Topografia.
Górą podchodzi pod główną grań Tatr Zachodnich na odcinku od Kopy Kondrackiej (2005 m) po Kasprowy Wierch (1987 m). Orograficznie lewe granice doliny tworzy północna grań Kopy Kondrackiej, Giewont i Krokiew, prawe północno-wschodnia grań Kasprowego Wierchu. Wąski wylot znajduje się w Kuźnicach na wysokości 930 m. Dolina ma kilka odnóg:
Opis ogólny.
Dolina Bystrej ma długość około 6 km i powierzchnię ok. 17 km². Zbudowana jest zarówno ze skał osadowych, jak i krystalicznych. Modelowana była w różnych miejscach przez pokrywające ją lodowce, jak i przez procesy krasowe. Wynikiem procesów krasowych są liczne jaskinie, groty i wnęki skalne. Najbardziej z nich znane to: Jaskinia Magurska, Jaskinia Bystrej i Jaskinia Kasprowa Niżnia. Wskutek porowatości wapiennego podłoża znaczna część doliny jest sucha, wody płyną bowiem podziemnymi przepływami, a stałe potoki istnieją głównie w dolnych częściach dolin. Miejscami woda wypływa z podłoża dużymi wywierzyskami. Największe z nich to: Wywierzysko Bystrej, Goryczkowe Wywierzysko, Kasprowe Wywierzysko. Dnem doliny płynie potok Bystra, który tworzą potoki: Goryczkowy i Kasprowy.
Dolina Bystra znana jest z silnych wiatrów. Na osi Dolina Cicha – Dolina Bystrej tworzy się silna dysza aerodynamiczna, skutkiem której są duże wiatrołomy. W wyniku kilkusetletniej eksploatacji doliny (pasterstwo, górnictwo, hutnictwo) nastąpiło znaczne zniszczenie lasów, ogołocenie części zboczy z kosodrzewiny i sztuczne obniżenie jej górnej granicy, a nawet całkowita erozja niektórych zboczy. Zaniechano tej działalności już od kilkudziesięciu lat i przyroda znacznie się zregenerowała. Mimo to skutkuje to nadal dość sporymi lawinami schodzącymi w wielu miejscach Doliny Bystrej.
Historia i czasy współczesne.
Wylot doliny dawno już został zagospodarowany i zabudowany. Dawniej istniały: dwór Homolacsów, kuźnie, huty, sanatorium dziecięce. Obecnie istnieją: dolna stacja kolejki linowej na Kasprowy Wierch, punkt informacyjny TOPR, domy mieszkalne, hotel Jaworzynka, sklepy, bary, klasztor Albertynów, klasztor Albertynek, hotel górski PTTK Kalatówki. Do Kuźnic kursują busy, taksówki, samochody mieszkańców i różnego rodzaju służb miejskich i tatrzańskich, a same Kuźnice są jedną z głównych baz wypadowych w wyższe partie gór.
Z powodu bliskości do Zakopanego rejon doliny był dawniej intensywnie eksploatowany przez pasterstwo, górnictwo i nadmierną eksploatację lasów. W dolinie istniały 4 hale: Hala Jaworzynka, Hala Kasprowa, Hala Goryczkowa, Hala Kondratowa i Hala Kalatówki. Pasterstwo zniesiono całkowicie, istnieje tylko wypas kulturowy na polanie Kalatówki i Polanie Kuźnickiej. Duże szkody dla roślinności poczyniło zbieractwo i niszczenie roślin przez liczne rzesze turystów. W zimie jest zatłoczona przez narciarzy (rejon Doliny Goryczkowej). Działają wyciągi narciarskie: kolej krzesełkowa Goryczkowa i dwa orczykowe wyciągi narciarskie Kalatówki. Obecnie cała dolina znajduje się na obszarze Tatrzańskiego Parku Narodowego, a większa jej część to "obszar ochrony ścisłej Kondratowa, Goryczkowa, Kasprowa, Mała Jaworzynka".

</doc>
<doc id="540607" url="https://pl.wikipedia.org/wiki?curid=540607" title="Miss Saigon">
Miss Saigon

Miss Saigon – musical autorstwa Claude-Michela Schönberga. Fabuła musicalu inspirowana jest operą Giacomo Pucciniego "Madame Butterfly", jednak akcję "Miss Saigon" osadzono w realiach wojny wietnamskiej.
Inspiracją dla musicalu stała się fotografia, na którą Claude-Michel Schönberg przypadkowo natrafił w czasopiśmie. Zdjęcie przedstawiało matkę, która żegna się ze swoim dzieckiem przy bramce odlotów na lotnisku Tân Sơn Nhất, gdzie czekało na odlot do Stanów Zjednoczonych do swojego ojca, amerykańskiego weterana wojny w Wietnamie. Schönberg uznał poświęcenie się matki jako „największą ofiarę” i wokół tego wątku osadził akcję "Miss Saigon".
Światowa prapremiera musicalu miała miejsce 20 września 1989 w londyńskim Theatre Royal przy Drury Lane na West Endzie. W Polsce musical po raz pierwszy wystawiono w Teatrze Muzycznym „Roma” w Warszawie (premiera: 9 grudnia 2000). Prapremierę w wersji School Edition we współpracy z agencją MTI Shows wystawił 30 maja 2015 roku Śródmiejski Teatr Muzyczny na deskach Teatru Studio w Warszawie w reżyserii Antoniusza Dietziusa. Wznowienie tytułu w Polsce miało miejsce w Teatrze Muzycznym w Łodzi – premiera odbyła się 8 czerwca 2019 roku.
W 1991 roku musical zdobył cztery nagrody Tony: dla najlepszej aktorki pierwszoplanowej (Lea Salonga), najlepszego aktora pierwszoplanowego (Jonathan Pryce), najlepszego aktora drugoplanowego (Hinton Battle) oraz za najlepszą reżyserię.
Wznowienie musicalu na West Endzie miało miejsce 3 maja 2014 roku w Prince Edward Theatre. Producentem został Cameron Mackintosh, a reżyserem Laurence Connor. Przesłuchania do roli Kim odbyły się w dniach 19–22 listopada 2012 w Manili.
Opis fabuły.
Opis.
Akcja rozpoczyna się w kwietniu 1975 roku, podczas ostatnich dni amerykańskiej obecności w Sajgonie. Miss Saigon to epicka historia o miłości między amerykańskim żołnierzem a młodą wietnamską kobietą.
Kim pracuje w podejrzanym nocnym klubie w Sajgonie, którego właścicielem jest niejaki Szef. John, amerykański żołnierz, kupuje swojemu koledze Chrisowi towarzystwo Kim na noc. Ta noc diametralnie zmienia ich życie.
Trzy lata później, po ucieczce amerykańskich wojsk z Sajgonu, Chris powrócił dawno do Stanów Zjednoczonych i ożenił się z Ellen (Amerykanką). Myśli, że Kim zginęła. Jednakże Kim opuściła Sajgon i żyje w biedzie ze swoim trzyletnim synkiem Tamem w Bangkoku. Chris dowiaduje się, iż Kim przeżyła i urodziła mu syna, co powoduje iż powraca do Azji, aby ich odszukać.
Kim na wieść o tym, że Chris przyleciał do Bangkoku ze swoją nową żoną, porzuca swoje wielkie nadzieje związane z Chrisem. Jest zdolna ponieść najwyższą ofiarę, aby jej syn mógł mieć dobre dzieciństwo w Ameryce.
Obsada.
Pełna obsada (Polska).
Teatr Muzyczny „Roma” w Warszawie.
Na podstawie źródła:
School Edition Śródmiejskiego Teatru Muzycznego.
Na podstawie źródła:
Nagrody i nominacje.
Nagrody Tony.
Musical "Miss Saigon" w 1991 zdobył najwięcej, bo aż 11 nominacji do Nagrody Tony. Był typowany jako zwycięzca w kategoriach dotyczących musicali, jednak najwięcej nagród zdobył wtedy Will Rogers Follies, pozostawiając Miss Saigon jedynie nagrody dla aktorów: Lei Salongi, Jonathana Pryce'a i Hintona Battle.
Wersja filmowa.
21 października 2009 została ogłoszona informacja o planowanej filmowej realizacji musicalu. Producent Paula Wagner powiedziała, że będzie współpracowała z Cameronem Mackintoshem. Jako możliwego reżysera wymieniano Lee Danielsa. 
Planuje się, iż film będzie kręcony w Kambodży.
W 2012 roku Cameron Mackintosh ogłosił, że powstanie filmowej wersji Miss Saigon będzie zależało od sukcesu filmowej wersji Les Misérables. Do tej pory film nie powstał.

</doc>
<doc id="540613" url="https://pl.wikipedia.org/wiki?curid=540613" title="PCD (album)">
PCD (album)

PCD – debiutancki album grupy The Pussycat Dolls, wydany 13 września 2005 w Stanach Zjednoczonych przez A&amp;M Records. Zadebiutował na 5. pozycji listy Billboard 200, a w Wielkiej Brytanii na 8 miejscu najlepiej sprzedających się płyt. Album w Stanach Zjednoczonych rozszedł się w 2,2 milionach kopii, a na całym świecie jego sprzedaż wyniosła jak dotąd około 7 milionów. Do współpracy przy jego tworzeniu dziewczyny zaangażowały wielu znanych artystów m.in. will.i.am, Snoop Dogg, Timbaland czy Busta Rhymes. Płyta promowana była sześcioma singlami – „Don't Cha”, „Stickwitu”, „Beep”, „Buttons”, „I Don't Need a Man” i „Wait a Minute”. W Niemczech, Austrii i Szwajcarii wydano na singlu piosenkę „Sway”. Album okazał się wielkim sukcesem komercyjnym i był najbardziej oczekiwanym albumem w 2005 roku.
Covery.
Siedem utworów (łącznie z bonusami) na albumie to covery:

</doc>
<doc id="540614" url="https://pl.wikipedia.org/wiki?curid=540614" title="Piekło (Dolina Kondratowa)">
Piekło (Dolina Kondratowa)

Piekło lub Piekiełko – kotlinka opadająca do Doliny Małego Szerokiego (odnogi Doliny Kondratowej w systemie Doliny Bystrej). Nazwana tak została z powodu hulających w niej wiatrów. Od południa ograniczona jest przez północno-wschodnią grzędę Kopy Kondrackiej, od zachodu przez północną grań Kopy Kondrackiej, od południa przez stoki Giewontu. Po północnej stronie Piekła biegnie niebieski szlak na Giewont. Nazwa "Piekło" bywa błędnie przesuwana na obszar, przez który biegnie szlak, lub całą Dolinę Małego Szerokiego.
Stwierdzono tutaj występowanie bylicy skalnej – rzadkiego gatunku rośliny, w Polsce występującego tylko w Tatrach i to w niewielu miejscach.
Po południowej stronie Piekła w grzędzie Kopy Kondrackiej wznoszą się pionowe, a nawet częściowo przewieszone skały o wysokości ok. 100 m. Są to Kondratowe Baszty.

</doc>
<doc id="540616" url="https://pl.wikipedia.org/wiki?curid=540616" title="Spiritual Beggars">
Spiritual Beggars

Spiritual Beggars – szwedzka grupa muzyczna wykonująca stoner metal. Powstała w 1992 w Halmstad z inicjatywy gitarzysty Michaela Amotta. Do 2005 roku ukazało się sześć albumów studyjnych zespołu pozytywnie ocenianych przez publiczność, jak i krytyków muzycznych. Znaczną popularność zespół uzyskał w Japonii, gdzie wielokrotnie koncertował. Na tamtejszym rynku muzycznym płyty Spiritual Beggars ukazały się nakładem Toy's Factory.
Historia.
Zespół powstał w 1992 roku z inicjatywy gitarzysty Michaela Amotta ówczesnego członka grupy Carcass. W 1994 roku nakładem Wrong Again Records ukazał się debiutancki album grupy zatytułowany "Spiritual Beggars". W 1996 roku nakładem Music For Nations ukazał się drugi album Spiritual Beggars pt. "Another Way To Shine". W 1998 roku ukazał się singel "Violet Karma" promujący płytę pt. "Mantra III". 
11 lipca 2000 roku ukazał się czwarty album pt. "Ad Astra". Rok później nakładem Southern Lord Records został wydany split Spiritual Beggars z Grand Magus pt. "It's Over". Pod koniec tego samego roku z zespołu odszedł basista i wokalista Christian „Spice” Sjostrand, którego zastąpiło dwóch muzyków: wokalista Janne Christoffersson oraz basista Roger Nilson. 
W kwietniu 2002 roku zespół odbył trasę koncertową w Japonii. 8 października tego samego roku nakładem Music For Nations ukazał się piąty album grupy pt. "On Fire". W 2004 roku z zespołu odszedł basista Roger Nilson, którego zastąpił Sharlee D’Angelo znany z występów w grupie Arch Enemy. W 2005 roku ukazał się szósty album zespołu pt. "Demons". Płyta została zarejestrowana w Studio Fredman we współpracy z producentem muzycznym Fredrikiem Nordstromem. 
26 września tego samego roku została wydana również pierwsza płyta DVD zespołu pt. "Live Fire!". W czerwcu 2010 roku nowym wokalistą formacji został Apollo Papathanasio. Muzyk zastąpił Janne „J.B.” Christofferssona, który skoncentrował się na działalności Grand Magus. Wkrótce potem zespół podpisał kontrakt wydawniczy z wytwórnią muzyczną InsideOut Music. 12 października tego samego roku do sprzedaży trafił siódmy album studyjny grupy pt. "Return To Zero".

</doc>
<doc id="540617" url="https://pl.wikipedia.org/wiki?curid=540617" title="Lajos Asztalos">
Lajos Asztalos

Lajos Asztalos (ur. 29 lipca 1889 w Peczu, zm. 1 listopada 1956 w Budapeszcie) – szachista węgierski, mistrz międzynarodowy od 1950, sędzia klasy międzynarodowej ("International Arbiter") od 1951, profesor filozofii.
Kariera szachowa.
Od zakończenia I wojny światowej do 1942 r. mieszkał w Jugosławii, której barwy reprezentował na olimpiadach w latach 1927 i 1931. Był uczestnikiem wielu turniejów międzynarodowych, sukcesy odnosząc m.in. w Koszycach (1918 – V m.), Gyorze (1924 – III m.), Bardiowie (1926 – III m.) oraz Kecskemét (1927 – IV m.).
W 1948 r. zakończył karierę sportową i poświęcił się pracy społecznej. Przez wiele lat pełnił funkcję wiceprezesa węgierskiej federacji szachowej. Był także sekretarzem stałej komisji kwalifikacyjnej FIDE. Napisał kilka książek szachowych.
Według retrospektywnego systemu Chessmetrics, najwyżej sklasyfikowany był w lutym 1917 r., zajmował wówczas 11. miejsce na świecie.
W latach 1958–1971 rozegrano na Węgrzech trzynaście memoriałowych turniejów poświęconych pamięci Lajosa Asztalosa.

</doc>
<doc id="540618" url="https://pl.wikipedia.org/wiki?curid=540618" title="Les Misérables">
Les Misérables

Les Misérables (wym. []) – francuski musical Claude-Michela Schönberga z 1980 powstały na podstawie powieści "Nędznicy" (1862) Victora Hugo. Musical składa się z dwóch aktów (z prologiem oraz epilogiem), trwa ok. 3 godzin. Prapremiera musicalu odbyła się 28 września 1980 w Paryżu w Palais des Sports.
Historia spektaklu.
Paryż.
Pierwsza wersja musicalu powstała w języku francuskim. Twórcą oryginalnego libretta francuskiego był Alain Boublil – autor prawie wszystkich tekstów do musicali Claude-Michela Schönberga.
Na początku powstał album koncepcyjny, sprzedano ca. 260 000 kopii. Na jesieni francuski reżyser filmowy Robert Hossein przeniósł go na deski sceniczne. Premiera miała miejsce we wrześniu 1980 w Pałacu Sportów w Paryżu. Spektakl cieszył się olbrzymim zainteresowaniem, lecz po około 100 przedstawieniach zszedł z afisza z powodu innych zobowiązań właścicieli "Pałacu" (zakontraktowane wcześniej występy cyrkowe). Około 40 000 zawiedzionych widzów nie obejrzało spektaklu.
Londyn.
W roku 1982 rozpoczęły się prace nad angielską wersją spektaklu. Angielskie libretto stworzył Herbert Kretzmer, brytyjski dziennikarz i tekściarz. Około 1/3 tekstu było dosłownym tłumaczeniem wersji francuskiej, kolejne 1/3 było jego interpretacją, pozostała 1/3 materiału była nowym, oryginalnym tekstem. Spektakl uległ bowiem znacznym zmianom i poszerzeniu, m.in. o nieistniejący w pierwowzorze prolog (dziejący się w roku 1815). Premiera miała miejsce w dniu 8 października 1985 roku w "Barbican Centre". Mimo początkowych złych recenzji spektakl od początku podbił serca publiczności i osiągnął oszałamiający sukces – jest grany w Londynie bez przerwy do dnia dzisiejszego. W międzyczasie spektakl przenosił się dwa razy (w 1985 i 2004) na inną scenę i obecnie grany jest w "Sondheim Theatre" (dawny Queens Theatre). W roku 2019 na kilka miesięcy przedstawienie przeniesiono tymczasowo do "Gielgud Theatre" na czas remontu "Sondheim Theatre".
Londyńskie przedstawienie pobiło 2 światowe rekordy długości grania spektaklu musicalowego:
25 rocznica.
W październiku 2010 minęło 25 lat od chwili londyńskiej premiery spektaklu. Z tej okazji przygotowano następujące przedsięwzięcia rocznicowe:
Obie inscenizacje otrzymały unowocześnioną aranżację, zarówno muzyczną (zmieniono orkiestrację utworów), jak i graficzną – w dużej części inspirowaną grafikami Victora Hugo.
Broadway.
Premiera nowojorska miała miejsce w dniu 12 marca 1987, gdzie odbyło się 6680 spektakli do momentu zdjęcia z afisza 18 maja 2003 (3 najdłużej grany spektakl w historii Broadwayu). Spektakl po przearanżowaniu i reorkiestracji wszedł na deski ponownie 9 listopada 2006 i był grany do stycznia 2008 roku. Łączna liczba spektakli na Broadwayu wyniosła 7143.
Polska.
Gdynia.
W latach 1989–2000 spektakl w reżyserii Jerzego Gruzy i w przekładzie libretta Andrzeja Jareckiego i Gustawa Gottesmana był wystawiany w gdyńskim Teatrze Muzycznym im. Danuty Baduszkowej (wersja non-replica, scenografia: Łucja i Bruno Sobczakowie). Premiera miała miejsce 30 czerwca 1989 roku.
Warszawa.
Równolegle z inscenizacją w Teatrze Muzycznym w Gdyni trwały prace nad inscenizacją w Operetce Warszawskiej z librettem w tłumaczeniu Wojciecha Młynarskiego, jednak spektakl nie uzyskał licencji.
We wrześniu 2009 rozpoczęły się przesłuchania do inscenizacji w warszawskim Teatrze Muzycznym Roma w reżyserii Wojciecha Kępczyńskiego. Premiera miała miejsce 25 września 2010, natomiast pierwsze przedstawienie biletowane zagrano 26 września. W spektaklu warszawskim wykorzystano nowe tłumaczenie libretta autorstwa Daniela Wyszogrodzkiego. Przedstawienie było wystawiane w wersji non-replica (scenografia: Grzegorz Policiński, kostiumy: Magdalena Tesławska i Paweł Grabarczyk, projekty projekcji: Adam Keller), wykorzystano w nim nowocześniejsze rozwiązania techniczne niż w oryginale londyńskim, najpoważniejszą zmianą była rezygnacja ze sceny obrotowej, ruch dekoracji rozwiązano poprzez zdalnie sterowane platformy sceniczne pozycjonowane laserowo.
Ostatnie, 355 przedstawienie odbyło się w dniu 12 maja 2012 roku. Na scenie wystąpili wszyscy wykonawcy i dublerzy głównych ról zastępując się nawzajem w kolejnych scenach.
Łódź.
Od 14 października 2017 roku przedstawienie jest wystawiane w Teatrze Muzycznym w Łodzi, przedstawienie przedpremierowe miało miejsce 8 października. Reżyseruje Zbigniew Macias, w spektaklu wykorzystano tłumaczenie Daniela Wyszogrodzkiego.
Obsada.
Po dwóch latach przerwy spowodowanych pandemią, w dniu 23 września 2022 roku wznowiono wystawianie przedstawienia.
Inne inscenizacje.
Spektakl do chwili obecnej był wystawiany w 43 krajach i 292 miastach. Powstały 22 wersje językowe. Łączna liczba profesjonalnych spektakli przekracza 38 000, które obejrzało ponad 55 milionów widzów.
Akcja.
Akt I.
Prolog: Tulon/Digne 1815
Jean Valjean opuszcza galery w Tulonie po odbyciu 19 lat więzienia za kradzież chleba i wielokrotne usiłowanie ucieczki. Wypuszczający go na wolność inspektor policji Javert wręcza mu żółty paszport byłego galernika ("Work Song/Look down"). Valjean początkowo cieszy się z odzyskanej swobody, jednak szybko przekonuje się, że posiadanie paszportu wyjawia wszystkim jego przeszłość ("On Parole"). Załamanemu Valjeanowi z pomocą przychodzi biskup miasta Digne, który zaprasza byłego więźnia do siebie na nocleg i kolację. W nocy Valjean ucieka zabierając srebrne naczynia. Zostaje złapany przez żandarmów i przyprowadzony na konfrontację do domu biskupa, który oznajmia, że naczynia zostały przez niego podarowane włóczędze. Po uwolnieniu Valjeana i wyjściu żandarmów biskup obdarowuje go jeszcze srebrnymi lichtarzami prosząc, by za pieniądze ze sprzedaży stał się dobrym człowiekiem. ("Valjean Arrested/Valjean Forgiven") Valjean przechodzi przemianę duchową i postanawia zmienić swoje życie ("What Have I Done?"), drze paszport (zrywając warunki zwolnienia warunkowego) i zmienia tożsamość.
Montreuil-sur-Mer 1822
Przed fabryką w mieście Montreuil gromadzi się tłum biedaków i robotników. Jedna z robotnic, Fantyna zajęta jest czytaniem listu, co wzbudza zainteresowanie. Inna z kobiet wyrywa Fantynie list z ręki i obwieszcza wszystkim wynikający z jego treści fakt, że adresatka ma nieślubne dziecko, które oddała na przechowanie. Informacja dociera do majstra, który wyrzuca dziewczynę z pracy ("At the End of the Day"). Bezrobotna Fantyna sprzedaje naszyjnik, potem swoje włosy, lecz jedyną szansą zarobku staje się prostytucja ("Lovely Ladies"). Upokorzona Fantyna wdaje się w bójkę z potencjalnym klientem. Interweniuje Javert, grożąc dziewczynie więzieniem ("Fantine’s arrest"). Zapobiega temu jednak Madeleine (mer miasta i właściciel fabryki) który po wysłuchaniu Fantyny każe wysłać ją do szpitala.
Na ulicy powstaje zamieszanie, gdy wóz konny przygniata jednego z mieszkańców Montreuil ("Cart Crash"). Madeleine ratuje mu życie podnosząc wóz. Ten pokaz siły fizycznej zwraca uwagę Javerta, który opowiada merowi historię o Jeanie Valjean – nadludzko mocarnym galerniku z Tulonu, który przez wiele lat ukrywał się przed policją, lecz został niedawno schwytany w Arras. Jean Valjean (bo nim w istocie jest „Madeleine”) jest wstrząśnięty, ktoś inny ma zapłacić za jego winy ("Who Am I?"). Postanawia wyjawić przed sądem prawdę.
Niearesztowany Valjean wraca do szpitala, by pomóc Fantynie, jest już jednak za późno na interwencję lekarską. Umierająca kobieta ("Fantine’s Death/Come To Me") prosi Valjeana o to, by zaopiekował się jej córeczką Cosette, Valjean obiecuje to zrobić. Pojawia się Javert, po wymianie zdań ("Confrontation") Valjean obezwładnia inspektora i ucieka.
Montfermeil 1822
Ośmioletnia Cosette, córka Fantyny przebywa w karczmie karczmarza Thenardiera i jego żony. Wykorzystywana jako służąca i zmuszana do pracy ponad siły, jest też ofiarą ciągłych szyderstw ze strony Thenardierowej ("Castle on a Cloud") i jej córeczki, swojej rówieśnicy Eponiny. W nocy mała Cosette zostaje wysłana po wodę ze studni w lesie. W tym czasie w karczmie odbywa się hulanka ("Master of the House"). Ludyczną atmosferę przerywa pojawienie się Valjeana z odnalezioną w lesie Cosette. Mężczyzna proponuje Thenardierom wykup dziecka, na co ci po wytargowaniu 1500 franków się zgadzają ("Thénardier Waltz"). Cosette odchodzi z nowym przybranym ojcem do Paryża.
Paryż, 1832 Na paryskiej ulicy zbierają się mieszkańcy najbiedniejszej dzielnicy miasta, Saint-Denis – prostytutki, żebracy, ulicznicy i złodzieje ("Look Down – reprise"). Nastoletni ulicznik Gavroche opowiada o urokach życia na ulicy, prostytutka kłoci się ze starą żebraczką, zaś studenci sympatyzujący z radykalnymi ideami, Enjolras i Mariusz Pontmercy obserwują nastroje tłumu. Z grupy przestępców wyłaniają się Thenardierowie i nastoletnia Eponina, usiłująca zwrócić na siebie uwagę przystojnego Mariusza. Cała rodzina szykuje napad na filantropa. Rychle pojawia się też ten ostatni, a jest nim Valjean w towarzystwie prawie dorosłej Cosette. ("The robbery") Wybucha bójka, ale pojawienie się patrolu policji z Javertem ratuje napadniętych ("Javert’s intervention, Stars"). Valjean z córką wykradają się cichaczem, jednak złapany Thenardier denuncjuje ich inspektorowi. Mariusz jest od pierwszego wejrzenia oczarowany Cosette. Prosi Eponinę o to, by znalazła dla niego jej adres. Choć sama zakochana w Pontmercym, Eponina zgadza się. ("Eponine’s errand")
Mariusz udaje się na spotkanie polityczne koła republikańskiego pod wodzą Enjolrasa ("ABC Cafe / Red and Black"), jest jednak rozkojarzony swoją miłością. Z mieszanymi uczuciami słucha przemów Enjolrasa szykującego powstanie zbrojne, a także pijackich wygłupów innego studenta – Grantaire’a. Ulega jednak powszechnemu entuzjazmowi ("Do You Hear the People Sing?") i obiecuje dołączyć do przyjaciół na barykadach.
Cosette w ogrodzie swego domu usiłuje dowiedzieć się od ojca, dlaczego tak niewiele wie o swojej przeszłości. Ten jednak uparcie milczy. Dziewczyna zastanawia się też, co znaczą jej uczucia dla nieznanego jej jeszcze Mariusza. Mariusz pojawia się wieczorem w ogrodzie przyprowadzony przez Eponinę. ("Rue Plumet/In My Life"). Cosette i Mariusz wyznają sobie miłość ("A Heart Full of Love"), Eponina wpada w rozpacz. Randkę przerywa gang Thenardiera, który postanowił napaść Valjeana w jego własnym domu ("Plumet Attack"). Napastników płoszy jednak krzykiem Eponina. Mariusz ucieka, a Valjean dochodzi do wniosku, że został wyśledzony przez Javerta i pora uciekać z Francji do Londynu. Akt kończy scena zbiorowa, każda z głównych postaci śpiewając własny motyw muzyczny w kontrapunkcie antycypuje dalsze losy ("One Day More").
Akt II.
5-6 czerwca 1832 – barykady
Studenci budują barykadę na ulicy Villette ("At the Barricade &lt;Upon These Stones&gt;"). Dowodzi Enjolras, w szeregach powstańców są Gavroche, Mariusz i Eponina w męskim przebraniu. Chcąc chronić Eponinę, Mariusz wysyła ją z listem pożegnalnym do Cosette ("On My Own"). Eponina spotyka przed domem Valjeana i oddaje mu pismo, a potem słucha, jak ten głośno odczytuje treść listu. Zrozpaczona jego treścią, wraca na barykadę. W trakcie powrotu zostaje postrzelona i kona w ramionach Mariusza ("A Little Fall of Rain"). Powstańcy odpierają pierwszy atak na barykadę ("Night of Anguish"). W międzyczasie demaskują w swoich szeregach prowokatora – to Javert, wysłany przez prefekta policji, by siać zwątpienie wśród buntowników ("Little People"). Egzekucja schwytanego zostaje odłożona – Javert zostaje uwięziony w pobliskiej karczmie. Tymczasem do walczących dołącza Valjean, od razu włączając się do boju i zabijając snajpera celującego w Enjolrasa. Jako nagrodę za ten czyn prosi o możliwość zastrzelenia Javerta, na co wszyscy się zgadzają; jednak kiedy zostaje z policjantem sam na sam puszcza go wolno oddając strzał w powietrze.
Zapada noc, wszyscy obrońcy barykady wspominają przy winie minione dni ("Drink with Me"), a następnie udają się na spoczynek. Tylko Valjean wśród ciemności modli się o zachowanie życia Mariuszowi ("Bring Him Home").
Następnego dnia w czasie kolejnego szturmu ginie Gavroche wysłany poza barykadę po naboje ("The Second Attack &lt;Death of Gavroche&gt;"), a w czasie kolejnego uderzenia wojska cała barykada zostaje zniszczona ("The Final Attack"). Od strzałów snajperów giną wszyscy, ratuje się tylko Valjean i ciężko ranny Mariusz (instrumentalny "Sewers") schodząc do kanałów. Inspektor Javert robiąc inspekcję upadłej barykady nie znajduje trupa Valjeana.
Po stłumieniu powstania
Valjean ucieka kanałami wraz z nieprzytomnym Mariuszem na plecach. W kanałach spotyka najpierw Thenardiera (który obdziera ze złotych zębów i zegarków zabite ofiary zamieszek – "Dog Eat Dog &lt;The Sewers&gt;"), a następnie Javerta. Błaga go o możliwość odwiezienia Mariusza do domu i deklaruje dobrowolny powrót do więzienia, kiedy tylko zapewni już przyszłość Cosette. Inspektor udziela zgody, światopogląd nie pozwala mu jednak zaakceptować łaski i dobroci z ręki zbrodniarza – Javert popełnia samobójstwo rzucając się z mostu do Sekwany ("Javert’s Suicide").
Powstanie nie zmienia losu biedoty – życie na ulicach toczy się starym rytmem ("Turning"). Mariusz odwiedza miejsce dawnych spotkań opłakując przyjaciół ("Empty Chairs at Empty Tables"). Wkrótce jednak wraca do zdrowia pod opieką Cosette ("Every Day &lt;Marius and Cosette&gt;"). Przed ślubem obojga młodych ("Wedding Chorale") Valjean wyjawia Mariuszowi, że jest byłym galernikiem i postanawia usunąć się w cień, by jego przeszłość nigdy nie zmąciła wizerunku i szczęścia przybranej córki. Na weselu pojawiają się nuworysze Thenardier z żoną ("Beggars at the Feast"), żądając od Mariusza pieniędzy w zamian za wyjawienie rodzinnej tajemnicy. Thenardier oznajmia, że widział Valjeana w kanałach w noc upadku ostatniej barykady i pokazuje pierścień, z którego okradł wtedy Mariusza. W ten sposób Pontmercy dowiaduje się, że to Valjean uratował mu życie wynosząc z kanałów.
Epilog
Mariusz i Cosette biegną do domu Valjeana, by zaprosić go z powrotem do swojego domu. Jest już jednak za późno – starzec umiera, błogosławiąc przybraną córkę. Pojawiają się duchy Fantyny i Eponiny, by zabrać jego duszę do nieba ("Valjean’s Death"), a po chwili dołączają do nich także widma wszystkich zabitych na barykadzie, by wspólnie zaśpiewać finałową pieśń nadziei na lepszą przyszłość ("Finale").
Postaci.
Główne postaci występujące w musicalu w kolejności pojawiania się na scenie.
Nagrania.
Muzyczne.
Musical doczekał się kilkudziesięciu nagrań płytowych w wielu językach – angielskim, niemieckim, niemieckim austriackim, rosyjskim, francuskim, duńskim, szwedzkim, hiszpańskim, węgierskim, czeskim, hiszpańskim argentyńskim, norweskim, japońskim oraz polskim.
Za najbardziej znaczące uważa się:
Istnieją dwie wersje francuskojęzyczne:
Jedynym pełnym zapisem całości spektaklu jest trzypłytowy "Complete Symphonic Recording" zawierającym również recytatywy. Nie zawiera 2 utworów z oryginalnej wersji londyńskiej z 1985 ("Little People /wersja wcześniejsza/" oraz "I Saw Him Once"), które zostały usunięte z libretta i nie są obecnie wykonywane na scenie.
W dniu 15 kwietnia 2011 wydano na CD polską wersję w wykonaniu artystów stanowiących obsadę spektaklu w teatrze muzycznym Roma. Pojedyncza płyta zawiera wybór 20 utworów i nie jest pełnym zapisem spektaklu.
Tabela zawiera zestawienie utworów na wymienionych wydaniach płytowych.
 = cały utwór na płycie
 = część utworu na płycie
 = brak utworu na płycie
Tytuły polskie podano "kursywą" – tylko dla utworów z polskiego tłumaczenia Daniela Wyszogrodzkiego.
Wizualne.
Koncerty galowe.
Istnieją dwa wizualne zapisy musicalu. Pierwszym jest "The Dream Cast in Concert" (1995) zapis koncertu z okazji dziesięciolecia angielskiej wersji musicalu. Jest to wersja galowa pozbawiona ruchu scenicznego, aktorzy śpiewają do stacjonarnych mikrofonów.
Pod koniec listopada 2010 ukazał się na DVD i Blu-ray zapis koncertu z okazji 25 rocznicy londyńskiej premiery, który odbył się 3 października 2010 w Londynie w hali O2 Dome. Również ta wersja koncertowa jest statyczna (śpiew do stojących mikrofonów), aczkolwiek starano się uzyskać zminimalizowany ruch sceniczny.
Adaptacja filmowa.
W marcu 2011 ogłoszono, że Tom Hooper (reżyser nominowanego do Oskara "Jak zostać królem") podpisał kontrakt na reżyserowanie filmowej adaptacji "Les Misérables", we wrześniu podano pierwsze dane dotyczące obsady – główne role mieli zagrać Hugh Jackman (Valjean) i Russell Crowe (Javert) oraz Amanda Seyfried (Cosette) i Anne Hathaway jako Fantyna. Początek zdjęć miał miejsce w marcu 2012 a premiera kinowa miała miejsce w grudniu 2012.
Film zdobył łącznie 3 statuetki Oscara, jedną z nich otrzymała Anne Hathaway.

</doc>
<doc id="540622" url="https://pl.wikipedia.org/wiki?curid=540622" title="Magistratura">
Magistratura

 
Magistratura – zespół urzędów w starożytnym Rzymie.
Zasady magistratur:
Magistratury dzieliły się na:

</doc>
<doc id="540623" url="https://pl.wikipedia.org/wiki?curid=540623" title="Edward VII Koburg">
Edward VII Koburg



</doc>
<doc id="540628" url="https://pl.wikipedia.org/wiki?curid=540628" title="Abraham Werner">
Abraham Werner



</doc>
<doc id="540629" url="https://pl.wikipedia.org/wiki?curid=540629" title="Resovia SSA Rzeszów">
Resovia SSA Rzeszów



</doc>
<doc id="540630" url="https://pl.wikipedia.org/wiki?curid=540630" title="KS Jastrzębski Węgiel S.A.">
KS Jastrzębski Węgiel S.A.



</doc>
<doc id="540633" url="https://pl.wikipedia.org/wiki?curid=540633" title="Jurij Brězan">
Jurij Brězan

Jurij Brězan (ur. 9 czerwca 1916 w Worklecach, zm. 12 marca 2006 w Kamjencu) – pisarz serbołużycki, tworzący w języku górnołużyckim oraz niemieckim. Za zróżnicowaną formalnie (powieści, opowiadania, nowele, książki dla dzieci) i tematycznie twórczość był wielokrotnie nagradzany w NRD, a jego książki były tłumaczone w sumie na 25 języków, w tym na polski. Ze względu na walory artystyczne książek oraz ogromny dorobek uważany za jednego z najważniejszych pisarzy łużyckich XX w.
Na jego świadectwie urodzenia widnieje nazwisko w niemieckiej pisowni "Georg Bresan", jednak zawsze korzystał z pisowni łużyckiej. Uczęszczał do gimnazjum w Budziszynie, rozpoczął studia ekonomiczne, z których został usunięty w roku 1936. Od roku 1933 był czynny w stowarzyszeniu Domowina i w łużyckiej grupie oporu. Posługiwał się czasami pseudonimem "Dušan Šwik". W latach 1937–1938 przebywał na emigracji w Pradze, po powrocie trafił 1938–1939 do więzienia. W latach 1942-1944 był powołany do Wehrmachtu i trafił do amerykańskiej niewoli. W latach 1945–1948 był młodzieżowym działaczem Domowiny, od roku 1946 członkiem SED. Od roku 1949 zajmował się twórczością literacką. W latach 1969–1989 był wiceprezesem Związku Pisarzy NRD. Do końca życia mieszkał w miejscowości Horni Hajnk w pobliżu miejsca urodzenia.
Jego grób znajduje się w Crostwitz/Chrósćicy.

</doc>
<doc id="540636" url="https://pl.wikipedia.org/wiki?curid=540636" title="Związki nienasycone">
Związki nienasycone

Związki nienasycone – związki chemiczne, których cząsteczki zawierają jedno lub więcej wiązań wielokrotnych, podwójnych (np. &gt;C=C&lt;, &gt;C=C=C&lt;, −N=N−, &gt;Si=C&lt;, &gt;Si=Si&lt;) lub potrójnych (−C≡C−, −Si≡Si−).
Przykładem związków nienasyconych są np. alkeny, alkiny, aldehydy, kwasy tłuszczowe i ich pochodne, np. estry lub nitryle, ketony, związki diazowe, dieny. Charakterystyczną cechą związków nienasyconych jest zdolność do reakcji przyłączania wodoru lub fluorowców i przechodzenia w związki nasycone.
Związki nienasycone łatwo polimeryzują, przez co są stosowane w przemyśle chemicznym do otrzymywania tworzyw sztucznych.

</doc>
<doc id="540639" url="https://pl.wikipedia.org/wiki?curid=540639" title="James Hutton">
James Hutton

James Hutton (ur. w Edynburgu, zm. 26 marca 1797 tamże) – szkocki geolog, uważany za „ojca nowoczesnej geologii”. Jako pierwszy odkrył cykliczną naturę procesów geologicznych.
Życiorys.
Ojciec Jamesa Huttona był kupcem i urzędnikiem, zmarł gdy jego syn był dzieckiem. James Hutton uczęszczał do lokalnej szkoły, a następnie podjął studia na Uniwersytecie Edynburskim. Został prawnikiem, ale bardziej interesowała go chemia. Wraz z przyjacielem Jamesem Davie opracowywał metodę otrzymywania salmiaku. Szybko zrezygnował z prawa na rzecz studiów medycznych. Studiował przez trzy lata na Uniwersytecie Edynburskim, potem dwa lata na Uniwersytecie Paryskim, magisterium uzyskał w 1749 roku na Uniwersytecie w Lejdzie
Praktyki lekarskiej James Hutton nie podjął, ale przejął farmę w Berwickshire i utrzymywał się z rolnictwa oraz zysków z wytwarzania salmiaku. Te zajęcia były na tyle zyskowne, że pozwoliły mu w 1768 roku zrezygnować z rolnictwa, osiedlić się w Edynburgu i rozwijać zainteresowania naukowe. Poświęcał się lekturze, dużo podróżował, aby badać skały oraz obserwować procesy zachodzące w naturze. 
Za jego największe dzieło uważana jest "Theory of the Earth" (1795), w której sformułował zasadę aktualizmu. Był również twórcą koncepcji plutonizmu.
Sformułował zasadę dyskordancji, czyli niezgodności zalegania warstw, na podstawie znalezisk pochodzących z Siccar Point oraz Arran w Szkocji.
Stwierdził też, że procesy erozji, osadzania się, sedymentacji i wzrostu są cykliczne i musiały być powtarzane wiele razy w historii Ziemi. Biorąc pod uwagę ogromną ilość czasu potrzebną na takie cykle, Hutton stwierdził, że wiek Ziemi musi być niewyobrażalnie wielki. Jego teoria odbiegała od powszechnych wówczas, opartych na Biblii, wyobrażeń szacujących wiek ziemi na ok. 6000 lat .
Styl pisania samego Huttona był często niezrozumiały. Poglądy Huttona zostały rozpowszechnione głównie przez wydaną w 1802 roku, syntetyczną pracę jego bliskiego przyjaciela Johna Playfaira, zatytułowaną "Illustrations of the Huttonian Theory of the Earth" .
Planetoida (6130) Hutton została nazwana jego imieniem.

</doc>
<doc id="540640" url="https://pl.wikipedia.org/wiki?curid=540640" title="Pilchy">
Pilchy



</doc>
<doc id="540641" url="https://pl.wikipedia.org/wiki?curid=540641" title="Prelabializacja">
Prelabializacja

Prelabializacja – proces fonetyczny (rodzaj protezy) polegający na pojawieniu się przed samogłoską w nagłosie (na początku wyrazu) /u/ niezgłoskotwórczego (które mogło następnie przejść w szczelinowe /w/).
Zaszła np. w języku prasłowiańskim (przed /ъ/, /y/ &lt; pie. /u/, /ū/), a w niektórych językach słowiańskich dotyczyła też /o/ i ps. /ǫ/: 
Przykłady:

</doc>
<doc id="540643" url="https://pl.wikipedia.org/wiki?curid=540643" title="Dongbei">
Dongbei

Dongbei (Chiny Północno-Wschodnie) () - region Chin, w skład którego wchodzą trzy prowincje: Heilongjiang, Jilin i Liaoning, rozciągające się na przestrzeniach Niziny Mandżurskiej (patrz również: Mandżuria). Dongbei jest uznawany za odmienny od reszty kraju ze względu na surowy, subsyberyjski klimat, a także historię i obyczaje. Zamieszkuje go łącznie ok. 100 mln osób. 
Historia.
Z terenów Dongbei pochodziły ludy, które najeżdżały Chiny i tworzyły własne państwa. Np. Kitanowie, którzy założyli państwo Jin, Dżurdżeni oraz Mandżurowie, którzy w XVII wieku opuścili ojczystą Mandżurię i w 1644 roku podbili Pekin instalując w Chinach mandżurską dynastię Qing.
Na przełomie XIX i XX wieku region był pod kontrolą Rosji, która zbudowała przez jego tereny Kolej Wschodniochińską wiodącą z Syberii do Władywostoku, Dalnego oraz Port Arthur. Wpływy Rosjan osłabły po przegranej wojnie z Japonią (1904-1905). W 1931 roku Japonia utworzyła na terenie Dongbei marionetkowe państwo Mandżukuo.
W 1945 r. region dostał się pod okupację ZSRR, a w 1946 został przekazany chińskim komunistom. W 1949 roku wszedł w skład ChRL. Faktycznym władcą Dongbei w tym okresie pozostawał jeden z prominentnych członków KPCh, Gao Gang. Cieszył się on protekcją ze strony Stalina, dzięki czemu w latach 50. region uzyskał pomoc gospodarczą od ZSRR i był najszybciej industrializującym się regionem w ChRL. Niezależność polityczna Dongbei skończyła się po śmierci Stalina. Gao Gang został w 1954 r. aresztowany za "działalność kontrrewolucyjną". W 1955 w lakonicznej notce podano, że popełnił samobójstwo. Pamiątką po jego sympatii do wodza ZSRR pozostaje Park Stalina w Harbinie.
Dzisiejsze Dongbei.
Po rozpoczęciu reform gospodarczych Dongbei ma problem z rzeszą robotników z likwidowanych niewydajnych zakładów państwowych. Część z nich staje się źródłem taniej siły roboczej na rosyjskim Dalekim Wschodzie. W latach 90. diaspory emigrantów z Dongbei wyrosły we Władywostoku, Chabarowsku i Błagowieszczeńsku.
Dongbei zamieszkuje także pokaźna mniejszość koreańska. Tutaj trafiają uciekinierzy z Korei Północnej, którzy stąd próbują podróżować do Pekinu i dalej na południe.
Mieszkańcy Dongbei posługują się odmianą chińskiego najbliższą standardowemu mandaryńskiemu, uważaną za czystszą niż dialekt pekiński. Dlatego wśród chińskich spikerów radiowych i prezenterów telewizyjnych jest wielu mieszkańców Dongbei.

</doc>
<doc id="540645" url="https://pl.wikipedia.org/wiki?curid=540645" title="Kolostomia">
Kolostomia

Kolostomia – stomia wytworzona na jelicie grubym, czyli operacyjne wyprowadzenie światła jelita grubego na powierzchnię brzucha, umożliwiające wydalanie treści jelitowej, gdy jest to niemożliwe drogą naturalną (najczęściej po usunięciu odbytnicy z powodu nowotworu).
Ze względu na lokalizację anatomiczną wyróżnia się kolostomię na kątnicy (coecostomia), na poprzecznicy (transversostomia) oraz na esicy (sigmostomia). Ta ostatnia wykonywana jest najczęściej w przypadku operacji Hartmanna (kolostomia końcowa (jednolufowa), czasowa) lub operacji Milesa (brzuszno-kroczowe odjęcie odbytnicy) jako kolostomia końcowa (jednolufowa), ostateczna. Transversostomia wykonywana jest rzadziej i może występować jako kolostomia jednolufowa lub niekiedy jako kolostomia dwulufowa (boczna). Stomię boczną (na poprzecznicy lub esicy) wykonuje się w przypadkach nieooperacyjnego raka odbytnicy lub jako zabezpieczenie niskiego zespolenia esiczo-odbytniczego po przedniej resekcji odbytnicy (operacja Dixona) zwłaszcza wykonywanej techniką "total mesorectal excision". Coecostomia wykonywana jest jako zabieg ratujący życie u chorych z niedrożnością jelita grubego w ciężkim stanie ogólnym lub rzadziej jako zabezpieczenie niżej położonych zespoleń. Coecostomia polega zazwyczaj na wprowadzeniu do kątnicy drenu Petzera i wyprowadzeniu go przez powłoki.
Kolostomia wyłaniana jest najczęściej po stronie lewej w dół od pępka (wyjątkiem jest coecostomia). Wyjątkowe sytuacje kliniczne mogą wymusić inną lokalizację. Prawidłowa stomia powinna być nieco wypukła (od 0,5 do 1,5 cm powyżej skóry).
Stomia ostateczna to stomia wyłoniona po chirurgicznym usunięciu aparatu zwieraczowego odbytu, kiedy nie ma już możliwości przywrócenia ciągłości przewodu pokarmowego. W przypadku stomii czasowej istnieje teoretyczna możliwość odtworzenia ciągłości, gdyż aparat zwieraczowy pozostaje nienaruszony. Należy jednak zaznaczyć, że dalsze losy chorego zależą od postępu choroby oraz stanu ogólnego. Ocenia się, że mniej niż 50% czasowych stomii ulega likwidacji.
Treść wydzielana przez sigmostomię i trasversostomię przypomina normalny stolec, zaś wydzielina coecostomii jest płynna jak w przypadku wydzieliny ileostomijnej.
Powikłania kolostomii to:

</doc>
<doc id="540648" url="https://pl.wikipedia.org/wiki?curid=540648" title="Języki gallo-italskie">
Języki gallo-italskie

Języki gallo-italskie ("Gallo-italico") – języki z grupy języków zachodnioromańskich, używane na obszarze północnych Włoch, na północ od linii Massa-Senigallia.

</doc>
<doc id="540651" url="https://pl.wikipedia.org/wiki?curid=540651" title="Heilongjiang">
Heilongjiang

Heilongjiang (; ) – północna prowincja ChRL. Jej nazwa, dosł. "Rzeka Czarnego Smoka" (黑龙江) pochodzi od chińskiej nazwy Amuru, który wyznacza północną granicę prowincji, a jednocześnie stanowi naturalną granicę chińsko-rosyjską.
Stolicą prowincji jest Harbin.
Z Heilongjiang pochodzi Wang Lina, chińska bokserka.
Demografia.
Największą w Heilongjiang grupę narodowościową stanowią Chińczycy Han, mniejszości narodowe to Mandżurowie, Koreańczycy, Mongołowie, Hui, Dagurowie, Xibe, Nanajowie (nazywani w Chinach Hezhe), Orocy i Rosjanie.

</doc>
<doc id="540653" url="https://pl.wikipedia.org/wiki?curid=540653" title="Quadragesimo anno">
Quadragesimo anno

Quadragesimo anno (łac. "Czterdziestego roku") – encyklika społeczna papieża Piusa XI ogłoszona 15 maja 1931.
Ogłoszona w 40. rocznicę ogłoszenia encykliki Rerum novarum papieża Leona XIII.
Pius XI wyraził w encyklice troskę o los ludzi żyjących z pracy własnych rąk. Potwierdził, że socjalizmu nie można pogodzić z prawdziwym chrześcijaństwem, czyli wiarą katolicką, jako że socjalizm zakłada niesprawiedliwe podzielenie owoców pracy. Również nadmierny liberalizm nie jest uczciwy, gdyż prowadzi jedynie do gromadzenia kapitału, bez dbałości o ludzi.
"54. Przez długi czas kapitał mógł sobie przywłaszczać za wiele korzyści. Zagarniał cały wynik produkcji i wszystkie jej owoce, a robotnikowi zostawiał zaledwie tyle, ile mu trzeba było koniecznie na utrzymanie i odświeżenie sił. Głoszono zdanie, że cały gromadzący się kapitał według niezłomnego prawa gospodarczego przynależy bogatym, i że mocą tego samego prawa robotnicy są skazani na wieczną nędzę albo na najniższą stopę życiową".
"55. Do skrzywdzonych robotników przyłączyli się doktrynerzy z kół wykształconych, którzy powyższemu fałszywemu prawu przeciwstawili równie fałszywą zasadę moralną, w myśl której wszystkie owoce produkcji i wszystkie zyski z wyjątkiem tych, które są potrzebne do utrzymania i odświeżenia kapitału, należą się sprawiedliwie samym robotnikom. Błąd ten, choć mniej widoczny niż socjalistyczne żądanie upaństwowienia lub socjalizacji wszystkich dóbr wytwórczych, niebezpieczniejszy jest od niego i łatwiej uwodzi nieostrożnych: słodka trucizna, którą piło wielu spośród opornych na otwarte działanie socjalizmu.".
Encyklika stała u podstaw rozwoju korporacjonizmu, ruchu społeczno-politycznego twierdzącego, że pracownicy i właściciele mają identyczne interesy, dlatego będą wspólnie dążyć do sukcesu. Korporacja powinna dbać nie tylko o materialny dobrobyt swych członków, ale także o ich rozwój społeczny.
Podobnym kierunkiem społeczno-politycznym, choć zakładającym istnienie wspólnych celów dla całego społeczeństwa, jest solidaryzm.

</doc>
<doc id="540657" url="https://pl.wikipedia.org/wiki?curid=540657" title="Mit brennender Sorge">
Mit brennender Sorge

Mit brennender Sorge (z niem. „Z palącą troską”) – encyklika papieża Piusa XI dotycząca sytuacji Kościoła w III Rzeszy, krytykująca teologiczne aspekty polityki prowadzonej przez Niemcy rządzone przez Hitlera, nosząca datę 14 marca 1937, w Niemczech odczytana w kościołach w Niedzielę Palmową 21 marca 1937. Inicjatorem napisania encykliki był kardynał Eugenio Pacelli (późniejszy papież Pius XII, a w latach 1917–1929 nuncjusz apostolski w Niemczech, najpierw w Bawarii, potem w Berlinie), który jako Sekretarz Stanu Stolicy Apostolskiej prowadził rozmowy nad podpisaniem konkordatu z III Rzeszą. Jako doskonały znawca spraw niemieckich, świadom zagrożenia pokoju między narodami i naruszania przez hitlerowskie Niemcy postanowień konkordatu, na polecenie Ojca Świętego Piusa XI, poprosił o współpracę kardynała Michaela von Faulhabera nad sporządzeniem dokumentu, który ostatecznie przyjął formę encykliki. Wśród osób przygotowujących tekst encykliki wymienia się również biskupa Münster Klemensa Augusta von Galen, który był jednym z czołowych ludzi Kościoła katolickiego w Niemczech przeciwstawiających się systemowi nazistowskiemu.
Encyklika rozpoczyna się od protestu przeciw naruszeniom konkordatu zawartego w 1933 r. między nazistowskim rządem Niemiec a Stolicą Apostolską. Stawiając serię tez, Pius XI odcina się od nazizmu i potępia jego pogańskie tendencje oraz ideę wyższości rasy i państwa nad nauką Kościoła. Mimo że w całym jej tekście określenie „narodowy socjalizm” nie pada, adresowana do katolików Niemiec encyklika piętnuje nazizm, kwestionując jego konstytutywne cechy: jako bałwochwalstwo potępia „wyniesienie ponad skalę” wartości ludzkich – rasy, narodu, państwa i przedstawicieli władzy państwowej – i „czynienie z nich najwyższej normy wszelkich wartości”; domaga się poddania stanowionego prawa ludzkiego naturalnemu prawu Bożemu. Wzywa niemieckich katolików do oporu wobec hitlerowskiej ideologii.
Encyklikę odczytano wiernym we wszystkich kościołach w Niemczech w dniu 21 marca 1937 r., uprzedzając interwencję policji.
Spis treści.
W tych 12 punktach zawiera się 64 podpunkty zakończone podpisem papieża Piusa XI.
Oceny.
Według Eamona Duffy’ego „Wpływ encykliki był niesamowity, gdyż rozwiała ona raz na zawsze podejrzenia dotyczące poparcia przez papieża ruchu faszystowskiego”. Z drugiej strony Gerald Fogarty stwierdził, że „pod koniec encyklika ma lekko pozytywny wydźwięk, a w ogólności tylko pogłębia kryzys”. Amerykański ambasador napisał, że encyklika „niewiele pomogła Kościołowi katolickiemu, natomiast sprowokowała nazistowskie Niemcy do... kontynuacji pośrednich ataków przeciwko kościelnym instytucjom”.
Polski politolog i publicysta narodowo-konserwatywny, profesor Adam Wielomski wylicza 10 podstawowych postulatów i prądów obecnych w ruchu narodowego socjalizmu, które zostają potępione w różnych fragmentach encykliki. Są to:

</doc>
<doc id="540658" url="https://pl.wikipedia.org/wiki?curid=540658" title="Sygnałówka">
Sygnałówka



</doc>
<doc id="540660" url="https://pl.wikipedia.org/wiki?curid=540660" title="Centesimus annus">
Centesimus annus

Centesimus annus (łac. „Setna rocznica”) − encyklika społeczna papieża Jana Pawła II ogłoszona 1 maja 1991. Wydana w 100. rocznicę opublikowania encykliki Leona XIII "Rerum novarum", stanowiącej fundament katolickiej nauki społecznej. Ma w dużej mierze charakter krytyki socjalizmu. 
Charakterystyka i budowa.
Wydana została 1 maja, czyli w dniu liturgicznego wspomnienia św. Józefa Robotnika. 
Podzielona na rozdziały: 
Wprowadzenie podkreśla znaczenie pontyfikatu Leona XIII i encykliki "Rerum novarum", wspomnina o innych encyklikach Pawła VI i Jana Pawła II. Zachęca do "odczytania na nowo" "Rerum novarum" w kontekście zmieniającch się znaków czasów.
Rozdział I raz jeszcze podkreśla przełomowość encykliki Leona XIII, zarysowuje okoliczności w jakich powstała. Przypomina narastające sprzeczności klasowe, akceptację własności (krytyka marksizmu), konieczność godnego wynagradzania i - co oczywiste - prawo do nieskrępowanego wykonywania obowiązków religijnych.
W rozdziale II sytuacja opisana w "Rerum novarum" zostaje porównana do sytuacji dzisiejszej. Autor dostrzega analogiczność sytuacji ok. 1891 do wydarzeń 1989. Przekonuje, że Leon XIII już w końcu XIX w. dostrzegł konieczność upadku socjalizmu prawie wiek później - składa hołd przenikliwości poprzednika. Jeszcze raz krytykuje materialistyczne widzenie świata przez socjalizm, a także brak personalizmu w pojmowaniu roli jednostki (jednostka jedynie "trybikiem w machinie"). Taka koncepcja nie daje zdaniem Papieża możliwości stworzenia zdrowego społeczeństwa z powodu nieustannego wyobcowania jednostki. Co oczywiste, z negatywną oceną spotyka się ateizm i walka klas, przeciwstawiona jednakże teoretycznie "walce o sprawiedliwość społeczną". Encyklika zrównuje imperializm i militaryzm z marksistowską walką klas, uważając, że mają wspólne korzenie marksistowskie. Powtarza zawarty w Rerum novarum sprzeciw wobec upaństwowienia środków produkcji, widząc w nim przyczynę wyobcowania człowieka ze społeczeństwa. Papież rozwija poglądy poprzednika w kwestii konieczności reform i aktywnej roli państwa w tej dziedzinie. Twierdzi ponadto, że konsekwencją źle pojętej wolności ludzkiej były totalitaryzmy XX w.: narodowy socjalizm i komunizm, a także holocaust narodu żydowskiego (jeszcze raz zrównano przy tym narodowy socjalizm i komunizm, jako systemy równie destrukcyjne). Pesymistyczne jest także twierdzenie Jana Pawła II o rzeczywistości powojennej - podział na przeciwstawne bloki polityczne, wyścig zbrojeń (nawiązanie do "Sollicitudo rei socialis"). Wskazując na niezmienne stanowisko Kościoła, piętnuje podział świata, militaryzację i rozszerzanie się sporu 2 bloków na kraje Trzeciego Świata. Poddając krytyce marksizm-leninizm, nie zapomina także o negatywnych konsekwencjach autorytaryzmu (nie nazywając go jednak po imieniu) i istnienia społeczeństwa konsumpcyjnego. Pozostając mocno sceptycznym wobec skuteczności organizacji międzynarodowych, zauważa jednakże pewne pozytywne aspekty ich działania, konieczne jest natomiast usprawnienie ich metod działania.
Rozdział III opisuje znaczenie roku 1989 i przemian, jakie zaszły w Europie, ale także na innych kontynentach. Podkreślając rolę Kościoła w tych przemianach, z zadowoleniem wita demokratyzację ustrojów, żywi jednakże obawę co do ich trwałości. Analizując przyczyny upadku komunizmu obok czysto ekonomicznych (niesprawność systemu), wymienia zaangażowanie obywateli i z zadowoleniem zauważa, że była to działalność pokojowa. Uważa jednakże, że czynnikiem decydującym o upadku systemu był jego programowy ateizm. Stosunkowo łatwe i bezkrwawe zwycięstwo łączy z zawierzeniem Bogu i wartościom chrześcijańskim (rzeczywisty wpływ Opatrzności). Z aprobatą witając klęskę marksizmu, papież ostrzega jednak, że nie spowodowała ona automatycznego końca problemów, w wyniku których narodziła się ta doktryna. Dostrzegając trudności, które stoją przed krajami Europy Środkowo-Wschodniej, wzywa inne narody do solidarności i współpracy. Apeluje o wzajemne wybaczenie win. Niepokojem napełnia go także wciąż trudna sytuacja w krajach Trzeciego Świata. Przestrzega przed dostrzeganiem jedynie gospodarczego aspektu rozwoju - konieczny jest także rozwój duchowy. Akcentując konieczność walki z niesprawiedliwościami, radykalnie sprzeciwia się stosowaniu przemocy.
W rozdziale IV Autor podkreśla ograniczoność własności. Pomimo poparcia dla własności prywatnej, twierdzi, że powinna ona służyć człowiekowi. Zaakcentowana jest potrzeba etycznego użytkowania rzeczy. Zarysowany został także problem zmian, które doprowadziły do powstania kwestii własności technicznej i przemysłowej. Autor uważa, że właściwy model gospodarczy powinien być dostosowany do okoliczności społeczno-ekonomicznych i historycznych. Nie narzuca jednej obowiązującej wizji, przestrzega jednakże przed lekceważeniem ludzkiego wymiaru pracy, głosi personalizm. Konsekwencją tego jest dostrzeżenie konieczności ograniczenia mechanizmu rynkowego na rzecz dobra wspólnego. Po raz kolejny zwraca uwagę na trudną sytuacje krajów Trzeciego Świata, głosi także krytykę konsumpcjonizmu, przypisując jego wpływowi powstanie plag społecznych (np. narkomanii). Tradycyjnie zwraca także uwagę na los jednostek słabszych, niezdolnych do samodzielnej egzystencji.
W rozdziale V podkreśla znaczenie kultury, poddaje krytyce rzeczywistość krajów totalitarnych z ich podporządkowaniem kultury, sztuki i nauki panującej ideologii. Krytyce poddaje rolę ideologów, uważających, że są jedynymi dysponentami prawdy obiektywnej. Wyraża obawę przed narastającym fundamentalizmem, także religijnym. Rozdział ten oprócz krytycznej analizy wpływu totalitaryzmu na społeczeństwo raz jeszcze bardzo wyraźnie sprzeciwia się wojnie. W zasadzie pozytywnie wyraża się natomiast o demokracji i idei poszanowania praw człowieka, przyznając narodom prawo do wyboru przedstawicieli.
Rozdział VI ma charakter refleksji etycznej, jeszcze raz podkreśla znaczenie pontyfikatu Leona XIII i jego nowatorskich wizji.

</doc>
<doc id="540663" url="https://pl.wikipedia.org/wiki?curid=540663" title="Sollicitudo rei socialis">
Sollicitudo rei socialis

Sollicitudo rei socialis (łac. "Troska społeczna") – encyklika społeczna papieża Jana Pawła II ogłoszona 30 grudnia 1987.
Wydana w 20. rocznicę encykliki Pawła VI "Populorum progressio", szczególnie doniosła wobec przemian politycznych lat 80. XX w.
Podzielona na rozdziały: 
We wprowadzeniu podkreślono znaczenie troski Kościoła o rozwój świata, przypomniana została przełomowość encykliki Populorum progressio. Według encykliki nauczanie Kościoła w kwestii społecznej jest niezmienne, a świat w przededniu nowego tysiąclecia znalazł się w obliczu wielu nowych niebezpieczeństw. Na uwagę zasługuje sceptycyzm autora encykliki - rozwój ludów jest daleki od doskonałości, problemy aktualne w latach 60. są nadal aktualne. W zmieniającym się świecie drogowskazem ma być Ewangelia.
W rozdziale drugim podkreślono przełomowe znaczenie Populorum progressio, aktualność problemów w niej zasygnalizowanych. Zarysowano konieczność solidarności narodów w obliczu globalnych problemów. Przypomniano także dotychczasowe pisma papieskie w kwestiach społecznych (Leon XIII, Jan XXIII). Raz jeszcze poglądy papieża okazały się mocno pesymistyczne - liczba krajów rozwijających się wciąż wysoka, rozwój wolniejszy niż przypuszczano, wielkim niebezpieczeństwem jest wciąż wojna.
W rozdziale trzecim w gruntowny sposób przeanalizowana została sytuacja światowa: procesy dekolonizacji, nędza, konflikty, niedostateczne tempo rozwoju. Wskazano na bardzo dużą nierównowagę w rozwoju i zamożności poszczególnych społeczeństw (istnienie "trzeciego" i "czwartego świata"). Analizie poddano zjawiska szczegółowe jak bezrobocie, czy głód mieszkaniowy, zajęto się także kwestiami fundamentalnymi jak nieskuteczność działań zmierzających do konwergencji i inicjatyw podejmowanych przez ONZ. Przytoczona zostaje wcześniejsza wypowiedź Jana Pawła II: "Chrześcijaństwo zabrania (...) uciekania się do nienawiści, mordowania bezbronnych, do metody terroryzmu".
W rozdziale czwartym zostało zaobserwowane, że rozwój społeczeństw przebiega w sposób nielinearny, nie istnieją obiektywne konieczności, światem nie rządzą także niezmienne stałe ekonomiczne. Zwrócono uwagę na niebezpieczeństwa wynikające z nadmiernej eksploatacji zasobów i pędu ku zwiększonej konsumpcji. Akceptując prawo narodów do nieskrępowanego rozwoju, encyklika krytykuje rozwój za wszelką cenę - zwraca uwagę na aspekt personalistyczny, w którym rozwój dokonuje się dla dobra człowieka. W stosunkach międzynarodowych zaleca poszanowanie między narodami. Akceptując konieczność przekształcania środowiska (wywiedzioną z Biblii - i "czyńcie sobie ziemię poddaną"), zwraca uwagę na poszanowanie przyrody i nieodnawialność części jej zasobów.
Rozdział piąty zajmuje się kwestiami teologicznymi: zagadnieniem sprawiedliwości zachłanności ludzkiej. Dużą rolę przyznaje nauce, akcentując jednakże niezbędność związania jej z wiarą. Analizując kwestię grzechu omawia też zagadnienie krótkowzroczności, pazerności i błędów rządzących. Podnosi natomiast znaczenie cnoty solidarności społecznej.
W rozdziale szóstym stwierdza, że Kościół nie posiada bezpośredniego wpływu na proces rozwoju, chętnie posługuje się jednak nauką społeczną, analizuje też stronę moralną procesu, starając się by urzeczywistniał ideę sprawiedliwości. Akcentuje konieczność dostosowania nauki Kościoła do obecnej rzeczywistości - co zawarte zostało już dokumentach z prac Soboru Watykańskiego II. Bardzo dużą rolę przypisano walce z biedą, która według encykliki ma charakter strukturalny. Apeluje do solidarności z krajami biednymi i pomocy w wyciągnięciu się z ubóstwa. Dostrzega dyskryminację krajów rozwijających się przez światowy system finansowy i trudności z dostosowaniem się. Wzywa do wspólnej walki z głodem. Na koniec zachęca do zrzeszania się i współpracy.
W zakończeniu - dostrzega dążenie narodów do wyzwolenia. Natomiast ostrej krytyce poddany zostaje ruch teologii wyzwolenia. Pomimo uznania dla pragnienia wolności, krytyce poddane zostało dążenie do wolności ekonomicznej za wszelką cenę - prowadzącej do faktycznego zniewolenia. Encyklika zawiera też pewne wątki optymistyczne - istnieje możliwość przezwyciężenia trudności, nie należy także poddawać się zniechęceniu czy bierności. Encyklika zawiera apel o działanie i solidarność oraz wątki ekumeniczne (dialog z judaizmem i Islamem).

</doc>
<doc id="540665" url="https://pl.wikipedia.org/wiki?curid=540665" title="Laborem exercens">
Laborem exercens

Laborem exercens (łac. "Wykonując pracę") – encyklika społeczna papieża Jana Pawła II, ogłoszona 14 września 1981, w 90. rocznicę ogłoszenia encykliki "Rerum novarum" Leona XIII.
Encyklika początkowo miała się ukazać w 90. rocznicę "Rerum novarum", które ogłoszone zostało 15 maja 1891 r., lecz z powodu zamachu na papieża ukazała się pół roku później.
We wstępie papież podkreśla, że encyklikę chce poświęcić nie tyle pracy, ile człowiekowi w kontekście jego pracy. Stwierdza, że obowiązkiem każdego człowieka jest rozwijanie we własnym zakresie nauki i techniki, kultury i moralności, a praca ma właśnie służyć temu rozwojowi.
Z dyskutowanych ówcześnie zagadnień społecznych w tej encyklice podkreślona została m.in. promocja tzw. krajów zacofanych oraz automatyzacja życia.
Papież rozróżnił pojęcie pracy w znaczeniu podmiotowym i przedmiotowym. Zgodnie z jego wykładnią, właściwym podmiotem pracy jest sam człowiek, a przedmiotem powinny być rzeczy, którymi człowiek tę pracę wykonuje np. technika, różnego rodzaju narzędzia. Technika jest sprzymierzeńcem człowieka, zauważa Jan Paweł II, ale przestrzega, że niewłaściwie pojmowana może stać się jego przeciwnikiem, czyniąc pracownika swoim niewolnikiem i przyczyniając się do bezrobocia.
W "Laborem Exercens" występuje podział pracodawców na:
Związki zawodowe papież uważa za wykładnik walki o sprawiedliwość społeczną. Według niego ich obowiązkiem jest staranie się o dobro wspólne. Nie powinny ograniczać się jedynie do zabezpieczania warunków pracy i płacy, ale dążyć do naprawy wszystkiego, co jest wadliwe.
Jan Paweł II pisze, że przez pracę człowiek uczestniczy w „dziele Stworzenia”. Wzorem pracy dla katolika ma być sam Bóg, zarówno w odniesieniu do organizacji pracy, jak i korzystania z odpoczynku. Spełnieniem misji chrześcijańskiej jest budowanie świata i praca dla bliźnich.
Papież wspomina również o ważnej roli społecznej niepełnosprawnych i konieczności ich pracy.

</doc>
<doc id="540666" url="https://pl.wikipedia.org/wiki?curid=540666" title="Sobór w Vienne">
Sobór w Vienne

Sobór w Vienne – sobór zwołany przez papieża Klemensa V w latach 1311–1312 w Vienne. Jedną z decyzji soboru było zlikwidowanie drogą administracyjną zakonu templariuszy.
Klemens V podczas burzliwych obrad soboru w Vienne nie mógł zdecydować się na zniesienie zakonu templariuszy. Do tej decyzji przyczyniło się przybycie na sobór w dniu 20 marca 1312 roku króla Francji Filipa IV wraz z niewielkim oddziałem rycerzy, a papież uległ królowi. Decyzja o likwidacji zakonu templariuszy została ogłoszona na uroczystej sesji soboru 3 kwietnia 1312 roku w Katedrze św. Maurycego. Papież zasiadał na swoim tronie, mając po jednym boku króla Francji, a po drugim jego syna – Ludwika X, króla Nawarry.
Treść bulli papieskiej „Vox in exscelso”, która znosiła zakon, odczytał sam Klemens V. Słowa tej bulli zostały tak starannie dobrane, by słuchacze i czytelnicy tego dokumentu nie odnieśli wrażenia, że jest ona równoznaczna z potępieniem zakonu. W jej tekście można dopatrzyć się swoistego samousprawiedliwienia papieża. Przypomina on, że w swojej przeszłości Kościół rzymski rozwiązywał już inne wybitne i zasłużone zakony za nieporównywalnie mniejsze przewinienia, nawet w sytuacjach gdy nie obciążały one każdego z ich członków z osobna. Papież podkreślał też, że decyzję podjął „nie bez goryczy i zasmucenia serca”. "Zakon Ubogich Rycerzy Chrystusa i Świątyni Salomona" został zlikwidowany „nieodwołalnym i wiecznie mającym obowiązywać dekretem, i ustanowiono go przedmiotem wiekuistego zakazu, zabraniając wszystkim myśli o przyszłym wstąpieniu do rzeczonego zakonu, noszenia jego habitu oraz działania w charakterze templariusza”. Bulla głosiła, że gdyby ktokolwiek postąpił wbrew temu zakazowi, narazi się na karę ekskomuniki.

</doc>
<doc id="540667" url="https://pl.wikipedia.org/wiki?curid=540667" title="Jerzy V Windsor">
Jerzy V Windsor



</doc>
<doc id="540669" url="https://pl.wikipedia.org/wiki?curid=540669" title="Ahn Eak Tae">
Ahn Eak Tae



</doc>
<doc id="540672" url="https://pl.wikipedia.org/wiki?curid=540672" title="Jilin">
Jilin

Jilin (; ) – północno-wschodnia prowincja ChRL, część regionu Dongbei przy granicy z Rosją. Stolicą prowincji jest Changchun.
W Jilin znajduje się kompleks skoczni narciarskich z największą w Chinach o punkcie K 90 metrów.
Urodziła się tutaj He Ying, chińska łuczniczka, medalistka olimpijska, mistrzyni świata.

</doc>
<doc id="540681" url="https://pl.wikipedia.org/wiki?curid=540681" title="Les Miserables">
Les Miserables



</doc>
<doc id="540682" url="https://pl.wikipedia.org/wiki?curid=540682" title="Dekanat ursynowski">
Dekanat ursynowski

Dekanat ursynowski – jeden z 25 dekanatów rzymskokatolickich archidiecezji warszawskiej wchodzącej w skład metropolii warszawskiej.
W skład dekanatu wchodzi 10 parafii: 

</doc>
<doc id="540684" url="https://pl.wikipedia.org/wiki?curid=540684" title="Simone Martini">
Simone Martini

Simone Martini (ur. ok. 1284 w Sienie, zm. w 1344 w Awinionie) – włoski malarz gotycki, przedstawiciel szkoły sieneńskiej. Ożeniony z Giovanną, siostrą malarza Lippo Memmi. Działał w Sienie, Pizie, Asyżu, Neapolu i Awinionie.
Życiorys.
Inspirował się twórczością swojego nauczyciela, Duccia, pracami rzeźbiarza Giovanniego Pisano, a największy wpływ wywarła na niego sztuka francuskiego gotyku.
W 1315 namalował w sali miejskiej rady w Palazzo Publico w Sienie fresk przedstawiający Madonnę pośród aniołów i świętych – "Maestę", silnie nawiązujący do dzieła Duccia z lat 1308-1311. W 1328 na przeciwległej ścianie sportretował we fresku wodza wojsk sieneńskich, pogromcę Florencji – kondotiera Guidoriccio da Fogliano de'Ricci. Jest to jeden z najwcześniejszych kommemoratywnych portretów konnych. W tle artysta umieścił rozległy pejzaż z namiotami żołnierzy, a także obwarowaniami miasta i twierdzami.
Typ Madonny stworzony przez Simone Martiniego miał wielką wagę dla malarstwa sieneńskiego. Można go zaobserwować w ołtarzu "Maesta", namalowanym w 1320 dla kościoła dominikanów w Pizie. Z roku 1333 pochodzi "Zwiastowanie", wykonane wspólnie z Lippo Memmim (obecnie w Galerii Uffizi). Wielokrotnie zachwycano się dekoracyjną, wyrafinowaną linią obiegającą precyzyjnie sylwetki postaci. Do tego obrazu nawiąże później współczesny Simone Martiniemu Ambrogio Lorenzetti w swoim "Zwiastowaniu" z 1344. W Asyżu Martini namalował jedenaście fresków przedstawiających żywot św. Marcina.
Lata 1339-1344 Simone Martini spędził na dworze papieskim w Awinionie. Tam namalował "Chrystusa powracającego do swoich rodziców" (1342) – bardzo rzadki temat. Prawdopodobnie była to część dyptyku. Zaprzyjaźnił się także z Petrarką i zilustrował jego manuskrypt (dotyczący Wergiliusza). Z jego prac w pałacu papieskim i w katedrze zachowały się fragmenty fresku nad portykiem Notre Dame des Doms. Pochodzą prawdopodobnie z 1341 roku.
Jego wpływ na czternastowieczne malarstwo francuskie jest trudny do oszacowania. Za to w Sieneńczycy okrzyknęli go ich największym malarzem. Uczniami Martiniego byli: Lippo Memmi, Luca di Tommè, Bern i Giacomo di Mino.

</doc>
<doc id="540687" url="https://pl.wikipedia.org/wiki?curid=540687" title="Mór (miasto)">
Mór (miasto)



</doc>
<doc id="540690" url="https://pl.wikipedia.org/wiki?curid=540690" title="HKD">
HKD



</doc>
<doc id="540692" url="https://pl.wikipedia.org/wiki?curid=540692" title="Wapato">
Wapato

Wapato - bulwiaste kłącza strzałki i innych roślin wodno-błotnych z rodziny żabieńcowatych (ang. "wapato", "wapatoo", "arrowhead", "swamp-potato"), zbierane z roślin dziko rosnących lub uprawianych, wykorzystywane (zwłaszcza w przeszłości) w celach spożywczych i handlowych przez niektóre plemiona Indian w Ameryce Północnej (m.in. nad rzeką Kolumbią) oraz mieszkańców Azji Wschodniej.
Nazwa pochodzi z opartego na języku Indian Kri metyskiego żargonu michif i oznacza "białą gąbkę". Zwane też "indiańskim ziemniakiem".

</doc>
<doc id="540694" url="https://pl.wikipedia.org/wiki?curid=540694" title="Tata (Węgry)">
Tata (Węgry)

Tata (łac. "Dotis", niem. "Totis") – miasto w północnych Węgrzech, w komitacie Komárom-Esztergom, w pobliżu granicy ze Słowacją. Powierzchnia wynosi 78,16 km² a ludność 25 026 (I 2011). Jest miastem partnerskim Pińczowa. W mieście znajduje się powstałe w latach 50. Centrum Olimpijskie północno-zachodnich Węgier (Északnyugat-magyarországi Általános Olimpiai Központ) zwane popularnie obozem treningowym w Tata (Tatai Edzőtábor). Przez lata ośrodek w Tata uznawany był za kuźnię węgierskich medalistów olimpijskich.

</doc>
<doc id="540695" url="https://pl.wikipedia.org/wiki?curid=540695" title="Wapatoo">
Wapatoo



</doc>
<doc id="540697" url="https://pl.wikipedia.org/wiki?curid=540697" title="Wilhelm Emmanuel von Ketteler">
Wilhelm Emmanuel von Ketteler

Wilhelm Emmanuel von Ketteler (ur. 25 grudnia 1811 w Münster, zm. 13 lipca 1877 w Burghausen) – niemiecki biskup, od 1850 do śmierci ordynariusz Moguncji, teolog i polityk. Prekursor katolickiej nauki społecznej w Niemczech, chrześcijański reformator, delegat biskupa wrocławskiego na Brandenburgię i Pomorze (1848–1850).
Święcenia kapłańskie otrzymał 1 lipca 1844. W 1848 został deputowanym pierwszego ogólnoniemieckiego Zgromadzenia Narodowego. 25 lipca 1850 został powołany przez papieża Piusa IX na stanowisko biskupa w Moguncji zostając najmłodszym biskupem Niemiec (39 lat). Sprzeciwiał się zwierzchnictwu pruskiego państwa nad Kościołem i krytykował Kulturkampf, a podczas I Soboru Watykańskiego próbował nie dopuścić do uchwalenia dogmatu o nieomylności papieża, jednak ostatecznie podporządkował się decyzjom tego soboru. Domagał się określenia czasu pracy i płacy minimalnej, popierał tworzenie chrześcijańskich związków zawodowych.
Benedykt XVI w encyklice "Deus caritas est" wymienia biskupa Kettelera jako pioniera w nowatorskim pojmowaniu sprawiedliwości społecznej, w czasie zmian w strukturze społecznej w XIX wieku, będących wynikiem rozwoju przemysłowego i ekspansją marksizmu.

</doc>
<doc id="540701" url="https://pl.wikipedia.org/wiki?curid=540701" title="Liaoning">
Liaoning

Liaoning (; ) – północna prowincja ChRL w regionie Dongbei. Nazwa pochodzi od historycznego państwa Liao, które kiedyś znajdowało się na jej terenach.

</doc>
<doc id="540702" url="https://pl.wikipedia.org/wiki?curid=540702" title="Oroszlány">
Oroszlány

Oroszlány – miasto w północnych Węgrzech, w komitacie Komárom-Esztergom, na zachód od Budapesztu, u podnóża gór Vértes. Liczy ponad 20,3 tys. mieszkańców (2010).
W mieście rozwinął się przemysł maszynowy, spożywczy oraz drzewny.

</doc>
<doc id="540704" url="https://pl.wikipedia.org/wiki?curid=540704" title="Witold Milewski (architekt)">
Witold Milewski (architekt)

Witold Milewski (ur. 5 kwietnia 1930 w Poznaniu, zm. 29 września 2021) – polski architekt.
Życiorys.
Początkowo pracował w Pracowni Staromiejskiej pod kierunkiem Zbigniewa Zielińskiego przy odbudowie Starego Miasta w Poznaniu. Studia ukończył w 1953 roku na Wydziale Architektury Szkoły Inżynierskiej w Poznaniu. Od 1952 zatrudniony w Miastoprojekcie-Poznań, gdzie wraz z Zygmuntem Skupniewiczem zaczął projektować budynki szkolne i akademickie. 1959 uzyskał dyplom Wydziału Architektury Politechniki Wrocławskiej. W latach 1963-1980 tworzyli wewnątrz Miastoprojektu, z Lechem Sternalem (kierownik), Pracownię Szkolnictwa Wyższego.
Był pasjonatem lotnictwa, posiadał licencję pilota.
Odznaczenia.
Otrzymał m.in.:

</doc>
<doc id="540707" url="https://pl.wikipedia.org/wiki?curid=540707" title="Kapuvár">
Kapuvár

Kapuvár – miasto w północno-zachodniej części Węgier, w pobliżu granicy austriackiej. Kapuvár liczy 10 364 mieszkańców (styczeń 2011) i zajmuje obszar 96,05 km². Miejscowość leży na obszarze Małej Niziny Węgierskiej, a administracyjnie należy do powiatu Kapuvár, wchodzącego w skład komitatu Győr-Moson-Sopron.

</doc>
<doc id="540708" url="https://pl.wikipedia.org/wiki?curid=540708" title="Zużycie">
Zużycie

zużycie – efekt procesu zużywania, wyczerpanie zasobu, stopień wykorzystania lub zniszczenia. 

</doc>
<doc id="540709" url="https://pl.wikipedia.org/wiki?curid=540709" title="Lippo Memmi">
Lippo Memmi

Lippo Memmi "Filippo di Memmo" (ur. ok. 1290, zm. ok. 1357) – malarz szkoły sieneńskiej, uczeń i szwagier Simone Martiniego. 
Autor fresków ("Maesta") z 1317 w Palazzo Comunale w San Gimignano i w katedrze w Orvieto oraz obrazów: "Św. Paweł", "Dziewica z Dzieciątkiem" (Metropolitan Museum of Art) i "Zwiastowanie" (wspólnie z Simone Martinim, Galerii Uffizi).
Zaprojektował również Torre del Mangia na Piazza del Campo w Sienie.

</doc>
<doc id="540711" url="https://pl.wikipedia.org/wiki?curid=540711" title="Port lotniczy Pekin">
Port lotniczy Pekin

Port lotniczy Pekin (IATA: PEK, ICAO: ZBAA) – międzynarodowy port lotniczy położony 20 km na północny wschód od centrum Pekinu. Jest głównym portem przesiadkowym linii lotniczych Air China. W 2005 obsłużył ponad 30 mln pasażerów.
Stołeczny port lotniczy Pekin szybko stał się jednym z najbardziej ruchliwych lotnisk świata w ostatniej dekadzie. Stał się najbardziej ruchliwym portem lotniczym w Azji pod względem ruchu pasażerskiego i całkowitego natężenia ruchu w roku 2009. Beijing Capital International Airport jest 2. największym lotniskiem na świecie. Lotnisko zarejestrowało 488 495 operacji statków powietrznych (startów i lądowań), zajmuje 10 pozycję na świecie i jako jedyne lotnisko azjatyckie w top30. Pod względem ruchu towarowego, lotniska także notuje szybki wzrost. Do 2009 roku lotnisko stało się 14 najbardziej ruchliwym lotniskiem w przewozie towarów, notując 1 420 997 ton towarów.
Lotnisko jest głównym węzłem Air China, sztandarowego przewoźnika Chińskiej Republiki Ludowej, który oferuje połączenia do 120 miejsc (bez cargo) z Pekinu. Hainan i China Southern Airlines również używa tego portu lotniczego jako głównego węzła.
Historia.
Port lotniczy Pekin został otwarty w dniu 2 marca 1958 roku. Lotnisko składało się z małego budynku terminalu, który stoi do dziś, obecnie wykorzystany jest przez połączenia VIP i połączenia czarterowe. Z dniem 1 stycznia 1980 otwarto nowy większy terminal z pirsami dla 10-12 samolotów. Terminal był większy niż w 1950, ale w połowie lat 90 XX wieku, zbyt mały. Terminal został następnie zamknięty do remontu po otwarciu Terminalu 2.
Pod koniec 1999 roku z okazji 50. rocznicy powstania ChRL, lotnisko rozbudowano ponownie. Nowy terminal otwarty 1 listopada został nazwany Terminalem 2. 20 września 2004 odbyło się otwarcie nowego Terminalu 1 obsługującego kilka krajowych linii lotniczych i międzynarodowych połączeń China Southern Airlines. Inne krajowe i międzynarodowe linie lotnicze korzystają z Terminala 2.
29 października 2007 został otwarty trzeci pas startowy.
Kolejna rozbudowa została zakończona wraz z otwarciem Terminala 3 (T3) w lutym 2008 z okazji letnich igrzysk olimpijskich w Pekinie. Ten kolosalny rozwój obejmuje budowę trzeciego pasa startowego, drugiego terminalu oraz połączenia kolejowego z centrum miasta.
Terminale.
Terminal 1.
Terminal 1 posiadający 60 000 m² powierzchni, został otwarty z dniem 1 stycznia 1980 i zastąpił mały istniejący terminal który otwarto w latach 50. XX wieku. Terminal został zamknięty z powodu remontu od roku 1999 do 20 września 2004, w tym czasie wszystkie linie lotnicze były obsługiwane z Terminalu 2. Posiada 16 bramek, które obsługują połączenia krajowe China Southern Airlines i kilka innych linii lotniczych takich jak Chongqing Airlines i Xiamen Airlines, i był pierwotnie planowany do obsługi ruchu krajowego, z wyjątkiem tych do Hongkongu i Makau.
Wraz z otwarciem Terminalu 3, terminal był zamknięty w związku z wymianą światła, a 20 maja 2008 linie lotnicze zostały przeniesione do Terminalu 2. 27 czerwca 2008 stał się ponownie bazą operacyjną dla wszystkich lotów krajowych obsługiwanych przez HNA Group, w tym Hainan Airlines, Air China Grand, Deer Air Airlines i Tianjin Airlines, a loty międzynarodowe i te z Hongkongu, Makau, Tajwanu pozostały w Terminalu 2.
Terminal 2.
Terminal 2 otwarto 1 listopada 1999 roku. Terminal ten był wykorzystywany w celu zastąpienia Terminal 1, kiedy ten był remontowany. Jest znacznie większy niż terminal 1, może obsługiwać 20 samolotów poprzez doki połączone z terminalem. Przed otwarciem Terminalu 3, wszystkie loty międzynarodowe (i większość lotów krajowych) było obsługiwanych w tym terminalu. Terminal obecnie mieści China Southern Airlines, China Eastern Airlines, SkyTeam i inne krajowe i międzynarodowe linie jak Air China, Shanghai Airlines, Star Alliance, członkowie sojuszu Oneworld korzystają z nowego Terminalu 3.
Terminal 3.
Budowa terminalu 3 rozpoczęto 28 marca 2004 i został otwarty w dwóch etapach. Próbnie rozpoczął działalność 29 lutego 2008, kiedy siedem linii, a mianowicie British Airways, El Al Israel Airlines, Qantas, Qatar Airways, Shandong Airlines i Sichuan Airlines przeniesiono do terminalu. 20 innych linii lotniczych zostało przeniesionych do terminalu, kiedy oficjalnie otwarto terminal w dniu 26 marca 2008. Obecnie jest siedzibą Air China, Oneworld, Star Alliance oraz innych lotów krajowych i międzynarodowych.
Został zaprojektowany przez konsorcjum NACO (Netherlands Airport Consultants B.V), Foster and Partners i ARUP. Oświetlenie zostało zaprojektowane przez Speirs and Major Associates. Budżet inwestycji wyniósł 3,5 mld USD. Jest to obecnie największy budynek terminalu na świecie oddany w jednym etapie z powierzchnią 986 000 metrów kwadratowych. Posiada on główny terminal pasażerski (Terminal 3C), dwa satelitarne pirsy (Terminal 3D i 3E) i pięć kondygnacji naziemnych i dwie podziemne. Nie użyto w nazewnictwie liter A i B, by uniknąć pomyłek z Terminalami 1 i 2. Terminal 3C jest przeznaczony do lotów krajowych, Terminal 3E lotów międzynarodowych, a Terminal 3D, zwany "Olympics Hall", był używany do lotów czarterowych w okresie Igrzysk Olimpijskich w Pekinie i będzie wykorzystywany przez loty międzynarodowe.
Transport.
Kolej.
Port lotniczy Pekin jest obsługiwany przez Airport Express, linię metra w Pekinie. 28,1 km linia biegnie od Terminala 3 do Terminala 2, a następnie do miasta z przystankami w Sanyuanqiao i Dongzhimen. Została otwarta 19 lipca 2008, w czasie Olimpiady w 2008 roku. Podróż w jedną stronę trwa około 16–20 minut.
Autobus.
Lotnisko oferuje sześć różnych tras autobusów do i z różnych punktów w Pekinie, w tym Xidan, Fangzhuang, dworzec kolejowy, Zhongguancun i Nanyuan. Ponadto lotnisko oferuje również połączenia autobusowe do Tiencin i Qinhuangdao.
Samochód.
Lotnisko jest dostępne przez cztery płatne autostrady. Dwie z nich łączą lotnisko z północno-wschodnimi częściami Pekinu. Pozostałe dwie łączą się z pobliskimi autostradami.

</doc>
<doc id="540712" url="https://pl.wikipedia.org/wiki?curid=540712" title="Pokot (polowanie)">
Pokot (polowanie)

Pokot ("rozkład") – tradycyjny uroczysty obrzęd zakończenia polowania zbiorowego, podczas którego składany jest raport o przebiegu polowania, ubitej zwierzynie (ułożonej "pokotem") oraz ogłasza się, kto został królem polowania. Rozmach i oprawa pokotu zależy od rangi polowania, jednak każdy pokot wymaga starannego ułożenia.
Na przestrzeni dziejów, a także w zależności od lokalnych tradycji, kolejność zwierzyny na pokocie była zróżnicowana. Pozycja w pokocie odzwierciedla atrakcyjność łowiecką zwierzyny, przypisywaną jej rangę w lesie i trudności, jakie myśliwy musi pokonać, aby ją zdobyć. Z reguły wyżej znajdują się zwierzęta większe, silniejsze i potencjalnie bardziej niebezpieczne dla myśliwego przy bliższym spotkaniu, jednak sam rozmiar nie jest najważniejszy. Nie wszędzie pokot układano: na wschodnich rubieżach pokot był wieszany na rusztowaniach.
Według obecnych zwyczajów Polskiego Związku Łowieckiego zwierzęta w pokocie układa się na prawym boku, między rzędem myśliwych a rzędem nagonki, głową w kierunku myśliwych, w kolejności według gatunków. Co dziesiątą sztukę drobnej zwierzyny wysuwa się do przodu. Uczestnicy polowania ustawiają się od czoła rozkładu. Najczęściej przestrzega się następującej kolejności:
W gwarze myśliwskiej kolejność określa się jako: "sierść, chyb, kita, turzyca, pióro". Źródła różnią się co do pozycji zwierzyny: czasem sarnę wysuwa się przed dzika jako zwierzynę płową, lecz tradycyjnie zaliczano ją do zwierzyny drobnej i stąd podana kolejność.
Po ułożeniu pokotu prowadzący polowanie składa raport i podziękowania dla myśliwych i nagonki oraz ogłasza i dekoruje króla i wicekróla polowania. Na zakończenie sygnaliści (stojący obok nagonki) odgrywają sygnały myśliwskie przewidziane dla każdej zwierzyny, zakończone sygnałami: „koniec polowania”. Uroczystość wieńczy hejnał „Darz Bór”. Podczas sygnałów (lub też jedynie na „Darz Bór”) myśliwi i nagonka stoją z odkrytymi głowami.
Uroczysty charakter pokotu podkreśla się czasem za pomocą ognisk lub pochodni i dekoracji z jedliny (czyli gałęzi lokalnie występujących drzew iglastych, niekoniecznie jodły). Oprócz funkcji informacyjnej, pokot jest również elementem myśliwskiej mistyki jako forma oddania czci i szacunku dla zwierzyny (stąd niedopuszczalne jest przekraczanie pokotu, czyli przechodzenie ponad rozłożoną zwierzyną) oraz umacniania więzi między myśliwymi. Pomijanie tego zwyczaju jest surowo piętnowane przez myśliwych przestrzegających tradycji.
Król polowania.
Królem polowanie zostaje myśliwy, który ustrzelił zwierzę najwyżej postawione w wymienionej hierarchii (cielak jelenia jest wart więcej niż 10 dzików), a w razie remisu wielkość trofeum, ustrzelenie innej zwierzyny i wreszcie kolejność upolowania.

</doc>
<doc id="540713" url="https://pl.wikipedia.org/wiki?curid=540713" title="Elektroniczny morderca">
Elektroniczny morderca



</doc>
<doc id="540714" url="https://pl.wikipedia.org/wiki?curid=540714" title="Lee Kuan Yew">
Lee Kuan Yew

Lee Kuan Yew, (ur. 16 września 1923 w Singapurze, zm. 23 marca 2015 tamże) – singapurski prawnik, polityk, pierwszy premier tego kraju (1959–1990).
Życiorys.
Współtwórca (1954) rządzącej od 1959 socjaldemokratycznej Partii Akcji Ludowej. Do 1992 jej sekretarz generalny. Gorący zwolennik niepodległości Singapuru.
W latach 1959–1963 (po uzyskaniu autonomii) premier i członek Rady Bezpieczeństwa Singapuru. Po przyłączeniu Singapuru do Federacji Malezji (1963–1965) premier stanowy. Od 1965 premier niepodległej Republiki Singapuru.
Po odejściu z funkcji premiera (1990) uznany został za „starszego ministra” ("Senior Minister"). Był wyższym rangą ministrem w rządzie Goh Chok Tonga, a następnie „ministrem mentorem” w rządzie swojego syna Lee Hsien Loonga.
Zmarł 23 marca 2015 w Singapore General Hospital w Singapurze.

</doc>
<doc id="540715" url="https://pl.wikipedia.org/wiki?curid=540715" title="Witold Milewski">
Witold Milewski



</doc>
<doc id="540717" url="https://pl.wikipedia.org/wiki?curid=540717" title="Muzio Clementi">
Muzio Clementi

Muzio Clementi (ur. 23 stycznia 1752 w Rzymie, zm. 10 marca 1832 w Evesham) – włoski pianista-wirtuoz i kompozytor.
Życiorys.
Przez 62 lata (od 1770) mieszkał i tworzył w Londynie, gdzie był współwłaścicielem fabryki fortepianów, w której wynaleziono i wprowadzono wiele ulepszeń w mechanice tych instrumentów. W latach 1777–1780 był kapelmistrzem i klawesynistą opery włoskiej w Londynie.
Był znakomitym pedagogiem. Jego uczniami byli m.in. Johann Baptist Cramer i John Field, twórca romantycznego nokturnu fortepianowego.
Aktywnie propagował muzykę dawną, m.in. włoską – w latach 1811–1815 wydał kilkutomowe "Clementi's Selection of Practical Harmony, for the Organ or Piano-forte; Containing Voluntaries, Fugues, Canons &amp; Other Pieces...", zawierające liczne dzieła kompozytorów dawnych, wówczas zapomnianych, takich jak Alessandro Scarlatti czy Johann Ernst Eberlin. W tymże zbiorze Clementi po raz pierwszy w historii wydał "Piéce d'Orgue" [Fantazję G-dur] BWV 572 Johanna Sebastiana Bacha.
Jako pianista-wirtuoz koncertował w całej Europie oraz w Rosji. Znany jest przebieg jego konkursowego spotkania z Mozartem przy pianoforte (fortepianie) w wiedeńskim pałacu cesarskim. Z usłyszanej wówczas sonaty B-dur Mozart później zapożyczył główny temat, wykorzystując go w uwerturze do "Czarodziejskiego Fletu".
Twórczość.
Clementi komponował głównie utwory fortepianowe oraz symfoniczne, w tym ok. 110 sonat (ostatnia – "Didone Abbandonata", op. 50 nr 3, 1821 – jest jednym z arcydzieł wczesnego romantyzmu), przy czym wywarł olbrzymi wpływ na rozwój tego gatunku. Ludwig van Beethoven w wielu przypadkach wzorował się na osiągnięciach kompozytorskich i pianistycznych Clementiego i podziwiał je. Clementi z kolei, jako że był właścicielem wydawnictwa muzycznego, zamówił u Beethovena jego słynny koncert skrzypcowy D-dur (op. 61) oraz VII Symfonię.
W swoich utworach Clementi ewoluował od późno-włoskiego klawesynowego klasycyzmu (pierwsze zbiory sonat), poprzez sentymentalizm, aż do wczesnego romantyzmu, zawsze jednak nasyconego polifonią (liczne wykorzystanie imitacji w przetworzeniach sonatowych). Oparł się pokusie modnego wówczas stylu "brillant", reprezentowanego przez Carla Czernego, Johanna Nepomuka Hummla, Ignaza Moschelesa, Sigismunda Thalberga, Carla Marii von Webera i młodego Fryderyka Chopina.
Nie komponował z zasady utworów modnych takich jak liczne wówczas wariacje na tematy operowe, brawurowe fantazje, potpourri, ronda brillant itp.
Rozwijał technikę gry fortepianowej. Licznie wykorzystywał m.in. oktawowe i tercjowe przebiegi i pasaże, przez co sonaty jego są trudne do opanowania. Był znany z nowatorskiego, niezwykle obszernego wykorzystywania pedału fortepianowego.
Wielkim mitem jest, że Clementi komponował prawie wyłącznie muzykę dydaktyczną. Jego słynne do dzisiaj Sonatiny są tak naprawdę marginalną pozycją w całej twórczości.
Dziełem całego życia Clementiego był obszerny zbiór utworów "Gradus ad Parnassum or The Art of Playing on the Piano Forte" ("Stopień do Parnasu, czyli sztuka gry na fortepianie"), op. 44 (1816–1826), zawierający w sobie 100 kompozycji o różnym charakterze: allegra sonatowe, toccaty, adagia, kanony i fugi, "morceaux characteristiques" czyli utwory nastrojowe i inne. Często układają się one w suity z kilku utworów, połączonych wspólną tonacją. Nie jest to jednak w żadnym przypadku zbiór etiud, z czym ta kolekcja jest obecnie kojarzona. W utworach z "Gradus" innowacyjność myślenia fortepianowego Clementiego oraz daleko sięgające pierwiosnki zwiastujące dopiero nadchodzący Romantyzm ujawniły się jeszcze bardziej, niż w sonatach. "Gradus ad Parnassum" jest antologią wszystkich znanych ówcześnie sposobów i tradycji gry fortepianowej.
Clementi, urodzony jeszcze za życia Haendla i Scarlattiego, ale przed śmiercią obecny na koncercie Liszta, połączył sobą i swoją sztuką bardzo odległe epoki. Był on jednym z głównych napędów europejskiej historii muzyki.
W XX w. twórczość Clementiego, wówczas zapomnianą, docenił i niestrudzenie propagował pianista Vladimir Horowitz, który zwykł powtarzać, że "Beethovena opinia o muzyce Clementiego powinna obowiązywać nas wszystkich".

</doc>
<doc id="540718" url="https://pl.wikipedia.org/wiki?curid=540718" title="Johann Baptist Cramer">
Johann Baptist Cramer

Johann Baptist Cramer, także ang. "John Baptist Cramer" (ur. 24 lutego 1771 w Mannheim, zm. 16 kwietnia 1858 w Londynie) – niemiecki pianista, kompozytor i wydawca muzyczny, przez większość życia działający w Anglii.
Życiorys.
Syn skrzypka Wilhelma Cramera i brat Franza. Od dziecka mieszkał w Anglii. Gry na fortepianie uczył się początkowo od ojca, później u Johanna Daniela Bensera, Johanna Samuela Schrötera (1780–1783) i Muzio Clementiego. Studiował także kompozycję u Karla Friedricha Abla.
Debiutował jako pianista w 1781 roku. W latach 1788–1791 odbył tourneé koncertowe po Francji i Niemczech. Od 1791 do 1799 roku koncertował w Londynie, biorąc udział w cyklach Salomon Concerts i Professional Concerts. W latach 1799–1800 odbył ponowną podróż po Niderlandach, Niemczech i Austrii. W Wiedniu poznał Josepha Haydna i Ludwiga van Beethovena, na którym wywarł wielkie wrażenie. W latach 1816–1818 ponownie odwiedził Niderlandy i Niemcy. Współzałożyciel Royal Philharmonic Society (1813), a od 1822 roku członek nowo powołanej Królewskiej Akademii Muzycznej. W Londynie zyskał sobie sławę, udzielając lekcji gry na fortepianie i dając recitale; zdobył sobie przydomek "Glorious John". W 1835 roku opuścił Anglię, przebywając w Monachium, Wiedniu i Paryżu. Po powrocie do Londynu w 1845 roku zaprzestał działalności artystycznej.
Twórczość.
Był uznanym pianistą i znacznie rozwinął technikę gry na fortepianie. Ceniono go jako wykonawcę utworów J.S. Bacha, W.A. Mozarta i Beethovena, z którymi zapoznał publiczność angielską. Skomponował 9 koncertów fortepianowych, 2 kwintety fortepianowe, kwartet fortepianowy, 56 rond fortepianowych, 33 divertimenta, 73 sonat fortepianowych, ponad 20 pieśni i 84 etiudy o przeznaczeniu pedagogicznym, zebrane w dwutomowym zbiorze "Studio per il piano forte".
Od 1805 roku prowadził działalność jako wydawca. Jego pierwszymi spółkami były C. &amp; Keys (1805) i C. &amp; Chappell (1810–1819). W 1824 roku wspólnie z Robertem Addisonem oraz Thomasem Frederickiem Beale’em powołał firmę J. B. Cramer &amp; Co, w 1964 roku przejętą przez Kemble &amp; Co.

</doc>
<doc id="540719" url="https://pl.wikipedia.org/wiki?curid=540719" title="Prong">
Prong

Prong – amerykańska grupa muzyczna wykonująca thrash metal z wpływami industrialu. Powstała 1986 roku w Nowym Jorku.

</doc>
<doc id="540722" url="https://pl.wikipedia.org/wiki?curid=540722" title="Tommy Johnson">
Tommy Johnson

Tommy Johnson (ur. 1896 w Terry, Missisipi, USA, zm. 1 listopada 1956 w Crystal Springs, Missisipi, USA) – amerykański muzyk bluesowy jeden z najbardziej wpływowych przedstawicieli bluesa Delty.
Życiorys.
Urodził się na plantacji bawełny George'a Millera pod Terry w powiecie (hrabstwie) Hinds w stanie Missisipi. Poprzez ojca – Idella Johnsona – spokrewniony był z Lonniem Johnsonem. Matką była Mary Ella Wilson. Miał dwanaścioro rodzeństwa.
Około 1910 r. przeniósł się do Crystal Springs w Mississippi, gdzie rozpoczął naukę gry na gitarze. Nauczycielem był jego brat LeDell Johnson. Ostatecznie uciekł z domu i w latach 1912–1914 pracował jako wędrowny muzyk w rejonie Boyle i Rolling Fork. Grał także na przyjęciach i zabawach tanecznych w rejonie Crystal Springs.
W latach 1914–1916 pracował na plantacji Toma Sandera w Drew w stanie Mississippi. Jednak w 1916 r. powrócił do muzyki i grywał z takimi bluesmanami jak Willie Brown, Dick Bankston, Charley Patton na plantacji Webba Jenkinsa w Drew.
Chociaż był nastolatkiem w 1917 r. zaczął prowadzić życie hobo (wędrowca); wędrował po Arkansasie, Luizjanie i Mississippi i występował na ulicach, w barach i zwykłych spelunkach. W 1920 r. okazjonalnie współpracował z Charleyem Pattonem w rejonie Greenwood i Moorhead w Mississippi.
Na początku lat 20. XX wieku pracował jako farmer w rejonie Delty oraz na plantacji Bernarda Graffa w Rolling Fork. Często opuszczał plantację i występował w rejonie Delty za napiwki.
W latach 1924–1927 współpracował z takimi bluesmanami jak Rubin Lacy, Son Spand, Charley McCoy, John Byrd, Water Vincent, Ishmon Bracey oraz innymi. Grali na przyjęciach, w lokalach tanecznych i na ulicach. Często przerywał pracę jako muzyk i zatrudniał się od prac pozamuzycznych.
W 1928 r. dokonał pierwszych nagrań dla firmy Victor Records w Memphis w stanie Tennessee, a 1930 r. dla Paramount Records w Grafton w stanie Wisconsin. W latach 30. był właścicielem małej kafejki w Jackson w stanie Mississippi, w której występował. Kontynuował także występy na przyjęciach, ulicach, w barach, na piknikach zarówno w Mississippi jak i Luizjanie (Nowy Orlean). Pracował także w duecie z Ishmonem Braceyem oraz w Doctor Simpson's Medicine Show.
Około 1935 r. grywał w Angie w Luizjanie oraz w Tylertown i Jackson w Mississippi. Ok. 1936 r. współpracował z Rooseveltem Holtsem i K.C. Douglasem grywając w latach 1937 aż do lat 50. w Jackson na ulicach lub przyjęciach.
Zmarł na atak serca podczas występu na przyjęciu. Został pochowany na Warm Springs Methodist Church Cemetery w Crystal Springs.
Do najbardziej znanych utworów Johnsona należą "Canned Heat Blues" (od tej piosenki nazwę zapożyczyła grupa Canned Heat), "Big Road Blues" oraz "On the Road Again".
Życie rodzinne.
Był czterokrotnie żonaty z Maggie Bidwell (w latach 1914–1917), Ellą Hill (początek lat 20.), Rosą Youngblood (1935–1939) i Emmą Downes (w latach 40.)
Jego bracia Clarence, LeDell oraz Mager Johnsonowie także byli muzykami.
Wpływy muzyczne i styl.
W 1986 r. został wprowadzony do Blues Hall of Fame.
Na jego muzykę wpływ mieli tacy bluesmeni jak Dick Bankston, Willie Brown, Ben Maree i Charley Patton.
Sam z kolei wywarł wpływ na takich muzyków jak James Brewer, K.C. Douglas, Shirley Griffth, Roosevelt Holts, Howlin' Wolf, Floyd Jones, Otis Spann, Houston Stackhouse, Babe Stovall, Johnny Temple i Boogie Bill Webb.
Tommy Johnson reprezentował lokalną tradycję bluesowę, zwaną "tradycją Drew". Należeli do niej także Charley Patton, Wiilie Brown, Kid Bailey, Dick Bankston, Howlin' Wolf i kilku innych bluesmanów.
Johnson był typowym bluesmanem, nic nie wiadomo, aby wykonywał utwory niebluesowe. Jako bluesman przewyższył tych, którzy wywarli na niego wpływ. Chociaż dość często wykraczał poza 12-taktowy schemat bluesowy, blues, który wykonywał był zawsze czystym bluesem.
Był pierwszym, który wprowadził do bluesa styl śpiewania falsetem.
Chociaż podobno zaprzedał duszę diabłu (Johnson nazwał go "wielkim czarnym mężczyzną"), to jego technika gry na gitarze była całkowicie podstawowa. Cała jego siła jako bluesmana leżała w niezwykłym głosie i technice operowania nim.
Film.
Postać afroamerykańskiego bluesmana, akompaniującego grupie Soggy Bottom Boys w filmie "Bracie, gdzie jesteś?", jest wzorowana na Tommym Johnsonie. Postać grał Chris Thomas King.
Linki zewnętrzne.
Kompletna dyskografia Johnsona

</doc>
<doc id="540723" url="https://pl.wikipedia.org/wiki?curid=540723" title="Anton Diabelli">
Anton Diabelli

Anton Diabelli (ur. 6 września 1781 w Mattsee, zm. 7 kwietnia 1858 w Wiedniu) – austriacki wydawca i kompozytor muzyki.
Urodził się w Mattsee koło Salzburga. Pobierał lekcje muzyki u Michała Haydna.
Uczył się w Wiedniu gry na fortepianie i na gitarze. W 1818 razem ze wspólnikiem założył firmę wydawniczą Cappi &amp; Diabelli (zmieniła nazwę na Diabelli &amp; Co. w roku 1824). Firma zajmowała się aranżacją popularnych utworów, dzięki czemu mogły być grane przez amatorów muzyki. Jako pierwsza opublikowała utwory Franza Schuberta.
Diabelli nie komponował wiele, ponieważ zajmował się działalnością wydawniczą. Jest autorem operetki "Adam in der Klemme", mszy, pieśni, utworów przeznaczonych do grania na pianinie i gitarze klasycznej. Wśród nich można wyróżnić tzw. utwory na cztery ręce, przeznaczonych dla pianistów amatorów. Słynny stał się tom wariacji na temat walca Diabellego. Zawierał on po jednej wariacji każdego znanego w ówczesnych czasach kompozytora austriackiego oraz wielu spoza Austrii. Skomponować te utwory, zdecydowało się pięćdziesięciu kompozytorów między innymi Franz Schubert, jedenastoletni Ferenc Liszt, Carl Czerny, Friedrich Kalkbrenner, Ignaz Moscheles oraz Johann Nepomuk Hummel. Tom ten opublikowano pod nazwą "Vaterländische Künstlerverein". Beethoven zamiast skomponować jedną wariację do tomu, zdecydował się dodać 33, które opublikowano w osobnym tomie w roku 1824.
Diabelli zajmował się wydawnictwem do 1851 roku, które oddał pod kontrolę Carla Antona Spiny. Spina kontynuował działalność, publikując twórczość takich muzyków jak Johann Strauss syn i Josef Strauss.
Zmarł w Wiedniu w wieku 76 lat.

</doc>
<doc id="540724" url="https://pl.wikipedia.org/wiki?curid=540724" title="Św. Hubert">
Św. Hubert



</doc>
<doc id="540730" url="https://pl.wikipedia.org/wiki?curid=540730" title="Andrzej Zarębski">
Andrzej Zarębski

Andrzej Mirosław Zarębski (ur. 7 lipca 1957 w Gdyni, zm. 22 marca 2023) – polski polityk i przedsiębiorca, poseł na Sejm I kadencji, w 1991 rzecznik prasowy rządu Jana Krzysztofa Bieleckiego, od 1993 do 1999 członek i sekretarz Krajowej Rady Radiofonii i Telewizji.
Życiorys.
Syn Mirosława i Barbary. W 1980 ukończył studia z zakresu filologii polskiej na Wydziale Humanistycznym Uniwersytetu Gdańskiego. Pracował jako nauczyciel języka polskiego, następnie w czasie pierwszej „Solidarności” związany z prasą studencką i związkową. Współorganizował Biuro Informacji Prasowej Komisji Krajowej związku. Za działalność opozycyjną w stanie wojennym został internowany na okres od 13 grudnia 1981 do 1 grudnia 1982. Po zwolnieniu wchodził w skład redakcji niezależnego „Przeglądu Politycznego”. Był zatrudniony jako sprzedawca, następnie pełnił funkcję dyrektora w firmie budowlanej. W latach 1989–1990 publikował w „Tygodniku Solidarność”, w 1990 pracował jako kierownik działu w „Gazecie Gdańskiej”.
Zaangażował się w tworzenie wojewódzkich struktur Kongresu Liberalno-Demokratycznego. Od 14 stycznia 1991 do 26 grudnia 1991 zajmował stanowisko rzecznika prasowego w rządzie Jana Bieleckiego. W wyborach w 1991 uzyskał mandat posła na Sejm I kadencji z okręgu zielonogórsko-leszczyńskiego, który wykonywał do 1993. W latach 1993–1999 zasiadał w Krajowej Radzie Radiofonii i Telewizji, pełnił funkcję jej sekretarza. Po zakończeniu kadencji zajął się prowadzeniem działalności doradczej na rynku mediów elektronicznych.
Został pochowany na cmentarzu Witomińskim w Gdyni.
Odznaczenia.
W 2012 prezydent Bronisław Komorowski odznaczył go Krzyżem Oficerskim Orderu Odrodzenia Polski. W 2021 otrzymał Krzyż Wolności i Solidarności.

</doc>
<doc id="540734" url="https://pl.wikipedia.org/wiki?curid=540734" title="Dziennikarstwo obywatelskie">
Dziennikarstwo obywatelskie

Dziennikarstwo obywatelskie – rodzaj dziennikarstwa uprawianego przez niezawodowych dziennikarzy w interesie społecznym.
Jego powstanie i rozwój wiążą się z internetem, bo to medium – w przeciwieństwie do prasy, radia czy telewizji – umożliwia każdemu interaktywne współtworzenie swojej zawartości i jej masowy kolportaż. Internet pozwala na tworzenie i publikację artykułów w czasie rzeczywistym oraz wspólną pracę w sposób wirtualny dziennikarzy z całego świata.
Z dziennikarstwem obywatelskim wiążą się szczególnie informacyjne serwisy internetowe, które pozwalają internautom na współtworzenie swojej zawartości. Do popularności tego rodzaju dziennikarstwa przyczynił się utworzony w 2000 r. południowokoreański serwis Ohmynews, którego twórca ukuł termin dziennikarz-obywatel. Jego sukces – a głównie dochody z reklam, z których portal wypłaca dostawcom informacji niewielkie honoraria – zachęciły koncerny medialne na całym świecie do tworzenia podobnych stron.
Dziennikarstwo obywatelskie w Polsce.
Za pierwszy polski serwis dziennikarstwa obywatelskiego uznawana jest polskojęzyczna wersja Wikinews, która powstała 19 lutego 2005 r. Kolejne serwisy dziennikarstwa obywatelskiego były otwierane przez profesjonalnych wydawców medialnych. W kwietniu 2006 r. Thinkmedia otworzyła serwis iThink.pl, a Polskapresse uruchomiła serwis Wiadomości24.pl. W czerwcu 2006. uruchomiona została polska wersja EIOBA.pl Na możliwość tworzenia informacji przez niezawodowych dziennikarzy nastawiły się także największe polskie portale internetowe. Jako pierwsza, Interia.pl uruchomiła w lipcu 2007 serwis Interia360.pl. W tym samym czasie rozpoczyna działalność niezależny portal CentrumPR.pl. Od 2006 roku rozwija się również sieć serwisów MM Moje Miasto – lokalnych portali internetowych tworzonych przez koncern Media Regionalne (wcześniej znany pod nazwą Orkla Press Polska).
Zasięg serwisów dziennikarstwa obywatelskiego w internecie rośnie. W lutym 2007 wynosił on 4,15%, natomiast już rok później wzrósł do 12,25%. Niemal 25% czytelników tych serwisów to mieszkańcy obszarów wiejskich.
Prawo prasowe w Polsce.
Dziennikarze obywatelscy są dziennikarzami, w rozumieniu polskiego Prawa prasowego, jeżeli zajmują się redagowaniem, tworzeniem lub przygotowywaniem materiałów prasowych na rzecz i z upoważnienia redakcji. Oznacza to, że dziennikarzom obywatelskim przysługują takie same prawa (np. prawo dostępu do informacji) i obowiązki (np. obowiązek przestrzegania etyki zawodowej i zachowania szczególnej staranności i rzetelności przy zbieraniu i wykorzystywaniu materiałów prasowych) co zawodowym dziennikarzom. W rezultacie, dziennikarze obywatelscy podlegają ochronie przed bezprawnym zmuszaniem do publikowania lub zaniechania publikowania materiałów prasowych oraz tłumieniem krytyki prasowej. Jednocześnie sami ponoszą odpowiedzialność cywilną i karną za swoje publikacje. Odpowiedzialność taką ponosi także dziennikarz będący redaktorem, w rozumieniu Prawa prasowego, nawet wówczas gdy swoją pracę wykonuje niezawodowo.
Krytyka.
Dziennikarstwo obywatelskie krytykowane bywa za uogólnianie, jednostronne przedstawianie poglądów i niedochowywanie staranności w postaci umożliwienia wypowiedzenia się obu stronom opisywanej sytuacji. Podkreśla się także, że duża liczba publikacji dziennikarzy obywatelskich jest jedynie przeredagowaniem doniesień zawodowych dziennikarzy.
Poddawane krytyce są także serwisy dziennikarstwa obywatelskiego tworzone przez koncerny medialne, jako służące jedynie lepszemu pozycjonowaniu stron internetowych podstawowych tytułów prasowych oraz zwiększaniu ruchu użytkowników na ich stronach.
Perspektywy rozwoju.
Zdaniem specjalistów dziennikarstwo obywatelskie będzie się wciąż dynamicznie rozwijać. Podkreśla się przewagę dziennikarzy obywatelskich w postaci lepszej znajomości lokalnych kontekstów zdarzeń, braku ograniczeń w postaci sztywnej linii programowej czy surowej oceny kolegiów redakcyjnych. Nie bez znaczenia jest także łatwość i szybkość zamieszczania materiałów, która może stanowić o przewadze dziennikarzy obywatelskich nad zawodowymi.

</doc>
<doc id="540735" url="https://pl.wikipedia.org/wiki?curid=540735" title="Bitwa pod Palasi">
Bitwa pod Palasi

Bitwa pod Palasi – starcie zbrojne, które miało miejsce dnia 23 czerwca 1757 r. w Bengalu, w pobliżu małej wioski Palasi, położonej pomiędzy Kalkutą a Murschidabadem. W starciu udział wzięły wojska Brytyjskiej Kompanii Wschodnioindyjskiej oraz Hindusi pod wodzą Nawaba Bengalu Siraja Ud Daulach.
Przed bitwą.
Powodem starcia był atak i zdobycie Kalkuty przez Nawaba, który wystąpił przeciwko nowym umocnieniom brytyjskim i mieszał się w sprawy handlowe pomiędzy Brytyjczykami a Hindusami. 
Armia brytyjska wyraźnie ustępowała pod względem ilościowym przeciwnikowi. Dysponowała ona zaledwie 800 Europejczykami i 2 200 sprzymierzonymi Hindusami. Nawab natomiast dowodził siłami 50 000 ludzi i 53 działami. Dysproporcja sił była tak wielka, że w dniu 21 czerwca generał Robert Clive zwołał radę wojenną, na której dyskutował sposoby uniknięcia walk. Clive był sceptyczny, dał się jednak przekonać argumentom majora Eyre'a Coote'a, dowodzącego 39 regimentem wojsk brytyjskich. Dodatkowo otrzymał on zapewnienie Hindusów pod wodzą Mir Dżafara, który w zamian za pomoc w objęciu tronu zamierzał przejść na stronę brytyjską. Dnia 22 czerwca wojska Clive'a przekroczyły rzekę w pobliżu Fortu Katwa. Tego samego wieczora Brytyjczycy zajęli stanowiska w lesie mangrowym na lewej stronie rzeki Bhagirathi. 
Wczesnym rankiem 23 czerwca armia Nawaba opuściła swoje stanowiska, ustawiając się w szyku liniowym naprzeciw prawego skrzydła brytyjskiego.
Bitwa.
Clive tymczasem opuścił pozycje w lesie. Jego lewe skrzydło zajęło stanowiska w okolicy Plassey House, budynku otoczonego kamiennym murem. Linia brytyjska poszeregowana została na sześć oddziałów. Europejczycy w środku tworzyli 4 oddziały, major Kilpatrick dowodził bengalską piechotą, majorowie Grant i Eyre Coote 39 regimentem piechoty, natomiast piechota Madrasu pod wodzą kapitana Gauppa w sile dwóch oddziałów zajęła pobliskie wzgórza. Artylerią w sile trzech 6-funtowych dział po każdej ze stron dowodził kapitan William Jennings. Siły Clive'a, wyposażone dodatkowo w dwie 6-funtówki, zajęły stanowiska pomiędzy dwoma kamiennymi murami, około 200 jardów od lewego skrzydła. Cała linia brytyjska liczyła około 1000 jardów szerokości. 
Siły Nawaba dość gęsto ustawiły swoje kolumny kawalerii i piechoty, wśród nich baterie artyleryjskie różnych wagomiarów. Wojska Clive'a uderzyły na przeciwnika wprawdzie na wąskim obszarze, jednak wspierane bateriami artylerii z obu skrzydeł. Atak przyniósł znaczne straty Brytyjczykom, wobec czego Clive wycofał się pod osłonę lasu. W tym czasie działa brytyjskie kontynuowały ostrzał sił Nawaba. Stłoczone na niewielkim obszarze oddziały hinduskie ponosiły wielkie straty. Clive zamierzał ostrzeliwać wroga przez cały dzień, a wieczorem ponownie przypuścić atak na osłabionego Nawaba. 
Podczas walki wystąpił godzinny deszcz monsunowy, który całkowicie przemoczył żołnierzy obu stron. Artyleria Hindusów nie była w stanie oddawać już tylu strzałów, co na początku bitwy – proch artyleryjski zupełnie zamókł. W tym momencie do ataku przystąpiła kawaleria Hindusów, licząc na to, że także działa brytyjskie nie są zdolne do dalszego ostrzału. Proch artylerii brytyjskiej jednak w wyniku 9 letnich doświadczeń w Indiach był odpowiednio chroniony przed wilgocią i teraz wszystkie działa ponownie rozpoczęły gwałtowną kanonadę. Kawaleria Nawaba została rozbita trzema salwami z każdego skrzydła. 
Widząc przebieg walk, siły Mir Dżafara zgodnie z zapowiedzią opuściły lewe skrzydło hinduskie. Główna linia Hindusów rozproszyła się. Cała walka trwała zaledwie kilka godzin. 
Po bitwie.
W rzeczywistości wynik walki przesądzono już wcześniej. Clive przekupił bowiem krewnego i dowodzącego większością sił (w tym artylerią) Mir Dżafara. Ten od początku rościł sobie prawa do tronu i chciał to uczynić przy pomocy Brytyjczyków. Wielu jego przekupionych żołnierzy porzucało broń, niektórzy poddawali się Brytyjczykom, inni kierowali broń nawet przeciwko swoim kompanom. Pozostałe wierne oddziały Siraja Ud Daulaha stały się łatwym celem Brytyjczyków. Nawab został pojmany, po czym brutalnie zamordowany przez syna Mir Dżafara Mirana w trakcie próby ucieczki do Biharu. 
Bitwa pod Palasi uważana jest za początek panowania brytyjskiego w Indiach. Clive otrzymał tytuł Barona Plassey, otrzymał też ziemie w hrabstwach Limerick i Clare w Irlandii.
Mir Dżafar jako Nawab był zirytowany brytyjską kuratelą, więc poprosił Holenderską Kompanię Wschodnioindyjską o interwencję. Holendrzy posłali siedem statków i około 700 marynarzy, lecz Brytyjczycy prowadzeni przez pułkownika Forde pokonali ich koło Chinsura 25 listopada 1759. Mir Dżafar został usunięty z tronu w 1760. Jego miejsce zajął jego zięć Mir Kasim Ali Khan. Mir Kasim również okazywał oznaki niezależności i ostatecznie został pokonany przez Kompanię w bitwie pod Buxar (1764), po której pełna polityczna kontrola nad Bengalem znalazła się w rękach Kompanii.

</doc>
<doc id="540737" url="https://pl.wikipedia.org/wiki?curid=540737" title="Canon EOS">
Canon EOS

Canon EOS (ang. Electro-Optical System) – linia aparatów fotograficznych firmy Canon wyposażonych w autofocus. Wprowadzona w 1987 roku wraz z aparatem Canon EOS 650 i nadal w produkcji. Skrót został świadomie wybrany ze względu na Eos, boginię grecką. Główną przemianą jest wprowadzenie systemu EF mocowania obiektywów, który zastąpił system FD.
Obiektywy EF.
Canon EF jest standardem obiektywów wprowadzonym w 1987 roku, zastępującym używany wcześniej Canon FD. Podstawowym założeniem było przeniesienie silników i mechaniki do obiektywu, dzięki czemu aparat kontaktuje się z obiektywem wyłącznie za pomocą styków elektrycznych (brak elementów mechanicznych). Było to pierwsze na świecie takie rozwiązanie, nieco później wprowadziły je firmy Contax i Olympus.
Obiektywy EF-S.
Canon EF-S – obiektywy zaprojektowane do lustrzanek cyfrowych z matrycą formatu APS-C. Pracuje on w systemie płytkiego ogniskowania, co oznacza, że tylna soczewka wchodzi głębiej – niż w konstrukcjach tradycyjnych – do komory lustra. System ten Canon nazywa „short back focus” i oznacza dodatkową literą "S" na obiektywach.
Lampy błyskowe EOS.
Lampy błyskowe zaprojektowane do systemu EOS przechodziły swą ewolucję od momentu wprowadzenia systemu. Podstawę systemu wprowadzono już wcześniej wraz z lampami do modeli T90 i nazwano TTL. Kolejnym rozszerzeniem był E-TTL, który do pomiaru ekspozycji stosował serię przedbłysków. Seria lamp do aparatów EOS otrzymała nazwę Speedlite.
Aparaty fotograficzne.
Podstawowymi cechami aparatów EOS są:

</doc>
<doc id="540738" url="https://pl.wikipedia.org/wiki?curid=540738" title="Liczba Bella">
Liczba Bella

Liczba Bella dla liczby naturalnej formula_1 (oznaczenie: formula_2) to liczba podziałów zbioru formula_3
Liczby Bella spełniają następujący wzór rekurencyjny:

</doc>
<doc id="540740" url="https://pl.wikipedia.org/wiki?curid=540740" title="Roberto Donadoni">
Roberto Donadoni

Roberto Donadoni (ur. 9 września 1963 w Cisano Bergamasco) – włoski trener piłkarski i piłkarz występujący na pozycji pomocnika, swoje największe sukcesy osiągał w Milanie. Od 13 lipca 2006 roku do 26 czerwca 2008 był selekcjonerem reprezentacji Włoch.
Kariera.
Piłkarska.
Jego pierwszym klubem była Atalanta BC, z którą awansował w sezonie 1984/1985 do Serie A. W 1986 roku przeniósł się do Milanu, w tym czasie spędził tam aż dziesięć sezonów. W Serie A występował w 340 spotkaniach i strzelił 21 bramek. W Milanie 390 razy, trafiał do bramki rywali 23. W 1996 roku przeszedł do amerykańskiej ligi MLS i grał w zespole NY MetroStars. Gdy rok później pracę trenerską w mediolańskim klubie ponownie zaczął sprawować Fabio Capello, Donadoni powrócił do Włoch. Szybko jednak przeniósł się do Arabii Saudyjskiej – grał tam w Al-Ittihad Dżidda, gdzie zakończył swoją sportową karierę.
Występował także 63 razy w reprezentacji Włoch, zdobywając 5 goli.
Trenerska.
W 2001 roku podjął się trenowania Lecce, następnie: Livorno i Genoa CFC. W roku 2005 powrócił do Livorno, z którym walczył o wejście do Pucharu UEFA. Rok później złożył dymisję. Od 2006 selekcjoner reprezentacji Włoch, z którą wywalczył awans do Euro 2008. Po odpadnięciu kadry w ćwierćfinale został zwolniony. 11 marca 2009 roku został szkoleniowcem SSC Napoli. Rolę tę pełnił do 6 października, kiedy to zastąpił go Walter Mazzarri. 16 listopada 2010 został trenerem Cagliari Calcio z którego został zwolniony 12 sierpnia 2011 roku.

</doc>
<doc id="540743" url="https://pl.wikipedia.org/wiki?curid=540743" title="Ljubomira Baczewa">
Ljubomira Baczewa

Lubomira Baczewa (ur. 7 marca 1975 w Sofii) – bułgarska tenisistka, reprezentantka kraju w Fed Cup.
Trenował ją mąż, Anatoli Stojanow. Mama, Maria, dziennikarka, była dziesięciokrotną narodową mistrzynią Bułgarii. Brat Teodor, starszy o 12 lat od Lubomiry, grał w Pucharze Davisa i jest trenerem tenisowym w Niemczech.
Kariera tenisowa.
Zawodową tenisistką Baczewa była w latach 1990–2004.
1 listopada 1999 została sklasyfikowana na 68. miejscu w rankingu WTA i jest to jej najlepszy wynik w karierze. Po raz pierwszy wystartowała w turnieju wielkoszlemowym we French Open 1999, a po raz ostatni podczas French Open 2004. W pierwszym występie dotarła do drugiej rundy i jest to najlepszy jej wynik w tego rodzaju turniejach. Na pożegnanie z kortami Rolanda Garrosa przegrała w pierwszej rundzie. Nie odnotowała w karierze żadnej wygranej singlowej o randze WTA Tour. W 1999 roku doszła do półfinału w Estoril. Ma na koncie dwa tytuły deblowe, wywalczone w 2000 roku w Budapeszcie (z Cristina Torrens Valero) i w 2001 roku w Casablance w parze z Åsą Carlsson. Dwukrotna finalistka turniejów deblowych – w 2002 z Palermo i w 2000 z Luksemburgu. Pięciokrotna półfinalistka, m.in. z 2002 roku z Warszawy i z 2000 z Antwerpii.
W latach 1993–1996 reprezentantka Bułgarii w Fed Cup. Mistrzyni Europy juniorek z roku 1989 i 1991.

</doc>
<doc id="540746" url="https://pl.wikipedia.org/wiki?curid=540746" title="Efekt Millera">
Efekt Millera

Efekt Millera – zjawisko w elektronice polegające na wzroście pojemności zastępczej widzianej z zacisków wejściowych wzmacniacza odwracającego w wyniku wzmocnienia pojemności między wejściem i wyjściem tego wzmacniacza. Pojemność wejściową spowodowaną efektem Millera w ogólnym przypadku określa wzór:
gdzie:
Efekt Millera spowodowany pasożytniczymi pojemnościami między wejściem i wyjściem w elementach elektronicznych takich jak tranzystory czy lampy elektronowe powoduje zmniejszenie wzmocnienia wraz ze wzrostem częstotliwości wzmacnianego sygnału. Chociaż "efekt Millera" odnosi się do pojemności, każda impedancja włączona pomiędzy wejście i inny węzeł obwodu, na którym występuje wzmocniony sygnał, może mieć wpływ na impedancję wejściową (rys. 1). Efekt Millera to specjalny przypadek prawa Millera.
Pojemność wejściową wzmacniacza odwracającego na tranzystorze bipolarnym określa wzór:
gdzie:
Historia.
Efekt Millera został nazwany po Johnie Miltonie Millerze, który opublikował swoją pracę w 1920. Dotyczyła ona zjawiska występującego w układach wzmacniaczy wykorzystujących lampę elektronową, jednak ta sama teoria znajduje zastosowanie we współczesnych układach tranzystorowych.
Wyprowadzenie.
Weźmy pod uwagę idealny wzmacniacz napięcia z wzmocnieniem formula_8 o impedancji formula_9 wpiętej pomiędzy wejście a wyjście (rys. 1). Napięcie wyjściowe wynosi więc formula_10 a prąd wejściowy
Jest to przepływający przez impedancję formula_9 prąd. Równanie pokazuje, że ze względu na wzmocnienie wzmacniacza prąd o dużej wartości płynie przez impedancję formula_13 w efekcie czego Z zachowuje się, jakby miało mniejszą wartość niż w rzeczywistości. Impedancja obwodu wynosi:
Jeżeli Z reprezentuje kondensator, to:
w konsekwencji rezystancja wejściowa wynosi:
gdzie:
Więc pojemność skuteczna lub "pojemność Millera" formula_2 jest to wartość pojemności kondensatora pomnożona przez czynnik formula_19
Najważniejsze informacje.
Większość wzmacniaczy to wzmacniacze odwracające formula_20 pojemność skuteczna na wejściu jest większa. Dla wzmacniaczy nieodwracających efekt Millera objawia się w postaci ujemnych pojemności na wejściu wzmacniacza (Konwerter ujemnej impedancji).
Efekt Millera dotyczy każdej impedancji, nie tylko pojemności. Rezystancja albo induktancja zostaną podzielone przez formula_21 W dodatku, jeśli wzmacniacz jest nieodwracający, ujemna rezystancja bądź induktancja może zostać zasymilowana dzięki efektowi Millera.
Jest bardzo istotne, aby zauważyć, że pojemność Millera jest pojemnością widzianą na wejściu. Jeśli spojrzeć na wszystkie stałe czasowe (bieguny) RC, jest ważne, żeby włączyć w ten opis także pojemność widzianą na wyjściu. Kondensator na wyjściu jest często pomijany, skoro pojemność na wejściu wynosi formula_22 a wyjście wzmacniacza ma z reguły małą impedancję. Jednakże jeśli wzmacniacz ma dużą wartość impedancji niwelujący wzmocnienie napięciowe, wtedy dwójnik RC ma znaczący wpływ na zachowanie się wzmacniacza.
Wpływ efektu Millera może zostać zmniejszony poprzez zastosowanie kaskody lub kaskadowego wzmacniacza. Dla wzmacniaczy z pętlą sprzężenia zwrotnego efekt Millera może być korzystny, skoro stabilizowanie wzmacniacza może wymagać użycia kondensatora zbyt dużego, by można go było instalować w obwodach znajdujących praktyczne zastosowanie.
Reakcja na częstotliwość.
Rys. 2 pokazuje przykład z rys. 1, gdzie impedancja wiążąca wejście z wyjściem jest kondensator formula_23 Źródło napięciowe wraz z rezystancją formula_24 zasilają obwód. Na wyjściu podłączony równoległy dwójnik RC jest obciążeniem (na potrzeby niniejszych dywagacji obciążenie jest nieistotne, jednak daje prądowi możliwość opuszczenia obwodu). Na rys. 2 kondensator przewodzi prąd formula_25 do obwodu wyjściowego.
Rys. 3 pokazuje obwód identyczny do tego pokazanego na rys. 2, lecz z zastosowaniem teorii Millera. Kondensator, który łączył ze sobą wejście i wyjście wzmacniacza, został zastąpiony poprzez odpowiednie pojemności po stronie obwodu wejściowego i wyjściowego przez pojemność Milera formula_26 która pobiera ten sam prąd co kondensator na rys. 2, przez co źródło widzi takie samo obciążenie w obu przypadkach. Po stronie wyjścia sterowane źródło prądowe zaznaczone na rys. 3 dostarcza ten sam prąd na obciążenie, co w obwodzie na rys. 2.
Aby pojemność Millera pobierała ten sam prąd co kondensator na rys. 2, używa się tzw. transformacji Millera przekształcającej formula_27 do formula_23 W tym przykładzie, ta transformacja jest równoważna z ustawieniami, gdy prądy są takie same, tzn.:
lub przekształcając:
Rezultat jest taki sam jak w sekcji wyprowadzenie.
Rozpatrywany przykład ze wzmocnieniem napięciowym K_u niezależnym od częstotliwości pokazuje konsekwencje efektu Millera, a zatem i formula_31 pod kątem reakcji na częstotliwość tego obwodu, a jest ona typowa dla efektu Millera. Jeżeli formula_32 napięcie wyjściowe obwodu wynosi formula_33 niezależnie od częstotliwości. Jednakże gdy formula_34 jest różne od zero, rys. 3 pokazuje dużą pojemność Millera pojawiającą się na wejściu obwodu. Wtedy napięcie wyjściowe wynosi:
i wraz z narastaniem częstotliwości rośnie też napięcie wyjściowe. Kiedy jest ona wystarczająco duża formula_36 Mamy wtedy do czynienia z filtrem dolnoprzepustowym. We wzmacniaczach analogowych to ograniczenie wynika bezpośrednio z efektu Millera. W tym przypadku częstotliwość formula_37 jak formula_37 formula_39 oznacza częstotliwość graniczną.
Jest ważnym, aby zauważyć, że w konsekwencji oddziaływania formula_26 pasmo wzmacniacza jest zmniejszone przez źródło o wysokiej impedancji wewnętrznej formula_41 ponieważ czynnik formula_42 jest duży, jeśli formula_24 jest duże.
Napięcie wyjściowe prostego obwodu zawsze wynosi formula_44 Jednakże wzmacniacze rzeczywiste mają rezystancję wyjściową. Jeżeli brać pod uwagę rezystancję wyjściową w analizie, napięcie wyjściowe wykazuje się bardziej złożoną reakcją na częstotliwość i wpływ częstotliwościowe uzależnionego źródła prądowego na wyjściu musi być wzięty pod uwagę. Z reguły efekty są widoczne dla częstotliwości znacznie większych niż częstotliwość graniczna z powodu istnienia efektu Millera, więc ta analiza przedstawiona tutaj jest wystarczająca, by określić zakres częstotliwości wzmacniacza.

</doc>
<doc id="540749" url="https://pl.wikipedia.org/wiki?curid=540749" title="Wolha Barabanszczykawa">
Wolha Barabanszczykawa

Wolha Barabanszczykawa (biał. Вольга Барабаншчыкава; ur. 2 listopada 1979 w Mińsku) – białoruska tenisistka, reprezentantka kraju w Fed Cup, olimpijka z Atlanty (1996) i Sydney (2000).
Kariera tenisowa.
Występując w gronie juniorek zwyciężyła w "Italian Open" gry pojedynczej dziewcząt i triumfowała w grze podwójnej dziewcząt na Wimbledonie 1996 wspólnie z Amélie Mauresmo. Była również finalistką Australian Open 1996 w deblu dziewcząt partnerując Mirjanie Lučić.
Zawodową tenisistką była w latach 1994–2003. Wygrała trzy turnieje rangi ITF w grze pojedynczej i cztery w grze podwójnej. Najdalej w zawodach Wielkiego Szlema doszła do czwartej rundy Wimbledonu 2000. W tym samym roku zajęła czwarte miejsce na igrzyskach olimpijskich w Sydney w konkurencji debla kobiet wspólnie z Natallą Zwierawą. Wystąpiła również na igrzyskach olimpijskich w Atlancie (1996).
W latach 1996–2003 reprezentowała Białoruś w Fed Cup rozgrywając łącznie 50 meczów, z których w 33 triumfowała.
W rankingu gry pojedynczej Barabanszczykawa najwyżej była na 49. miejscu (2 marca 1998), a w klasyfikacji gry podwójnej na 81. pozycji (19 października 1998).

</doc>
<doc id="540750" url="https://pl.wikipedia.org/wiki?curid=540750" title="Olga Barabanschikova">
Olga Barabanschikova



</doc>
<doc id="540751" url="https://pl.wikipedia.org/wiki?curid=540751" title="Hunan">
Hunan

Hunan (; ) – prowincja ChRL położona w środkowym biegu Jangcy, na południe od jeziora Dongting Hu. Jemu zawdzięcza swą nazwę, Húnán znaczy "Na południe od jeziora (Dongting Hu)". Skrótowa nazwa 湘 (pinyin: "Xiāng") pochodzi od rzeki Xiang Jiang, która płynie przez prowincję.
Dane statystyczne:

</doc>
<doc id="540752" url="https://pl.wikipedia.org/wiki?curid=540752" title="Hormony peptydowe">
Hormony peptydowe

Hormony (poli)peptydowe ("hormony glikoproteidowe"; "hormony białkowe") – grupa hormonów o zbliżonej budowie peptydowej.
Istnieje kilkadziesiąt różnych hormonów peptydowych, które spełniają najrozmaitsze funkcje regulacyjne w organizmach zwierząt i w organizmie człowieka. 
Do tej grupy należą hormony wydzielane przez tylny płat przysadki mózgowej: oksytocyna (pobudzająca skurcze macicy oraz gruczoły mleczne) i wazopresyna (regulująca wydalanie wody przez nerki). Następne to: insulina (wytwarzana przez trzustkę i wpływająca na obniżenie poziomu cukru we krwi), hormon adrenokortykotropowy (ACTH, wytwarzana przez przedni płat przysadki mózgowej i pobudzająca wzrost kory nadnercza i wydzielanie kortykosterydów), sekretyna (hormon tkankowy pobudzający trzustkę do produkcji soku trawiennego wytwarzana w przewodzie pokarmowym), angiotensyna (hormon tkankowy regulujący ciśnienie krwi i skurcze mięśni gładkich). 
Hormonem peptydowym jest też glukagon.

</doc>
<doc id="540754" url="https://pl.wikipedia.org/wiki?curid=540754" title="Jennifer Hopkins">
Jennifer Hopkins

Jennifer Hopkins, po mężu Dent (ur. 10 lutego 1981 w Kansas City) – amerykańska tenisistka.
Jest żoną Taylora Denta, w przeszłości również tenisisty, od 8 grudnia 2006 roku. Ślub odbył się w Sarasocie na Florydzie, a wśród zaproszonych gości znaleźli się między innymi Marija Szarapowa i Nick Bollettieri.
Kariera tenisowa.
Zawodową tenisistką była w latach 1999–2005.
Występy na kortach rozpoczęła w roku 1998, startując w imprezach cyklu ITF. Rok później wygrała już ponad pięćdziesiąt meczów, co zaowocowało awansem o 546 miejsc w klasyfikacji WTA. Zadebiutowała w zawodach WTA Tour podczas wielkoszlemowego US Open 1999. W kolejnym sezonie awansowała do grona stu najlepszych zawodniczek świata, osiągając półfinał w Warszawie.
W roku 2001 po raz pierwszy wystąpiła we wszystkich czterech imprezach z cyklu Wielkiego Szlema. W drodze do finału w Hobarcie pokonała Carę Black, a pół roku później zwyciężyła Amandę Coetzer w Rogers Cup. W sezonie 2002 razem z Chorwatką Jeleną Kostanić wygrała turniej gry podwójnej we francuskim Strasburgu.
W roku 2003 Hopkins skupiła się głównie na startach w cyklu ITF, w którym to odnosiła znaczące sukcesy w postaci kolejnych tytułów (w sumie zgromadziła ich dwanaście, zarówno singlowych, jak i deblowych). W sezonie 2004 osiągnęła finał debla w Tokio i półfinał w Québec, a obydwa rezultaty osiągnęła partnerując rodaczce Mashonie Washington. Z tą samą zawodniczką była w półfinale w Pattayi rok później.
Ostatni występ singlowy Hopkins odnotowano w Bangkoku w 2005, gdzie w pierwszej rundzie kwalifikacji uległa Australijce Nicole Pratt.

</doc>
<doc id="540758" url="https://pl.wikipedia.org/wiki?curid=540758" title="Henan">
Henan

Henan (; ) – prowincja ChRL w centrum kraju, na południe od Rzeki Żółtej.
Historia.
Północny Henan, obszar położony wzdłuż Żółtej Rzeki był centralnym punktem starożytnych Chin. Trzy miasta tej prowincji było stolicami chińskich dynastii:

</doc>
<doc id="540759" url="https://pl.wikipedia.org/wiki?curid=540759" title="Oddział szpitalny">
Oddział szpitalny

Oddział szpitalny - jednostka organizacyjna szpitala, świadcząca najczęściej całodobową opiekę lekarsko-pielęgniarską nad pacjentami. Istnieją także tzw. "oddziały dzienne", zwłaszcza o profilu psychiatrycznym, na których chorzy przebywają tylko w wyznaczonych godzinach. Zdarza się, że oddział szpitalny posiada pododdziały (np. pododdział noworodkowy na oddziale pediatrycznym).
Oddziały noszą nazwy związane ze specjalnościami medycznymi: chorób wewnętrznych, pediatryczny, chirurgii urazowej, itd. Gdy oddziałów danego rodzaju w szpitalu jest więcej (np. w szpitalu psychiatrycznym), stosowane są dodatkowe oznaczenia liczbowe lub literowe.
Najważniejszymi pomieszczeniami na oddziale są sale chorych. Najczęściej oddział liczy kilka sal chorych i kilkadziesiąt łóżek. W skład oddziału wchodzą także inne pomieszczenia, takie jak dyżurka pielęgniarek, gabinet ordynatora, pokój lekarzy, kuchnia, świetlica, gabinet zabiegowy, brudownik, magazyny, itd.
Oddziałem kieruje ordynator, nierzadko istnieje także stanowisko zastępcy ordynatora.

</doc>
<doc id="540760" url="https://pl.wikipedia.org/wiki?curid=540760" title="Hormon peptydowy">
Hormon peptydowy



</doc>
<doc id="540761" url="https://pl.wikipedia.org/wiki?curid=540761" title="Laurence Courtois">
Laurence Courtois

Laurence Courtois (ur. 18 stycznia 1976 w Kortrijk) – belgijska tenisistka, od 1993 roku o statusie profesjonalnym.
Występowała głównie w turniejach deblowych, w których zdobyła cztery tytuły. W 1996 roku zajmowała 37. miejsce w rankingu WTA. W Australian Open 1996 dotarła do trzeciej rundy i jest to jej największe wielkoszlemowe osiągnięcie. W deblu zawodniczka numer 32. w 2000 roku.
Reprezentantka Belgii w Pucharze Federacji i igrzyskach olimpijskich.
Wygrywała juniorskie wielkoszlemowe turnieje deblowe.

</doc>
<doc id="540762" url="https://pl.wikipedia.org/wiki?curid=540762" title="Janusz Zarzycki">
Janusz Zarzycki

Janusz Zarzycki, ps. "Wojtek" (ur. 15 kwietnia 1914 w Pruszkowie, zm. 15 lutego 1995 w Warszawie) – polski architekt i polityk komunistyczny, generał dywizji Wojska Polskiego, przewodniczący Związku Walki Młodych i Związku Młodzieży Polskiej, prezes ZBoWiD, przewodniczący prezydium Miejskiej Rady Narodowej m.st. Warszawy, wiceminister obrony narodowej oraz poseł na Sejm PRL II, III i IV kadencji. Sprawiedliwy wśród Narodów Świata.
Życiorys.
Urodził się pod nazwiskiem Neugebauer, był synem Edmunda i Jadwigi. W 1932 został absolwentem Gimnazjum im. Tadeusza Czackiego w Warszawie i do 1935 studiował na Politechnice Warszawskiej. W czasie studiów należał do Związku Polskiej Młodzieży Demokratycznej. 
W latach 1937–1938 ukończył Mazowiecką Szkołę Podchorążych Rezerwy Artylerii w Zambrowie oraz był wychowawcą w świetlicy robotniczej w Warszawie. Wziął udział w wojnie obronnej w 1939, w składzie 28 Dywizjonu Artylerii Ciężkiej. W latach 1939–1941 był studentem Lwowskiego Instytutu Politechnicznego, od 1940 pracując także jako technik budowlany przy budowie Teatru Lwowskiego. W 1941 powrócił do Warszawy. Do 1942 pracował jako technik budowlany w Społecznym Przedsiębiorstwie Budowlanym w Warszawie. W tymże roku został żołnierzem Związku Walki Wyzwoleńczej i członkiem Polskiej Partii Robotniczej, a także oficerem sztabowym Gwardii Ludowej, gdzie był szefem wydziału wyszkolenia. W 1943 został aresztowany i do 1945 przebywał w niemieckich obozach (Auschwitz-Birkenau i Buchenwald). 
Po II wojnie światowej związany z Wojskiem Polskim. Od 1945 do 1947 był oficerem Zarządu Głównego Wydziału Politycznego WP, a w latach 1956–1960 szefem Głównego Zarządu Polityczno-Wychowawczego Wojska Polskiego i Głównego Zarządu Politycznego WP. W 1949 był delegatem Krajowej Rady Obrońców Pokoju na Kongres Obrońców Pokoju w Paryżu. Od 1949 do 1956 pełnił funkcję prezesa Centralnego Urzędu Szkolenia Zawodowego.
Od 1947 do 1948 był przewodniczącym Zarządu Głównego Związku Walki Młodych oraz zastępcą członka Komitetu Centralnego PPR, z którą przystąpił do Polskiej Zjednoczonej Partii Robotniczej. Wraz z ZWM współtworzył zaś Związek Młodzieży Polskiej, któremu Zarządowi Głównemu przewodniczył do 1949. W latach 1948–1954 i 1959–1964 był członkiem Komitetu Centralnego PZPR. Od 1948 do 1954 zasiadał także w Biurze Organizacyjnym kolejno PPR i PZPR, a w latach 1954–1959 w Centralnej Komisji Rewizyjnej PZPR. Był delegatem na cztery pierwsze zjazdy tej partii. W latach pięćdziesiątych związany z frakcją puławian. Od 1956 do 1960 pełnił funkcję wiceministra obrony narodowej. Od 14 maja 1956 do 17 grudnia 1956 i od 5 maja 1960 do 29 grudnia 1967 był przewodniczącym prezydium Miejskiej Rady Narodowej m.st. Warszawy. W latach 1957–1969 był posłem na Sejm PRL II, III i IV kadencji. Od 1956 do 1964 pełnił funkcję prezesa Zarządu Głównego Związku Bojowników o Wolność i Demokrację. Na kolejnych kongresach (1969, 1974, 1979, 1985) był wybierany w skład Rady Naczelnej ZBoWiD. Zasiadał też w Ogólnopolskim Komitecie Frontu Jedności Narodu. Po 1967 pełnił funkcję dyrektora Instytutu Urbanistyki i Architektury w Warszawie.
W 1988 roku, za bezinteresowną pomoc okazaną w 1942 roku dwóm uciekinierom z getta, Mosze Wassermanowi i Stanisławowi Sierpińskiemu, otrzymał tytuł Sprawiedliwego wśród Narodów Świata.
Pochowany wraz z żoną na cmentarzu Wojskowym na Powązkach w Warszawie (kwatera A3 tuje-2-29).
Awanse.
W trakcie służby wojskowej otrzymywał awanse na kolejne stopnie wojskowe:
Życie prywatne.
Mieszkał w Warszawie. Dwukrotnie żonaty. Pierwszą żoną była Anna z domu Agopsowicz (1914–1983). Drugą małżonką Janusza Zarzyckiego była dziennikarka Krystyna Zielińska-Zarzycka z domu Dąbrowa (1924–2007). Miał dwoje dzieci.

</doc>
<doc id="540764" url="https://pl.wikipedia.org/wiki?curid=540764" title="Mosta">
Mosta

Mosta – jedna z jednostek administracyjnych na Malcie. Mieszka tutaj 20 241 mieszkańców. Położona jest w środkowej części wyspy Malty.
Na obrzeżach znajduje się Malta Aviation Museum (Maltańskie Muzeum Lotnictwa). Znajduje się tu również Cumbo Tower (Wieża Cumbo), farma Marquis Mallia Tabone oraz Fort Mosta. Znajduje się tu także Mosta Technopark. Przez miejscowość przechodzi Victoria Lines.
Kościoły.
W Mosta znajduje się kościół-rotunda pod wezwaniem Wniebowzięcia NMP, ufundowany przez mieszkańców, którzy także fizycznie pracowali przy budowie. Świątynia wzniesiona w latach 1833–1860 ma neoklasycystyczny portal wzorowany na rzymskim Panteonie. Potężna kopuła – czwarta co do wielkości w Europie, po bazylice św. Piotra, katedrze św. Pawła w Londynie i kościele farnym na Gozo – ma zewnętrzną średnicę 54 m i wysokość ponad 60 m. Obiekt zbudowano z wapienia prawie bez zaprawy murarskiej.
W zakrystii leży replika niemieckiej bomby, która 9 kwietnia 1942 roku w czasie ataków lotniczych podczas oblężenia Malty przebiła kopułę. Nie eksplodowała jednak i nie zraniła nikogo z wiernych, co uznawane jest za cud.
Znajdują się tu również inne budynki sakralne np. St. Andrew Church, kościółek Bidnija, Speranza Chapel (kaplica Speranza), St. Leonard chapel (kaplica St. Leonarda) Il-Kappella ta’ San Pawl Eremita.
Katakumby i dolmeny.
W Mosta znajdują się Katakumby Ta' Bista i Dolmeny Wied Filep
Ulice.
Constitution Street (malt. "Triq il-Kostituzzjoni") to jedna z głównych ulic w Mosta, ma długość około 1 km i przechodzi przez centrum miejscowości. Rozpoczyna się przy rondzie w okolicy St. Andrew Church a kończy przy rondzie obok Rotundy. Innymi ważniejszymi ulicami są: Eucharistic Congress Street (malt. "Triq Il-Kungress Ewkaristiku"), Independence Avenue (malt. "Vjal L-Indipendenza") czy Triq Il-Kbira.
Edukacja.
W miejscowości znajduje się MCAST Art &amp; Design Institute (Instytut Sztuki i Wzornictwa MCAST), Maria Regina College oraz inne placówki edukacyjne.
Sport.
W Mosta działa drużyna piłkarska Mosta FC grająca w Maltese Premier League.
Handel.
W miejscowości znajduje się duże centrum handlowe "PAMA Shopping Village", supermatket "Ta' Natu Super Market" i szereg mniejszych sklepów.

</doc>
<doc id="540766" url="https://pl.wikipedia.org/wiki?curid=540766" title="Help!">
Help!

Help! – piąty album zespołu The Beatles, a także soundtrack do ich filmu o tej samej nazwie ("Help!") z 1965 roku.
Wersja brytyjska.
Album składa się z 14 piosenek. Siedem spośród nich wykorzystano w filmie. Najsłynniejszym utworem z płyty jest „Yesterday”, napisany przez Paula McCartneya. To zarazem najczęściej coverowana piosenka w dziejach muzyki. Album zawiera także dwa hity napisane przez Johna Lennona: „Ticket to Ride” i tytułowy „Help!”. Kompozycje Lennona na płytę były zainspirowane ambitnymi i mniej przebojowymi piosenkami Boba Dylana, a utwór tytułowy miał być „wołaniem o pomoc”, spowodowanym wielką sławą i popularnością Beatlesów. Okładka płyty przedstawia wszystkich członków zespołu stojących na białym tle i pokazujących litery N U J V w alfabecie semaforowym.
W 2003 album został sklasyfikowany na 332. miejscu listy 500 albumów wszech czasów magazynu Rolling Stone.
Lista utworów.
Wszystkie piosenki autorstwa duetu Lennon/McCartney, poza zaznaczonymi. Piosenki ze strony pierwszej pojawiły się w filmie "Help!".
Wersja amerykańska.
Płyta wydana w USA przez Capitol różniła się dość znacznie od brytyjskiej. O ile wersja brytyjska była kolejnym albumem Beatlesów, to wersja z USA była wyłącznie soundtrackiem do filmu. Umieszczono na niej tylko piosenki zespołu wykorzystane w filmie oraz kompozycje instrumentalne napisane do filmu przez Kena Thorne'a, nigdy wcześniej nie publikowane. Poza muzyczną różnicą była jeszcze jedna, widoczna gołym okiem. Mianowicie okładka płyty w USA przedstawiała czterech Beatlesów stojących na wielkim napisie „HELP!”. Zmieniona została także kolorystyka.
Lista utworów.
Wszystkie piosenki autorstwa duetu Lennon/McCartney, poza zaznaczonymi.
Strona pierwsza:
Strona druga:

</doc>
<doc id="540767" url="https://pl.wikipedia.org/wiki?curid=540767" title="Neak Pean">
Neak Pean

Neak Pean – sztuczna wyspa oraz położona na niej świątynia buddyjska, znajdująca się na terenie kompleksu Angkor pośrodku Baraju Dżajatataka. Zbudowana przez króla Imperium Khmerskiego Dżaja Warmana VII. 

</doc>
<doc id="540768" url="https://pl.wikipedia.org/wiki?curid=540768" title="Mqabba">
Mqabba

Mqabba – jedna z jednostek administracyjnych na Malcie. W 2014 roku zamieszkana była przez 3315 osób. Położone pośród głębokich kamieniołomów, w których wydobywa się wapień globigerynowy do budowy domów na wyspie.
Sport.
W miejscowości funkcjonuje klub piłkarski Mqabba FC. Powstał w 1957 roku. Obecnie gra w Maltese First Division, drugiej maltańskiej lidze. 

</doc>
<doc id="540771" url="https://pl.wikipedia.org/wiki?curid=540771" title="Stanisław Tołwiński">
Stanisław Tołwiński

Stanisław Tołwiński (ur. 11 października 1895 w Strzemieszycach, zm. 25 lutego 1969 w Warszawie) – inżynier, polski działacz społeczny i spółdzielczy, polityk, w latach 1945–1950 prezydent m.st. Warszawy, Sprawiedliwy wśród Narodów Świata.
Życiorys.
Rodzina jego ojca pochodziła ze zubożałej podlaskiej szlachty z powiatu drohiczyńskiego, gdzie znajdował się zaścianek Tołwin. Ojciec Kazimierz, inżynier mechanik, w poszukiwaniu pracy przeniósł się wraz z rodziną do Zagłębia Donieckiego a później do Słowiańska, gdzie Stanisław Tołwiński spędził młodość.
W latach 1912–1915 studiował na Wydziale Mechanicznym Instytutu Technologicznego w Petersburgu. Działał w tym czasie w nielegalnym Związku Młodzieży Postępowo-Niepodległościowej („Filarecji”) oraz Polskiej Partii Socjalistycznej-Frakcji Rewolucyjnej, za co w latach 1915–1917 był więziony przez władze carskie.
Z więzienia został zwolniony tuż przed wybuchem w Rosji w 1917 rewolucji lutowej. Po powrocie do Słowiańska działał w Zjednoczeniu Socjalistycznym Polskim, a następnie w lokalnej sekcji Polskiej Partii Socjalistycznej. W czasie rewolucji październikowej uczestniczył w II Konferencji Sekcji PPS w Kijowie, która poparła dokonany przez bolszewików przewrót. Był członkiem Rady Delegatów Robotniczych w Słowiańsku i pełnił funkcję komisarza do spraw narodowościowych zajmując się pomocą dla uchodźców wojennych. W kwietniu 1918 opuścił Słowiańsk, przekroczył linię frontu i dotarł do Warszawy.
Po powrocie do kraju działał w Polskiej Partii Socjalistycznej. Równolegle był zaangażowany w tworzenie (1919) i działalność Związku Robotniczych Stowarzyszeń Spółdzielczych (późniejszego Związku Robotniczego Spółdzielni Spożywców). W latach 1919–1921 i 1924 był członkiem zarządu Związku. Współtworzył Warszawską Spółdzielnię Mieszkaniową (WSM) i związane z nią Społeczne Przedsiębiorstwo Budowlane (SPB). W latach 1925–1939 był członkiem zarządu WSM.
Podczas obrony Warszawy we wrześniu 1939 po apelu Romana Umiastowskiego opuścił miasto. Po powrocie zaangażował się w działalność Robotniczej Partii Polskich Socjalistów. W 1940 doprowadził do powołania przy WSM Pracowni Architektoniczno-Urbanistycznej (PAU). Uczestniczył również w pracach Komisji Planowania podziemnej Krajowej Rady Narodowej. Podczas powstania warszawskiego był pomysłodawcą utworzenia na Żoliborzu Samorządu Mieszkańców, na którego czele zarządu stanął; był także twórcą "Republiki Żoliborskiej", która pomagała mieszkańcom i osobom potrzebującym.
W czasie okupacji niemieckiej wykorzystywał swoje stanowisko dyrektora SPB do niesienia pomocy Żydom szukającym schronienia po stronie „aryjskiej”. Zatrudnił ich w SPB, zdobył „aryjskie” dowody tożsamości, wymagane dokumenty poświadczające doświadczenie zawodowe oraz znalazł zakwaterowanie. W sierpniu 1944 wysłał swoich żydowskich pracowników do oddziałów przedsiębiorstwa znajdujących się poza Warszawą.
W 1945 był wiceministrem administracji publicznej.
Od 5 marca 1945 do 23 maja 1950 był prezydentem miasta stołecznego Warszawy i jednocześnie przewodniczącym Rady Narodowej m.st. Warszawy (na mocy ustawy z dnia 20 marca 1950 r. o terenowych organach jednolitej władzy państwowej urząd prezydenta został zniesiony na rzecz organu kolegialnego, tj. Prezydium Rady Narodowej m.st. Warszawy). Był entuzjastą samorządu terytorialnego i decentralizacji władzy w mieście. W lipcu 1945 roku jako prezydent Warszawy wszedł w skład Stołecznego Komitetu Obchodu Pierwszej Rocznicy Powstania Sierpniowego w Warszawie.
W latach 1945–1947 był posłem do Krajowej Rady Narodowej, a następnie posłem na Sejm Ustawodawczy i na Sejm I kadencji z województwa bydgoskiego. 
W latach 1950–1952 dyrektor generalny do spraw rad narodowych w Prezydium Rady Ministrów. W latach 1953–1967 zastępca szefa Urzędu Rady Ministrów.
Od 1946 członek PPR, później PZPR. Był działaczem Towarzystwa Przyjaźni Polsko-Szwedzkiej, pełniąc przez pewien czas funkcję jego przewodniczącego. Dużo publikował w specjalistycznych czasopismach.
Został pochowany w Alei Zasłużonych na cmentarzu Wojskowym na Powązkach (kwatera A2-tuje-18).
Pośmiertnie, w 1970, ukazały się jego wspomnienia z lat 1895–1939. W kwietniu 1997 Instytut Jad Waszem nadał mu tytuł Sprawiedliwego wśród Narodów Świata.
Upamiętnienie.
W 1970 imię Stanisława Tołwińskiego nadano ulicy na Żoliborzu.

</doc>
<doc id="540773" url="https://pl.wikipedia.org/wiki?curid=540773" title="Santiago Canizares">
Santiago Canizares



</doc>
<doc id="540776" url="https://pl.wikipedia.org/wiki?curid=540776" title="Gene Brewer">
Gene Brewer

Gene Brewer (ur. 1937 w Muncie w stanie Indiana) – amerykański pisarz science-fiction. Ukończył chemię i mikrobiologię na DePauw University oraz na University of Wisconsin-Madison. Przez wiele lat zajmował się mikrobiologią i biochemią w ośrodkach badawczych USA. W wieku czterdziestu lat porzucił pracę naukowca i zajął się pisarstwem.
Jest autorem cyklu "K-PAX" - o Procie, pacjencie Instytutu Psychiatrii, twierdzącym, że jest przybyszem z innej planety. Na podstawie pierwszej części cyklu nakręcono znany film pod tym samym tytułem ("K-PAX") z Kevinem Spaceyem w roli Prota.
Bibliografia.
Cykl "K-PAX"

</doc>
<doc id="540777" url="https://pl.wikipedia.org/wiki?curid=540777" title="Tadeusz Korzon">
Tadeusz Korzon

Tadeusz Korzon (ur. 9 listopada 1839 w Mińsku, zm. 8 marca 1918 w Warszawie) – polski historyk, uczestnik powstania styczniowego, wykładowca Uniwersytetu Latającego, czołowy przedstawiciel warszawskiej szkoły historycznej, członek honorowy Towarzystwa Muzeum Narodowego Polskiego w Rapperswilu od 1892 roku, członek Towarzystwa Historycznego we Lwowie oraz Towarzystwa Naukowego Warszawskiego i Poznańskiego.
Życiorys.
Po ukończeniu mińskiego gimnazjum, udał się na uniwersytet w Moskwie na studia prawnicze (1855–1859), które ukończył w dwudziestym roku życia ze stopniem kandydata. Zdolności, których dowody m.in. złożył w napisanej w 1859 po rosyjsku rozprawie, pt. "Pogląd porównawczy na procedury karne: francuską i angielską", napisanej w 1859, a drukowanej w 1867 („Żurnał Minsterstwa Justicji”) zwróciły nań uwagę osób wpływowych, które chciały mu utorować drogę do objęcia katedry profesora, ale Korzon nie zdecydował się pozostać w Moskwie i osiadł w Kownie, gdzie w tamtejszym gimnazjum przez dwa lata (1859–1861) wykładał historię.
W 1861 został sekretarzem urzędu gubernialnego do spraw włościańskich w Kownie, gdzie był wielce użytecznym i zdobywał się na inicjatywę, przynoszącą mu zaszczyt. W okresie powstania styczniowego został skazany na przymusowe osiedlenie w Rosji. W końcu roku 1863 wyjechał do Ufy, potem do Orenburga, gdzie przebywał do sierpnia 1867. Tam wypełniały mu czas zajęcia umysłowe, prace malarskie (najwybitniejszą pamiątką pędzla Korzona z owego okresu pozostał obraz, przedstawiający widok bazaru w Orenburgu), oraz pisanie „Historii wieków średnich”.
Wróciwszy do kraju w 1867, z początku osiadł w Piotrkowie, jako pedagog, skąd w 1869 przeniósł się do Warszawy. Tu niepodzielnie oddał się historii, już to nauczając jej w tutejszych zakładach naukowych, już to wzbogacając literaturę sumiennymi i cennymi dziełami. Od razu zajął stanowisko jednego z najpoważniejszych i najpoczytniejszych pisarzy, umieszczając swe rozprawy oraz recenzje i sprawozdania w „Tygodniku Illustrowanym”, „Bibliotece Warszawskiej”, „Kłosach”, „Ateneum”, „Kwartalniku Historycznym” (lwowskim), „Muzeum”, „Niwie”, „Tygodniku literackim” (lwowskim) i książkach zbiorowych „Charitas”, (1894); „Dla Śląska” (1895). W kwietniu 1897 powołany na posadę bibliotekarza w Bibliotece Ordynacji Zamojskiej w Warszawie, rozpoczął swą czynność 1 lipca tegoż roku.
Do 1886 roku wykładał historię powszechną i handlu w Szkole Handlowej im. Leopolda Kronenberga w Warszawie. Jeden z inicjatorów a później członków Towarzystwa Kursów Naukowych w Warszawie. W latach 1906-1907 był wykładowcą historii powszechnej na Wydziale Humanistycznym TKN, którego był organizatorem i pierwszym dziekanem (1906).
Korzon zajmuje jedno z najpoważniejszych miejsc w gronie historyków polskich. Wytyczył nowe drogi dla badań historycznych: jako pierwszy zaczął uwzględniać w swych pracach historycznych warunki administracyjne, ekonomiczne, finansowe, ludnościowe, w jakich się naród w opowiadanej przez niego chwili przeszłości znajdował. W uznaniu jego działalności naukowej Akademia Umiejętności w Krakowie powołała go na swego członka.
Pochowany został na warszawskim cmentarzu Stare Powązki (kwatera T-1-18).
Jego bratanica została żoną Franciszka Ksawerego Martynowskiego.

</doc>
<doc id="540781" url="https://pl.wikipedia.org/wiki?curid=540781" title="Agnieszka Brustman">
Agnieszka Brustman

Agnieszka Brustman (ur. 31 lipca 1962 w Warszawie) – polska szachistka, pretendentka do tytułu mistrzyni świata, wielokrotna mistrzyni Polski w szachach, arcymistrzyni od 1986 roku, sędzia klasy międzynarodowej, trener szachowy II klasy. Absolwentka XXII Liceum Ogólnokształcącego im. Jose Marti w Warszawie.
Życiorys.
W szachy nauczyła się grać w wieku 10 lat, natomiast pierwszym trenerem był jej ojciec Jan Brustman. W wieku 13 lat po raz pierwszy zagrała w finale mistrzostw Polski juniorek. W 1978 r. zadebiutowała w finale mistrzostw Polski kobiet, zajmując w Elblągu IX miejsce. W finałach mistrzostw kraju seniorek wystąpiła łącznie 10 razy, ośmiokrotnie zdobywając medale: 4 złote (1982, 1984, 1987 i 1996), 2 srebrne (1980, 1999) i 2 brązowe (1983, 1995).
W czasie swojej szachowej kariery zanotowała wiele międzynarodowych sukcesów, z których najważniejsze to: mistrzostwo Europy juniorek w 1980 r., Puchar Świata juniorek (nieoficjalne mistrzostwa świata) w 1982 r. oraz dwukrotny awans to turnieju pretendentek do tytułu mistrzyni świata w Malmö w 1986 r. oraz w Ckaltubo w Gruzji w 1988 r. (w turnieju tym była jedyną zawodniczką spoza ZSRR). W obu turniejach zajęła dwukrotnie VI miejsce, co wówczas odpowiadało siódmym pozycjom na świecie.
Wielokrotna reprezentantka Polski w rozgrywkach drużynowych, m.in.:
Najwyższy ranking w karierze osiągnęła 1 stycznia 1997 r., z wynikiem 2415 punktów zajmowała wówczas 17. miejsce na światowej liście FIDE, jednocześnie zajmując 1. miejsce wśród polskich szachistek. Od 2011 r. posiada tytuł arbitra klasy międzynarodowej. Sędziowała m.in. Memoriały Krystyny Radzikowskiej (dwukrotnie: Warszawa 2011, Warszawa 2012), Indywidualne Mistrzostw Polski kobiet (dwukrotnie: Warszawa 2012, Warszawa 2014), Drużynowe Mistrzostw Europy kobiet (Warszawa 2013), Akademickie Mistrzostwa Świata mężczyzn i kobiet (Katowice 2014) oraz Puchar Świata mężczyzn (Baku 2015).
Czterokrotnie otrzymała medale „Za wybitne osiągnięcia sportowe” (brązowy – 1980, srebrne – 1980, 1982, 1986), była również uhonorowana Srebrnym (1987) oraz Złotym Krzyżem Zasługi (1997). W roku 1985 została zajęła VIII miejsce w Plebiscycie „Przeglądu Sportowego” na najlepszego sportowca Polski. W swoim dorobku ma również krótki epizod filmowy – w roku 1988 zagrała symultanistkę w „Dekalogu I” Krzysztofa Kieślowskiego. Za zasługi dla polskich szachów, w 2008 r. otrzymała tytuł honorowego członka Polskiego Związku Szachowego.
W 2004 r. ukończyła SWPS w Warszawie, uzyskując tytuł magistra.

</doc>
<doc id="540782" url="https://pl.wikipedia.org/wiki?curid=540782" title="Zidane">
Zidane



</doc>
<doc id="540783" url="https://pl.wikipedia.org/wiki?curid=540783" title="The Suicide Machines">
The Suicide Machines

The Suicide Machines – skapunkowy zespół założony w marcu 1991 roku przez
Jasona Navarro (wokal) i Dana Lukacinsky'ego (gitara/wokal). "Maszyny samobójstwa" (w dosłownym tłumaczeniu), które rozpadły się w 2006 roku, były jednym z głównych przedstawicieli trzeciej fali muzyki ska.
Zespół przez pierwsze półtora roku uzupełniali basista Jason Brake i perkusista Stefan Rairigh. W tym czasie grupa była popularna jedynie w rodzinnym Detroit.
W 1995 roku, w nowym, ustabilizowanym składzie (perkusista Derek Grant – od 1993 roku i basista Royce Nunley – od końcówki 1994), zespół odbył swoją pierwszą trasę koncertową po Stanach Zjednoczonych. W tym samym roku grupa przeszła do wytwórni Hollywood Records, co było zdecydowanym krokiem naprzód po współpracach z mało znanymi Old Skool Records czy Youth Rendition Records. Płyta "Destruction By Definition", wydana w 1996 roku, przyniosła spory sukces, będąc jednym z najchętniej kupowanych alternatywnych krążków za oceanem (200 tys. sprzedanych egzemplarzy).
W 1998 roku nowym perkusistą został Ryan Vanderberghe, zaś cztery lata później basistą został Rich Tschirhart (Nunley założył własny zespół). W takim zestawieniu grupa grała do momentu rozpadu. Oprócz wielu koncertów w rodzimym kraju, zespół ma też za sobą kilka tras koncertowych w innych miejscach świata, np. Kanadzie, Japonii i kilku krajach Europy. W Polsce Suicide Machines nigdy nie koncertowali.
W czerwcu 2003 roku grupa wydała pierwszą płytę dla niezależnej wytwórni SideOneDummy Records.
Piosenki Suicide Machines dwukrotnie znalazły się na ścieżkach dźwiękowych do gier komputerowych firmowanych nazwiskiem Tony'ego Hawka. Są to nagrania "New Girl" (THPS1, 1999) oraz "High Anxiety" (THUG2, 2004).
Perkusista Ryan Vanderberghe potwierdził 13 maja 2006 roku poprzez oficjalne forum kapeli, że The Suicide Machines rozpadli się. Ryan już wcześniej ogłosił, że odchodzi, natomiast oliwy do ognia dodała gorąca sprzeczka pomiędzy Danem i Jasonem. Członkowie zespołu pracują teraz osobno nad nowymi projektami.
Linki zewnętrzne.
Profil zespołu na stronie wytwórni muzycznej SideOneDummy Records

</doc>
<doc id="540784" url="https://pl.wikipedia.org/wiki?curid=540784" title="Jolanda Čeplak">
Jolanda Čeplak

Jolanda Čeplak (Jolanda Steblovnik, ur. 12 września 1976 w Celje) – słoweńska lekkoatletka, biegaczka średniodystansowa.
Specjalnością Čeplak jest bieg na 800 m. Największe sukcesy w tej konkurencji odniosła w 2002. Na halowych mistrzostwach Europy pokonała dość nieoczekiwanie faworytkę Stephanie Graf, ustanawiając jednocześnie rekord świata w hali czasem 1:55.82. Tego samego roku na mistrzostwach Europy na otwartym stadionie zdobyła również złoty medal. W 2004 na Igrzyskach Olimpijskich w Atenach zdobyła brązowy medal (srebrny medal przegrała o ułamki sekund z Hasną Benhassi). Trzecia była także na Halowych Mistrzostwach Europy 2007.
Nie wystartowała w igrzyskach olimpijskich w Pekinie w związku z dwuletnią dyskwalifikacją za stosowanie dopingu. Test przeprowadzony w czerwcu 2007 roku wykazał w jej organizmie ślady EPO.
Życie prywatne.
W 2007 rozstała się z mężem, Alešem Čeplakiem i zamieszkała w Dobrnie ze swoim nowym partnerem, Andrejem Batageljem, którego poślubiła w październiku 2009. W listopadzie 2013 urodziła bliźniaczki, Evelinę i Zalę.

</doc>
<doc id="540785" url="https://pl.wikipedia.org/wiki?curid=540785" title="Jolanda Ceplak">
Jolanda Ceplak



</doc>
<doc id="540786" url="https://pl.wikipedia.org/wiki?curid=540786" title="Janusz Zawodny">
Janusz Zawodny

Janusz Kazimierz Zawodny, ps. „Miś” (ur. 11 grudnia 1921 w Warszawie, zm. 8 kwietnia 2012 w Brush Prairie, Stany Zjednoczone) – polski politolog i historyk, doktor nauk politycznych, profesor uniwersytecki. Oficer Wojska Polskiego, uczestnik walk podczas II wojny światowej. Badacz zbrodni katyńskiej.
Życiorys.
Urodził się jako syn Kazimierza i Wandy, z domu Pukk. Dzieciństwo i młodość spędził w rodzinnej Warszawie. Należał do Związku Strzeleckiego. Po wybuchu II wojny światowej ochotniczo zgłosił się do Wojska Polskiego. Został wcielony do 1 kompanii III batalionu Obrony Narodowej przy 36 pułku piechoty Legii Akademickiej i uczestniczył w kampanii wrześniowej. Po agresji ZSRR na Polskę z 17 września 1939, wraz z żołnierzami we Włodzimierzu Wołyńskim dostał się do niewoli radzieckiej, po czym uciekł z miasta przed nadejściem NKWD. Dotarł do Warszawy i już w trakcie nastałej okupacji niemieckiej przystąpił do Związku Walki Zbrojnej, przybierając pseudonim „Miś”. Następnie działał w Armii Krajowej. Uczył się na tajnych kompletach w Gimnazjum im. Tadeusza Reytana i w 1943 uzyskał maturę. Od sierpnia 1944 walczył w powstaniu warszawskim. W stopniu podporucznika był dowódcą jednego z plutonów baonu AK „Łukasiński”, a później zastępował dowódcę kompanii „Koszta” w zgrupowaniu „Sosna” na Starym Mieście. W walkach został dwukrotnie raniony. Po powstaniu trafił do obozu jenieckiego w Murnau pod zmienionym nazwiskiem „Turczyk”, jako że od kwietnia 1944 był poszukiwany przez Gestapo.
Po zakończeniu wojny i odzyskaniu wolności wstąpił do 12 pułku Ułanów Podolskich w ramach 2 Korpusu Polskich Sił Zbrojnych. W latach 1945–1948 pełnił funkcję dowódcy plutonu ciężkich samochodów pancernych. W Wielkiej Brytanii ukończył roczny kurs London School of Foreign Trade, po czym został zdemobilizowany w stopniu porucznika.
W 1948 wyjechał na emigrację do Stanów Zjednoczonych. Prowadził studia na Wydziale Nauk Politycznych na University of Iowa, jednocześnie pracując fizycznie na farmach. Po uzyskaniu tytułu magistra kontynuował studia na Uniwersytecie Stanforda w Kalifornii. Otrzymał wówczas stypendium doktoranckie przyznane przez Fundację Forda. W 1955 uzyskał tytuł doktora za pracę pt. "Grievance Procedures in Soviet Factories" oraz otrzymał obywatelstwo amerykańskie. W latach 1955–1958 wykładał politologię na Princeton University, od 1958 jako asystent profesora (docent) prowadził wykłady na Wydziale Nauk Politycznych Uniwersytetu Stanforda i w San Francisco State College. W kolejnych latach kilkakrotnie otrzymywał stypendium. Od 1965 do 1975 wykładał jako profesor stosunki międzynarodowe na University of Pennsylvania w Filadelfii. Od 1962 był zamiejscowym członkiem korespondentem Polskiego Towarzystwa Naukowego na Obczyźnie. Od 1975 do 1982 był kierownikiem katedry stosunków międzynarodowych w Claremont Graduate School i Pomona College (w tym drugim także jako dziekan). Ponadto był także wykładowcą na University of Oxford. W 1982 przeszedł na emeryturę.
W latach 1979–1984, podczas prezydentury Jimmy’ego Cartera i Ronalda Reagana, pełnił funkcję konsultanta Rady Bezpieczeństwa Narodowego. Był członkiem Polskiego Towarzystwa Naukowego na Obczyźnie i Stowarzyszenia Pisarzy Polskich. Został członkiem Klubu Kawalerów Orderu Wojennego Virtuti Militari w Polsce (nr legitymacji 226). Po wojnie był badaczem i kronikarzem zbrodni katyńskiej oraz powstania warszawskiego. Już podczas studiów w Iowa napisał pracę seminaryjną pt. "O odpowiedzialności za zbrodnię katyńską". Jego wydana w 1962 książka "Death in the Forest. The Story of the Katyn Forest Massacre" ("Śmierć w lesie. Historia mordu katyńskiego"; wydanie polskie: "Katyń", 1989), poświęcona zbrodni katyńskiej, była wielokrotnie wznawiana i wydawana w wielu krajach (Stany Zjednoczone, Wielka Brytania, Francja, Włochy, Norwegia, Polska). 17 maja 2000 uroczyście przekazał do Archiwum Akt Nowych zgromadzone przez siebie dokumenty i akta zbierane od 1942, których zbiór został nazwany „Akta Janusza Kazimierza Zawodnego”. W ramach upamiętnienia przed budynkiem AAN posadzono dąb Janusz.
W październiku 1989 wszedł w skład Rady Honorowej Komitetu Historycznego Badania Zbrodni Katyńskiej. 
Zmarł 8 kwietnia 2012 w miejscowości Brush Prairie w hrabstwie Clark w stanie Waszyngton w Stanach Zjednoczonych. W przeddzień 68 rocznicy wybuchu powstania warszawskiego, 31 lipca 2012 odbyła się msza św. pogrzebowa w katedrze polowej Wojska Polskiego w Warszawie, po czym prochy Janusza Zawodnego zostały pochowane na Cmentarzu Wojskowym na Powązkach (kwatera B29 kol.-2-6).
Jego żoną była LaRae, z domu Koppit. Miał syna Romana Zawodnego.

</doc>
<doc id="540789" url="https://pl.wikipedia.org/wiki?curid=540789" title="Ałania Władykaukaz">
Ałania Władykaukaz



</doc>
<doc id="540795" url="https://pl.wikipedia.org/wiki?curid=540795" title="Eartha Kitt">
Eartha Kitt

Eartha Kitt (ur. 17 stycznia 1927 w North, zm. 25 grudnia 2008 w Weston) – amerykańska aktorka, piosenkarka, artystka kabaretowa.
Życiorys.
Kitt urodziła się jako Eartha Mae Keith 17 stycznia 1927, na plantacji bawełny w niewielkim mieście North w Karolinie Południowej. Jej matka, Annie Mae Keith, była pochodzenia afrykańskiego i czirokeskiego. Choć nie zostało to oficjalnie potwierdzone, powszechnie uważa się, że ojciec Earthy Kitt był pochodzenia niemieckiego, a sama artystka została poczęta w wyniku gwałtu. Ponadto, miał być on synem właścicieli plantacji, na której urodziła się piosenkarka. Kitt była wychowywana przez matkę, a następnie jej rodzinę. W latach 40. wyjechała do Nowego Jorku, gdzie ukończyła Metropolitan Vocational High School (obecnie High School of Performing Arts).
Kitt rozpoczęła swoją karierę w 1943, w zespole Katherine Dunham Company, w którym występowała do 1948. Pierwszymi piosenkami w jej repertuarze były: "Let's Do It", "Champagne Taste", "C'est si bon", "Je cherche un homme", "Love for Sale". Stała się rozpoznawalna dzięki charakterystycznemu głosowi i stylowi, a ze względu na biegłą znajomość języka francuskiego i niemieckiego, zdobyła popularność również w Europie.
W 1950, Orson Welles obsadził Kitt w roli Heleny trojańskiej w swojej inscenizacji „Fausta”. Dwa lata później wystąpiła w rewii „Nowe twarze 1952 roku”, w której wykonała piosenki "Monotonous" i "Bal, Petit Bal". Kinowe filmy z jej udziałem to m.in.: „The Mark of the Hawk” (1957), „St. Louis Blues” (1958) i „Anna Lucasta” (1958). W latach 60. zasłynęła rolą Kobiety-Kota w telewizyjnym serialu „Batman”, w którym zastąpiła Julie Newmar. Kitt występowała również w rewiowych teatrach i kasynach w Las Vegas, gdzie poznała polską piosenkarkę Violettę Villas.
W latach 70. kontynuowała karierę aktorską, gościnnie występowała w amerykańskiej telewizji oraz w sztukach na Broadwayu. Na początku lat 80. wylansowała przeboje disco "Where Is My Man", "I Love Men" oraz "I Don’t Care". Występowała głównie w Stanach Zjednoczonych oraz w Europie Zachodniej. W 1991 roku Kitt powróciła na ekrany kin w filmie Ernesta Scared „Stupid” jako panna Hackmore. W 1995 zagrała gościnnie w serialu „Pomoc domowa”.
Występowała do ostatnich dni życia, zmarła na raka jelita grubego w 2008.
Jej jedyna córka, Kitt Shapiro, urodziła się 26 listopada 1961. Jej ojcem był były mąż Earthy Kitt, John William McDonald.

</doc>
<doc id="540796" url="https://pl.wikipedia.org/wiki?curid=540796" title="Měrćin Nowak-Njechorński">
Měrćin Nowak-Njechorński

Měrćin Nowak-Njechorński (wym. []; ur. 13 czerwca 1900 w Njechorniu jako "Martin Sodan", zm. 6 lipca 1990 tamże). Był serbołużyckim malarzem, pisarzem i działaczem narodowym. 
Studiował w Lipsku, Dreźnie oraz Pradze i w latach 1927–1929 na Akademii Sztuk Pięknych w Warszawie. Pierwszą wystawę swojej twórczości malarskiej miał w Zgorzelcu w 1920 roku. Jako ponad 20-letni człowiek odnalazł swoją przynależność do narodu serbołużyckiego i postanowił poświęcić mu całe swoje życie. 
W okresie 20-lecia międzywojennego redaktor czasopism serbołużyckich m.in. "Serbski Student", "Sokołske Listy", "Serbske Nowiny". W latach 1935-39 współpracownik Związku Polaków w Niemczech. Ilustrator i współredaktor czasopisma "Młody Polak w Niemczech". Polonofil i słowianofil. Człowiek bardzo kontrowersyjny. W okresie powojennym zwolennik idei socjalistycznej. Po wojnie redaktor naczelny czasopism: "Nowej Doby" oraz czasopisma kulturalnego "Rozhladu". Autor reportaży, bajek alegorycznych, opowiadań. Publikował pod pseudonimami Njechorński, Wohnjoš, Bobak. Jako pisarz niezwykle płodny. Bardzo czynny i utalentowany jako dziennikarz. Działacz narodowy w okresie przed- i powojennym. W latach 30. za artykuły o treści patriotycznej dwukrotnie więziony. W czasie II wojny światowej wcielony do Wehrmachtu. Odznaczony m.in. Orderem Zasług dla Ojczyzny.
Jego styl artystyczny był inspirowany folklorem serbołużyckim. Tak w malarstwie, jak i w literaturze preferował małe formy. Twórca narodowego stylu serbołużyckiego w malarstwie i rysunku. W jego domu w Njechorniu znajduje się muzeum poświęcone jego życiu i twórczości.
W 1980 roku otrzymał Order Uśmiechu.

</doc>
<doc id="540797" url="https://pl.wikipedia.org/wiki?curid=540797" title="Sancho VII">
Sancho VII



</doc>
<doc id="540803" url="https://pl.wikipedia.org/wiki?curid=540803" title="Janusz Kazimierz Zawodny">
Janusz Kazimierz Zawodny



</doc>
<doc id="540806" url="https://pl.wikipedia.org/wiki?curid=540806" title="Angelo Peruzzi">
Angelo Peruzzi

Angelo Peruzzi (ur. 16 lutego 1970 w Viterbo) – włoski piłkarz, grający na pozycji bramkarza.
Jest wychowankiem AS Romy, ale w seniorskiej drużynie tego klubu, w ciągu czterech sezonów rozegrał tylko szesnaście meczów. W wieku dwudziestu jeden lat przeszedł do Juventusu, gdzie początkowo był zmiennikiem Stefano Tacconiego. Miejsce w pierwszej jedenastce wywalczył na początku rozgrywek 1992–1993. W barwach zespołu ze stolicy Piemontu spędził dziewięć lat, i chociaż w tym czasie jego rywalami o miejsce w składzie byli m.in. Michelangelo Rampulla i Andreas Isaksson, przez całe lata 90. był pierwszym bramkarzem. W tym czasie, oprócz licznych osiągnięć zespołowych (m.in. trzy tytuły mistrza kraju, Puchar UEFA, Puchar Mistrzów, Puchar Interkontynentalny i Superpuchar Europy), zdobył wiele wyróżnień indywidualnych, np. dwukrotnie tytuł najlepszego bramkarza Serie A (1997 i 1998). W 1999 roku postanowił wraz ze swoim trenerem Marcello Lippim odejść z Juventusu do Interu Mediolan, ale sezon spędzony w tym klubie okazał się mało owocny (4. miejsce w lidze), dlatego na początku kolejnych rozgrywek trafił do ówczesnego mistrza Włoch S.S. Lazio. Mimo poważnych kłopotów finansowych, które spowodowały wyprzedaż najlepszych piłkarzy i tym samym wypadnięcie Lazio z czołówki włoskiej ekstraklasy, Peruzzi występował w barwach tego zespołu przez siedem lat. Tam też – 19 lipca 2007 roku – w wieku trzydziestu siedmiu lat zakończył piłkarską karierę. Kilka tygodni wcześniej otrzymał trzecią już nagrodę dla najlepszego bramkarza ligi.
W reprezentacji Włoch zadebiutował w marcu 1995 roku, w spotkaniu eliminacji do Euro 1996 z Estonią. Pierwszym bramkarzem drużyny narodowej był w latach 1995–1997: grał we wszystkich trzech meczach Euro 1996 oraz w kwalifikacjach do mundialu 1998 (7 spotkań na 10). Jednak na mistrzostwa nie pojechał z powodu kontuzji mięśni. Kiedy po turnieju selekcjonerem został Dino Zoff starsi bramkarze (Peruzzi i Gianluca Pagliuca) musieli ustąpić miejsca młodszym – Gianluigiemu Buffonowi i Francesco Toldo. Peruzzi od tej pory w kadrze występował sporadycznie, nie zadowolony z roli rezerwowego odmówił Giovanniemu Trapattoniemu wyjazdu na mundial 2002. Dopiero kolejny trener kadry Marcello Lippi, który wcześniej prowadził Peruzziego w Juventusie, namówił go do powrotu do reprezentacji. Zawodnik Lazio wyjechał na mundial 2006 i – jako zmiennik Buffona – zdobył mistrzostwo świata. Krytycy jego umiejętności bramkarskich, których przybyło szczególnie po nieudanych dla Włochów Euro 1996, zarzucali mu słabe warunki fizyczne (181 cm wzrostu), ociężałość (w ciągu kariery piłkarskiej ważył ok. 90 kg) i niepewną grę na przedpolu. Równie często wypominano, iż na początku lat 90. został ukarany za stosowanie niedozwolonych specyfików.

</doc>
<doc id="540808" url="https://pl.wikipedia.org/wiki?curid=540808" title="Tasker Oddie">
Tasker Oddie

Tasker Lowndes Oddie (ur. 20 października 1870, zm. 17 lutego 1950) – amerykański polityk, dwunasty gubernator Nevady, a także senator Stanów Zjednoczonych reprezentujący ten stan.
Urodził się w Brooklynie. Wyjechał na zachód w związku i biznesem rodziny Stokes. W 1898 przyłączył się do Palestry Nevady. Dwa lata później zbił fortunę na srebrze jako dyrektor Kompanii Górniczej Tonopah.
Wybrany gubernatorem w 1911 roku, służył do 1915 r. 17 marca 1911 r. nadał prawa miejskie Las Vegas. W 1918 roku, poślubił Daisy Randal Mackeigan.
W latach 1921-1933 senator Stanów Zjednoczonych z ramienia Partii Republikańskiej.
Zmarł w San Francisco, pochowany na Lone Mountain Cemetery w Carson City.

</doc>
<doc id="540811" url="https://pl.wikipedia.org/wiki?curid=540811" title="Shamsul Maidin">
Shamsul Maidin

Shamsul Maidin (ur. 16 kwietnia 1966 w Singapurze) – piłkarski sędzia międzynarodowy.
Kariera.
Oficjalnie międzynarodowym sędzią piłkarskim został 1 stycznia 1996. Zadebiutował 7 grudnia 1996 w meczu Korea Południowa – Indonezja podczas Pucharu Azji 1996.
Później sędziował podczas Pucharu Azji 2000 oraz 2004, a także podczas Mistrzostw Świata Juniorów w latach 2001 i 2003. Sędziował też trzy mecze podczas Pucharu Narodów Afryki 2006 (był tam jedynym sędzią spoza Afryki) oraz trzy podczas Pucharu Konfederacji 2005. Tam, sędziując mecz Australia – Argentyna (2:4) wywołał sporo kontrowersji w australijskiej prasie, jakoby był stronniczy i sprzyjał Argentyńczykom.
W ciągu całej swej kariery Maidin zdobył wiele prestiżowych nagród, m.in. Nagrodę Sędziego Roku w Singapurze w latach 1997, 1998, 1999 i 2001 oraz Nagrodę Sędziego Roku przyznaną mu przez AFC w 2005 – Maidin jest pierwszym Singapurczykiem który otrzymał to wyróżnienie.
Mistrzostwa Świata 2006.
W 2006 Shamsul Maidin został wybrany przez FIFA do sędziowania na mundialu 2006 jako drugi – obok Tōru Kamikawa z Japonii – sędzia z Azji. Sędziował tam min. mecz Polska – Kostaryka (2:1), który był 40. meczem w jego karierze.
Poniżej znajduje się pełna lista meczów, które sędziował Maidin:

</doc>
<doc id="540817" url="https://pl.wikipedia.org/wiki?curid=540817" title="Angkor Thom">
Angkor Thom

Angkor Thom - ostatnia stolica imperium khmerskiego. Zbudował ją w końcu XII w. król Dżajawarman VII. Zajmowała teren 9 km² i w jej obrębie znajduje się wiele zabytków sztuki khmerskiej. Miasto zostało zbudowane na planie idealnego kwadratu, a w jego centrum znajduje się świątynia Bajon.
Historia.
Miasto Angkor Thom założył król Dżajawarman VII i od razu stało się miejscem wielkich projektów budowlanych. Jedna z alegorycznych inskrypcji odnalezionych w ruinach miasta przedstawia króla-założyciela jako woźnicę, zaś miasto jako most po którym przejeżdża. 
Wcześniej, stolicą Angkoru była Jaszodharapura, ze świątynią Phnom Bakheng w centrum, położona nieco na południe od Angkor Thom. Rozwijające się miasto wchłonęło jej pozostałości. Wiele znakomitych zbudowanych wcześniej świątyń, takich jak Baphuon czy Phimeanakas weszło w skład kompleksu pałacu królewskiego nowego miasta. Khmerzy prawdopodobnie uważali Angkor Thom za kontynuację poprzedniej stolicy. Jeszcze w XIV w. powstawały inskrypcje prezentujące nową stolicę pod starą nazwą. Obecna nazwa pojawiła się dopiero w XVI w.
Ostatnią do dziś zachowaną świątynią zbudowaną w Angkor Thom była Prasat Top (East) zwana też "Mangalartha". Oficjalnie ufundowana przez Dżajawarmana VII, została konsekrowana dopiero w 1295 r. Po tej dacie powstało jeszcze wiele budowli, stawianych jednak z nietrwałych materiałów przez co nie dotrwały do dziś. 
Po przeniesieniu stolicy do Phnom Penh w 1432 r. miasto straciło swój charakter i stopniowo pustoszało w obrębie murów. W roku 1609, gdy przybyli tam pierwsi Europejczycy, zamieszkiwało w nim jedynie kilku samotnie żyjących mnichów buddyjskich. 
Styl architektoniczny.
Angkor Thom powstało w stylu Bajon, będącym ukoronowaniem sztuki architektonicznej imperium khmerskiego. Charakteryzował się on szerokim rozmachem konstrukcyjnym z wykorzystaniem laterytu jako materiału budowlanego używanego zarówno w budowie świątyń, jak i posągów, na przykład nagów czy rzeźbionych wież.
Położenie.
Miasto leży na prawym brzegu rzeki Siem Reap, dopływie jeziora Tonle Sap, około pół kilometra od rzeki. Miasto położone na planie kwadratu jest otoczone murami o wysokości 8 m i otoczone fosą. Mury zbudowane z laterytu dodatkowo są obwałowane i zwieńczone. Dokładnie w połowie każdego z boków kwadratu znajdują się bramy z których prowadzą drogi wprost do świątyni Bajon. Sama świątynia nie jest otoczona murem ani fosą i ma symbolizować świętą dla Khmerów górę Meru. Południowa brama miasta leży 7,2 km na północ od Siem Reap i 1,7 km od wejścia do świątyni Angkor Wat. Pięćset metrów od wschodniej bramy znajduje się "Brama zwycięstwa" (piąta), od której wiedzie "Droga zwycięstwa". 

</doc>
<doc id="540819" url="https://pl.wikipedia.org/wiki?curid=540819" title="Steal This Record">
Steal This Record

Steal This Record – czwarty i zarazem ostatni z albumów The Suicide Machines nagranych w studio Hollywood Records, wydany niedługo po dziesiątej rocznicy istnienia kapeli.

</doc>
<doc id="540823" url="https://pl.wikipedia.org/wiki?curid=540823" title="August Sander">
August Sander

August Sander (ur. 17 listopada 1876 w Herdorfie, zm. 20 kwietnia 1964 w Kolonii) – niemiecki fotograf. Znany przede wszystkim jako autor portretów, zwłaszcza Niemców z różnych warstw społecznych. Uważany za mistrza portretu socjologicznego. 
Fotografią zajmował się od 1892 roku. Początkowo uczył się u lokalnego fotografa, potem studiował malarstwo na Akademii Sztuk Pięknych w Dreźnie. Od 1901 kierował studiem fotograficznym w Linzu. Rok później ożenił się z Anną Seitenmacher. W 1909, ze względu na epidemię polio, rodzina Sanderów przeniosła się do Kolonii. Fotograf porzucił stylistykę, którą do tej pory wykorzystywał w swoich portretach, a która nawiązywała do malarstwa salonowego, przedstawiała modeli na malowanym tle i w specjalnym oświetleniu oraz zezwalała na retusz. W broszurze z 1910 informował, że wykonuje zdjęcia proste i naturalne, przedstawiające modela na tle dopasowanym do niego. Do wybuchu I wojny światowej stworzył dobrze prosperującą działalność.
Po wojnie rozpoczął realizację ogromnej, nigdy nieukończonej pracy, która miała nosić tytuł "Menschen des 20. Jahrhunderts". Miała ona być dokumentacją, przedstawiającą szerokie spektrum ludzi żyjących w XX-wiecznych Niemczech. Zdjęcia podzielone miały być na siedem grup, odpowiadających siedmiu klasom społecznym. Sander zamierzał zatem sportretować zarówno chłopów, robotników i bezrobotnych, jak i studentów, artystów i polityków. Część zdjęć z planowanych pięciuset opublikował w wydawnictwie zatytułowanym "Znak czasu" ("Antlitz der Zeit"). Zamieszczone tam fotografie cechuje prostota i bezpośredniość, staranna kompozycja i oświetlenie. Zdjęcia są pozowane, a modele, umieszczeni w swoim naturalnym środowisku (np. cukiernik w kuchni przy pracy), często patrzą wprost w obiektyw.
Po dojściu do władzy partii nazistowskiej w 1933 roku, bez oficjalnego wyjaśnienia zakazano publikacji "Obliczy czasu" – najprawdopodobniej ze względu na fakt, iż prezentowane przez Sandera zróżnicowanie narodu niemieckiego nie odpowiadało nazistowskiej wizji Niemców i typu aryjskiego. Sander zajął się więc mniej kontrowersyjną działalnością – opublikował 5-tomowy zbiór zdjęć z różnych regionów kraju "Deutsche Lande, Deutsche Menschen". Na czas II wojny światowej Sanderowie przenieśli się do niewielkiego Kuchhausen, zostawiając w Kolonii część negatywów, które następnie spłonęły. Z tego powodu praca nad "Menschen des 20. Jahrhunderts" nigdy nie została ukończona. 
W 1960 został odznaczony Orderem Zasługi Republiki Federalnej Niemiec.

</doc>
<doc id="540829" url="https://pl.wikipedia.org/wiki?curid=540829" title="Zygmunt Dworakowski">
Zygmunt Dworakowski

 Zygmunt Dworakowski (ur. 11 marca 1905 w Warszawie, zm. 9 sierpnia 1971 tamże) – nauczyciel, polityk, działacz samorządowy i dyplomata.
Życiorys.
Syn Romana. Absolwent Uniwersytetu Warszawskiego. Pracował jako nauczyciel m.in. w Gimnazjum W. Giżyckiego. W czasie II wojny światowej był nauczycielem na tajnych kompletach. Od 1945 był dyrektorem Centralnej Szkoły Kierowników Świetlic.
Od 1946 był radnym Warszawy i przewodniczącym Komisji Kultury przy Zarządzie Miejskim w Warszawie. Od 1947 pracował w Zarządzie Miejskim. Od 1950 był wiceprzewodniczącym, a w okresie od 17 grudnia 1956 do 5 maja 1960 przewodniczącym prezydium Rady Narodowej miasta stołecznego Warszawy.
W latach 1960–1966 był ambasadorem PRL w Grecji i na Cyprze, a następnie wiceprezesem Towarzystwa Łączności z Polonią Zagraniczną.
Był członkiem PZPR.
Zmarł w Warszawie. Został pochowany na Cmentarzu Wojskowym na Powązkach (kwatera A32-1-19).

</doc>
<doc id="540833" url="https://pl.wikipedia.org/wiki?curid=540833" title="Mieczysław Dębicki">
Mieczysław Dębicki

Mieczysław Dębicki (ur. 4 września 1926 w Pikułowicach, zm. 7 marca 2001 w Warszawie) – polski dowódca wojskowy, generał dywizji Wojska Polskiego, działacz partyjny, doktor nauk historycznych, szef Wojsk Ochrony Pogranicza (1965–1971), zastępca sekretarza – szef Sekretariatu Komitetu Obrony Kraju (1971–1983), prezydent miasta stołecznego Warszawy (1982–1986), I zastępca Głównego Inspektora Obrony Terytorialnej – szef Inspektoratu Obrony Terytorialnej i Wojsk Obrony Wewnętrznej (1986–1988) 
Życiorys.
Syn Bartłomieja i Marii z domu Biliczak. W marcu 1944 wstąpił do 14 pułku ułanów jazłowieckich Armii Krajowej pod Lwowem. 8 sierpnia 1944 zgłosił się ochotniczo do służby w ludowym Wojsku Polskim. Został skierowany do szkoły podoficerskiej 4 samodzielnego batalionu szkolnego 4 Pomorskiej Dywizji Piechoty im. Jana Kilińskiego. Po ukończeniu szkoły 1 stycznia 1945 został w stopniu kaprala zastępcą dowódcy kompanii 11 Pułku Piechoty do spraw polityczno-wychowawczych. Przeszedł szlak bojowy dywizji od Warszawy do Kołobrzegu, ranny w walkach o Kołobrzeg. Następnie został wyznaczony na stanowisko pisarza w sztabie 1 Armii Wojska Polskiego. Od lipca do listopada 1945 kształcił się w Oficerskiej Szkole Piechoty nr 2 w Gryficach, po której ukończeniu został promowany na stopień chorążego w korpusie oficerów piechoty. Po promocji został dowódcą plutonu strzeleckiego, a od września 1946 dowódcą plutonu szkolnego pułkowej szkoły podoficerskiej w 62 pułku piechoty w Ełku.
Po ukończeniu w listopadzie 1947 z oceną bardzo dobrą kursu oficerów sztabu pułku w Centrum Wyszkolenia Piechoty w Rembertowie, służył w Wojskach Ochrony Pogranicza na kolejnych stanowiskach służbowych: pomocnik zastępcy komendanta 51 odcinka ds. zwiadu 11 oddziału WOP (1947-1948), starszy pomocnik kierownika sekcji wyszkolenia 13 Brygady Ochrony Pogranicza (1948-1949), zastępca szefa sztabu 23 Brygady WOP do spraw operacyjnych (1949-1951), kierownik sekcji operacyjnej - zastępca szefa sztabu 5 Brygady WOP (1951), starszy pomocnik kierownika sekcji sprawozdawczości w Wydziale 1 Dowództwa WOP w Warszawie (1951-1952), szef wydziału sprawozdawczości Oddziału I Dowództwa WOP (1952-1954), szef Oddziału Organizacyjno-Ewidencyjnego Dowództwa WOP (1954-1956). W 1952 ukończył liceum ogólnokształcące dla pracujących w Warszawie i zdał egzaminy maturalne. W latach 1956-1959 studiował w Akademii Sztabu Generalnego Wojska Polskiego im. gen. Karola Świerczewskiego w Rembertowie, którą ukończył z oceną bardzo dobrą. Po ukończeniu studiów został dowódcą 16 Kaszubskiej Brygady WOP w Gdańsku (1959-1965). W grudniu 1964 ukończył w systemie zaocznym studia na Wydziale Historii Wyższej Szkoły Nauk Społecznych przy KC PZPR i uzyskał dyplom magistra historii. 5 listopada 1965 został szefem Wojsk Ochrony Pogranicza (w strukturze Ministerstwa Obrony Narodowej) – do września 1971. 3 października 1967 Rada Państwa PRL mianowała go na stopień generała brygady. Akt nominacyjny wręczył mu w Belwederze 10 października 1967 przewodniczący Rady Państwa Edward Ochab.
Od listopada 1971 do marca 1982 zastępca sekretarza – szef Sekretariatu Komitetu Obrony Kraju. W 1971 ukończył Kurs Przeszkolenia Kierowniczej Kadry szczebla taktyczno-operacyjnego wojsk lądowych w Akademii Sztabu Generalnego Wojska Polskiego. We wrześniu 1974 uzyskał stopień doktora nauk wojskowych w Akademii Sztabu Generalnego WP. W październiku 1975 na mocy uchwały Rady Państwa PRL awansowany do stopnia generała dywizji. Nominację wręczył mu 10 października 1975 w Belwederze I sekretarz Komitetu Centralnego PZPR Edward Gierek. 
Od 18 lutego 1982 do 29 maja 1986 był prezydentem miasta stołecznego Warszawy. W tym okresie był urlopowany z WP. W lipcu 1986 powrócił do służby wojskowej i objął stanowisko zastępcy Głównego Inspektora Obrony Terytorialnej do spraw szkolenia poza wojskiem, a następnie I zastępcy Głównego Inspektora Obrony Terytorialnej – szefa Inspektoratu Obrony Terytorialnej i Wojsk Obrony Wewnętrznej (od grudnia 1986 do grudnia 1988). Od stycznia 1989 do października 1990 był pełnomocnikiem rządu PRL/RP ds. pobytu wojsk radzieckich w Polsce - przewodniczącym delegacji polskiej w Polsko-Radzieckiej Komisji Mieszanej w Urzędzie Rady Ministrów. W październiku 1990 został przeniesiony do dyspozycji MON. Zawodową służbę wojskową zakończył 24 maja 1991 przechodząc w stan spoczynku.
Przez wiele lat był członkiem władz ZBoWiD, m.in. prezesem Głównego Sadu Koleżeńskiego (od 1976). W latach 1975-1982 był wiceprezesem Zarządu Warszawskiego ZBoWiD, a w kadencji 1985–1990 członkiem Prezydium Rady Naczelnej ZBoWiD. Był także wiceprzewodniczącym Komisji Środowiskowej byłych żołnierzy 1 i 2 Armii WP oraz prezesem Klubu Kombatantów 4 Dywizji Piechoty im. Jana Kilińskiego. Od 1990 działał z kolei w Związku Kombatantów RP i Byłych Więźniów Politycznych. W 2001 był założycielem Stowarzyszenia Kawalerów Orderu Wojennego Krzyża Grunwaldu, a w latach 1998-2001 prezesem Klubu Generałów Wojska Polskiego.
Pochowany na cmentarzu Powązki Wojskowe w Warszawie (kwatera EII-1-5).
Awanse.
W trakcie wieloletniej służby w ludowym Wojsku Polskim otrzymywał awanse na kolejne stopnie wojskowe:
Życie prywatne.
Mieszkał w Warszawie. Od 1954 był żonaty z Henryką z domu Hiziak (1926-2015). Małżeństwo miało córkę.

</doc>
<doc id="540834" url="https://pl.wikipedia.org/wiki?curid=540834" title="Website Attribute Evaluation System">
Website Attribute Evaluation System

WAES (ang. "Website Attribute Evaluation System") - system oceniania serwisów internetowych na podstawie wybranych cech, przeważnie ok. 30 - 40, pogrupowanych w kategorie. Oceny mają charakter binarny, tzn. sprawdza się, czy dana cecha występuje, a nie ocenia się jej jakości, czy stopnia występowania. Ten sposób oceniania ma zapewnić obiektywność wyniku końcowego.
W Polsce system WAES służy głównie do oceny serwisów WWW należących do rządu, samorządów i instytucji państwowych. Ich ocena prowadzona jest od 2002 roku.

</doc>
<doc id="540837" url="https://pl.wikipedia.org/wiki?curid=540837" title="Godło Korei Południowej">
Godło Korei Południowej

Godło Korei Południowej przedstawia kwiat o pięciu stylizowanych, żółtych (lub – na niektórych wersjach godła – szarych) płatkach. Kwiatem tym jest ketmia syryjska (łac. "Hibiscus syriacus", kor. "Mugunghwa"). W jego środku znajduje się czerwono-niebieski symbol taegeuk, obecny też na fladze. Wokół kwiatu znajduje się biało-niebieska wstęga z napisem w hangeul – 대한민국 "Daehan Minguk" (kor. "Republika Korei").
Aktualne godło zostało zatwierdzone 10 grudnia 1963.

</doc>
<doc id="540840" url="https://pl.wikipedia.org/wiki?curid=540840" title="James G. Scrugham">
James G. Scrugham

James Graves Scrugham (ur. 19 stycznia 1880, zm. 23 czerwca 1945) – amerykański polityk, czternasty gubernator Nevady oraz senator USA reprezentujący ten stan.
Urodził się Lexington w stanie Kentucky. Ukończył studia na Uniwersytecie Kentucky w 1906 roku. Był profesorem inżynierii na Uniwersytecie Nevady w latach 1903– 1917. Później do roku 1917, dziekan.
W latach 1919–1923 pracował jako stanowy komisarz. Gubernator od 1923 do 1927. Po zakończeniu kadencji, specjalny doradca Sekretariatu Architektury Rzeki Kolorado przy rozwoju projektów. W tym samym roku, wydawca Stanowego Dziennika Nevady do 1932 r.
W 1933 roku został kongresmenem z ramienia Partii Demokratycznej. Służył do 1942 r., kiedy to podał się do dymisji, by zostać senatorem. 3 listopada 1942 r., wybrany do senatu, by wypełnić wakat spowodowany śmiercią Berkeley Bunkera. Zmarł w San Diego w Kalifornii przed końcem własnej kadencji.

</doc>
<doc id="540842" url="https://pl.wikipedia.org/wiki?curid=540842" title="Zygmunt Gajewicz">
Zygmunt Gajewicz

Zygmunt Gajewicz (ur. 24 października 1880 w Modlinie, zm. 3 stycznia 1942 w KL Dachau) – polski duchowny katolicki związany z diecezją łódzką, pedagog.
Był synem Józefa i Natalii z Woyciechowskich, bratem Bronisława Gajewicza i Wandy z Gajewiczów Nowickiej. W 1899 ukończył II Gimnazjum w Warszawie. W latach 1900–1905 studiował w warszawskim Metropolitalnym Seminarium Duchownym. Po przyjęciu święceń kapłańskich pracował jako wikariusz w Zgierzu, w 1911 został administratorem parafii w Otwocku, w 1913 proboszczem w Kiczkach. W czasie I wojny światowej prowadził pracę pedagogiczną w Zgierzu. Od 1922 był profesorem, potem także wicerektorem Wyższego Seminarium Duchownego w Łodzi. Otrzymał godność kanonika honorowego kapituły łódzkiej oraz pełnił funkcję cenzora ksiąg kościelnych.
W 1933 został proboszczem kolegiaty w Łasku i dziekanem dekanatu łaskiego. Zasiadał również w Radzie Powiatowej Szkolnej w Łasku z ramienia łódzkiej kurii biskupiej.
Podczas II wojny światowej aresztowany po raz pierwszy ok. 10 listopada 1939 podczas dużej akcji na terenie Kraju Warty pn. „Inteligenzaktion” i osadzony w obozie przejściowym w fabryce Michała Glazera na Radogoszczu w Łodzi. Zwolniony wraz z innymi księżmi 17 stycznia 1940. Ponownie aresztowany w październiku 1941 w ramach akcji represyjnej skierowanej przeciwko kościołowi katolickiemu w Kraju Warty. Wraz z innymi księżmi osadzony najpierw w obozie w Konstantynowie Łódzkim, a następnie w obozie koncentracyjnym Dachau (nr obozowy 28494) i tam zmarł 3 stycznia 1942.

</doc>
<doc id="540844" url="https://pl.wikipedia.org/wiki?curid=540844" title="Aniela Gajewska">
Aniela Gajewska

Aniela Gajewska (ur. ok. 1814, zm. 1864 w Woroneżu) – polska szarytka.
Ok. 1835 wstąpiła w Wilnie do Zgromadzenia Sióstr Miłosierdzia Św. Wincentego a Paulo prowincji litewskiej. Po okresie próbnym została wysłana w 1838 do szpitala w Żytomierzu, a po przekształceniu miejscowego szpitala w wojskowy przeniesiono ją do Wilna (1842). Pracowała tamże jako pielęgniarka w szpitalach św. Jakuba i przy ul. Sawicz.
W czasie powstania styczniowego uczestniczyła w pomocy oddziałom powstańczym, wspierana m.in. przez przełożoną Annę Dąbrowską. Nieświadomie przyczyniła się do dekonspiracji, kontaktując z powstańcami swojego bratanka Wiktora, który okazał się prowokatorem petersburskiej policji. Wskutek donosów Wiktora Gajewskiego aresztowano m.in. kilku działaczy Polskiego Komitetu Rewolucyjnego na Litwie (rozstrzelany został Tytus Dalewski). Uwięzione zostały również siostry Gajewska i Dąbrowska, które skazano na pozbawienie praw i stanu zakonnego oraz ciężkie roboty na Syberii. Aniela Gajewska zmarła w drodze na zesłanie.
Źródła:

</doc>
<doc id="540845" url="https://pl.wikipedia.org/wiki?curid=540845" title="Suicide Machines">
Suicide Machines



</doc>
<doc id="540846" url="https://pl.wikipedia.org/wiki?curid=540846" title="Brodawka">
Brodawka

Brodawka (łac. "verruca") – grudkowa zmiana skórna, potocznie nazywana także kurzajką, znajdująca się na szerokiej podstawie, często o nierównej, hiperkeratotycznej powierzchni wywołana zakażeniem wirusem HPV (ang. "human papilloma virus"). Są zwykle niebolesne, a otaczająca brodawki skóra nie ulega stanowi zapalnemu.
Występowanie.
Przyjmuje się, że nawet do 10% ludzkości zarażonych jest wirusem brodawczaka. Szczególnie narażone są dzieci i młodzi dorośli, a także osoby z chorobami przebiegającymi z obniżeniem odporności, takie jak AIDS, chłoniak, leczone immunosupresyjnie i cierpiące na atopowe zapalenie skóry.
Leczenie alternatywne.
Miejscowe stosowanie substancji takich jak:

</doc>
<doc id="540847" url="https://pl.wikipedia.org/wiki?curid=540847" title="Olga Barabanszikowa">
Olga Barabanszikowa



</doc>
<doc id="540851" url="https://pl.wikipedia.org/wiki?curid=540851" title="Symplicja">
Symplicja

Symplicja – imię żeńskie pochodzenia łacińskiego, od łac. "simplex" – „prosty, uczciwy”. Patronką tego imienia jest św. Symplicja z Nicei.
Symplicja imieniny obchodzi 14 kwietnia.
Męskie odpowiedniki: Symplicjusz, Symplicy.

</doc>
<doc id="540852" url="https://pl.wikipedia.org/wiki?curid=540852" title="Spuszczel domowy">
Spuszczel domowy



</doc>
<doc id="540853" url="https://pl.wikipedia.org/wiki?curid=540853" title="Fablok 12D">
Fablok 12D

SM15 (polski typ "Ls750H" oraz "12D") - manewrowa lokomotywa spalinowa produkowana w latach 1963-1966 przez zakłady Fablok w Chrzanowie na podstawie dokumentacji radzieckiej lokomotywy ТГМ3. Odbiorcami lokomotyw były PKP (oznaczenie SM15) oraz zakłady przemysłowe (oznaczenie Ls750H).
Historia.
Geneza.
Na przełomie lat 50. i 60. wprowadzono program motoryzacji PKP. Program ten zakładał całkowite odejście od trakcji parowej poprzez zaniechanie wdrażania nowych typów lokomotyw parowych i stopniową kasację już istniejących. Mimo tego polskie fabryki rozwijały eksport parowozów głównie do ZSRR i ChRL&lt;ref name="ŚK2/2009"&gt;&lt;/ref&gt;. Pierwsze elektryfikacje (oprócz węzła warszawskiego) był realizowane od 1948 i w latach 50 rozpoczęto eksploatacje elektrowozów na szeroką skalę&lt;ref name="ŚK7/2001"&gt;&lt;/ref&gt;. Był jednak problem z liniami niezelektryfikowanymi, które wymagały stosowania lokomotyw spalinowych. Przed wojną PKP eksploatowało 50 wagonów motorowych, zbudowanych przez wiele różnych zakładów&lt;ref name="ŚK8/2002"&gt;&lt;/ref&gt;. Centralne Biuro Konstrukcyjne Przemysłu Taboru Kolejowego zaplanowało zaprojektowanie rodziny silników spalinowych o mocy od 350 do 2000 KM. W roku 1956 powstał prototyp wagonu motorowego napędzany dwoma nieudanymi konstrukcyjnie silnikami S56, które napędzały samochody ciężarowe Żubr A80. Adaptacja nieudanego silnika samochodowego nie powiodła się stąd postanowiono przyspieszyć pracę nad silnikami kolejowymi współpracującymi z przekładnią hydrauliczną. W 1959 została ukończona lokomotywa SM25 wyprodukowana w 3 egzemplarzach.
TGM3 w ZSRR.
W 1959 Ludinowskij Tiepłowozostroitielnyj Zawod zbudował 5 lokomotyw TGM3. W 1961 na skutek wykrytych wad fabrycznych postanowiono dokonać poprawek, z których najbardziej istotną była wymiana przekładni z hydromechanicznej na hydrauliczną. Nowy typ lokomotywy dostał oznaczenie TGM3A. Od 1963 LTZ zaczął produkować typ TGM3B, w której również nieznacznie poprawiono przekładnię. W sumie w latach 1959-1975 zbudowano 3477 lokomotyw tej rodziny. Z czego 2/3 trafiło do radzieckiego przemysłu.
Produkcja SM15 w Polsce.
Produkcja lokomotyw SM15 na licencji radzieckiej miała się rozpocząć na przełomie 1960 i 1961. Jednakże opóźnienie po stronie radzieckiej spowodowało iż dokumentacja była gotowa dopiero w 1962. W 1963 do Polski przyjechały dwie lokomotywy TGM3 i zostały wpisane na stan 9 stycznia tego roku. Lokomotywy te jednak nie spełniały norm polskich stąd konieczne było przeprowadzanie prac adaptacyjnych&lt;ref name="ŚK3/2009"&gt;&lt;/ref&gt;. 
Równolegle do prac adaptacyjnych na dwóch radzieckich lokomotywach rozpoczęto prace adaptacyjne projektu. Pierwszy rozruch na terenie fabryki SM15-03 nastąpił 30 listopada 1963. Pierwsza jazda testowa z drużyną PKP pomiędzy Chrzanowem a Oświęcimiem jeszcze przed końcowym lakierowaniem nastąpiła 8 grudnia 1963, natomiast właściwa próba wraz z obciążeniem 21 grudnia 1963.. W tym samym miesiącu zaczęły się również testy lokomotywy SM42&lt;ref name="ŚK5/2013"&gt;&lt;/ref&gt;. 25 stycznia 1964 lokomotywa została przekazana PKP. 25 lutego po wykonaniu wszystkich testów i odbiorów rozpoczęła się eksploatacja liniowa. Seryjna produkcja miała obejmować pojazdy z przekładnią hydrauliczną jednakże problemy strony radzieckiej w dostarczaniu tych części spowodowały, iż w 20 lokomotywach, których produkcja zaczęła się w 1964 zamontowano przekładnię hydromechaniczną. W 1966 problemy z częściami zostały rozwiązane. W związku z problemami w produkcji części do lokomotyw SM42 w 1965, z 18 zaplanowanych ukończono tylko 3 lokomotywy tej serii. Dostawy SM15 zaspokajały potrzeby na lokomotywy manewrowe.
W sumie w latach 1963-1966 w Fabloku wyprodukowano 55 lokomotyw SM15 (z czego 25 pracowało w PKP), dodatkowo 2 zostały sprowadzone z ZSRR. W 1967 ruszyła seryjna produkcja SM42, która wyparła produkcję i import pozostałych konstrukcji.
Eksploatacja w PKP.
Wszystkie lokomotywy serii SM15 pracujące w PKP obsługiwały węzeł krakowski. Dwie radzieckie lokomotywy próbne wprawdzie na początku odbywały testy w Szczecinie to od razu zostały przydzielone do lokomotywowni w Krakowie. SM15 pracowały początkowo przy obsłudze manewrowej pociągów na stacjach Kraków Główny i Kraków Płaszów. Lokomotywa, która została wyposażona w silnik V12CD19 została 10 listopada 1964 przekazana na testy do Warszawy. Problemy z awaryjnością lokomotyw spowodowały, iż wszystkie SM15 zostały przydzielone do lokomotywowni Kraków Płaszów, gdyż była to najbliższa lokomotywownia od Chrzanowa. W 1968 dwukrotnie zwiększył się ilostan sprowadzonych z Węgier lokomotyw SM41 oraz zaczęły pojawiać się lokomotywy SM42, stąd już w latach 60. 11 sztuk SM15 zostało przekazanych do przemysłu. 1 stycznia 1975 na inwentarzu PKP było tylko 10 lokomotyw tej serii, natomiast w 1977 po zaledwie 11 latach od zakończenia produkcji PKP zakończyło ich eksploatację.
Przyczyną tak krótkiej eksploatacji (SM15-17 podczas odstawienia miała przebieg 259825 km) były słabe właściwości trakcyjne (prędkość 55 km/h była osiągana tylko podczas jazdy luzem). Błędy konstrukcyjne np. ścielenie się i przenikanie do kabiny spalin. Opinia COBiRTK była jednoznaczna: Lokomotywa nie odpowiada swoimi właściwościami potrzebom PKP i wymaga rekonstrukcji. Dodatkowo wówczas wprowadzono do eksploatacji znacznie lepszą, jakkolwiek o 20% droższą lokomotywę SM42.
Eksploatacja w przemyśle.
Do 1966 zaledwie 5 lokomotyw zostało przekazanych zakładom przemysłowym z czego 3 do Mazowieckich Zakładów Rafineryjnych i Petrochemicznych w Płocku (w 1964 w budowie), a 2 do Kombinatu Cementowo-Wapienniczego "Nowiny" (wówczas w budowie) w Sitkówce. Natomiast od sierpnia 1966 wszystkie zostały przekazane zakładom przemysłowym. Dodatkowo PKP sprzedało wszystkie, oprócz dwóch, różnym zakładom przemysłowym, głównie w województwach katowickim i krakowskim. Specyfikacja lokomotyw SM15 znacznie bardziej nadawała się do obsługi bocznic, gdyż lokomotywa ta miała dwa tryby pracy, albo mający niską prędkość ale znaczną moc albo mający wysoką prędkość ale nadający się tylko do jazdy luzem, które można przełączyć jedynie podczas postoju.
Konstrukcja.
Lokomotywy SM15 wyposażane były w szybkoobrotowy silnik produkcji radzieckiej o mocy 750 KM z przekładnią hydromechaniczną (kilka pojazdów wyposażono także w polski silnik V12CD19 o mocy 800 KM). W toku produkcji wprowadzono także na potrzeby przemysłu zmodyfikowaną wersję Ls750Hu z przekładnią hydrauliczną. Wadą tych lokomotyw, która spowodowała ich szybkie wycofanie, była wysoka awaryjność zastosowanych zespołów napędowych i przekładni. Po uruchomieniu produkcji spalinowozu SM42 produkcja tych lokomotyw została wstrzymana.
Eksploatacja.
Pierwsze lokomotywy wyprodukowane w 1963 (SM15-01 i SM15-02) sprowadzone zostały dla PKP bezpośrednio z ZSRR. Kolejne 25 sztuk zostało wyprodukowanych dla PKP w zakładach Fablok. Lokomotywy te stacjonowały w Krakowie Płaszowie, a ostatecznie wycofano je na przełomie lat 60. i 70. XX wieku. Część przekazana została dla potrzeb kolei przemysłowych:
Zachowane egzemplarze.
Obecnie zachowano 2 egzemplarze:

</doc>
<doc id="540854" url="https://pl.wikipedia.org/wiki?curid=540854" title="Teodulf">
Teodulf

Teodulf — imię męskie pochodzenia germańskiego. Wśród świętych — św. Teodulf, rekluz z Trewiru (28, 30 kwietnia, 1 lub 2 maja), Teodulf, opat z Saint-Thierry-au-Mont-d'Or († ok. 590), Teodulf, opat z Lobbes (24, 25 czerwca).
Teodulf imieniny obchodzi 17 lutego, 4 kwietnia, 2 maja, 3 maja, 23 czerwca i 12 września.
Znane osoby:

</doc>
<doc id="540855" url="https://pl.wikipedia.org/wiki?curid=540855" title="Lubomira Bacheva">
Lubomira Bacheva



</doc>
<doc id="540857" url="https://pl.wikipedia.org/wiki?curid=540857" title="Centurio">
Centurio



</doc>
<doc id="540858" url="https://pl.wikipedia.org/wiki?curid=540858" title="Vincent Valentine">
Vincent Valentine

 – postać występująca w grze Final Fantasy VII oraz . Używa do walki broni palnej o nazwie „Cerberus” (nazwa pochodzi od Cerbera, mitycznego trzygłowego psa, a wzięła się stąd, że broń owa ma trzy lufy), a jego limity polegają na zamianie w demona. Jest bardzo mroczną i małomówną postacią. Okruchy jego historii można znaleźć w tajnych archiwach koncernu Shinra. Vincenta odnajduje Cloud w "Shinra Mansion" w Nibelheim. Vincent był zakochany w Lucrecii, lecz został zdradzony i uwięziony przez Hojo.
Hojo przeprowadził na nim tylko jeden eksperyment. Lecz właśnie ten eksperyment zmienił jego życie, doszło do mutacji, Vincent zrozpaczony swoją sytuacją oraz losem swej ukochanej postanowił usunąć się z tej podłej areny, zejść na bok, by już nikt mu nie przeszkadzał. Chciał już zostać sam, by nikt nie zranił jego serca. Jego wybór padł na trumnę. Tak właśnie kończy się już drugi tragiczny w skutkach epizod, którego sprawcą jest również Jenova, uosobienie zła. 

</doc>
<doc id="540861" url="https://pl.wikipedia.org/wiki?curid=540861" title="Fablok 9D">
Fablok 9D

SM25 (typ "Ls350" oraz "9D") - lokomotywa spalinowa produkcji polskiej, wytwarzana w zakładach Fablok w Chrzanowie w latach 1961–1963.
Projekt pierwszej polskiej lokomotywy z przekładnią hydrauliczną systemu Voith L26 opracowany został w latach 1959–1960 wraz z projektem wagonu spalinowego SN80. Nowe lokomotywy miały zastąpić spalinowozy SM30 o przestarzałej konstrukcji. Zastosowano w nich wiele innowacji: nowe technologie produkcji, umieszczenie kabiny i pomostów zapewniające optymalne warunki pracy manewrowej, zastosowano izolację akustyczną. Wyprodukowano tylko 3 egzemplarze, a następnie produkcję przerwano z powodu problemów z dostawą przekładni hydraulicznych niemieckiej firmy Voith importowanych za waluty wymienialne. Spalinowozy serii SM25 stacjonowały w lokomotywowni w Krakowie, a z eksploatacji zostały wycofane w latach 70. XX wieku.
Do celów muzealnych zachowano egzemplarz SM25-002 wyprodukowany w roku 1962 (nr fabryczny 5427), znajdujący się obecnie w Muzeum Kolejnictwa w Warszawie.

</doc>
<doc id="540862" url="https://pl.wikipedia.org/wiki?curid=540862" title="Medbh McGuckian">
Medbh McGuckian

Medbh McGuckian (ur. 12 sierpnia 1950 w Belfaście) – północnoirlandzka poetka.
Kształciła się w przyklasztornej szkole prowadzonej przez dominikanów, a następnie ukończyła studia na Uniwersytecie Queen's w Belfaście (jednym z jej wykładowców był Seamus Heaney). Przez pewien czas pracowała jako nauczycielka i redaktor, w latach 1985-88 jako pierwsza kobieta zdobyła stanowisko "writer-in-residence" na Uniwersytecie Queen's, a później także na University of Ulster w Coleraine oraz w Trinity College w Dublinie.
Jej poezje po raz pierwszy opublikowane zostały w roku 1980 w dwu arkuszach poetyckich "Single Ladies: Sixteen Poems" oraz "Portrait of Joanna", w tym samym roku została też laureatką Eric Gregory Award. Pierwszy tomik poetycki McGuckian pt. "The Flower Master" (1982) był wielokrotnie nagradzany (m.in. Rooney Prize for Irish Literature oraz Ireland Arts Council Award), również wydany w 1989 roku zbiór "On Ballycastle Beach" przyniósł jej nagrodę (Cheltenham Prize). Za wiersz zatytułowany "She is in the Past, She Has This Grace" uzyskała w roku 2002 nagrodę Forward Poetry Prize. 
Medbh McGuckian redagowała również antologię poezji północnoirlandzkiej pt. "The Big Striped Golfing Umbrella: Poems by Young People from Northern Ireland" dla Arts Council of Northern Ireland (1985) i wraz z inną poetką, Eiléan Ní Chuilleanáin, przełożyła na język angielski zbiór pisanych po irlandzku wierszy Nuali Ní Dhomhnaill ("The Water Horse", 1999).
Medbh McGuckian należy do Aosdána. 
W Polsce jej wiersze przekładał Andrzej Szuba ("The Princess of Parallelograms - Księżniczka równoległoboków", 1998), ukazały się również w niewielkim wyborze w "Literaturze na Świecie", także w jego przekładzie. Największy wybór wierszy poetki przynosi antologia "Sześć poetek irlandzkich" (2012) w przekładach Jerzego Jarniewicza 

</doc>
<doc id="540863" url="https://pl.wikipedia.org/wiki?curid=540863" title="SideOneDummy Records">
SideOneDummy Records

SideOneDummy Records - niezależna, kalifornijska wytwórnia płytowa, promująca muzykę alternatywną, założona w 1995 roku przez muzyków Joe Siba i Billa Armstronga. Obaj zaczęli osobno w tym biznesie, Sib jako właściciel SideOne Records, Armstrong startował z projektem Dummy Records; SideOneDummy powstał w wyniku połączenia sił. Wytwórnia ma swoją siedzibę w Los Angeles.

</doc>
<doc id="540864" url="https://pl.wikipedia.org/wiki?curid=540864" title="Tadeusz Łopuszański">
Tadeusz Łopuszański

Tadeusz Łopuszański (ur. 15 stycznia 1874 we Lwowie, zm. 19 kwietnia 1955 w Gliwicach) – pedagog, twórca i dyrektor szkoły eksperymentalnej Gimnazjum i Liceum im. Sułkowskich w Rydzynie, minister wyznań religijnych i oświecenia publicznego w II RP w latach 1919–1920. Twórca klubu Wisły Kraków oraz jej pierwszy prezes.
Życie i działalność.
Urodził się w rodzinie inteligenckiej. Syn Edwarda i Walerii z Kotiersów, uczęszczał do Gimnazjum św. Anny w Krakowie. Studiował w zakresie matematyki i fizyki na Wydziale Filozoficznym Uniwersytetu Jagiellońskiego w latach 1891–1895. Przez kilka lat pracował jako nauczyciel w szkołach w Krakowie i w C. K. I Gimnazjum w Rzeszowie. W latach 1902–1906 odbył dwie stypendialne podróże do Anglii, Francji, Niemiec i Szwajcarii dla zapoznania się z aktualnymi prądami w nowoczesnej pedagogice i z ruchami reformatorskimi w szkolnictwie średnim.
W latach 1909–1914 z własnej inicjatywy pracował w Krakowie na stanowisku inspektora szkolnego Okręgu Krakowskiego, „aby mieć wpływ na podnoszenie szkolnictwa ludowego”. W latach 1911–1914 społecznie podjął dodatkową pracę jako dyrektor Wiejskiego Ogniska Wychowawczego w Prokocimiu koło Krakowa. Placówka była prowadzona przez Towarzystwo Szkoły Ludowej. W ośrodku tym przystąpił do realizacji swych założeń programowych, dotyczących konieczności zróżnicowania programu nauki według zainteresowań i uzdolnień uczniów. W latach 1915–1917 na stanowisku inspektora Okręgu Szkolnego przy Komendzie Powiatowej w Lublinie wprowadzał powszechność nauczania w całym Okręgu, zaopatrywał wszystkie szkoły powiatu lubelskiego w poważne biblioteki, w znaczącej części z własnej pensji. Organizował także szkoły polskie na Śląsku Cieszyńskim. Był pracownikiem Rady Sekcji Oświecenia Publicznego Departamentu Wyznań Religijnych i Oświecenia Publicznego Tymczasowej Rady Stanu. W listopadzie 1917 przeszedł do pracy w Departamencie Oświaty w administracji Rady Regencyjnej w Warszawie.
W listopadzie 1918 objął stanowisko szefa sekcji szkolnictwa średniego, następnie podsekretarza stanu w Ministerstwie Wyznań Religijnych i Oświecenia Publicznego. W latach 1919–1920 był ministrem tego resortu w rządach Leopolda Skulskiego i Władysława Grabskiego. Przez następne 6 lat był podsekretarzem stanu w tym ministerstwie. Po przewrocie majowym w 1926 przeszedł na emeryturę jako niewygodny politycznie.
W 1927 doprowadził do skutku swe wieloletnie zabiegi o odtworzenie Fundacji Sułkowskich z odzyskaniem jej bazy majątkowej, uczestniczył też w organizowaniu Kuratorium Fundacji. W 1928 został przez to Kuratorium powołany na stanowisko dyrektora Gimnazjum i Liceum im. Sułkowskich w Rydzynie. Tu realizował cel swego życia – stworzenie doświadczalnego ośrodka nowoczesnej pedagogiki dla polskiego szkolnictwa średniego. Wypracował nowoczesne metody wychowania w szkole średniej, opartego na wysokim poziomie nauki z zamiłowaniem do wybranego zawodu i zainteresowaniem sprawami społecznymi kraju. Metody te zaprezentował w swoich dwu książkach o gimnazjum w Rydzynie.
Łopuszański kładł wielki nacisk na wychowanie sportowe w gimnazjum rydzyńskim, bo sam był zażartym sportowcem w swoich młodszych latach. W 1906 stworzył klub piłki nożnej uczniów II Wyższej Szkoły Realnej w Krakowie. Klub ten później połączył się z innymi, żeby stworzyć Klub Wisła Kraków. Łopuszański był pierwszym prezesem tego klubu.
Był również taternikiem, jednym z pierwszych, którzy wspinali się na Ostry Szczyt w Tatrach w 1903. W tym samym roku był członkiem komitetu organizacyjnego nowej Sekcji Turystycznej Polskiego Towarzystwa Tatrzańskiego (PTT) w Zakopanem. W 1905 był członkiem grupy, która po raz pierwszy weszła na Żabi Szczyt Wyżni.
Wybuch II wojny światowej przerwał jego pracę. Lata wojny spędził na wsi w majątku jednego z jego uczniów. Po wojnie nowe władze nie dopuściły Łopuszańskiego do pracy w zawodzie. Początkowo mieszkał w Krakowie, potem przeniósł się do Gliwic, gdzie zmarł w 1955 roku. Zgodnie z ostatnią wolą został pochowany w alei głównej cmentarza parafialnego w Kłodzie koło Rydzyny.
Od roku 1899 żoną Tadeusza Łopuszańskiego była Irena Biżańska. Podobnie jak mąż pracowała w Gimnazjum im. Sułkowskich, zajmując się Izbą Chorych. W roku 1946 zginęła w wypadku samochodowym. Byli bezdzietnym małżeństwem.
Napisał wiele artykułów, które ukazały się w pismach pedagogicznych w latach 1906–1939, a także książki:

</doc>
<doc id="540866" url="https://pl.wikipedia.org/wiki?curid=540866" title="Trial rowerowy">
Trial rowerowy

Trial rowerowy – konkurencja sportowa, uchodząca za najbardziej widowiskową ze wszystkich konkurencji kolarskich, w której najważniejsza jest pełna kontrola nad rowerem oraz równowaga.
Zawody trialu rowerowego polegają na pokonaniu trasy na której ustawione są „odcinki”. Odcinki są torami przeszkód o długości około 60 metrów i szerokości minimum metra. Zawodnicy mają za zadanie przejechać dany „odcinek” nie przekraczając zadanego czasu. Odcinek składa się szeregu numerowanych bramek oznaczonych naklejkami przez które zawodnik musi przejechać w odpowiedniej kolejności. Podczas przejazdu kontakt z podłożem i przeszkodami, w zależności od federacji która organizuje zawody, mogą mieć jedynie opony, korba, pedały i osłona łańcucha. W przypadku podparcia się nogą lub inną częścią roweru naliczane są punkty karne. Zawody wygrywa zawodnik który po pokonaniu całej trasy będzie miał na swoim koncie najmniejszą liczbę punktów karnych. W przypadku takiej samej liczby punktów karnych wygrywa ten zawodnik, który posiada większą liczbę przejazdów czystych (bez punktów karnych) lub niżej punktowanych niż jego rywal.
Zawody w trialu rowerowym organizowane są przez dwie federacje, UCI oraz BIU. W większości zawodów istnieje podział na płeć, wiek oraz rozmiar kół w rowerze.
W trialu rowerowym rozróżnia się dwa podstawowe style jazdy:
Obiekty sportowe służące uprawianiu trialu rowerowego to tzw. "trial parki", które znajdują się zarówno na dworze, jak i wewnątrz specjalnie przystosowanych do tego celu pomieszczeń. Na terenie takiego obiektu znajdują się przeszkody sztuczne oraz naturalne o różnym poziomie trudności. Najczęściej używanymi przeszkodami do budowy przeszkód trialowych są drewniane palety, podkłady kolejowe, szpule oraz opony, ale także głazy i pnie drzew. Tego typu obiekty ze względu na dużą różnorodność stanowią dobre miejsce do rozwijania umiejętności. Często wybieranym terenem do jazdy jest tzw. "natural" gdzie dominują rumowiska skalne. Skomplikowany kształt kamieni oraz ich rozmieszczenie stanowią dodatkowe wyzwanie dla sportowców uprawiających trial i przyczyniają się do poprawy równowagi i panowania nad rowerem. Sportowcy nie mający dostępu do dedykowanych obiektów oraz przeszkód naturalnych często decydują się na uprawianie trialu po nieprzystosowanej do tego infrastrukturze miejskiej. "Urban trial" coraz częściej uprawiany jest na rowerach "street-trialowych", które konstrukcyjnie różnią się od rowerów do trialu natomiast umożliwiają wykonywanie wszystkich podstawowych ewolucji zaliczanych do trialu rowerowego.

</doc>
<doc id="540868" url="https://pl.wikipedia.org/wiki?curid=540868" title="Ganz-Mavag DVM 2-2">
Ganz-Mavag DVM 2-2

SM41 - manewrowa lokomotywa spalinowa produkcji węgierskiej. Spalinowozy tej serii były używane na PKP i na bocznicach przemysłowych od roku 1961. Wyprodukowano 264 lokomotywy dla polskich kolei oraz ponad 100 spalinowozów dla zakładów przemysłowych. Lokomotywy tego typu różniły się od poprzedniego modelu, SM40, głównie uproszczonym sterowaniem elektropneumatycznym oraz dodanymi z boku pojazdu barierkami. Kolejne egzemplarze SM41 nieznacznie różniły się od siebie drobnymi ulepszeniami. Wewnętrzne opracowania PKP wykazywały, że na początku eksploatacji lokomotywy te wykazywały szereg usterek. Obie lokomotywy miały instalację elektryczną 24V zasilaną z akumulatorów zasadowych umieszczonych po obu stronach lokomotywy. Spalinowozy wykorzystywano w ruchu manewrowym. Dodatkowo kursowały z lekkimi pociągami towarowymi i pasażerskimi. Z charakterystyki lokomotywy jednoznacznie wynika jej uniwersalny charakter, jedynie brak własnego kotła ogrzewczego utrudniał zastosowanie jej zimą do prowadzenia pociągów pasażerskich.
Ostatnia lokomotywa SM41-111 została wycofana z eksploatacji w 2000 roku w lokomotywowni Grudziądz. W 2010r. lokomotywa została zakupiona przez województwo kujawsko-pomorskie. W ruchu manewrowym SM41 zostały zastąpione przez polską lokomotywę SM42. 

</doc>
<doc id="540872" url="https://pl.wikipedia.org/wiki?curid=540872" title="Kręcz szyi">
Kręcz szyi

Kręcz szyi, kręcz karku (łac. "torticollis", "caput obstipum") – skutek pierwotnych lub wtórnych zmian w obrębie mięśni szyi lub kręgosłupa szyjnego powodujących przymusowe przechylenie głowy i szyi w stronę barku z ewentualnym skręceniem w stronę przeciwną.
Postacie.
Kręcz szyi wrodzony ("torticollis congenitus").
Kręcz szyi wrodzony pochodzenia mięśniowego ("torticollis congenitus myogenes").
Etiologia.
Powodem tego typu kręczu jest skrócenie mięśnia mostkowo-obojczykowo-sutkowego w wyniku powstania w nim zmian bliznowatych i zwłóknień. Istnieje kilka teorii tłumaczących powstanie tych zmian:
inne teorie wskazują również na małowodzie i dysproporcję matczyno-płodową jako pierwotną nieprawidłowość wyzwalającą kaskadę prowadzącą do powstania kręczu szyi.
Symptomatologia i rozpoznanie.
Dziecko bez względu na pozycję utrzymuje przechylenie głowy w stronę skróconego mięśnia z jednoczesnym zwróceniem twarzy w stronę zdrową i jej uniesieniem ku górze. Jest to zniekształcenie bezbolesne.
Na odsłoniętej szyi można zauważyć napięcie obu mięśni mostkowo-obojczykowo-sutkowych. Napięcie mięśnia po stronie chorej jest wynikiem jego zwłóknienia, zaś po stronie zdrowej wynikiem próby korekty ułożenia głowy. Częściej mięsień jest silniej napięty po stronie zdrowej, dopiero przy biernej korekcji uwidacznia się większe napięcie po stronie skróconej. Najwyraźniej widać napięcie zwykle w dolnej części mięśnia w pobliżu jego przyczepów do mostka i obojczyka. U noworodków niekiedy stwierdza się guzowate zgrubienie w środkowej części skróconego mięśnia, zanikające w ciągu około 3 miesięcy (tzw. "tumor neonatorum").
W przypadkach nieleczonych, w miarę wzrostu dziecka dochodzi do deformacji twarzy. Część po stronie chorej rośnie wolniej, ulegając skróceniu i poszerzeniu, zaś po stronie przeciwnej wydłużeniu i zwężeniu.
Dodatkowo zmianom podlega także układ kostny, kręgi stają się klinowate prowadząc do skoliozy w odcinku szyjnym, wykształca się nieprawidłowy zgryz.
Rozpoznanie opiera się na różnym napięciu mięśni mostokowo-obojczykowo-sutkowych przy skorygowanym ułożeniu głowy i ustabilizowanych barkach.
Leczenie.
Leczenie nieoperacyjne wdraża się od pierwszych dni po urodzeniu. Polega ono na wykonywaniu biernych ćwiczeń hiperkorekcyjnych przy ustabilizowanych barkach. Mają one na celu rozciągnięcie skróconego mięśnia. Wskazane jest również takie ułożenie dziecka w łóżeczku, aby zwracając głowę w stronę przechodzących ludzi lub światła wykonywało rozciągające ćwiczenia czynne.
Aby uzyskać bierną korekcję stosuje się odpowiedni kołnierz ortopedyczny. Według niektórych autorów ćwiczenia należy stosować intensywnie do 12. miesiąca życia. Możliwe jest wówczas doprowadzenie do wyleczenia, lub zredukowania zniekształcenia do stopnia małego lub średniego. Istnieją jednak również tzw. "twarde" kręcze nie reagujące na leczenie nieoperacyjne. Leczenie nieoperacyjne stosuje się także jako przygotowanie do leczenia operacyjnego mające na celu ułatwienie zabiegu i poprawienie rokowania.
Leczenie operacyjne wrodzonego kręczu szyi pochodzenia mięśniowego stosuje się tuż przed ukończeniem pierwszego roku życia. Polega ono na przecięciu mięśnia mostkowo-obojczykowo-sutkowego w pobliżu wszystkich trzech przyczepów, a następnie ustawieniu głowy dziecka w hiperkorekcji zabezpieczonej opatrunkiem gipsowym na około 6 tygodni. Po zdjęciu opatrunku stosuje się kołnierz i ćwiczenia hiperkorekcyjne przez wiele miesięcy w celu zapobieżenia nawrotom. Rokowanie dobre.
W przypadku operacji przeprowadzonej w późniejszym terminie rokowanie pogarsza się ze względu na występowanie zniekształceń wtórnych.
Kręcz szyi wrodzony pochodzenia kostnego ("torticollis congenitus osteogenes").
Etiologia.
Przyczyną jest asymetryczne ukształtowanie kręgosłupa szyjnego, wywołane różnymi przyczynami, od wad pojedynczych kręgów takich jak kręg klinowy po mnogie zespoły wad, takie jak zespół Klippla-Feila.
Objawy i rozpoznanie.
Jest to zniekształcenie bezbolesne, brak jest tkaże asymetii w napięciu mięśni mostkowo-obojczykowo-sutkowych.
Rozpoznanie opiera się na serii zdjęć rentgenowskich w projekcjach: przednio-tylnej, bocznej, oraz przednio-tylnej celowanej na kręgi C1 i C2. Są one jednak trudne w interpretacji ze względu na niski poziom skostnienia kręgosłupa dziecka. Dodatkowo niekiedy wykonuje się MRI w celu zobrazowania ewentualnych wad układu nerwowego. Dodatkowymi badaniami są także czynnościowe radiogramy i MR mające zobrazować ewentualną niestabilność kręgosłupa.
Leczenie.
Większość autorów uznaje, że leczenie korekcyjne jest nieskuteczne, choć niektórzy, twierdzą, że odpowiednio wcześnie rozpoczęte ćwiczenia bierne i czynne pozwalają zmniejszyć wadliwe ustawienie.
Obecnie stosuje się długotrwałe opatrunki korekcyjne lub aparaty w połączeniu z ćwiczeniami.
Leczenie operacyjne nie znalazło zastosowania ze względu na sąsiedztwo ośrodka oddechowego i krążeniowego w rdzeniu przedłużonym co wiąże się z bardzo dużym ryzykiem operacyjnym. W przypadku niestabilności kręgosłupa zagrażającej uciskiem na rdzeń przedłużony i rdzeń kręgowy stabilizacji dokonuje się wykonując spondylodezę tylną kręgosłupa, zazwyczaj potyliczno-szyjną.
Kręcz szyi ułożeniowy ("torticollis habitualis").
Wynika z nawykowego nieprawidłowego ułożenia głowy bez zmian patologicznych w obrębie tkanek. W postaci wrodzonej jest to wynik wadliwego ułożenia płodu w łonie matki. W przypadku kręczu ułożeniowego zazwyczaj następuje samowyleczenie (w postaci wrodzonej po porodzie, w postaci wynikającej z wady wzroku lub słuchu po odpowiednim skorygowaniu tych wad).
Kręcz szyi nabyty ("torticollis acquisitius").
Stanowi wynik różnych zmian chorobowych, takich jak:
Kręcz szyi spastyczny ("torticollis spasticus", "torticollis spasmodica" syn. "torticollis neurogenes").
Stosunkowo rzadkie schorzenie neurologiczne pojawiające się około 30-50 roku życia i przebiegające z okresami remisji i nawrotów, zaliczane do dystonii ogniskowych.
Patogeneza.
Patogeneza nie jest jasna. Obecnie, wbrew wcześniejszym poglądom wszystkie postaci kręczu spastycznego, bez względu na etiologię, uznaje się za schorzenie organiczne. Niektórzy autorzy wiążą te objawy ze zmianami w jądrach podkorowych.
Leczenie.
Leczenie farmakologiczne zasadniczo uznaje się obecnie za nieskuteczne. Obecnie jako jedyną skuteczną metodę poleca się miejscowe iniekcje botuliny.
Kręcz szyi reumatyczny ("torticollis rheumatica").
Dość częsta choroba o niepewnej etiologii. Jest to bolesny przykurcz mięśnia mostkowo-obojczykowo sutkowego wyzwolony zazwyczaj niewygodną pozycją podczas snu.
Przyczynę upatrywano w zmianach reumatycznych tkanek miękkich, nadwichnięciu stawu międzykręgowego C2-C3 lub w tzw. zablokowaniu segmentu ruchowego. W leczeniu stosuje się NLPZ, rokowanie pomyślne.
Różnicowanie.
Nieprawidłowe ułożenie głowy może wynikać również z następujących przyczyn:

</doc>
<doc id="540873" url="https://pl.wikipedia.org/wiki?curid=540873" title="Kręcz karku">
Kręcz karku



</doc>
<doc id="540875" url="https://pl.wikipedia.org/wiki?curid=540875" title="Abraham Goldfaden">
Abraham Goldfaden

Abraham Goldfaden (ur. 24 lipca 1840 w Starokonstantynowie na Wołyniu, zm. 9 stycznia 1908 w Nowym Jorku) – żydowski dramatopisarz i poeta, tworzący w językach jidysz i hebrajskim. 
Pozostawał pod wpływem idei oświecenia żydowskiego Haskala. Uważany za twórcę nowoczesnego żydowskiego teatru oraz żydowskiej opery; w roku 1876 w założył Jassach teatralny zespół objazdowy, dla którego pisał teksty i muzykę. Wystawiał sztuki w Odessie, Warszawie, Paryżu, Londynie i Lwowie. W roku 1903 zamieszkał w Nowym Jorku, gdzie założył szkołę dramatyczną. Był autorem ponad 50 sztuk, inspirowanych głównie folklorem, z których pochodzą popularne do czasów obecnych piosenki, pisał także komedie: "Di bejde Kuni-Leml" ['obaj Kuni-Leml'] (1882), "Czarodziejka" (1882, wystawione w Polsce w 1889), oraz dramaty historyczne: oparty na biblijnej "Pieśni nad pieśniami" dramat "Sulamita" (1883, wystawione w Polsce w 1887), czy związane z historią narodu żydowskiego "Bar Kochba" (1887), "Dr Almosado", "Juda Macabi".

</doc>
<doc id="540876" url="https://pl.wikipedia.org/wiki?curid=540876" title="Grzybica głowy">
Grzybica głowy



</doc>
<doc id="540882" url="https://pl.wikipedia.org/wiki?curid=540882" title="Magdalena Gross">
Magdalena Gross

Magdalena Gross-Zielińska, (ur. 18 stycznia 1891 w Warszawie, zm. 17 czerwca 1948 tamże) – polska rzeźbiarka żydowskiego pochodzenia.
Życiorys.
Urodziła się w rodzinie Norberta i Róży z Okrętów. Jej dziadkiem był Rudolf Okręt, a wujem Stanisław Aleksander Kempner. Ukończyła gimnazjum Kurmanowej w Warszawie. Studiowała w warszawskiej Szkole Sztuk Pięknych u Tadeusza Breyera i Hanny Kuny oraz u Francesco Simiego we Florencji. Specjalizowała się w kameralnej rzeźbie portretowej i animalistycznej ("Gęś japońska" 1934). Zajmowała się także rzemiosłem artystycznym, lecz większość jej prac zaginęła w czasie II wojny światowej. 
W czasie okupacji niemieckiej ukrywała się najpierw w warszawskim ZOO, gdzie pomagali jej Jan i Antonina Żabińscy, a potem w domu Rendznerów na Saskiej Kępie. W tym okresie pomagał jej m.in. Adam Procki, który dostarczał jej materiałów koniecznych do pracy artystycznej. 
Została pochowana na nowym cmentarzu na Służewie przy ul. Wałbrzyskiej w Warszawie.
Historia związana z m.in. jej ukrywaniem się w warszawskim ZOO została przedstawiona w amerykańskim filmie "Azyl". W jednym z pomieszczeń w piwnicach willi Pod Zwariowaną Gwiazdą, w której mieszkali Żabińscy, i w której się ukrywała, urządzono salkę pamięci, gdzie umieszczono zdjęcia jej prac oraz odlewy rzeźb zwierząt.

</doc>
<doc id="540885" url="https://pl.wikipedia.org/wiki?curid=540885" title="Lidia Grzesiuk">
Lidia Grzesiuk

Lidia Stanisława Grzesiuk, (ur. 13 listopada 1942 w Warszawie) – polska psycholożka, wykładowczyni.
Życiorys.
W 1965 ukończyła psychologię na Uniwersytecie Warszawskim, 1972 uzyskała tytuł doktora na podstawie pracy "Czynniki warunkujące różnice w zakresie aktywacji między schizofrenikami i ludźmi zdrowymi" (promotor: Janusz Reykowski), w 1978 doktora habilitowanego "Style interpersonalnej komunikacji". W 1995 otrzymała tytuł profesor zwyczajnej. Aktualnie kierownik w Zakładzie Psychoterapii w Instytucie Psychologii na Uniwersytecie Kardynała Stefana Wyszyńskiego.
W latach 1965-1967 pracowała w klinice psychiatrycznej Akademii Medycznej w Warszawie. W rozpoczęła 1967 pracę naukową w Katedrze Psychologii Ogólnej Wydziału Pedagogicznego UW, następnie Wydziału Psychologii na Uniwersytecie Warszawskim. Zajmuje się m.in. czynnikami determinującymi skuteczność komunikacji interpersonalnej oraz podstawowymi zagadnieniami psychoterapii.

</doc>
<doc id="540886" url="https://pl.wikipedia.org/wiki?curid=540886" title="Łupież pstry">
Łupież pstry

Łupież pstry (łac. "pityriasis versicolor") – powierzchowne zakażenie naskórka, objawiające się żółtobrunatnymi plamami zlokalizowanymi głównie na klatce piersiowej, wywołane przez grzyby drożdżopodobne z rodzaju "Malassezia" (dawniej znane jako "Pityrosporum ovale", "Pityrosporum furfur", "Pityrosporum orbiculare", "Malassezia furfur"). Pojawia się zwykle po okresie dojrzewania płciowego. Bardzo rzadko występuje u dzieci.
Lokalizacja.
Najczęstsza lokalizacja to klatka piersiowa, tułów, szyja i owłosiona skóra głowy.

</doc>
<doc id="540889" url="https://pl.wikipedia.org/wiki?curid=540889" title="Stanisław Golachowski">
Stanisław Golachowski

Stanisław Golachowski ps. "Staś" (ur. 12 grudnia 1907 w Cieszynie, zm. 10 stycznia 1951 w Łodzi) – polski muzykolog.
Absolwent Uniwersytetu Jagiellońskiego w 1934 otrzymał dyplom magisterski. W tym samym czasie uczęszczał do Konserwatorium Towarzystwa Muzycznego, gdzie uczył się gry na skrzypcach. Pracował w Ministerstwie Wyznań Religijnych i Oświecenia Publicznego (1936–1939) na stanowisku wizytatora szkół muzycznych. Po kampanii wrześniowej, w której brał udział jako oficer rezerwy, osiedla się w 1940 wraz z żoną, Stanisławą (pianistką i muzykologiem) we Włochach pod Warszawą. Dla zarobku pracuje jako szklarz i buchalter. W konspiracyjnych warunkach organizuje koncerty dla członków Związku Nauczycielstwa Polskiego i młodzieży szkolnej oraz dla środowiska skupionego wokół Instytutu Pracy prowadzonego przez Wacława Adamieckiego w Warszawie. Od 1946 profesor Państwowej Wyższej Szkoły Muzycznej i PWSF w Łodzi, od 1948 członek Polskiej Akademii Umiejętności.
W latach 1939–1945 zasłużył się zebraniem i uratowaniem większości autografów muzycznych i literackich Karola Szymanowskiego, opublikował: "K. Szymanowski" (1948, wyd. 2 1956), "Akustyka muzyczna" (1953), wspólnie z Mieczysławem Drobnerem. Był kierownikiem wydziału muzycznego Sekcji Polskiego Radia Delegatury Rządu na Kraj. Rok 1949 przynosi poważne pogorszenie zdrowia. W 1950 niemal nie opuszczał już szpitala. Chcąc zabezpieczyć los bezcennych zbiorów archiwum Szymanowskiego, na dwa miesiące przed śmiercią zwolnił się na własną odpowiedzialność z kliniki, by sporządzić szczegółowy inwentarz archiwum, chroniąc je w ten sposób przed grożącym mu rozproszeniem, była to jego ostatnia praca. Pochowany jest na Cmentarzu Powązkowskim w Warszawie. 

</doc>
<doc id="540890" url="https://pl.wikipedia.org/wiki?curid=540890" title="Zakład budżetowy">
Zakład budżetowy

Zakład budżetowy - jednostka organizacyjna sektora finansów publicznych, która odpłatnie wykonuje wyodrębnione zadania i pokrywa koszty swojej działalności z przychodów własnych (rozlicza się z budżetem państwa w trybie tzw. budżetowania netto). 
Nie posiada osobowości prawnej. Prowadzi gospodarkę finansową na zasadach określonych w przepisach prawa budżetowego (art. 6).
Finansowanie zakładów budżetowych.
Podstawą gospodarki finansowej zakładu budżetowego jest roczny plan finansowy obejmujący:
Plan finansowy zakładu określany jest przez kierownika zakładu.
Zakład budżetowy może otrzymywać:
Dotacje dla zakładu budżetowego nie mogą przekroczyć 50% kosztów jego działalności, z wyłączeniem dotacji inwestycyjnych. Zakład budżetowy wpłaca do budżetu nadwyżki środków obrotowych ustalone na koniec okresu rozliczeniowego.
Samorządowe zakłady budżetowe.
Samorządowe zakłady budżetowe świadczą swoje usługi odpłatnie, zaś koszty ich działalności pokrywane są z przychodów własnych. Przychód może być wykorzystany do pokrycia kosztów np. obiektów sportowych, zakładów utylizacji odpadów, zakładów komunalnych, oczyszczalni ścieków.
Tworzenie i przekształcanie zakładów budżetowych.
Powoływanie, likwidacja, przekształcanie komunalnych zakładów budżetowych następuje decyzją organu stanowiącego j.s.t, przy uwzględnieniu przepisów ustawy o gospodarce komunalnej i ustawy o finansach publicznych.
Państwowe zakłady budżetowe, a także część samorządowych, zostały zlikwidowane przed 1 stycznia 2011 r. 

</doc>
<doc id="540891" url="https://pl.wikipedia.org/wiki?curid=540891" title="Ignacy Gierdziejewski">
Ignacy Gierdziejewski

Ignacy Gierdziejewski (ur. 3 listopada 1826 w Warszawie, zm. 24 listopada 1860 tamże) – rysownik i malarz. Związany z "Cyganerią Warszawską" i kręgiem artysty Marcina Olszyńskiego. Tworzył sceny historyczne, idealizowane obrazy religijne, a zwłaszcza alegoryczne ("Od powietrza, ognia, wojny, głodu i nagłej śmierci zachowaj nas Panie" 1854–1855). Fantastyczne i często pełne grozy motywy czerpał z ludowych baśni i polskiej poezji romantycznej, pozostawał pod wyraźnym wpływem malarstwa nazareńczyków i szkoły düsseldorfskiej.

</doc>
<doc id="540893" url="https://pl.wikipedia.org/wiki?curid=540893" title="Tomas Haugen">
Tomas Haugen

Tomas Thormodsæter Haugen (ur. 9 czerwca 1974 w Hammerfest), znany również jako Samoth i Zamoth - norweski muzyk, kompozytor i multiinstrumentalista, a także producent muzyczny i inżynier dźwięku. Tomas Haugen znany jest przede wszystkim z występów w blackmetalowym zespole Emperor. W latach 1998-2010 tworzył w ramach deathmetalowej formacji Zyklon. Poza działalnością artystyczną od 1994 roku prowadzi wytwórnię muzyczną Nocturnal Art Productions.
Życiorys.
W młodym wieku Haugen poznał na seminariach rockowych Vegarda "Ihsahna" Tveitana, znanego jako Ihsahn. Czas pokazał, że znajomość ta przerodziła się w przyjaźń. Obaj młodzi jeszcze wtedy muzycy zaczęli wspólnie tworzyć pod szyldami różnych zespołów: Dark Device, Xerasia czy Embryonic. Ostatecznie w 1991 r. zdecydowali się na nazwę Thou Shalt Suffer, wykonując wczesny black metal. Z biegiem czasu opuścił grupę, częściowo za namową Øysteina "Euronymousa" Aarseth'a z Mayhem. Zaczął tworzyć materiał dla ich nowego projektu Emperor, gdzie początkowo grał na perkusji, jednak szybko powrócił do swojej roli gitarzysty. Do grupy dołączył basista Håvard "Mortiis" Ellefsen i po wydaniu dema perkusista Bård G. "Faust" Eithun oraz oczywiście Tveitan w roli gitarzysty i wokalisty. Tak powstał jeden z najbardziej znanych zespołów blackmetalowych w historii.
Wraz z zespołem Haugen zwrócił na siebie dużą uwagę. Było to związane z sukcesem grupy na arenie black metalowej, jego udziałem w innych grupach gatunku (m.in. jako basista w Satyricon i Gorgoroth), ale także z powodu szalejących w tamtym czasie aktów antychrześcijańskich. Wraz z członkami Mayhem w 1993 r. podpalił drewniany, zabytkowy kościół, jednak dopiero w 1994 r. został skazany na 16 miesięcy więzienia. Stało się to przypadkowo podczas śledztwa w sprawie morderstwa Aarsetha.
W 2001 r. razem z Trymem Torsonem opuścił Emperor i założył Zyklon. Było to spowodowane różnicami w preferencjach stylistycznych pomiędzy nim a Tveitanem, gdyż ten preferował awangardowy black metal, a Haugen nowoczesny death metal.
Od 2002 roku razem z Eithunem występuje w norwesko-amerykańskim zespole Scum.
Samoth ma jedną córkę z byłą żoną Andreą M. Nebel Haugen, znaną z grupy Hagalaz Runedance. Po rozwodzie ponownie ożenił się.
Dyskografia.
 

</doc>
<doc id="540895" url="https://pl.wikipedia.org/wiki?curid=540895" title="Emmetropia">
Emmetropia

Emetropia, miarowość oka (gr. "émmetros" ‘na miarę, miarowy’ + "óps" ‘oko’) – termin stosowany w okulistyce i optometrii, służący do określenia prawidłowego widzenia, czyli prawidłowego ogniskowania światła na siatkówce oka. Jej przeciwieństwem jest ametropia.

</doc>
<doc id="540896" url="https://pl.wikipedia.org/wiki?curid=540896" title="ZnO">
ZnO



</doc>
<doc id="540899" url="https://pl.wikipedia.org/wiki?curid=540899" title="Ametropia">
Ametropia

Ametropia, niemiarowość oka – wada wzroku charakteryzująca się nieprawidłowym stosunkiem zdolności skupiającej układu optycznego oka do długości gałki ocznej, w wyniku czego promienie świetlne nie są ogniskowane na siatkówce. Prowadzi to do powstania takich zaburzeń jak:
Przeciwieństwem ametropii jest emmetropia.

</doc>
<doc id="540900" url="https://pl.wikipedia.org/wiki?curid=540900" title="Samoth">
Samoth



</doc>
<doc id="540902" url="https://pl.wikipedia.org/wiki?curid=540902" title="Mile Sterjovski">
Mile Sterjovski

Mile Sterjovski (mac. Миле Стерјовски; ur. 27 maja 1979 w Wollongong) – piłkarz australijski pochodzenia macedońskiego grający na pozycji pomocnika.
Kariera klubowa.
Sterjovski zaczynał karierę w klubie z miasta, w którym się urodził, czyli w Wollongong Wolves. Nie grał tam jednak prawie w ogóle i tak naprawdę dopiero po przenosinach do Sydney do klubu Sydney United zaczął pokazywać swój talent i grać w lidze. Ostatnim klubem australijskim był Parramatta Power. W 2000 roku po Sterjovskiego zgłosił się francuski Lille OSC. W Lille OSC grał przez 4 sezony. Reprezentował ten klub w europejskich pucharach – wystąpił w Lidze Mistrzów oraz Pucharze UEFA. W 2004 roku odszedł jednak i trafił do FC Basel. W sezonie 2004/2005 w barwach tej szwajcarskiej drużyny wystąpił w 1 meczu Ligi Mistrzów i zdobył 1 bramkę. Grał regularnie w lidze i obok rodaka Scotta Chipperfielda był jednym z jaśniejszym punktów drugiej linii. Ma na koncie jeden tytuł mistrza Szwajcarii (2005).
W 2007 roku przeszedł do tureckiego Hacettepe SK, ale po pół roku Sterjovski trafił do Anglii i został piłkarzem Derby County. Razem z nim zajął ostatnie miejsce w tabeli Premier League i spadł do The Championship.
W 2009 roku Sterjovski wrócił do Australii i do 2012 roku grał w Perth Glory. Następnie był zawodnikiem chińskiego Dalian A’erbin, a w tym samym roku wrócił do Australii i podpisał kontrakt z Central Coast Mariners. W 2014 zakończył w nim karierę.
Kariera reprezentacyjna.
W reprezentacji Australii Sterjovski debiutował 15 listopada 2000 roku w zwycięskim 2:0 meczu z reprezentacją Szkocji. Brał udział w Igrzyskach Olimpijskich w 2000. Został także powołany przez Guusa Hiddinka do 23-osobowej kadry na same finały MŚ. W meczach grupowych zagrał w 2 spotkaniach wychodząc w pierwszej jedenastce. Pomógł reprezentacji Australii w historycznym awansie do 1/8 finału Mistrzostw Świata.

</doc>
<doc id="540904" url="https://pl.wikipedia.org/wiki?curid=540904" title="Dom Akademicki „Kredka” we Wrocławiu">
Dom Akademicki „Kredka” we Wrocławiu

Akademik Kredka – budynek należący do Uniwersytetu Wrocławskiego, mieści się przy ulicy Grunwaldzkiej 69 we Wrocławiu.
Budynek liczy 23 kondygnacje, na których mieści się 290 pokoi. Na I piętrze usytuowana jest przychodnia lekarska, zaś na XV piętrze budynku znajduje się sala telewizyjna, siłownia, pokój nauki i nieczynny od kilku lat klub. Od czasu remontu w 2011 roku ostatnie piętro akademika jest wyłączone z użytku. Akademik jest koedukacyjny, każdy moduł składa się z dwóch 2-osobowych pokoi, łazienki oraz aneksu kuchennego. Architektem budynku był profesor Politechniki Wrocławskiej Marian Barski.
W kwietniu 2007, w związku z planowanym wyburzeniem budynku „Poltegor Centre”, na dachu którego zainstalowana była antena nadawcza telewizji „TeDe”, nową antenę tej stacji zainstalowano na dachu „Kredki”.
Z dachu akademika nadawane są także m.in. programy radiowe stacji RMF Classic i Antyradio.

</doc>
<doc id="540906" url="https://pl.wikipedia.org/wiki?curid=540906" title="CO">
CO



</doc>
<doc id="540907" url="https://pl.wikipedia.org/wiki?curid=540907" title="Tomas Thormodsæter Haugen">
Tomas Thormodsæter Haugen



</doc>
<doc id="540909" url="https://pl.wikipedia.org/wiki?curid=540909" title="Vegard Sverre Tveitan">
Vegard Sverre Tveitan



</doc>
<doc id="540912" url="https://pl.wikipedia.org/wiki?curid=540912" title="Akademik Kredka">
Akademik Kredka



</doc>
<doc id="540915" url="https://pl.wikipedia.org/wiki?curid=540915" title="Andrzej Zaorski">
Andrzej Zaorski

Andrzej Adam Zaorski (ur. 17 grudnia 1942 w Piaskach, zm. 31 października 2021 w Milanówku) – polski aktor i artysta kabaretowy, występujący w telewizji, filmie, teatrze i radiu.
Życiorys.
W 1964 ukończył studia w Państwowej Wyższej Szkole Teatralnej w Warszawie, w teatrze zadebiutował 31 stycznia 1965. Występował w Teatrze Współczesnym w Warszawie (do 1970), potem w Teatrze Ateneum, Teatrze Narodowym, Teatrze Powszechnym, Teatrze Na Targówku i Teatrze Kwadrat, w kabaretach „U Lopka”, Pod Egidą, „Tu 60-tka” i „Kaczuch Show”. W latach 70. uczestniczył w produkcjach cyklicznych programów telewizyjnych (m.in. "Gallux Show", "Studio Gama") oraz radiowych ("60 minut na godzinę", w tym zwłaszcza był współautorem m.in. cyklów "Zapiski kłusownika" i "Para-męt pikczers czyli kulisy srebrnego ekranu"). W 1991 roku otrzymał nagrodę Wiktora (dla osobowości telewizyjnej).
W latach 1991–1993 współtworzył telewizyjny cykl "Polskie zoo". Występował również w radiowej powieści "W Jezioranach". Na początku lat 90. wycofał się z aktywnej pracy w teatrze i filmie, choć pod koniec tej dekady i na początku następnej wystąpił w kilku serialach, a także podejmował próby reżyserskie.
Życie prywatne.
Był synem Tadeusza Zaorskiego (1917–1993, wiceministra kultury i sztuki i szefa polskiej kinematografii) i Krystyny Zaorskiej (1918–1999), a także starszym bratem Janusza Zaorskiego, teściem Andrzeja Butruka i Tomasza Werta.
Po tym, jak w 2004 przebył udar mózgu, co spowodowało paraliż i znaczne ograniczenie zdolności wysławiania się, napisał autobiograficzną powieść zatytułowaną "Ręka, noga, mózg na ścianie" (2006), w której opisał proces wychodzenia z choroby.
Mieszkał w Milanówku, gdzie za wkład w upowszechnianie kultury i promocję Milanówka uhonorowany został statuetką Milanowskiego Liścia Dębu (2004).
Został pochowany w grobie rodzinnym na Cmentarzu Powązkowskim w Warszawie (kwatera 165 - rząd 5 - kwatera 20).

</doc>
<doc id="540916" url="https://pl.wikipedia.org/wiki?curid=540916" title="Hipoteza kontinuum">
Hipoteza kontinuum



</doc>
<doc id="540918" url="https://pl.wikipedia.org/wiki?curid=540918" title="Brett Emerton">
Brett Emerton

Brett Emerton (ur. 22 lutego 1979 w Bankstown) – piłkarz australijski, który grał na pozycji pomocnika lub obrońcy.
Kariera klubowa.
Emerton pochodzi z Nowej Południowej Walii. Karierę zaczynał w Sydney, w tamtejszym klubie o nazwie Sydney Olympic. Już wtedy był młodym obiecującym obrońcą. Na Igrzyskach Olimpijskich w 2000 w Sydney wypatrzyli go skauci Feyenoord i Emerton od sezonu 2000/2001 był już zawodnikiem z klubu z Rotterdamu. Tam radził sobie bardzo dobrze będąc jednym z najlepszych bocznych obrońców w Eredivisie. Największy sukces osiągnięty z Feyenoordem to zdobycie Pucharu UEFA w 2002 roku, w którym to holenderski zespół pokonał w finale Borussię Dortmund a Emerton znacząco przyczynił się do tego sukcesu. W 2003 roku opuścił Holandię i za 3 mln euro trafił do angielskiego Blackburn Rovers. Tam także jest czołowym zawodnikiem i od 3 sezonów wybiega w podstawowym składzie drużyny zarówno w Premier League, jak i Pucharze UEFA, w którym grał z Blackburn w sezonie 2003/2004.
Kariera reprezentacyjna.
W reprezentacji Australii Emerton debiutował 7 lutego 1998 roku w przegranym 0:1 meczu z reprezentacją Chile. Na wspomnianych Igrzyskach Olimpijskich w 2000 w Sydney Emerton był kapitanem. W 2002 roku został uznany najlepszym piłkarzem w strefie Oceanii. Zagrał w obu barażowych meczach z reprezentacją Urugwaju i walnie przyczynił się do awansu „Soceroos” na Mistrzostwa Świata w Niemczech. Został powołany przez Guusa Hiddinka do 23-osobowej kadry na te mistrzostwa. W meczach grupowych zagrał we wszystkich 3 meczach wychodząc w pierwszej jedenastce, ale w ostatnim z reprezentacją Chorwacji, zremisowanym 2:2, dostał czerwoną kartkę (za 2 żółte). Pomógł reprezentacji Australii w historycznym awansie do 1/8 finału Mistrzostw Świata, w którym jednak nie wystąpił właśnie z powodu kartek.

</doc>
<doc id="540919" url="https://pl.wikipedia.org/wiki?curid=540919" title="Lee Woon-jae">
Lee Woon-jae

Lee Woon-jae (ur. 26 kwietnia 1973 w Ch'ŏngju), koreański piłkarz występujący na pozycji bramkarza, reprezentant Korei i zawodnik klubu K-League Suwon Samsung Bluewings, w którym gra od 2002 roku. Piłkarz o niezwykłym refleksie i opanowaniu pojechał już na trzy mundiale w 1994, 2002 i 2006 roku. Na mundialach rozegrał jak dotąd 13 spotkań.

</doc>
<doc id="540923" url="https://pl.wikipedia.org/wiki?curid=540923" title="Domek na prerii (miniserial)">
Domek na prerii (miniserial)

Domek na prerii – kanadyjski miniserial z 2004 r. będący ekranizacją książek Laury Ingalls Wilder. Obejmuje okres opisany w "Małym domku w Wielkich Lasach" i "Domku na prerii".
Miał swoją premierę w sieci ABC w cyklu programów "Walt Disney przedstawia". W marcu 2006 ukazał się w USA na płytach DVD.
Miniserial składa się z pięciu odcinków. Pierwszy pilotażowy trwa 90 min., a pozostałe po 45 min. Realizatorzy dopuszczali możliwość nakręcenia dłuższego serialu, jednak nie stworzono jego kontynuacji.

</doc>
<doc id="540924" url="https://pl.wikipedia.org/wiki?curid=540924" title="Fizyka ekonomiczna">
Fizyka ekonomiczna



</doc>
<doc id="540927" url="https://pl.wikipedia.org/wiki?curid=540927" title="Lantana pospolita">
Lantana pospolita

Lantana pospolita ("Lantana camara" L.) – gatunek rośliny z rodziny werbenowatych ("Verbenaceae"). Pochodzi z Ameryki Południowej (Wenezuela, Kolumbia), Karaibów, Ameryki Środkowej i Meksyku. Zawleczony został we wszystkich rejonach tropikalnych i subtropikalnych. 

</doc>
<doc id="540929" url="https://pl.wikipedia.org/wiki?curid=540929" title="Sródbłonkowy czynnik rozkurczający mięśnie gładkie">
Sródbłonkowy czynnik rozkurczający mięśnie gładkie



</doc>
<doc id="540932" url="https://pl.wikipedia.org/wiki?curid=540932" title="Archi-Szopa">
Archi-Szopa

Archi-Szopa – polska antynagroda dla najgorszego nowego obiektu architektonicznego Krakowa, przyznawana corocznie przez specjalne jury oraz samych krakowian. Patronem konkursu jest „Gazeta Wyborcza”.
Pomysł powstał w 2001 roku. Wtedy też po raz pierwszy przyznano statuetkę Archi-Szopy.

</doc>
<doc id="540940" url="https://pl.wikipedia.org/wiki?curid=540940" title="Wniebowstąpienie (film 1976)">
Wniebowstąpienie (film 1976)

Wniebowstąpienie (ros. "Восхождение" Woschożdienije) – czarno-biały film radziecki z 1976 roku, w reżyserii Łarisy Szepitko.
Literacką podstawą tego obrazu było opowiadanie "Sotnikow" (1970) białoruskiego pisarza Wasila Bykaua (Bykowa). W 1977 roku na Międzynarodowym Festiwalu Filmowym w Berlinie "Wniebowstąpienie" zostało nagrodzone "Złotym Niedźwiedziem" oraz nagrodami FIPRESCI i OCIC. Ponadto zdobyło nagrodę główną na WFF w Rydze w 1977 roku. W Polsce film miał 310 tys. widzów. Był ostatnim ukończonym przed tragiczną śmiercią twórczyni w wypadku samochodowym w 1979 roku.
Treść.
Akcja filmu toczy się podczas II wojny światowej zimą 1942 roku i opisuje wędrówkę dwóch radzieckich partyzantów, wysłanych przez dowódcę w poszukiwaniu żywności. Głodni i bez możliwości zdobycia pożywienia, wędrują w otwartym terenie zajętym przez okupantów niemieckich. Podczas wymiany strzałów z wrogiem, jeden z nich – Sotnikow zostaje ranny. Próbuje popełnić samobójstwo, lecz jego towarzysz Rybak ratuje go z opresji. Docierają do chaty na uboczu, a jej właścicielka Awginia na widok nadciągającej obławy zmuszona jest ukryć partyzantów. Zdradza ich atak kaszlu Sotnikowa. Zostają ujęci i przesłuchiwani przez śledczego Portnowa – przed wojną partyjnego aktywisty i agitatora, a teraz kolaboranta. Stawiający opór Sotnikow jest poddawany torturom, natomiast Rybak godzi się na współpracę. Sotnikow ginie w publicznej egzekucji, a Rybak w ostatniej scenie, już jako zwerbowany do policji kolaborant, próbuje popełnić samobójstwo.
Skrajnie różne postawy – bohatera Sotnikowa i zdrajcy Rybaka oraz towarzyszących im osób są przejmującą ilustracją i dogłębną analizą postaw obywateli ZSRR wobec niemieckiego okupanta podczas II wojny światowej. W filmie radzieckim po raz pierwszy ukazano je z taką jawnością i szczerością.

</doc>
<doc id="540945" url="https://pl.wikipedia.org/wiki?curid=540945" title="Cho Jae-jin">
Cho Jae-jin

Cho Jae-jin (kor. 조재진; ur. 9 lipca 1981 w Paju) – południowokoreański piłkarz występujący na pozycji napastnika, reprezentant kraju, olimpijczyk z Aten.
Życiorys.
Jest wychowankiem Daeshin High School. W latach 2000–2004 był piłkarzem Suwon Samsung Bluewings. Wraz z tym klubem w 2004 roku zdobył mistrzostwo kraju. Od 1 lutego 2002 do 1 listopada 2003 przebywał na wypożyczeniu w Gwangju Sangmu Phoenix. 1 lipca 2004 odszedł do japońskiego Shimizu S-Pulse. W 2008 roku reprezentował rodzimy Jeonbuk Hyundai Motors, a karierę zakończył w japońskiej Gambie Osaka na przełomie 2009 i 2010 roku.
W reprezentacji Korei Południowej występował w latach 2003–2008. W tym czasie wystąpił m.in. na igrzyskach olimpijskich 2004 w Atenach i mistrzostwach świata 2006 w Niemczech. 28 lipca 2007 zagrał w wygranym po rzutach karnych meczu z Japonią o 3. miejsce na Pucharze Azji, rozegranym w indonezyjskim Palembangu.

</doc>
<doc id="540952" url="https://pl.wikipedia.org/wiki?curid=540952" title="Twierdzenie Gaussa-Ostrogradskiego">
Twierdzenie Gaussa-Ostrogradskiego



</doc>
<doc id="540954" url="https://pl.wikipedia.org/wiki?curid=540954" title="Steinar Sverd Johnsen">
Steinar Sverd Johnsen

Steinar „Sverd” Johnsen (ur. 8 czerwca 1972) – norweski kompozytor i muzyk, grający na pianinie oraz na syntezatorze. Sverd znany jest przede wszystkim z występów w zespole Arcturus, w którym jest głównym kompozytorem. Jest również jego współzałożycielem wraz z Janem Axelem Blombergiem z Mayhem.
W 1998 Sverd dołączył wraz z Blombergiem do zespołu The Kovenant, znanego wtedy jako Covenant. Po wydaniu albumu "Nexus Polaris" drogi Sverda i zespołu rozeszły się. W 2009 muzyk ponownie dołączył do zespołu.
Sverd występował także gościnnie na kilku albumach blackmetalowych zespołów, m.in. Ulver i Satyricon. W latach 1994-1995 koncertował wraz z zespołem Emperor.

</doc>
<doc id="540955" url="https://pl.wikipedia.org/wiki?curid=540955" title="Sverd">
Sverd



</doc>
<doc id="540959" url="https://pl.wikipedia.org/wiki?curid=540959" title="Jan Herburt (zm. 1577)">
Jan Herburt (zm. 1577)

Jan Herburt () herbu Herburt (ur. po 1524 Felsztyn, zm. 16 lub 17 listopada 1577 Felsztyn) – kasztelan sanocki w latach 1568–1577, podkomorzy przemyski w latach 1553–1567, starosta przemyski w latach 1569–1577, sekretarz królewski w 1565 roku, polski historyk, humanista, prawnik, autor wielu dzieł o tematyce dyplomatycznej.
Życiorys.
Syn Jana Herburta podkomorzego przemyskiego i Jadwigi, córki Piotra Chwala z Rozlowa, dziedzica na Pełniatyczach. Ożeniony z Katarzyną Drohojowską h. Korczak. Szwagier Piotra Kmity. Był absolwentem Katedry Reguł Prawa Akademii Krakowskiej. Studia kontynuował w Lowanium w Belgii i Niemczech w zakresie filozofii oraz prawa. Po powrocie do kraju został mianowany sekretarzem króla Zygmunta II Augusta, a następnie podkomorzym przemyskim, kasztelanem sanockim, starostą przemyskim, mościckim i medynieckim. W spadku po ojcu otrzymał w roku 1555 wieś Buniowice wraz z dobrami Pietnica, Podgrodzie i Tarnawa w dystrykcie sanockim. Na prośbę kanclerza koronnego Jana Osieckiego ułożył alfabetyczny zbiór praw polskich. Jest również autorem dzieł o tematyce religijnej, dogmatyczno-polemicznej „Locorum de fide communium”, w której bronił wiary katolickiej przed rozmaitymi sektami. Autor historii Polski do roku 1548. Poseł na sejm krakowski 1553 roku, sejm warszawski 1556/1557 roku z ziemi przemyskiej. Jako przedstawiciel Korony Królestwa Polskiego podpisał akt unii lubelskiej 1569 roku. Po śmierci Zygmunta Augusta był posłem do Francji po nowo wybranego króla Henryka Walezego. W 1573 roku potwierdził elekcję Henryka Walezego na króla Polski. Sędzia sądów generalnych województwa ruskiego w 1575 roku. W okresie bezkrólewia stronnik cesarza Maksymiliana II jako pretendenta do tronu polskiego, a następnie Stefana Batorego oraz stronnik Jana Zamoyskiego.
Wydał w Bazylei (Joannes Herbertus de Fulstin, Chronica sive historiae Polonicae compendiosa, Basileae, 1571, p. 338), Gdańsku i Królewcu i to kilkakrotnie "Historię Polski" napisaną po łacinie. Opisał w niej m.in. bitwę pod Grunwaldem, a także Historię królów i książąt polskich (fr. "Histoire des roys et princes de Poloigne, composée en latin et divisée en XX livres par, Jean Herburt de Fulstin, Traduite de latin en françois" [par Fr. Bauduin], Paris, P. L’Huilier, 1573). Z innych opracowań wydane po śmierci "Statuta Regni Poloniae". W okresie panowania Stefana Batorego uczestniczył w rokowaniach sojuszniczych Rzeczypospolitej ze Szwecją celem wspólnego ataku na Rosję. Brał czynny udział w redagowaniu uchwał konfederacji warszawskiej o pokoju religijnym i praw wyznaniowych, którą podpisał, był jednym z redaktorów artykułów zwanych henrykowskimi. Potomstwo; córki Jadwigę za Marcina Ossolińskiego, Barbarę za Czernego, Elżbietę za Hieronima Wołłowicza, synów Jana Szczęsnego, Kaspra Szymona kanonika krakowskiego oraz Krzysztofa zmarłego w młodym wieku w roku 1558.
Rodzeństwo Jana Herburta:

</doc>
<doc id="540960" url="https://pl.wikipedia.org/wiki?curid=540960" title="Ekonofizyka">
Ekonofizyka

Ekonofizyka (ang. "econophysics", niem. "Ökonophysik") [również fizyka ekonomiczna, czasem ekonomia fizyczna] – inter- i multi-dyscyplinarne podejście zajmujące się zastosowaniem (głównie) metod fizyki statystycznej w szeroko-rozumianych naukach ekonomicznych. Wykorzystywane są tutaj koncepcje i metody fizyki oraz matematyki takie jak np.: teoria macierzy przypadkowych, zjawiska krytyczne, skalowanie, fraktale, multifraktale, chaos deterministyczny (teoria chaosu), teoria turbulencji, sieci złożone, teoria strun, fluktuacje, teoria gier, teoria katastrof. W szczególności dużym sukcesem okazało się zastosowanie narzędzi fizyki układów złożonych (m.in. metoda Monte Carlo, prawa potęgowe skalowania, skalowanie wielowymiarowe) do analizy danych finansowych.
Ekonofizyka jako dyscyplina naukowa.
Ekonofizyka to interdyscyplinarne podejście do zagadnień ekonomicznych uwzględniające przede wszystkim metody fizyczne i matematyczne, ale także symulacje komputerowe (informatykę). Kilka uczelni w Polsce oferuje specjalność "ekonofizyka". Studia zapewniają podstawową wiedzę w zakresie:

</doc>
<doc id="540961" url="https://pl.wikipedia.org/wiki?curid=540961" title="Influencja elektrostatyczna">
Influencja elektrostatyczna



</doc>
<doc id="540963" url="https://pl.wikipedia.org/wiki?curid=540963" title="Eva Herzigová">
Eva Herzigová

Eva Herzigová (ur. 10 marca 1973 w Litvínovie) – czeska modelka i aktorka.
Kariera.
Karierę modelki rozpoczęła w wieku 16 lat w wyniku castingu, po wyjeździe do Pragi. Wkrótce znalazła się w Paryżu. Jej pierwszym ważnym wystąpieniem było uczestnictwo w reklamie firmy Wonderbra. Evę ogłoszono Marilyn Monroe lat 90. ponadto otrzymała przydomek Miss Wonderbra.
Herzigová była w latach 90. XX wieku jedną z najpopularniejszych modelek bloku wschodniego. Eva Herzigová, Claudia Schiffer, Naomi Campbell, Cindy Crawford, Helena Christensen, Christy Turlington, Linda Evangelista, Karen Mulder, Nadja Auermann i Carla Bruni były zaliczane do 10 największych supermodelek świata. Po sukcesie kampanii Wonderbra Herzigová reklamowała m.in. Guess? (zastąpiła Claudię Schiffer), Victoria’s Secret, Louis Vuitton. Pozowała do kalendarza Pirelli. Jej zdjęcia znalazły się w magazynie Sports Illustrated w roku 1997 i 1999. W 2002 roku reklamowała słynny dom mody Givenchy. Wkrótce drastycznie schudła, w wyniku czego zaczęto podejrzewać ją o anoreksję. Eva jednak wszystkiemu zaprzeczała i rozwiała te wątpliwości, gdy w 2006 roku na festiwalu filmowym w Cannes jej figura nie budziła już kontrowersji.
Od momentu, gdy w 1996 roku sfotografował ją na śródziemnomorskiej promenadzie La Croisete w Cannes Helmut Newton ubraną w kusy, czarny kombinezon, Eva co roku gościła na festiwalu filmowym świata. Podczas festiwalu filmowego w Cannes w 2003 roku Eva prezentowała własną linię strojów kąpielowych. W 2007 roku natomiast po raz pierwszy publicznie pokazała się będąc w ciąży, właśnie na otwarciu festiwalu w Cannes. W 2006 roku została twarzą marki Chopard produkującej zegarki i biżuterię.
W ciągu blisko piętnastu lat międzynarodowej kariery pojawiała się na wybiegach w: Nowym Jorku, Paryżu, Londynie oraz Barcelonie.
W 2007 roku Eva ogłosiła, że kończy karierę modelki i zamierza zająć się reżyserowaniem filmów. Należy dodać, iż od 1992 roku Eva grała w filmach, ale nie odniosła w tej dziedzinie większych sukcesów. W ogłoszonym w 2006 roku przez telewizję Channel plebiscycie na najlepsze supermodelki w historii Eva uplasowała się na 11 pozycji.
Herzigová ma 180 cm wzrostu a jej wymiary to 95-62-92 cm.
Życie prywatne.
W latach 1996–1998 była żoną Tico Torresa, perkusisty grupy Bon Jovi. Od 2001 roku związana jest z włoskim biznesmenem Gregorio Marsiajem, z którym ma syna urodzonego dnia 1 czerwca 2007 roku w Paryżu. Chłopiec nazywa się George Marsiaj Herzig. 13 marca 2011 roku modelka urodziła drugiego syna - Philipa, a w kwietniu 2013 roku przyszedł na świat trzeci syn modelki -
Edward. Eva mówi płynnie po czesku (język ojczysty), angielsku, francusku, włosku i hiszpańsku.

</doc>
<doc id="540965" url="https://pl.wikipedia.org/wiki?curid=540965" title="Eva Herzigova">
Eva Herzigova



</doc>
<doc id="540966" url="https://pl.wikipedia.org/wiki?curid=540966" title="Pałac Przezdzieckich w Warszawie">
Pałac Przezdzieckich w Warszawie

Pałac Przezdzieckich, pałacyk Przezdzieckich (także pałacyk Przeździeckich, pałacyk MSZ lub pałacyk na Foksal) – pałac znajdujący się przy ul. Foksal 6 w Warszawie.
Historia.
Pałac wzniesiono według projektu Marcelego Berenta w latach 1878–1879 dla Konstantego Przezdzieckiego i jego żony Izabeli. Była to nieregularna 3-kondygnacyjna budowla w stylu neorenesansowym z tarasami. 
Pałac został powiększony w latach 1891–1892 o nowe skrzydło zbudowane według projektu Józefa Hussa. Znajdowała się w nim m.in. biblioteka Przezdzieckich, w której mieściły się cenne zbiory literatury kolekcjonowane od kilku pokoleń. Biblioteka była dostępna dla publiczności do wybuchu II wojny światowej.
Podczas obrony Warszawy, 25 września 1939, pałac zapalił się od bomb lotniczych. Zniszczeniu uległa większość przechowywanych w nim zbiorów. Ocalałe resztki kolekcji Przezdzieckich przeniesiono do oficyny sąsiedniego pałacu Zamoyskich.
Budynek został odbudowany w latach 1951–1953 według projektu Wojciecha Onitzcha i Mariana Sulikowskiego, jednak bez zachowania pierwotnego stylu. Pałac otrzymał fasadę z dwukondygnacyjną loggią na kolumnach jońskich.
Pałac został przekazany Ministerstwu Spraw Zagranicznych, swoją siedzibę znalazł tutaj Klub Dyplomatyczny. Pałac był miejscem, w którym odbywały się oficjalne przyjęcia dyplomatyczne oraz inne uroczystości organizowane przez MSZ. W 1995 w budynku mieściło się biuro prezydenta elekta Aleksandra Kwaśniewskiego, w 2005 prezydenta elekta Lecha Kaczyńskiego, a w 2015 prezydenta elekta Andrzeja Dudy.
W związku z odzyskaniem nieruchomości przez spadkobierców dawnych właścicieli, Ministerstwo miało opuścić pałac Przezdzieckich do końca 2014, jednak wynajmowało go do początku 2016, kiedy to w styczniu 2016 właścicielem pałacu został Roman Karkosik.

</doc>
<doc id="540969" url="https://pl.wikipedia.org/wiki?curid=540969" title="Jim Reeves (amerykański piosenkarz)">
Jim Reeves (amerykański piosenkarz)

Jim Reeves (ur. 20 sierpnia 1923 jako James Travis Reeves w Galloway w Teksasie, zm. 31 lipca 1964 w Nashville w Tennessee) – amerykański piosenkarz muzyki country.
Śmierć.
Reeves zginął w wypadku małego samolotu, który sam pilotował. Przyczyną katastrofy była szalejąca burza z piorunami. Jego partner biznesowy, a zarazem menadżer Dean Manuel (który był również pianistą w poprzednim zespole Reevesa) także poniósł śmierć. 
31 lipca 1964 Reeves i Manuel wylecieli z Batesville w stanie Arkansas kierując się do Nashville, w celu dokonania transakcji w sprawie nieruchomości. Jim próbował też bezskutecznie kupić posiadłość od rodziny LaGrone w Deadwood w stanie Teksas, na północ od Galloway - miejsca swego urodzenia. Podczas przelotu nad Brentwood, artyści natknęli się na silną burzę, która okazała się zbyt potężna dla małego jednosilnikowego samolotu Beechcraft 'Debonair'. Aeroplan zniknął z radarów około godziny 17:02, a kontakt drogą radiową został przerwany.

</doc>
<doc id="540970" url="https://pl.wikipedia.org/wiki?curid=540970" title="Riccardo Chailly">
Riccardo Chailly

Riccardo Chailly (ur. 20 lutego 1953 w Mediolanie) – włoski dyrygent.
Jego ojcem był kompozytor – Luciano Chailly. Jako dwudziestolatek Riccardo asystował przy koncertach w La Scali, a jego pierwszy samodzielny debiut w roku 1978 zapoczątkował jego międzynarodową karierę. Otworzyły się przed nim drzwi oper włoskich, angielskich, niemieckich, a także amerykańskich. W latach 1988–2004 prowadził holenderską Koninklijk Concertgebouworkest. Od roku 2005 do 2016 współpracował z niemiecką Operą Lipską i Orkiestrą Gewandhausu. W 2015 został mianowany dyrektorem muzycznym La Scali.
Kawaler Orderu Lwa Niderlandzkiego (1998) i Kawaler Krzyża Wielkiego Orderu Zasługi Republiki Włoskiej (1998).

</doc>
<doc id="540973" url="https://pl.wikipedia.org/wiki?curid=540973" title="Uniwersytecki Szpital Kliniczny nr 2 im. WAM w Łodzi – Centralny Szpital Weteranów">
Uniwersytecki Szpital Kliniczny nr 2 im. WAM w Łodzi – Centralny Szpital Weteranów

SPZOZ Uniwersytecki Szpital Kliniczny nr 2 im. Wojskowej Akademii Medycznej Uniwersytetu Medycznego w Łodzi – Centralny Szpital Weteranów – szpital wybudowany w 1937 w Łodzi, którego działalność i tradycje są związane z działalnością wojskowej służby zdrowia, obecnie stanowiąc bazę dydaktyczną m.in. dla nauki studentów Wydziału Wojskowo-Lekarskiego Uniwersytetu Medycznego w Łodzi i szkolenia lekarzy wojskowych w ramach Centrum Szkolenia Wojskowych Służb Medycznych w Łodzi.
Dzieje szpitala.
Na terenie dzisiejszego Szpitala Klinicznego im. WAM, pomiędzy ul. Łąkową 26 i ówczesną ul. Pańską 113 (obecnie S. Żeromskiego) mieścił się szpital Rosyjskiego Czerwonego Krzyża dla robotników fabrycznych. Został wybudowany w 1897 ze składek właścicieli mniejszych łódzkich fabryk i zakładów. Był on przeznaczony dla licznych robotników zatrudnionych w niedużych zakładach produkcyjnych, których właściciele nie byli w stanie wybudować dużych szpitali przyfabrycznych, na jakie zdobyli się najwięksi łódzcy przemysłowcy (oprócz szpitali wyznaniowych, był to wówczas dominujący model opieki zdrowotnej w Łodzi). Stąd też popularnie nazywano go „Szpitalem Fabrycznym”. Składał się on z pięciu jednopiętrowych pawilonów i był bardzo skromnie wyposażony. W czasie I wojny światowej szpital został przejęty przez niemieckie władze wojskowe.
Po odzyskaniu niepodległości przez Polskę w 1918 szpital przejęło Wojsko Polskie, które ulokowało w nim szpital garnizonowy.
Pierwszym jego komendantem był kpt. dr Stanisław Więckowski – późniejszy działacz społeczny. Szpital ten okazał się niewystarczający w okresie wojny polsko-bolszewickiej w 1920. W Łodzi rozwinięto ok. 1000 łóżek dla rannych i chorych, m.in. budując na jego terenie dodatkowe baraki i anektując dla potrzeb wojska inne szpitale w Łodzi. Od tego czasu sprawa budowy dużego, nowoczesnego szpitala wojskowego w Łodzi stale powracała, jako jedna z koniecznych inwestycji. Wynikało to z faktu, że w okresie międzywojennym Łódź była dużym garnizonem wojskowym. Po ukształtowaniu się administracji wojskowej II Rzeczypospolitej w 1921 w mieście tym mieściło się Dowództwo Okręgu Korpusu Nr IV (DOK IV) oraz koszary kilku dużych jednostek wojskowych (28, 30 i 31 pułku piechoty, 10 pułku artylerii polowej, 4 pułku artylerii ciężkiej i innych), z których sformowano Armię „Łódź”, biorącą udział w Wojnie Obronnej 1939.
Konieczne fundusze na budowę szpitala zostały zatwierdzone w 1934. Dużą ich część stanowiły składki i dary, zwłaszcza od osób wojskowych. W rok później rozstrzygnięto konkurs na projekt, który wygrał warszawski architekt Stanisław Odyniec-Dobrowolski i rozpoczęto budowę, po wyburzeniu pawilonów dawnego szpitala z czasów zaboru rosyjskiego. Uroczyste otwarcie i oddanie do użytku nastąpiło 19 września 1937, a szpital nazwano IV Szpitalem Okręgowym im. gen. dyw. dra med. Felicjana Sławoja Składkowskiego. 
W uroczystości nie uczestniczył gen. Składkowski, natomiast ze znamienitszych gości przybyli: gen. bryg. Aleksander Litwinowicz – II wiceminister spraw wojskowych; szef Administracji Armii, gen. bryg. Stanisław Rouppert – szef departamentu w ministerstwie spraw wojskowych, przew. Komisji Lekarskiej Rady Naukowej Wychowania Fizycznego, czł. Międzynarodowego Komitetu Olimpijskiego, Stanisław Gall – bp pomocniczy warszawski, gen. Władysław Langner – d-ca DOK IV, bp Włodzimierz Jasiński – ordynariusz diecezji łódzkiej, Mikołaj Godlewski – prez. Łodzi i Stefan Wendorff – wicewojewoda łódzki.
Komendantem szpitala został mianowany płk Michałowski.
W chwili otwarcia szpital był nowocześniejszym i największym obiektem tego typu w Polsce oraz Europie. Dysponował w tym czasie 400 łóżkami. Posiadał oddziały: internistyczny i chorób zakaźnych (80+20 łóżek), chirurgiczny (100 łóżek), ginekologiczno-położniczy (50 łóżek), neurologiczny (35 łóżek), psychiatryczny (24 łóżka), laryngologiczny (50 łóżek) i oczny (50 łóżek). Mieściły się tam duża apteka, pracownie rentgenologiczna, bakteriologiczna i analityczna oraz przychodnia dentystyczna. Szpitalowi podlegał także 100 łóżkowy oddział skórno-wenerologiczny mieszczący się przy ul. Łomżyńskiej. W obliczu zagrożenia wojennego w 1939 zwiększono liczbę łóżek w oddziałach szpitala oraz zbudowano kilkudziesięciometrową, jednotorową bocznicę tramwajową na jego dziedziniec, której fragment torów zachował się pod asfaltem w bramie. 
Na początku kampanii wrześniowej 1939 część personelu została skierowana do organizacji szpitali polowych.
Po zajęciu Łodzi przez wojska niemieckie, szpital został przejęty przez Wehrmacht. Polski personel medyczny oraz hospitalizowani polscy żołnierze zostali przetransportowani do sąsiadujących budynków szkolnych przy ul. Pańskiej 115 (ob. ul. S. Żeromskiego), a następnie do obozu jenieckiego w Ostrzeszowie. Jednak jeszcze przez kilka pierwszych miesięcy 1940 niemieccy lekarze wojskowi leczyli w nim niewielką liczbę wymagających opieki jeńców polskich. Do stycznia 1945 szpital funkcjonował jako niemiecki wojskowy szpital rezerwowy ("Reservelazarett"). W czasie wojny szpital nie ucierpiał istotnie pod względem technicznym (Niemcy wywieźli jedynie urządzenia klimatyzacyjne).
W pierwszej połowie 1945 szpital został przejęty przez Armię Czerwoną i pełnił zadania ewakuacyjnego dla jednostek frontowych. Radzieckim komendantem szpitala był mjr Fiodor Dubrowin. Po przejęciu szpitala od wojsk radzieckich przez polskie władze wojskowe, pierwszym polskim komendantem szpitala został ppłk dr med. Kajetan Pietraszkiewicz, a wkrótce potem ppłk Konrad Szpilman. Szpital pełnił zadania wojskowego Szpitala Okręgowego, a od jesieni 1946 Szpitala Klinicznego Centrum Wyszkolenia Sanitarnego. Nazwa wynikała z faktu, że stanowił on zaplecze dla szkolenia słuchaczy Oficerskiej Szkoły Instruktorów Sanitarnych i Podoficerów Sanitarnych. W szpitalu zorganizowano nowe pracownie i placówki potrzebne do prowadzenia działalności leczniczej oraz realizacji zadań dydaktycznych i naukowych (np. pracownię anatomopatologiczną – 1947, Centralne Laboratorium Sanitarno-Epidemiologiczne – 1947, oddział urologiczny – 1948, oddział urazowy – 1950, oddział neurochirurgiczny – 1951). Przez szpital przewijało się wielu polskich lekarzy, późniejszych profesorów uczelni medycznych. W 1952 obroniono pierwszą rozprawę habilitacyjną.
Szpital stopniowo rozwijał się jako ważna placówka naukowa i kliniczna, zwłaszcza po utworzeniu w 1958 Wojskowej Akademii Medycznej, kiedy został przemianowany na I Centralny Szpital Kliniczny WAM, jeden z dwóch szpitali klinicznych ówczesnej wojskowej uczelni (drugi znajdował się w Warszawie). W szpitalu wprowadzano wiele nowoczesnych metod leczenia (zwłaszcza w dziedzinach zabiegowych), często jako w jednym z pierwszych ośrodków krajowych. M.in. w tym szpitalu w 1961 otwarto trzeci w kraju ośrodek dializacyjny wyposażony w sztuczną nerkę, 16 października 1964 płk prof. Jan Pruszyński z zespołem przeprowadzili pomyślnie pierwszą w Polsce operację wszczepienia sztucznej zastawki dwudzielnej do serca, a w 1965 sztucznej zastawki aortalnej, w 1995 wprowadzono litotrypsję ultradźwiękową do leczenia kamicy dróg moczowych, wprowadzano nowoczesne metody badań obrazowych (m.in. dr Jerzy Zarzycki w 1969 jako pierwszy w Polsce sfilmował i zaprezentował ruch zastawek serca w obrazie ultrasonograficznym), itp.
Po likwidacji w 2002 Wojskowej Akademii Medycznej i połączeniu jej z Akademią Medyczną (powstał Uniwersytet Medyczny w Łodzi), szpital zmienił nazwę na Uniwersytecki Szpital Kliniczny nr 2 im. Wojskowej Akademii Medycznej w Łodzi. W 2005 w oparciu o tradycje i doświadczenie wojskowo-medyczne kadry szpitala, oraz na podstawie odpowiednich decyzji ministerialnych i uchwały Senatu RP, zaczął on pełnić funkcję Centralnego Szpitala Weteranów, specjalizującego się w leczeniu kombatantów i weteranów II wojny światowej oraz osób poszkodowanych w konfliktach zbrojnych, misjach pokojowych i stabilizacyjnych.
Budynek szpitala.
Szpital pod względem architektonicznym i technicznym stanowi dzieło modernistycznej polskiej architektury lat międzywojennych. Długi na 200 m. czteropiętrowy budynek o całkowitej kubaturze 70 tys. m³, rozciągnięty wzdłuż ulicy w osi północ-południe, został urozmaicony uskokiem w połowie długości oraz obniżeniem jego części północnej, oddzielonej od reszty budynku zgrabnie wkomponowanym aneksem bramy głównej. Do 2001 elewacja budynku pokryta była pięknym piaskowcem (niestety obecnie zakrytym ociepleniem styropianowym), przedzielonym w okolicy wejścia wykładziną z ciemnej cegły klinkierowej. Dzięki tym środkom złamana została monotonia długiej elewacji frontowej od strony wschodniej, przylegającej do ulicy. Od strony zachodniej z budynku głównego odchodzą trzy krótkie, prostopadłe skrzydła mieszczące pomieszczenia przychodni, administracyjne oraz sale dydaktyczne, świetlice i werandy dla chorych sąsiadujące z dziedzińcem i niewielkim parkiem przyszpitalnym. Reprezentacyjny hall główny szpitala jest wyłożony wykładzinami z ciemnego marmuru, a w okresie 1937–1939 mieścił w niszy popiersie marszałka Józefa Piłsudskiego. W projekcie jedno z mniejszych skrzydeł budynku mieściło dwa mieszkania dla kadry kierowniczej szpitala. Budynek był bardzo dobrze i nowocześnie wyposażony pod względem technicznym, a wykonanie było wyjątkowo solidne i trwałe (np. stolarkę okienną – zresztą zachowaną w bardzo dobrym stanie – wymieniono dopiero w 2001, a parkiety w niektórych pomieszczeniach istnieją do dziś). Grube mury szpitala zaprojektowano w ten sposób, aby wytrzymały uderzenie pocisku kal. 155 mm, a dach miał wytrzymać wybuch bomby lotniczej. W chwili oddania do użytku zastosowano w nim szereg nowatorskich rozwiązań z zakresu budownictwa szpitalnego. Był on m.in. wyposażony w centralną sterylizatornię z której narzędzia chirurgiczne do czterech bloków chirurgicznych były przewożone windami, miał też centralną klimatyzację, blok kuchenny, pralnię, własną agregatownię awaryjną itp. Do szpitala – w chwili otwarcia położonego poza centrum Łodzi – doprowadzono tuż przed wybuchem II wojny światowej bocznicę tramwajową łączącą go z całą łódzką i podmiejską siecią, m.in. z pobliskim dworcem kolejowym Łódź Kaliska. Jeszcze w latach 60. XX w. można było oglądać odgałęzienie torów tramwajowych prowadzące, przez bramę główną, na teren dziedzińca/parku przyszpitalnego. W razie działań wojennych miało to umożliwić transport rannych tramwajami.
W 1983 na terenie szpitala oddano do użytku trzypiętrowy budynek, zbudowany na planie kwadratu z centralnym patio, mieszczący pierwotnie zakłady diagnostyczne szpitala oraz aulę i inne pomieszczenia dydaktyczne. Obecnie większość jego kubatury zajmuje poliklinika. W dwukondygnacyjnych podziemiach tego budynku mieszczą się: prosektorium, chłodnie, magazyny, zwierzętarnia oraz mikroskop elektronowy zamontowany na tzw. olejowym fundamencie pływającym (niwelującym drgania). Budynek, niezbyt udany pod względem technicznym (zbudowano go w tzw. technologii lipskiej, jako metalową konstrukcję szkieletową, obłożoną lekkimi płytami gipsowo-cementowymi i szklanymi), miał dość interesującą, szklaną elewację. W 2015 r. zakończono termomodernizację i generalny remont tego budynku, na czym znacznie zyskał jego wygląd. W tradycji studenckiej budynek ten był nazywany „Szklaną Pułapką”, ze względu na liczne i trudne kolokwia i egzaminy, jakie studenci medycyny w nim odbywali.
Obecna organizacja i działalność.
W chwili obecnej (połowa 2006) na terenie Uniwersyteckiego Szpitala Klinicznego nr 2 mieszczą się kliniki i zakłady diagnostyczne Wydziału Wojskowo-Lekarskiego i Wydziału Fizjoterapii Uniwersytetu Medycznego w Łodzi. Są to placówki głównie o specjalizacjach zabiegowych: chirurgii, torakochirurgii, ortopedii, traumatologii (w tym chirurgii ręki), neurochirurgii, otolaryngologii, okulistyki oraz urologii. Szpital ma kilkunastołóżkowy oddział intensywnej terapii medycznej. Na terenie szpitala mieszczą się ponadto kliniki o profilu kardiologicznym, internistyczno-nefrologicznym i neurologicznym. Wszystkie kliniki liczą łącznie ok. 290 łóżek. W szpitalu funkcjonują dobrze wyposażone zakłady diagnostyczne: m.in. radiologii i diagnostyki obrazowej, patomorfologii i cytopatologii, analityki medycznej i diagnostyki laboratoryjnej oraz apteka. Częścią organizacyjną szpitala jest duża poliklinika (tzw. lecznictwo otwarte), na bazie której zorganizowano Zakład Medycyny Rodzinnej oraz przychodnię rehabilitacyjną.

</doc>
<doc id="540975" url="https://pl.wikipedia.org/wiki?curid=540975" title="Ekonomia fizyczna">
Ekonomia fizyczna



</doc>
<doc id="540979" url="https://pl.wikipedia.org/wiki?curid=540979" title="Ćwierćkopek">
Ćwierćkopek

Ćwierćkopek – srebrna moneta półtalarowa o wadze 13,93 g, bita przez Zygmunta Augusta w 1564 r. w mennicy wileńskiej Nazwa pochodzi od nadanej przez władcę urzędowej wartości 15 groszy litewskich, czyli ćwierci kopy groszy, funkcjonującej wówczas jednostki obrachunkowej równej dwóm złotym. 
Zygmunt August wybił ćwierćkopki, podobnie jak półkopki, w związku z potrzebami finansowymi spowodowanymi prowadzoną wówczas I wojną północną. Wartość urzędowa ćwierćkopka (15 groszy litewskich, czyli 18,75 groszy polskich) została zawyżona wobec będących w obiegu talarów zagranicznych, za które płacono 33 grosze polskie, czyli 16,5 grosza polskiego za pół talara, co za tym idzie 13,2 grosza litewskiego za monetę o zawartości kruszcu taką, jaką miał ćwierćkopek. Moneta o przymusowej, zawyżonej wartości, nie mogła zdobyć popularności w systemie pieniądza kruszcowego. Przyjmowana była niechętnie i w urzędowej wartości jedynie jako zapłata za zobowiązania skarbu. W handlowym obiegu wartość kształtowała się zgodnie z relacjami kruszcowymi, czyli niżej.
Emisja ćwierćkopków była niewielka. Niektórzy badacze przypuszczają, że była to emisja próbna, z której monarcha się wycofał. Sama moneta jest pięknym przykładem renesansowego mennictwa polskiego. Nie zawiera legendy otokowej, którą zastąpiono wieńcem. Na awersie znajduje się ukoronowany monogram króla - SA, data 1564 i rzymska cyfra XV, wyrażająca urzędową wartość. Na rewersie umieszczono sześciopolową tarczę herbową, zwieńczoną mitrą wielkoksiążęcą. Górne pola tarczy zajmują Orzeł koronny i litewska Pogoń, dolne: archanioł Michał – herb księstwa kijowskiego, żmudzki Niedźwiedź i Krzyż prosty, będący herbem Wołynia. W środku tarczy zamiast rodowych Słupów Giedymina, znajduje się herb Sforzów (Wąż). 
Ćwierćkopek jest numizmatycznym unikatem. Znany egzemplarz znajduje się w muzeum w Wiedniu.

</doc>
<doc id="540980" url="https://pl.wikipedia.org/wiki?curid=540980" title="Sancho VII Silny">
Sancho VII Silny



</doc>
<doc id="540981" url="https://pl.wikipedia.org/wiki?curid=540981" title="Sancho VI">
Sancho VI



</doc>
<doc id="540985" url="https://pl.wikipedia.org/wiki?curid=540985" title="Heinkel He 119">
Heinkel He 119

Heinkel He 119 − eksperymentalny dwumiejscowy samolot rozpoznawczy. Łącznie zbudowano osiem samolotów tego typu, jeden z nich ustanowił ówczesny rekord prędkości. Jeszcze przed rozpoczęciem II wojny światowej prowadzono prace mające na celu zmianę jego funkcji na samolot bombowy, ale zostały one zarzucone tuż po rozpoczęciu wojny.

</doc>
<doc id="540987" url="https://pl.wikipedia.org/wiki?curid=540987" title="Lossless">
Lossless



</doc>
<doc id="540989" url="https://pl.wikipedia.org/wiki?curid=540989" title="Modele klimatu">
Modele klimatu

Modele klimatu – opisują ruch powietrza i warunki na Ziemi na podstawie podstawowych praw fizyki.
Modele klimatu są używane do oceny klimatu na Ziemi w przyszłości, do oceny scenariuszy zmian klimatu, a także do przewidywania klimatu w przeszłości. Modele klimatu pozwalają na odpowiedź na pytania typu „co by się stało, gdyby”. Np. co by się stało, gdyby ilość dwutlenku węgla zwiększyć dwa razy?
Modele klimatu mają cały zakres możliwości od najprostszych modeli jednowymiarowych do złożonych modeli ogólnej cyrkulacji atmosfery:
Modele zero wymiarowe.
Traktujące Ziemię jako jeden punkt. Na podstawie prostych rozważań można uzyskać temperaturę równowagową na Ziemi. Zakładając, że nie ma atmosfery, bilans energetyczny Ziemi można zapisać jako
czyli
gdzie lewa strona przedstawia energię pochłanianą przez Ziemię w postaci promieniowania słonecznego, prawa strona opisuje energię wypromieniowaną z Ziemi obliczoną z prawa Stefana-Boltzmanna przy założeniu równowagowej temperatury formula_3 W tych wzorach formula_4 jest stałą słoneczną (strumieniem energii na jednostkę powierzchni) równą około 1367 W m−2, składnik formula_5 jest średnim albedo Ziemi (0,37–0,39) uwzględnia odbicie części promieniowania, formula_6 jest promieniem Ziemi, formula_7 jest stałą Stefana-Boltzmanna. Na podstawie tego równania temperatura równowagowa Ziemi wynosi około 246 K (–27 °C). Jest to około 35 °C zimniej niż obserwowana średnia temperatura na powierzchni Ziemi (282 K). Różnica ta jest spowodowana głównie tym, że zaniedbano efekt cieplarniany atmosfery ziemskiej.
Modele równowagowe radiacyjno-konwekcyjne.
Zero-wymiarowe modele można rozszerzyć na modele jednowymiarowe przewidujące rozkład temperatury w pionie przy założeniu tylko dwóch procesów transportu energii:
Równowagowe modele radiacyjno-konwekcyjne są bardziej złożone niż modele zero-wymiarowe, dają też pionowy rozkład temperatury, m.in. w atmosferze. Natomiast nie przewidują poziomego transportu ciepła.
Globalne Modele Cyrkulacji (GCM).
Globalne modele cyrkulacji ziemskiej mają trzy wymiary przestrzenne i opisują każdy punkt na kuli ziemskiej i w atmosferze oraz jeden wymiar czasowy – przewidują różnego rodzaju zmienne takie jak temperatura czy ciśnienie. Modele cyrkulacji atmosfery zawierają parametryzacje (uproszczenia) fizyki zjawisk zachodzących w przyrodzie.
Modele atmosferyczne globalne cyrkulacji atmosfery (AGCM) zakładają temperaturę oceanu, podczas gdy sprzężone modele oceanu i atmosfery (AOGCM) przewidują ruch zarówno wody, jak i powietrza, oraz wzajemne oddziaływania pomiędzy oceanem i atmosferą.
Modele Ziemskiego Systemu Klimatycznego (ESM).
Modelami Ziemskiego Systemu Klimatycznego (zob. ) nazywa się modele, w których oprócz przepływów atmosferycznych i oceanicznych (jak w globalnych modelach cyrkulacji) ujęte są także problemy , hydrologii z kriologią, ekohydrologią itp. oraz inne zagadnienia interdyscyplinarne, pozwalające opisać krążenie węgla i innych pierwiastków w biosferze.

</doc>
<doc id="540990" url="https://pl.wikipedia.org/wiki?curid=540990" title="Kim Young-kwang">
Kim Young-kwang

Kim Young-kwang (kor. 김영광) (ur. 28 czerwca 1983 w Goheung) – koreański piłkarz występujący na pozycji bramkarza, zawodnik Seongnam FC. Były reprezentant reprezentacji Korei Południowej.
Życiorys.
Kariera klubowa.
Profesjonalną karierę piłkarską rozpoczął w koreańskim klubie Jeonnam Dragons (2002–2006). Następnie występował w klubach: Ulsan Hyundai FC z K League 1 (2007–2014), Gyeongnam FC (2014) i Seoul E-Land FC z K League 2 (2015–2019).
19 marca 2020 podpisał kontrakt z koreańskim klubem Seongnam FC, bez odstępnego.
Kariera reprezentacyjna.
Był reprezentantem Korei Południowej w kategoriach wiekowych: U-17, U-19 i U-20.
W seniorskiej reprezentacji Korei Południowej zadebiutował 14 lutego 2004 na stadionie Ulsan Munsu (Ulsan, Korea Południowa) w wygranym 5:0 meczu towarzyskim przeciwko reprezentacji Omanu.
Bibliografia.
 

</doc>
<doc id="540991" url="https://pl.wikipedia.org/wiki?curid=540991" title="Wniebowstąpienie (ujednoznacznienie)">
Wniebowstąpienie (ujednoznacznienie)



</doc>
<doc id="540993" url="https://pl.wikipedia.org/wiki?curid=540993" title="Kim Yong-dae">
Kim Yong-dae

Kim Yong-dae (kor. 김용대) (ur. 11 października 1979 w Miryang), koreański piłkarz występujący na pozycji bramkarza, reprezentant Korei i zawodnik klubu K-League Gwangju Sangmu Phoenix, gdzie gra od początku 2008 roku.

</doc>
<doc id="540994" url="https://pl.wikipedia.org/wiki?curid=540994" title="Chung Kyung-ho">
Chung Kyung-ho

Chung Kyung-ho (kor. 정경호, ur. 22 maja 1980 w Samch'ŏk) – koreański piłkarz występujący na pozycji napastnika, reprezentant Korei i zawodnik klubu K-League Jeonbuk Hyundai Motors od 2007 roku.

</doc>
<doc id="540995" url="https://pl.wikipedia.org/wiki?curid=540995" title="Juventus Christiana">
Juventus Christiana

Juventus Christiana – katolickie stowarzyszenie młodzieżowe, działające w ramach duszpasterstwa akademickiego.
Koła Juventus Christiana były organizowane od 1921 r. z inicjatywy kardynała Aleksandra Kakowskiego zgodnie z pomysłem papieża Piusa XI. W ich ramach prowadzono prace metodą seminaryjną z głównym akcentem na czytanie i komentowanie Ewangelii. Jednym z istotniejszych elementów tej refleksji było wyciąganie konkretnych wskazówek dla codziennego życia. Poszczególne koła liczyły do 20 osób. Opiekował się nimi ksiądz-doradca. Istniały one także w okresie okupacji niemieckiej w formie konspiracyjnej, a po wyzwoleniu zostały legalnie reaktywowane, lecz wkrótce komunistyczne władze zakazały ich działalności.

</doc>
<doc id="540997" url="https://pl.wikipedia.org/wiki?curid=540997" title="S/2005 P 1">
S/2005 P 1



</doc>
<doc id="540998" url="https://pl.wikipedia.org/wiki?curid=540998" title="S/2005 P 2">
S/2005 P 2



</doc>
<doc id="540999" url="https://pl.wikipedia.org/wiki?curid=540999" title="Max Biaggi">
Max Biaggi

Max Biaggi (ur. 26 czerwca 1971 w Rzymie) – włoski motocyklista.
Jako nastolatek marzył o tym, by zostać piłkarzem. Trenował ciężko i pragnął zagrać w klubie AS Roma. Jednak losy Maxa jako sportowca miały pójść w innym kierunku. W 1988 roku przyjaciel namówił go do wzięcia udziału w lokalnych wyścigach na torze Vallelunga i tam odkrył on swoje prawdziwe powołanie. Rozpoczął starty w Mistrzostwach Włoch w klasie 125 cm³, a także w Mistrzostwach Europy w klasie 250, gdzie wygrał w 1991 roku. Startował też z dziką kartą w Motocyklowych Mistrzostwach Świata, w klasie 250 na motocyklu Aprilia, w GP Francji i Republiki San Marino.
W 1992 r. startował już pełny sezon, również na motocyklu Aprilia. W końcowej klasyfikacji zajął wysokie 5. miejsce, pięciokrotnie stając na podium w tym jedno zwycięstwo w GP Południowej Afryki.
Sezon 1993 to przesiadka Maxa na motocykl Honda i czwarta pozycja w klasyfikacji generalnej, podobnie jak sezon wcześniej, pięć podiów w tym jedno zwycięstwo. Następnie przesiada się ponownie na Aprilie.
Od roku 1994, następuje absolutna dominacja Maxa Biaggi w klasie 250 cm³. 10 razy na podium, w tym 5 zwycięstw, daje mu mistrzostwo świata.
W sezonie 1995, Max tylko raz w całym cyklu nie stanął na podium, a było to w Japonii. Natomiast w pozostałych 12 wyścigach nie schodził z podium, ośmiokrotnie wygrywając i zapewniając sobie kolejny tytuł mistrzowski.
1996 rok to wiele upadków Maxa w wyścigach. O mały włos nie wygrał z nim Ralf Waldmann w klasyfikacji końcowej, jednak Max sześcioma punktami zapewnia sobie tytuł mistrzowski, po raz trzeci z rzędu.
Sezon 1997 zdominowany był przez czterech kierowców w klasie 250. Olivier Jacque, Tetsuya Harada, Ralf Waldmann i Max Biaggi, walczyli łeb w łeb o tytuł mistrzowski, jednak z całej czwórki to Max (tym razem na Hondzie) zwyciężył po raz czwarty w swojej karierze mistrzostwo świata, wygrywając z Ralfem Waldmannem zaledwie dwoma punktami.
W sezonie 1998 Max przenosi się do klasy 500 cm³, gdzie dosiada motocykla Honda. W swoim pierwszym debiutanckim, inauguracyjnym wyścigu w GP Japonii wygrywa i staje się sensacją. Na najwyższym stopniu podium melduje się jeszcze raz podczas GP Czech i z dorobkiem 208 punktów, w tym 8 razy podium (2 wygrane) zostaje wicemistrzem świata w klasie 500 cm³. O wicemistrzostwo walczył z Carlosem Checą. Max okazał się jednak lepszy. Ostatecznie, przegrał jedynie z Mickiem Doohanem i otrzymuje nagrodę „Rookie of the Year”. Po tym fantastycznym sezonie wielu upatrywało się w nim przyszłego mistrza świata w „królewskiej” klasie.
Tak się jednak nie dzieje i bogaty w upadki i kontuzje sezon 1999 na motocyklu Yamaha, dla Maxa kończy się na 4 pozycji w klasyfikacji generalnej (7 razy podium w tym jedna wygrana, 194 punkty).
Rok 2000, dla Maxa nie był zbyt szczęśliwy, przynajmniej pierwsza połowa sezonu, kiedy to Max czterokrotnie nie brał udziału w wyścigu, lub też się przewracał (pamiętny wyścig w Jerez, kiedy jego maszyna stanęła w płomieniach, po wywrotce na okrążeniu rozgrzewającym). Jednak druga połowa sezonu była znacznie lepsza (dwa zwycięstwa i dwie trzecie pozycje), co pomogło w końcowej klasyfikacji wspiąć się z liczbą punktów 170, na trzecie miejsce tuż za debiutującym w tym sezonie Valentino Rossi, który jak sam Max mówił „popsuł mu szyki” w późniejszych sezonach.
Tak też się stało w sezonie 2001, kiedy to zawrzało i to bardzo ostro pomiędzy tymi dwoma włoskimi zawodnikami. Pamiętne niecenzuralne gesty, walka na łokcie, przepychanki, czy też nawet rękoczyny, bardzo popsuły widowiskową walkę o mistrzostwo świata obydwu kierowców. Jednak to Valentino Rossi wyszedł z tej ostrej walki zwycięsko, a dla Maxa po raz kolejny pozostało wicemistrzostwo, z dorobkiem 219 punktów (9 razy na podium w tym 3 zwycięstwa).
Sezon 2002 to zmiana motocykla z dwusuwowej na czterosuwową Yamahę i powtórka tego, co zdarzyło się sezon wcześniej. Po raz trzeci Max musiał się zadowolić drugą pozycją w mistrzostwach świata po tym, jak 8 razy stawał na podium z czego dwa razy na najwyższym. Mistrzem świata został Valentino Rossi, jednak między obydwoma kierowcami stosunki poprawiły się.
W 2003 roku Max przesiada się na Hondę, lecz tym razem w walkę Rossi - Biaggi wmieszał się niespodziewanie Hiszpan Sete Gibernau. Max ukończył sezon na trzeciej pozycji z dorobkiem 228 punktów, dziewięciokrotnie stając na podium (w tym dwa zwycięstwa).
Kolejny sezon 2004 podobnie jak w sezonie 2003, Max ukończył na 3 pozycji, za Valentino Rossi i Sete Gibernau z dorobkiem 217 punktów (9 razy podium w tym jedno zwycięstwo).
Najsłabszym sezonem dla Maxa okazał się być sezon 2005, kiedy to Max tylko cztery razy stawał na podium i ani razu nie zwyciężył, co dało mu w rezultacie piątą pozycję w końcowym rozrachunku. Po tym sezonie Max nie dostał angażu w żadnym zespole i opuścił Motocyklowe Mistrzostwa Świata.
World Superbike.
W 2007 Max Biaggi ścigał się w mistrzostwach świata Superbike w teamie Alstare Suzuki Corona Extra - sezon ukończył na 3 pozycji za Toselandem i Hagą.
W 2008 roku Max przeszedł do włoskiego teamu Sterilgarda gdzie ścigał się na motocyklu Ducati 1098R. Jego partnerem w teamie był Ruben Xaus. Wszyscy oczekiwali, iż to po świetnym debiucie Biaggi ponownie będzie liczył się w walce o tytuł. Ostatecznie jednak po wielu upadkach i problemach, sezon zakończył dopiero na 7. pozycji.
W sezonie 2009 Biaggi przeniósł się do debiutującej w serii włoskiej ekipy Aprilia, z którą to Włoch miał styczność jeszcze jako junior. Do dyspozycji miał wówczas motocykl Aprilia RSV4. Team partnerem Maxa został Japończyk Shinya Nakano. W przeciwieństwie do poprzedniego roku, w tym z przyczyn technicznych, nikt nie oczekiwał Maxa walczącego o mistrzostwo. Włoch jednak debiut w nowej stajni mógł zaliczyć do udanych, ponieważ w kilku wyścigach udało mu się wywalczyć miejsce w trójce, w tym zwycięstwo na ulubionym torze Masaryk Circuit, w Czechach. Zmagania zakończył na przyzwoitej 4. pozycji.
W roku 2010 kontynuował współpracę z włoską ekipą. Jego partnerem został jednak młody Brytyjczyk, Leon Camier.

</doc>
<doc id="541000" url="https://pl.wikipedia.org/wiki?curid=541000" title="Bettlach">
Bettlach



</doc>
<doc id="541007" url="https://pl.wikipedia.org/wiki?curid=541007" title="Nadczynność tarczycy">
Nadczynność tarczycy

Nadczynność tarczycy, hipertyreoza (łac. "hyperthyreosis" lub "hyperthyreoidismus") – stan chorobowy będący wynikiem nadmiernej produkcji hormonów tarczycy. Rzadziej nadczynność tarczycy powstaje na skutek leczenia nadmiernymi dawkami hormonów tarczycy, zaburzeń w ich obwodowym metabolizmie lub upośledzonej czynności wiążących je receptorów.
Rodzaje nadczynności tarczycy.
Choroba Gravesa-Basedowa.
Choroba z grupy chorób autoimmunologicznych. Organizm zaczyna produkować immunoglobuliny klasy IgG, które – naśladując fizjologiczne działanie hormonu tyreotropowego przysadki (TSH) – pobudzają tarczycę do produkcji hormonów tarczycy – tyroksyny i trójjodotyroniny. Obecność wymienionych przeciwciał i nadmiar hormonów tarczycy we krwi powoduje wystąpienie objawów klinicznych. Cechami charakterystycznymi towarzyszącymi chorobie jest obecność wola miąższowego i zmiany oczne tzw. orbitopatia tarczycowa (oftalmopatia). Choroba Gravesa-Basedowa jest najczęstszą postacią nadczynności tarczycy występującą u dzieci.
Wole guzkowe toksyczne (choroba Plummera).
Spowodowane są powstaniem w miąższu tarczycy guzka lub guzków, które produkują hormony tarczycy, jednakże są autonomiczne, czyli nie podlegają fizjologicznej kontroli sprzężenia zwrotnego zależnego od TSH. Guzki prawie zawsze są łagodne, jednakże w wyniku długotrwałego przebiegu mogą ulec przemianie złośliwej. Nigdy nie występują zmiany oczne pod postacią oftalmopatii.
Objawy chorobowe.
Są różnorakie i mogą przyjmować poniższą postać jako izolowany objaw, bądź grupa objawów:
Leczenie.
Ma na celu doprowadzenie, a następnie utrzymania prawidłowych wartości hormonów tarczycy (eutyreozy).
W zależności od sytuacji, ale również w przypadku niepowodzenia danej metody, można stosować:

</doc>
<doc id="541008" url="https://pl.wikipedia.org/wiki?curid=541008" title="8008">
8008



</doc>
<doc id="541010" url="https://pl.wikipedia.org/wiki?curid=541010" title="Tuhaj-bej">
Tuhaj-bej

Tuhaj-bej (, , ), właściwie (ur. ok. 1601, zm. w czerwcu 1651) – przywódca polityczny i wojskowy Tatarów krymskich.
Życiorys.
Pochodził z rodziny Arğınów o znaczącej pozycji. Po raz pierwszy wzmiankowany w źródłach w 1642, gdy był jeszcze mirzą. Tytuł beja uzyskał wraz z urzędem szefa administracji sandżaku Or Qapı (dziś Perekop).
Pod Ochmatowem 30 stycznia 1644 wziął udział w nieszczęsnej dla Tatarów bitwie z wojskami koronnymi, w której stracił ok. 4 tysięcy ludzi.
Godność beja utracił podczas buntu arystokratów przeciw chanowi. Odzyskał ją po objęciu przez Sefera Gazi agę urzędu wezyra (listopad 1647). Został zaufanym współpracownikiem chana Islama III Gireja, który w liście do cara w marcu 1648 domagał się soboli dla "Tugaj beja, bliskiego sługi swojego, co noc i dzień przy jego (chana) boku, na usługach jego zostaje".
W 1648 wziął udział w powstaniu Chmielnickiego po stronie powstańców przeciw Rzeczypospolitej, prowadząc armię ocenianą na od 6 do 20 tysięcy żołnierzy.
Według "Pamiętnika..." Mikołaja Jemiołowskiego (żołnierza lekkiej chorągwi, ziemianina województwa bełskiego), opisującego dzieje Polski od roku 1648 do 1679, Tuhaj-bej padł w potyczce pod Zamościem. Jednak badacze podają, że tatarski wódz zginął pod Beresteczkiem.

</doc>
<doc id="541011" url="https://pl.wikipedia.org/wiki?curid=541011" title="Sandżak (jednostka)">
Sandżak (jednostka)

Sandżak (tur. "Sancak", arab. "Liwas") – jednostka terytorialna i jednostka administracji wojskowej Imperium osmańskiego z bejem na czele.
Słowo to dosłownie znaczy "sztandar" . Początkowo była to jednostka podziału terytorialnego pierwszego stopnia, a od końca XIV wieku - drugiego, podległa ejaletowi (od roku 1864 wilajetowi). Liczba sandżaków była różna w zależności od potrzeb władcy imperium, zwykle było ich około 150, choć liczba ta wzrastała nawet i do 400. 
Nie wszystkie sandżaki były formalnie częścią imperium. Niektóre, utworzone ze świeżo podbitych regionów, pozostawały (z dużą autonomią pod władzą lokalnych dynastii) poza strukturą imperium. 
Od nazwy sandżak pochodzi nazwa bałkańskiego regionu Sandżak.

</doc>
<doc id="541012" url="https://pl.wikipedia.org/wiki?curid=541012" title="Wole guzkowe toksyczne">
Wole guzkowe toksyczne



</doc>
<doc id="541013" url="https://pl.wikipedia.org/wiki?curid=541013" title="Anarion">
Anarion



</doc>
<doc id="541014" url="https://pl.wikipedia.org/wiki?curid=541014" title="Uzbekistan na Zimowych Igrzyskach Olimpijskich 2006">
Uzbekistan na Zimowych Igrzyskach Olimpijskich 2006

Uzbekistan na Zimowych Igrzyskach Olimpijskich 2006 reprezentowało czworo zawodników - dwóch mężczyzn i dwie kobiety.
Skład reprezentacji.
Narciarstwo alpejskie.
Mężczyźni
Łyżwiarstwo figurowe.
Kobiety
Miks

</doc>
<doc id="541015" url="https://pl.wikipedia.org/wiki?curid=541015" title="II liga polska w piłce nożnej (1998/1999)">
II liga polska w piłce nożnej (1998/1999)

II liga polska w piłce nożnej (1998/1999)

</doc>
<doc id="541016" url="https://pl.wikipedia.org/wiki?curid=541016" title="Jan Szczęsny Herburt">
Jan Szczęsny Herburt

Jan Szczęsny Herburt, inne formy nazwiska: ", Herbort, Herbułt" (ur. 12 stycznia 1567, zm. 31 grudnia 1616 w Dobromilu), pisał pod pseudonimami: "Andrzej Maczuski, Piotr Grzegorzkowic, Lew Herburt" – starosta dobromilski, i wiszeński, starosta mościski w 1578 roku, sekretarz królewski w 1590/1591 roku, polski pisarz polityczny (rokoszowy), poeta, wydawca, dyplomata i poseł na Sejm.
Życiorys.
Był synem Jana Herburta. Gruntowne wykształcenie uzyskał, studiując w Akademii Krakowskiej a następnie w Ingolsztacie i w Lejdzie. Sam siebie nazywał "Rusinem". W swojej polityce popierał stronnictwo kanclerza Jana Zamoyskiego, wziął udział w wielu misjach dyplomatycznych (do Szwecji, Anglii, Państwa Kościelnego oraz Imperium osmańskiego). Poseł na sejm konwokacyjny 1587 roku z województwa ruskiego, podpisał akt konfederacji generalnej. Poseł na sejm 1590 roku z ziemi przemyskiej, poseł na sejm 1590/1591 roku z ziemi lwowskiej.
Początkowo był stronnikiem Króla Zygmunta III Wazy, następnie jego oponentem, był jednym z przywódców tzw. rokoszu Zebrzydowskiego w roku 1607, uwięziony przez rojalistów w latach 1607-1609. Jako wydawca miał kłopoty z cenzurą królewską w okresie kontrreformacji. Był autorem wielu pism politycznych antymagnackich i antyjezuickich. W rozważaniach politycznych bronił polemicznie obrządku prawosławnego przeciwko Unii oraz Rusinów, pisał piosenki w gwarze rusińskiej. Wydał m.in. przywilej budowy cerkwi w Mościskach w roku 1604, cerkiew wybudowano w roku 1611. Drukował w Dobromilu m.in. pisma Wincentego Kadłubka oraz 6 tomów Kronik Jana Długosza. Wydane w Dobromilu książki sygnował herbem Herburt oraz hasłem "Prawdą a Pracą". Toczył spory z Wapowskimi i Stadnickimi. Jan Szczęsny umarł w roku 1616 pozostawiając miasto Dobromil w kompletnej ruinie, przez historiografów określony później mianem "uczonego warchoła". Miał syna: Jana Lwa Herburta (ur. 1603, zm. 1631), właściciela ziemskiego, oraz córki: Aleksandrę (żona Samuela Koniecpolskiego) i Katarzynę.

</doc>
<doc id="541017" url="https://pl.wikipedia.org/wiki?curid=541017" title="II liga polska w piłce nożnej (1997/1998)">
II liga polska w piłce nożnej (1997/1998)

II liga polska w piłce nożnej (1997/1998)
Grupa zachodnia.
 1. Ruch Radzionków 32 19 11 2 55-24 68 
 2. Aluminium Konin 32 17 9 6 53-21 60 
 3. Śląsk Wrocław 32 17 5 10 41-26 56 
 4. Krisbut Myszków 32 16 6 10 59-36 54 
 5. Polonia Gdańsk 32 15 6 11 43-42 51 
 6. Polonia/Szombierki Bytom 32 14 7 11 38-35 49 
 7. Górnik Wałbrzych 32 13 7 12 53-44 46 
 8. Varta Namysłów 32 12 8 12 40-47 44 
 9. Zawisza Bydgoszcz 32 10 11 11 39-44 41 
 10. KemBud Jelenia Góra 32 11 7 14 42-51 40 
 11. Elana Toruń 32 10 8 14 45-53 38 
 12. Lechia Zielona Góra 32 10 7 15 36-45 37 
 13. Naprzód Rydułtowy 32 11 4 17 39-56 37 
 14. Miedź Legnica 32 9 8 15 37-59 35 
 15. Warta Poznań 32 10 4 18 46-54 34 
 16. Chemik Police 32 9 6 17 23-39 33 
 17. Odra Opole 32 8 8 16 27-40 32
Grupa wschodnia.
 1. GKS Bełchatów 34 25 4 5 80-26 79 
 2. Hutnik Kraków 34 23 7 4 70-26 76 
 3. Górnik Łęczna 34 17 8 9 69-33 59 
 4. Stal Stalowa Wola 34 17 5 12 54-41 56 
 5. Ceramika Opoczno 34 16 7 11 43-32 55 
 6. Wawel Kraków 34 15 9 10 68-51 54 
 7. Jeziorak Iława 34 14 10 10 50-35 52
 8. Korona Kielce 34 13 12 9 45-32 51 
 9. Okocimski KS Brzesko 34 13 9 12 42-35 48 
 10. Unia Tarnów 34 13 9 12 45-31 48
 11. Avia Świdnik 34 13 8 13 47-43 47 
 12. RKS Radomsko 34 12 9 13 31-36 45 
 13. Hetman Zamość 34 12 9 13 43-52 45 
 14. Cracovia 34 11 11 12 41-32 44 
 15. Świt Nowy Dwór Mazowiecki 34 11 6 17 47-69 39 
 16. Warmia Olsztyn 34 5 8 21 35-68 23 
 17. Czuwaj Przemyśl 34 6 5 23 34-85 23 
 18. WKP Włocławek 34 1 2 31 10-127 5 

</doc>
<doc id="541019" url="https://pl.wikipedia.org/wiki?curid=541019" title="Mariah Carey (album)">
Mariah Carey (album)

Mariah Carey - pierwszy, debiutancki album amerykańskiej piosenkarki, Mariah Carey. Album został wydany w USA 12 czerwca 1990 i od razu osiągnął ogromny sukces. Album sprzedał się w 12 milionach kopii i był trzecim co do sprzedaży albumem artystki zaraz po Music Box (1993) i Daydream (1995).
Pisanie i wydanie.
Tommy Mottola i inni z Sony/Columbia wierzyli, że Mariah Carey ma wielki potencjał, aby zostać kolejną wielką gwiazdą, więc jej album był bardzo dokładnie koordynowany przez producentów wykonawczych, ale zostało to przekazane Carey i Benowi Marguliesowi. Mottila i komisja chcieli, aby jej debiutancki album zawierał bardziej współczesne kawałki (tak jak debiut Whitney Houston pt. "Whitney Houston" z roku 1985, i chcieli, aby Carey nagrała coś podobnego) i pokazało się na rynku R&amp;B i głównym.
Zarząd zatrudnił najlepszych producentów tamtych czasów do produkcji piosenek, które napisali Carey i Margulies, oraz do produkcji i napisania, wraz z Mariah, nowych piosenek. Producenci Ric Wake, Rhett Lwarence i Narada Michael Warden wybrali tylko 6 z 20 piosenek autorstwa Carey i Marguliesa do początkowej wersji albumu.
W celu zwiększenia sprzedaży, w Australii wydano specjalną edycję dwupłytową, zawierającą piosenki w wersji live, ekskluzywne wywiady i "pytania i odpowiedzi".
Przyjęcie albumu.
Mariah Carey zaśpiewała trzy piosenki przy zaproszonej publiczności, zanim wydano "Mariah Carey". Swój debiut telewizyjny zaliczyła w programie "The Arsenio Hall Show", a Columbia Records zaaranżowała jej występ na finałach NBA, gdzie miała zaśpiewać "America the Beautiful". Carey była także proszona o wyjazd w trasę koncertową, ale ona odmówiła.
"Mariah Carey" zadebiutował na U.S. "Billboard" 200 na miejscu 80., a w swoim czwartym tygodniu znalazł się w pierwszej dwudziestce. Na pierwszym miejscu znalazł się w swoim 43. tygodniu i utrzymał się na nim przez jedenaście kolejnych tygodni- najdłużej ze wszystkich albumów Carey. W pierwszej dwudziestce, album znajdował się przez 63 tygodnie, a na "Billboard" 200- spędził 113 tygodni. Album zdobył 9-krotną platynę od RIAA 15 grudnia 1999. Jest to najlepiej sprzedający się album debiutancki w USA, a w 2006 roku rozszedł się tam w ponad 9 milinach kopii. Był to także najlepiej sprzedający się album w 1991 roku w tym kraju.
Album był sukcesem także poza USA. Najlepiej sprzedawał się w Kanadzie, gdzie pokrył się 7-krotną platyną. Album znalazł się także na 6. miejscu list brytyjskich i australijskich. Album sprzedał się w ponad 18 milionach kopii na całym świecie.

</doc>
<doc id="541021" url="https://pl.wikipedia.org/wiki?curid=541021" title="Perekop">
Perekop

Perekop (ukr. i ros. "Перекоп", tatarski "Or Qapı") – miejscowość ukraińska, położona na Przesmyku Perekopskim, wchodząca w skład miasta Armianśk w Republice Autonomicznej Krymu.
Jest najdalej na północ położoną miejscowością Republiki Autonomicznej Krymu. Ze względu na swoje położenie, Perekop zawsze odgrywał dużą rolę strategiczną. Data jego założenia jest nieznana, lecz istnieją przekazy pisemne, wedle których istniał już w I wieku. Dawniej był miastem targowym, znaczącym w handlu solą. Zbudowana w 1509 roku przez chana tatarskiego twierdza Perekop osłaniała cały półwysep od północy wraz z pobliskim „Wałem tureckim” blokującym dostęp na Krym, m.in. w 1501 roku podczas najazdu chana Wielkiej Ordy. Zostało zdobyte przez hetmana kozackiego Bohdana Różyńskiego w 1575 roku. W 1608 roku Perekop zdobyli Kozacy. W 1688 roku chan Selim Girej pokonał pod Perekopem armię rosyjską. Zdobyta i obrócona w ruinę została dopiero w czasie jednej z wojen rosyjsko-tureckich (1736-1739). Miasto zniszczono podczas wojny domowej w Rosji, gdy trwała operacja perekopsko-czongarska 1920 roku. W dniach 21 września–30 września 1941 roku Wehrmacht stoczył w tym miejscu zwycięską bitwę z Armią Czerwoną.
Od 1954 wchodzi w skład Ukrainy. Od niego, swoją nazwę bierze miasto Krasnoperekopsk, położone ok. 25 km na południe od miejscowości.

</doc>
<doc id="541022" url="https://pl.wikipedia.org/wiki?curid=541022" title="II liga polska w piłce nożnej (1996/1997)">
II liga polska w piłce nożnej (1996/1997)

II liga polska w piłce nożnej (1996/1997)
Grupa zachodnia.
 1. Dyskobolia Grodzisk 34 22 6 6 71-39 72 
 2. Pogoń Szczecin 34 19 10 5 56-24 67 
 3. Elana Toruń 34 19 6 9 56-36 63 
 4. Krisbut Myszków 34 17 7 10 33-20 58 
 5. Polonia Bytom 34 15 8 11 40-33 53 
 6. Ruch Radzionków 34 16 4 14 41-35 52 
 7. Miedź Legnica 34 15 6 13 53-49 51 
 8. Varta Namysłów 34 13 11 10 42-27 50 
 9. Aluminium Konin 34 12 13 9 31-27 49 
 10. Chemik Police 34 14 6 14 35-40 48 
 11. Naprzód Rydułtowy 34 11 13 10 34-33 46 
 12. KP Wałbrzych 34 13 4 17 32-46 43 
 13. Zawisza Bydgoszcz 34 11 9 14 37-38 42 
 14. Lechia Zielona Góra 34 11 6 17 28-42 39 
 15. Lechia Gdańsk 34 9 7 18 27-47 34 
 16. Chrobry Głogów 34 7 6 21 36-73 27 
 17. GKP Gorzów Wielkopolski 34 5 11 18 23-44 26 
 18. Szombierki Bytom 34 4 13 17 27-49 25
Grupa wschodnia.
 1. Petrochemia Płock 34 22 6 6 83-23 72 
 2. KSZO Ostrowiec Świętokrzyski 34 21 7 6 67-37 70
 3. Stal Stalowa Wola 34 19 11 4 56-25 68 
 4. Ceramika Opoczno 34 16 8 10 63-40 56
 5. Wawel Kraków 34 13 11 10 50-54 50 
 6. Okocimski KS Brzesko 34 12 13 9 40-36 49 
 7. Unia Tarnów 34 13 10 11 41-41 49 
 8. Jeziorak Iława 34 12 12 10 46-39 48 
 9. Górnik Łęczna 34 14 6 14 49-36 48 
 10. RKS Radomsko 34 14 5 15 37-46 47 
 11. Cracovia 34 12 8 14 38-40 44 
 12. Avia Świdnik 34 9 12 13 46-55 39 
 13. Świt Nowy Dwór Mazowiecki 34 10 9 15 38-59 39 
 14. Hetman Zamość 34 9 10 15 34-53 37 
 15. Siarka Tarnobrzeg 34 9 9 16 35-46 36 
 16. Pomezania Malbork 34 9 6 19 31-60 33 
 17. Dolcan Ząbki 34 8 8 18 36-60 32 
 18. Stal Mielec 34 4 9 21 24-64 21 

</doc>
<doc id="541023" url="https://pl.wikipedia.org/wiki?curid=541023" title="Czechowice">
Czechowice

Inne:

</doc>
<doc id="541024" url="https://pl.wikipedia.org/wiki?curid=541024" title="II liga polska w piłce nożnej (1995/1996)">
II liga polska w piłce nożnej (1995/1996)

II liga 1995/1996 – 48. edycja rozgrywek drugiego poziomu ligowego piłki nożnej mężczyzn w Polsce. Wzięło w nich udział 36 drużyn, grając w dwóch grupach systemem kołowym. Sezon ligowy rozpoczął się w lipcu 1995, ostatnie mecze rozegrano w czerwcu 1996. Mistrzami ligi zostały zespoły Odry Wodzisław Śląski (gr. I.) i Polonia Warszawa (gr. II.). Oprócz Odry i Polonii do I ligi (ekstraklasy) awansowały również Ruch Chorzów i Wisła Kraków.
Rozgrywki.
Mistrzowie i wicemistrzowie obu grup uzyskali awans do I ligi, do III ligi spadły zespoły z miejsc 15–18.
Po raz pierwszy zastosowano obecną punktację – 3 punkty za zwycięstwo, 1 za remis, 0 za porażkę.

</doc>
<doc id="541025" url="https://pl.wikipedia.org/wiki?curid=541025" title="Parafia Podwyższenia Krzyża Świętego w Roju">
Parafia Podwyższenia Krzyża Świętego w Roju

Parafia Podwyższenia Krzyża Świętego w Roju – rzymskokatolicka parafia pod wezwaniem Podwyższenia Krzyża Świętego w Roju, dzielnicy Żor, w archidiecezji katowickiej.
Początki Roju sięgają XIV wieku. W tzw. „Rejestrum Ujasdense” z 1305 rogu jest wymieniona wieś o nazwie „Ray gnod est Regnum Dei” należąca do parafii cysterskiej w Boguszowicach. Boguszowice jako wieś należała do cysterskiego klasztoru w Rudach aż do sekularyzacji majątków klasztornych w Prusach to jest do 1810 r. Mieszkańcy Roju pragnęli mieć własny kościół, gdyż – chcąc uczestniczyć w niedzielnej mszy świętej – musieli iść od 20 minut do godziny, w zależności od miejsca zamieszkania. W 1954 r. proboszcz parafii Boguszowice ksiądz Edward Tobola skierował do pracy duszpasterskiej w Roju, wikarego parafii księdza Bolesława Kopca, który katechizował dzieci w kapliczce św. Jana Nepomucena i Matki Boskiej Szkaplerznej. W 1957 roku biskup Stanisław Adamski zlecił księdzu Franciszkowi Wąsali budowę nowego kościoła. Za zgodą właściciela Zygmunta Konska, na potrzeby duszpasterskie wykorzystano zaadaptowano na potrzeby kultu – salę taneczną.
Historia kościoła parafialnego.
Rój należał od XIV w. do dekanatu żorskiego pod względem administracji kościelnej należał do parafii Boguszowice. Parafianie z Roju chcąc uczestniczyć we mszy świętej, musieli iść pieszo w zależności od miejsca zamieszkania od 20 minut do godziny drogi dlatego. Od początku lat 50. mieszkańcy tutejszej gminy rozpoczęli starania o wybudowanie kościoła w Roju. W związku z tym, w 1954 r. proboszcz parafii Boguszowice ks. Edward Tobola skierował do pracy duszpasterskiej w Roju wikarego parafii ks. Bolesława Kopca. Zajął się on katechizacją dzieci oraz głoszeniem Słowa Bożego w przydrożnej kapliczce Jana Nepomucena i MB. Szkaplerznej. Kapliczka ta jednak była zbyt mała by pomieścić wewnątrz wszystkich parafian, dlatego też z inicjatywy wójta Alojzego Kolona w 1956 r. postawiono przed nią zadaszenie. Dnia 31 stycznia 1955 r. przyjechał do Roju za zgodą ks. Proboszcza Edwarda Toboli, ks. Franciszek Wąsala- katecheta z Rybnika. Został on w dniu 27 lutego 1957 r. wikariuszem parafii Boguszowice. W tym samym czasie ks. biskup powierzył ks. Wąsali budowę nowego kościoła.
Za zgodą właściciela, pana Zygmunta Konska, na potrzeby religijne kościelne adaptowano dotychczasową salę taneczną. Sala ta w minimalny sposób zaspokajała potrzeby parafian. Mieszkańcy wsi nie musieli jednak chodzić do oddalonego o kilka kilometrów kościoła w Boguszowicach. Poświęcenia sali na potrzeby religijne dokonał z upoważnienia ks. bp. Stanisława Adamskiego – ks. Edward Tobola. Do sali zakupiono 120 krzeseł, a na szczytowej ścianie powieszono duży krucyfiks (do dnia dzisiejszego wisi w kościelnym przedsionku).
Ks. Wąsala zaczął urzędowanie w Roju od 1 marca 1957 r. 7 marca 1957 r. odbył się pierwszy pogrzeb na nowym cmentarzu parafialnym.
Od jesieni 1958 r. rozpoczęła się budowa probostwa, którą ukończono w 1959 r. Po wielu odwoływaniach Prezydium wojewódzkiej Rady Narodowej w Katowicach wydało pozwolenie na budowę kościoła w Roju. 6 kwietnia 1959 r. Przystąpiono do budowy kościoła. 
Poświęcenia kamienia węgielnego dokonał bp Herbert Bednorz 5 sierpnia 1959 r. Pieniądze na budowę kościoła pochodziły ze składek społeczeństwa.
Benedykcji świątyni dokonał bp Juliusz Bieniek 17 marca 1960 r.
Dnia 25 listopada 1975 r. bp katowicki Herbert Bednorz mianował ks. mgra Franciszka Wąsalę proboszczem parafii Podwyższenia Krzyża Świętego w Roju. Ks. Franciszek sprawował swoją funkcję proboszcza do 30 czerwca 1988 r.
22 sierpnia 1957 roku biskup Stanisław Adamski erygował kurację Podwyższenia Krzyża Świętego w Roju. Parafianie po wielu odwołaniach otrzymali pozwolenie na budowę kościoła 4 kwietnia 1958 roku. Nowy kościół został usytuowany w środku sołectwa Rój przy drodze głównej Żory – Wodzisław. 6 kwietnia 1959 roku rozpoczęto budowę nowego kościoła. Budowa kościoła została sfinansowana przez katolików Roju.
25 listopada 1975 roku kurację Podwyższenia Krzyża Świętego w Roju podniesiono do rangi parafii. Pierwszym proboszczem został ustanowiony budowniczy kościoła ksiądz Franciszek Wąsala. Kościół Podwyższenia Krzyża Świętego zaprojektował inż. Tadeusz Augustynek, konstruktorem był inż. Czesław Garduła.
Kościół jest oryginalną i architektonicznie wysoko ocenianą budowlą sakralną tego okresu. Publikowany jest w katalogach nowoczesnych budowli sakralnych. Kościół jest budowlą asymetryczną – główny ołtarz i jedna nawa boczna. Na ścianie frontowej, widzimy Podwyższenie Krzyża Świętego. W nawie bocznej znajduje się ołtarz Matki Bożej. Na prawej ścianie widnieje płaskorzeźba św. Barbary – patronki górników. Wystrój ściany frontowej, nawy bocznej i płaskorzeźby św. Barbary jest autorstwa Józefa Kołodziejczyka. We wnętrzu kościoła zwraca uwagę Droga Krzyżowa jako cykl dwuosobowych, naturalnych wymiarów płaskorzeźb rozmieszczonych na ścianie, która w nawie głównej rozciąga się ponad nawę boczną. Jej twórcami są: Egon Kwiatkowski i Teresa Rauscher-Michałowska. Stacje Drogi Krzyżowej zostały zamieszczone w katalogach jako unikatowe dzieło sztuki sakralnej.
Przy kościele Podwyższenia Krzyża Świętego mieszczą się salki katechetyczne. Na terytorium parafii znajdują się dwie kapliczki – jedna pw. Matki Boskiej Szkaplerznej i św. Jana Nepomucena przy ul. Starowiejskiej, druga przy ul. Boguszowickiej. Przy końcu każdej z większych ulic wychodzących z Roju znajduje się krzyż przydrożny, przy których w czasie tzw. dni krzyżowych odprawiane są nabożeństwa.

</doc>
<doc id="541029" url="https://pl.wikipedia.org/wiki?curid=541029" title="II liga polska w piłce nożnej (1994/1995)">
II liga polska w piłce nożnej (1994/1995)

II liga 1994/1995 – 47. edycja rozgrywek drugiego poziomu ligowego piłki nożnej mężczyzn w Polsce. Wzięło w nich udział 36 drużyn, grając w dwóch grupach systemem kołowym. Sezon ligowy rozpoczął się w lipcu 1994, ostatnie mecze rozegrano w czerwcu 1995.
Rozgrywki.
Mistrzowie i wicemistrzowie obu grup uzyskali awans do I ligi, do III ligi spadły zespoły z miejsc 15–18.
Baraże o II ligę.
Po zakończeniu sezonu rozegrano mecz barażowy o miejsce w drugiej klasie rozgrywkowej, zwolnione w wyniku połączenia się FC Piaseczno z Polonią Warszawa. W pojedynku na stadionie Hutnika Warszawa zmierzyli się 15. drużyna grupy – Radomiak Radom – i wicemistrz grupy warszawskiej III ligi – Jeziorak Iława.

</doc>
<doc id="541032" url="https://pl.wikipedia.org/wiki?curid=541032" title="Przesmyk Perekopski">
Przesmyk Perekopski

Przesmyk Perekopski (ukr. "Перекопський перешийок", ros. "Перекопский перешеек", tatarski "Or boynu") – przesmyk pomiędzy Morzem Czarnym i Azowskim, jedyny łącznik Krymu ze stałym lądem.
Przesmyk ma długość: 30 km, szerokość: od 7 do 9,2 km. Obecnie największym miastem na przesmyku jest Krasnoperekopsk.
Fortyfikacje.
Wejścia na półwysep bronił tzw. „Wał turecki” o długości 8 km, który powstrzymał najazd chana Wielkiej Ordy w 1501 roku. W 1509 roku chan tatarski rozkazał zbudować na przesmyku Twierdzę Perekop (zwaną także Or Qapı lub Ferah Kermen), którą od wschodu na zakończeniu wału wzmacniał także dodatkowy Bastion Sivaş. Twierdza miała kształt pięciokąta i przylegała do wcześniejszego wału. Została zdobyta przez hetmana kozackiego Bohdana Różyńskiego w 1575 roku. W pobliżu twierdzy powstało miasto Perekop, które zostało zdobyte przez Kozaków w 1608 roku. W 1736 i 1771 roku zdobyta przez Rosjan. Miasto zniszczono podczas wojny domowej w Rosji, gdy trwała operacja perekopsko-czongarska 1920 roku, w której m.in. brała udział Polska Zachodnia Dywizja Strzelców. W dniach 21 września–30 września 1941 roku Wehrmacht stoczył w tym miejscu zwycięską bitwę z Armią Czerwoną.

</doc>
<doc id="541033" url="https://pl.wikipedia.org/wiki?curid=541033" title="Frumgar">
Frumgar



</doc>
<doc id="541037" url="https://pl.wikipedia.org/wiki?curid=541037" title="Pro Ecclesia et Pontifice">
Pro Ecclesia et Pontifice

Krzyż „Pro Ecclesia et Pontifice” (pol. "Krzyż „Dla Kościoła i Papieża”") – jedno z wysokich odznaczeń Stolicy Apostolskiej w kształcie krzyża. Może go otrzymać osoba świecka. Został ustanowiony przez papieża Leona XIII 17 lipca 1888 dla upamiętnienia 50-lecia jego kapłaństwa.
Przyznawany przez papieża w dowód uznania dla zaangażowania w pracę na rzecz Kościoła, na wniosek biskupa diecezjalnego. Krzyż jest szósty rangą co do starszeństwa odznaczeń watykańskich i w precedencji bezpośrednio poprzedza medal Benemerenti.

</doc>
<doc id="541038" url="https://pl.wikipedia.org/wiki?curid=541038" title="II liga polska w piłce nożnej (1993/1994)">
II liga polska w piłce nożnej (1993/1994)

II liga 1993/1994 – 46. edycja rozgrywek drugiego poziomu ligowego piłki nożnej mężczyzn w Polsce. Wzięło w nich udział 36 drużyn, grając w dwóch grupach systemem kołowym. Sezon ligowy rozpoczął się w lipcu 1993, ostatnie mecze rozegrano w czerwcu 1994.
Drużyny.
Grupa I.
Uwaga: Gwardia Koszalin zajęła miejsce Kotwicy Kórnik, która zrezygnowała z awansu.
Rozgrywki.
Mistrzowie i wicemistrzowie obu grup uzyskali awans do I ligi, do III ligi spadły zespoły z miejsc 15–18.

</doc>
<doc id="541041" url="https://pl.wikipedia.org/wiki?curid=541041" title="Camargue (kraina)">
Camargue (kraina)

Camargue (czytaj: "kamárg") – kraina geograficzna na południu Francji położona między dwiema głównymi odnogami Rodanu w delcie tej rzeki i wybrzeżem Morza Śródziemnego. Znajduje się na terenie departamentu Bouches-du-Rhône, w gminach Arles i Saintes-Maries-de-la-Mer. Tzw. Mała Camargue ("la Petite Camargue") jest bagienną niziną na zachód od Camargue, w departamencie Gard.
Opis.
Camargue ma powierzchnię ponad 930 km² i jest praktycznie dużą nizinną wyspą (otoczoną rzeką i morzem), położoną w jednej z największych delt rzecznych w Europie. 1/3 powierzchni zajmują jeziora - największe to Étang de Vaccarès. Wybrzeże morskie stanowią piaszczyste wydmy, środkową część zajmują bagna i jeziora, północna część to tereny rolnicze (uprawa ryżu). Gleba to głównie słonawe namuły rzeczne; teren jest regularnie podtapiany i zalewany; większość jezior to pozostałości starorzeczy.
Na terenie Camargue żyje około 400 gatunków rzadkich w Europie ptaków (m.in. największa na kontynencie kolonia lęgowa flamingów), a także innych zwierząt (w tym słynne dzikie białe "konie z Camargue"). Roślinność to głównie słonorośla i tamaryszek. Plagą regionu są komary.
Krajobraz Camargue został w dużym stopniu przekształcony przez człowieka (budowa grobli i kanałów odwadniających, osuszanie torfowisk i rozlewisk). Inicjatorami tych przedsięwzięć były zakony benedyktynów i cystersów, których opactwa - Ulmet, Franquevaux i Psalmody, zwane były "solnymi opactwami". Region jest słabo zaludniony, ze względu na niesprzyjające warunki; nieliczna ludność utrzymuje się z turystyki, pozyskiwania soli morskiej (w sztucznych jeziorach o fioletowej barwie; w Girard Saint zbiera się jej milion ton rocznie) i hodowli byków do "course camarguaise" - bezkrwawej odmiany korridy. Położona nad morzem miejscowość Saintes-Maries-de-la-Mer jest celem słynnej corocznej pielgrzymki Cyganów (Romów) do cudownej figury świętej Sary (uważanej za ich protektorkę).
Historia.
Już w XIX w. próbowano bezskutecznie założyć uprawy ryżu w regionie, jednak udało się to dopiero w latach 40. XX w. przy wykorzystaniu przez reżim Vichy pracy i specjalistycznej wiedzy imigrantów z francuskich Indochin (głównie z terenu dzisiejszego Wietnamu). Tutejszy ryż różni się od azjatyckiego - ziarna mają kolor brązowo - czerwony, a smak lekko orzechowy.
Ochrona przyrody.
Niemal cały obszar Camargue jest objęty ochroną zarówno na szczeblu regionalnym, narodowym, jak i międzynarodowym. Do najważniejszych form ochrony należy wymienić:
Narodowy rezerwaty przyrody Camargue założony w 1928 r., podniesiony do obecnej rangi w 1975 r. chroni najcenniejszą, centralną część krainy na powierzchni 13117,50 ha i jest jednym z największych rezerwatów przyrody w Europie (dla porównania  tylko 7 polskich parków narodowych ma większy obszar, a największy polski rezerwat przyrody Stawy Milickie zajmuje 5324 ha w pięciu częściach). Trzy mniejsze "regionalne rezerwaty przyrody" ("Mahistre et Musette, Scamandre" i "Tour du Valat") chronią dodatkowe 2250 ha.
Na arenie międzynarodowej 1930 km2 Camargue jest zaklasyfikowane jako rezerwat biosfery UNESCO, a 1140 km2 jest wpisanych na listę ekosystemów wodnych o znaczeniu międzynarodowym konwencji ramsarskiej. Dodatkowo większość terenu należy do sieci Natura 2000.
Park regionalny Camargue (fr. "Parc naturel régional de Camargue") powołano do istnienia 25 września 1970 r. na powierzchni 1200 km2. Jego celem jest rozwój zrównoważony regionu oparty o ochronę bogactwa przyrodniczego i kulturalnego.

</doc>
<doc id="541042" url="https://pl.wikipedia.org/wiki?curid=541042" title="Loek van Wely">
Loek van Wely

Loek van Wely (ur. 7 października 1972 w Heesch) – holenderski szachista, arcymistrz od 1993 roku.
Kariera szachowa.
W szachy gra od czwartego roku życia. W latach osiemdziesiątych XX wieku uważany był za jeden z największych szachowych talentów w Holandii. W roku 1993 otrzymał tytuł arcymistrza. W roku 1997 awansował do najlepszej ósemki rozgrywanych systemem pucharowym w Groningen mistrzostw świata FIDE (w ćwierćfinale uległ Michaelowi Adamsowi). Brał również udział w mistrzostwach w roku 2000 w New Delhi (awans do III rundy), 2001 w Moskwie (awans do III rundy) oraz 2004 w Trypolisie (awans do II rundy). Dwukrotnie wystąpił w Memoriałach Akiby Rubinsteina w Polanicy-Zdroju. W roku 1999 okazał się najlepszy, zaś w następnym – zajął III miejsce. W roku 2001 zwyciężył (wraz z Judit Polgár) w turnieju w Hoogeveen. Brał udział w wielu turniejach elity (m.in. Amsterdam 2002, Dortmund 2005, wielokrotnie "Corus" w Wijk aan Zee oraz "Melody Amber" w Monako). W 2010 r. zwyciężył w turnieju "Chicago Open", wyprzedzając m.in. Michaela Adamsa.
W latach 2000–2005 sześciokrotnie (bez przerwy) zwyciężał w indywidualnych mistrzostwach Holandii. Siódmy tytuł mistrza kraju zdobył w 2014 roku.
Wielokrotnie reprezentował Holandię w turniejach drużynowych, m.in.:
Najwyższy ranking w dotychczasowej karierze osiągnął 1 października 2001 r., z wynikiem 2714 punktów zajmował wówczas 10. miejsce na światowej liście FIDE.

</doc>
<doc id="541046" url="https://pl.wikipedia.org/wiki?curid=541046" title="Radziński">
Radziński



</doc>
<doc id="541049" url="https://pl.wikipedia.org/wiki?curid=541049" title="Acura">
Acura

Acura (jap. アキュラ) – marka samochodów osobowych należąca do japońskiego koncernu motoryzacyjnego Honda Motor Company, powstała w 1986 roku. Luksusowe modele Hondy produkowane jako Acura przeznaczone są na rynki amerykański, kanadyjski, hongkoński, meksykański oraz chiński.
Z Acurą, Honda jako pierwsza weszła na rynek samochodów luksusowych poza Japonią. Do tej pory samochody japońskie uważane były przede wszystkim jako samochody ekonomiczne i widziane jako najbardziej opłacalne w zakupie. Modele Acury bazują na Hondach, ale są bardziej sportowe (mają mocniejsze silniki) i bardziej luksusowe (bogate wyposażenie, niszowy charakter).
Historia.
Po dekadzie badań i rozwoju, debiut Acury na rynku był początkiem śmiałej i spektakularnej przygody stworzenia całkowicie nowego oddziału oraz pierwszej japońskiej luksusowej marki samochodów. Inne japońskie luksusowe marki: Lexus - Toyoty czy Infiniti - Nissana wstąpiły na rynek amerykański tuż po prezentacji Acury Legend, napędzanej silnikiem V6 w dwóch wersjach nadwoziowych: coupé i sedan oraz Integry.
W 1989 roku Acura zaprezentowała model NSX - sportowy samochód z napędem na tylną oś. NSX, skrót od „New Sports eXperimental”, ogłoszono pierwszym (a być może jedynym) samochodem mogącym konkurować z Ferrari i Porsche.
W 1996 roku zmieniono nomenklaturę marki na alfanumeryczną wprowadzając do produkcji model 3,5 RL, który ogłoszono następcą modelu Legend. Silnik miał moc 225 KM. Niestety, auto nie odniosło spektakularnego sukcesu. W 1999 roku Acura wprowadziła model 3,2 TL, który gabarytowo zbliżony był do serii 5 BMW. Pojawiła się także Acura MDX, czyli luksusowy SUV.
W Europie auta marki kupić można na specjalne zamówienie sieci dealerskiej w Wielkiej Brytanii.

</doc>
<doc id="541055" url="https://pl.wikipedia.org/wiki?curid=541055" title="Seal">
Seal

W Wielkiej Brytanii:

</doc>
<doc id="541060" url="https://pl.wikipedia.org/wiki?curid=541060" title="Clarkia">
Clarkia



</doc>
<doc id="541065" url="https://pl.wikipedia.org/wiki?curid=541065" title="Liliana Bardijewska">
Liliana Bardijewska

Liliana Bardijewska (ur. 15 maja 1955 w Warszawie) – polska autorka słuchowisk, sztuk i utworów prozatorskich dla dzieci, krytyk literacki i teatralny, tłumacz literatury bułgarskiej, wydawca literatury dla dzieci i młodzieży.
Jest córką dramaturga i satyryka Henryka Bardijewskiego. Ukończyła filologię słowiańską na Uniwersytecie Warszawskim. Jako krytyk i recenzent z zakresu teatru lalkowego i dziecięcego stale współpracuje z „Gazetą Wyborczą” oraz pismami teatralnymi - „Dialogiem”, „Teatrem” oraz „Teatrem Lalek”. Obecnie jest redaktorem naczelnym wydawnictwa Ezop. Współpracuje też z Polskim Radiem.
Ma w swoim dorobku 20 słuchowisk dla dzieci i dorosłych, 10 sztuk teatralnych i TV dla dzieci. Wydała ponadto powieści dla dzieci "Ratatuj" (Czytelnik 1984), "Bractwo Srebrnej Łyżeczki" (Ezop 2004) oraz bajki dla najmłodszych: "Zielony wędrowiec" (Ezop 2001) i "Moje – nie moje" (Ezop 2004). Z języka bułgarskiego przetłumaczyła 6 powieści i zbiorów opowiadań i ponad 20 sztuk teatralnych oraz słuchowisk.
Kilkakrotnie była laureatką konkursu dramaturgicznego, organizowanego przez Centrum Sztuki Dziecka w Poznaniu. W 2001 roku jej "Zielony wędrowiec" został książką roku w konkursie polskiej sekcji IBBY.
22 marca 2010 w Instytucie Teatralnym im. Zbigniewa Raszewskiego w Warszawie, podczas uroczystości z okazji Światowego Dnia Lalkarstwa, odebrała z rąk sekretarza stanu w Ministerstwie Kultury i Dziedzictwa Narodowego Piotra Żuchowskiego nadany przez ministra Bogdana Zdrojewskiego Srebrny Medal „Zasłużony Kulturze Gloria Artis”.

</doc>
<doc id="541067" url="https://pl.wikipedia.org/wiki?curid=541067" title="Ludwigia">
Ludwigia

Ludwigia, płytek ("Ludwigia" L.) – rodzaj roślin z rodziny wiesiołkowatych ("Onagraceae"), obejmujący w zależności od ujęcia 82–91 gatunków. Jest to rodzaj o zasięgu kosmopolitycznym, z centrum zasięgu w strefie tropikalnej. Do polskiej flory należał tylko jeden gatunek – ludwigia błotna ("Ludwigia palustris"), współcześnie już wymarły.
Nazwa "Ludwigia" została nadana przez Karola Linneusza dla upamiętnienia niemieckiego botanika Christiana Gottlieba Ludwiga (1709-1773).
Systematyka.
Do rodzaju włączono gatunki dawniej wyodrębniane w rodzaju "Jussiaea" na podstawie różnicy w liczbie pręcików (u "Ludwigia" równej liczbie płatków, u "Jussiaea" dwukrotnie większej), ponieważ cecha różniąca okazała się nie być znacząca taksonomicznie. Rodzaj jest wyraźnie odrębny od pozostałych przedstawicieli rodziny wiesiołkowatych ("Onagraceae") i dlatego wyodrębniany jest w randze podrodziny "Ludwigioideae". Istotną rolę w jego ewolucji (różnicowaniu) odegrała poliploidyzacja i autogamia.
Rodzaj należy do rodziny wiesiołkowatych ("Onagraceae" Juss.), która wraz z siostrzaną grupą krwawnicowatych ("Lythraceae") wchodzi w skład rzędu mirtowców ("Myrtales"). Rząd należy do kladu różowych ("rosids") i w jego obrębie jest kladem siostrzanym bodziszkowców.
Gromada okrytonasienne "Magnoliophyta" Cronquist, podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe "Rosidae" Takht., nadrząd "Myrtanae" Takht., rząd mirtowce "Myrtales" Rchb., podrząd "Onagrineae" Rchb., rodzina wiesiołkowate "Onagraceae" Juss., rodzaj ludwigia "Ludwigia" L..

</doc>
<doc id="541070" url="https://pl.wikipedia.org/wiki?curid=541070" title="Turlough O’Carolan">
Turlough O’Carolan

Turlough O’Carolan (; ur. 1670 w Nobber, w hrabstwie Meath, zm. 25 marca 1738 w Ballyfarnon, w hrabstwie Roscommon) – irlandzki niewidomy kompozytor, harfista i poeta.
Jeden z licznych harfistów, którzy zarabiali na życie jako wędrowni muzycy. Był prawdopodobnie ostatnim irlandzkim bardem, który komponował oraz jedynym, o którym zachowało się wiele informacji.
Życiorys.
Około 1684 przeprowadził się wraz z rodziną do Ballyfarnan, gdzie jego ojciec – rolnik lub kowal – został zatrudniony przez rodzinę MacDermott Roe. Pani McDermott Roe była pierwszą protektorką Turlougha O’Carolana, odkryła jego talent artystyczny i dała mu ogólne wykształcenie. Gdy w wieku 18 lat zachorował na ospę i stracił wzrok, opłaciła jego trzyletnią naukę gry na harfie, a następnie zapewniła mu przewodnika, konia i trochę pieniędzy, aby mógł rozpocząć zawodową karierę wędrownego barda, którą z powodzeniem kontynuował przez całe swoje życie.
Utrzymywał się z występów muzycznych, komponując tzw. "planxties", utwory dedykowane swoim protektorom. W 1720 poślubił Marię Maguire z hrabstwa Fermanagh i miał z nią sześć córek i jednego syna. Rodzina osiedliła się na małej farmie niedaleko Mohill, w hrabstwie Leitrim, choć O’Carolan był często nieobecny, podróżując po całym kraju. Grał także dużo w Dublinie i był przyjacielem Jonathana Swifta oraz wielu innych czołowych postaci tamtych czasów.
W 1733 zmarła żona O’Carolana, a pięć lat później O’Carolan zapadł na poważną chorobę i powrócił do pani McDermott Roe, do Ballyfarnan. Komponował swoje pieśni nawet na łożu śmierci. Zmarł 25 marca 1738, w wieku 68 lat. Został pochowany z pełnym ceremoniałem na cmentarzu w Kilronan, jego pogrzeb był wielkim wydarzeniem, na który zjechały się tłumy, by oddać mu ostatni hołd. Uhonorowano go tablicą pamiątkową w Katedrze św. Patryka w Dublinie, na której nazwano go „ostatnim irlandzkim bardem”.
Twórczość.
W muzyce O’Carolana – w większości utrzymanej w pogodnym nastroju i w rytmie tanecznym – są wyraźne wpływy irlandzkiego folkloru, tradycyjnej muzyki irlandzkiej wykonywanej na harfie oraz muzyki włoskiej. O’Carolan poszukiwał nowych inspiracji poza rodzimą muzyką i był pod silnym wpływem muzyki włoskich kompozytorów barokowych, takich jak Antonio Vivaldi i Arcangelo Corelli, bardzo podziwiał też Francesca Geminianiego, którego prawie na pewno spotkał w Dublinie.
Do dzisiejszych czasów przetrwało ponad 200 utworów O’Carolana, zarówno w formie instrumentalnej jak i jako pieśni. Wydaje się niemal pewne, że niektóre z tych utworów po raz pierwszy wydano drukiem 10 lat po śmierci barda. Jest to fragment zbioru prac O’Carolana opublikowany w 1748 przez jego syna, we współpracy z Patrickiem Delanym z Trinity College w Dublinie.
Niektóre z jego bardziej popularnych utworów są wykonywane współcześnie, jako że dość łatwo można je zaaranżować na gitarę i inne instrumenty. Jeden z jego utworów – "O’Carolan’s Concerto" – był używany przez oddział reprezentacyjny armii brytyjskiej, Foot Guards podczas ceremonii Trooping the Colour w 2005.
W Polsce Turlough O’Carolan najbardziej znany jest jako autor tekstu oryginalnej wersji utworu "Peggy Brown", który w tłumaczeniu Ernesta Brylla wykonywał zespół 2 plus 1 (z muzyką Janusza Kruka), a następnie zespół Myslovitz (z muzyką Marka Jałowieckiego). Opowiada on prawdziwą historię nieszczęśliwej miłości barda do panny Margaret Brown, która w 1702 poślubiła Theobalda, szóstego wicehrabiego Mayo. Oboje potem zostali mecenasami O’Carolana.
Kompozycje.
Kompletna lista 214 kompozycji Turlougha O’Carolan zidentyfikowanych przez jego biografa Donalda O’Sullivana (w kolejności alfabetycznej)

</doc>
<doc id="541071" url="https://pl.wikipedia.org/wiki?curid=541071" title="Zbójnica krwista">
Zbójnica krwista

Zbójnica krwista ("Formica sanguinea") – gatunek mrówki z podrodziny Formicinae.
Jest gatunkiem mrówek leśnych stosującym niewolnictwo na innych gatunkach i posiadającym system kastowy. W odróżnieniu od mrówki amazonki potrafi sama wykonywać wszystkie prace w gnieździe.
Zbójnica krwista wykorzystuje inne mrówki z rodzaju "Formica" (pierwomrówka łagodna, pierwomrówka żwirowa, pierwomrówka krasnolica), które co jakiś czas napada w celu porwania do swojego gniazda nowych poczwarek. Mrówki wyhodowane z porwanych poczwarek wykonują prace w gnieździe. Zdarza się jednak, że uczestniczą nawet w porwaniach innych mrówek. W jednym gnieździe mogą znajdować się niewolnice pochodzące od różnych gatunków mrówek. Królowa zbójnicy krwistej może, w warunkach hodowlanych, zaadoptować robotnice z innych mrówek z rodzaju "Formica" (np. mrówka rudnica), pod warunkiem, że robotnice będą dodawane pojedynczo z wykorzystaniem czasowej hibernacji. Wykonać można to przez położenie robotnic (nawet najbardziej agresywnych robotnic z rodzaju "Formica") na kostce lodu na około 15–30 sekund i następnie podanie zahibernowanej robotnicy blisko królowej zbójnicy. Jeśli potrzebne jest dostarczenie królowej zbójnicy większej ilości robotnic (powyżej 10 osobników), należy w międzyczasie podawać młodej kolonii małe ilości miodu (wielkości główki od szpilki), najbardziej polecany jest miód spadziowy.
Robotnica i królowa są ubarwione podobnie: odwłok i głowa brunatne, segment środkowy i nogi czerwone. Królowa ma wielkość około 10 mm, natomiast robotnice 6–9 mm.

</doc>
<doc id="541072" url="https://pl.wikipedia.org/wiki?curid=541072" title="Biała Podlaska (stacja kolejowa)">
Biała Podlaska (stacja kolejowa)

Biała Podlaska – stacja kolejowa w Białej Podlaskiej przy ul. Stacyjnej 3, w województwie lubelskim, w Polsce. Położona jest na międzynarodowej linii kolejowej E 20 Berlin – Moskwa.
Pasażerowie.
W roku 2017 wymiana pasażerska wyniosła 548 tys. osób (1,5 tys. dziennie).
W roku 2018 stacja obsługiwała 1,5 tys. pasażerów na dobę (łącznie 548 tys. osób).
W roku 2019 wymiana pasażerska wyniosła 584 tys. osób (1,6 tys. dziennie).
W roku 2020 wymiana pasażerska wyniosła 366 tys. osób (1 tys. dziennie).
W roku 2021 wymiana pasażerska wyniosła 475 tys. osób (1,3 tys. dziennie).
Opis.
Stacja została całkowicie zmodernizowana w 2023 roku. Co czyni ją aktualnie jedną z najbardziej nowoczesnych Stacji kolejowych w Regionie. 
Przed przebudową funkcjonował jeden dwukrawędziowy peron wyspowy, na który dostać się można było przejściem w poziomie torów znajdującym się na wschodnim jego krańcu, przez tor nr 2. Przejście było chronione zaporami z napędem elektrycznym, opuszczanymi przez dyżurnego ruchu. Przez stację przechodził także tor bez krawędzi peronowej. Aktualnie na stacji są dwa perony – pierwszy, jednokrawędziowy, przyległy do budynku dworca i drugi – dwukrawędziowy, połączony przejściem podziemnym z budynkiem dworca oraz terenami po drugiej stronie stacji, przy ul. Dokudowskiej, gdzie znajduje się parking.
Przed dworcem znajduje się przystanek komunikacji miejskiej, postój taksówek oraz monitorowany parking P+R.
Historia.
Budynek dworca.
Pierwotny budynek dworca kolejowego został wzniesiony w roku 1867 (tj. wraz z oddaniem do użytku drogi żelaznej) według projektu Alfonsa Ferdynanda Kropiwnickiego. Była to budowla parterowa typowa dla architektury carskiej Rosji. Budynek został spalony przez wycofujące się wojska rosyjskie w roku 1915. Budowę obecnego budynku, częściowo wykorzystującego ruiny po pierwotnym, zakończono w 1928 r. – autorem projektu był architekt Władysław Kwapiszewski. Obiekt ma ogromną dwukondygnacyjną facjatę, stylowo nawiązuje do renesansu. W środku znajduje się duży hol z antresolą i kilka pomieszczeń bocznych.
Na budynku dworca wiszą tablice pamiątkowe:
Budowle związane.
W pobliżu dworca znajdują się zabytkowe: budynek jednokanałowej parowozowni z czasów budowy kolei warszawsko-terespolskiej (później, po zakończeniu obsługi parowozów, pełnił rolę kolejarskiej świetlicy, następnie był to obiekt handlowy, obecnie (styczeń 2018) nie jest zagospodarowany), wieża ciśnień, drewniany dom naczelnika stacji z pocz. XX w. wraz z parkiem.
Wieża ciśnień.
Została wzniesiona w latach 1926–1928. Zbiornik na wodę znajdujący się w budowli jest konstrukcją żelbetową o grubości ścianki 30 cm i wysokości 5 m, przykryty drewnianą pokrywą; mieści 240 m³ wody. Poniżej zbiornika znajduje się ręcznie obsługiwany piec zapobiegający zamarzaniu wody w czasie mrozów. Wieża zaopatrywana była w wodę rurociągiem o średnicy 150 mm i ciśnieniu 2 at z ujęcia nad Krzną w okolicach dzisiejszego mostu w ciągu alei Tysiąclecia. Urządzenia te były sprawne do roku 1975. Nadmiar wody opuszczał zbiornik przez rurę przelewową wyprowadzoną na wschodnią stronę wieży.
Wieża zaopatrywała w wodę zarówno normalnotorową stację kolejową, jak i położoną opodal końcową stację wąskotorowej Bialskiej Kolei Dojazdowej.
W listopadzie 2014 r. wieża została sprzedana przez PKP S.A. prywatnemu inwestorowi, który zamierzał urządzić tu punkt gastronomii, hotel i mieszkanie. W maju 2021 wieża, w której nie dokonano żadnych prac adaptacyjnych do nowej roli, znowu została wystawiona na sprzedaż.

</doc>
<doc id="541074" url="https://pl.wikipedia.org/wiki?curid=541074" title="Elissa">
Elissa



</doc>
<doc id="541075" url="https://pl.wikipedia.org/wiki?curid=541075" title="Skoczów (stacja kolejowa)">
Skoczów (stacja kolejowa)

Skoczów – stacja kolejowa w Skoczowie, w województwie śląskim, w Polsce. Znajduje się na wysokości 288 m n.p.m.
W roku 2017 stacja obsługiwała 300–499 pasażerów na dobę
Historia.
Stacja kolejowa w Skoczowie została otwarta w 1888 roku, gdy znalazła się na linii Kolei Miast Śląskich i Galicyjskich łączącej Morawy, Śląsk Cieszyński i Galicję. Wybudowano dwukondygnacyjny budynek dworcowy z budynkiem mieszkalnym dla pracowników kolei, charakterystyczny dla budowanych ówcześnie dworców austriackich. Do budynku dworca poprowadzono reprezentacyjną ulicę (obecnie Mickiewicza). W budynku dworcowym funkcjonowała poczekalnia wraz z kasą biletową oraz dodatkowo restauracja.
Na stacji kolejowej została wybudowana wieża ciśnień i postawiony żuraw wodny do nawadniania parowozów. W związku z uruchomieniem 14 maja 1927 roku linii kolejowej ze Skoczowa przez Chybie do Pawłowic stacja kolejowa została przebudowana, dobudowano tory ładunkowe oraz rampę. Wieża ciśnień została zniszczona podczas II wojny światowej przez wojska niemieckie, do czasu odbudowy parowozy nawadniano wodą z rzeki Wisły w okolicy mostu kolejowego. Na stacji kolejowej znajduje się bocznica kolejowa prowadząca do odlewni żeliwa. Kieleckie Przedsiębiorstwo Robót Mostowych wybudowało w 1968 roku przejście nadziemne nad torami dla pracowników zakładu. W okresie elektryfikacji linii wybudowano wąskie perony z płyt betonowych. Na potrzeby budowy osiedla bloków mieszkaniowych wybudowano bocznicę do betoniarni.
W dniu 10 stycznia 2009 roku zawieszono kursowanie pociągów relacji Cieszyn – Bielsko Biała Główna, w związku z czym znaczenie stacji spadło. Po zamknięciu kas biletowych 28 października 2009 oraz poczekalni budynek jest pozbawiony opieki i systematycznie dewastowany.
Za stacją w kierunku Pogórza, położony jest most kolejowy na rzece Wiśle, którego konstrukcja pochodzi z 1953 roku. Pierwotny most kolejowy został wyprodukowany w 1888 roku w Zakładzie Budowy Mostów przy Arcyksiążęcej Fabryce Budowy Maszyn w Ustroniu. Do Skoczowa kursuje pociąg zdawczo-manewrowy prowadzony przez SM42 z platformami na drewno i węglarkami, dawniej kursował do Goleszowa i okazjonalnie do Ustronia. Kładka została w listopadzie 2016 roku rozebrana.
Ze stacji wiodą szlaki turystyczne na Łazek oraz Równicę. Stacja jest obsługiwana przez samorządową spółkę Koleje Śląskie od 1 czerwca 2012, kiedy spółka ta przejęła obsługę kierunku od Przewozów Regionalnych. Planowane jest nieodpłatne przekazane samorządowi budynku dworca kolejowego.

</doc>
<doc id="541076" url="https://pl.wikipedia.org/wiki?curid=541076" title="Marcia Ball">
Marcia Ball

Marcia Ball (ur. 20 marca 1949 w Orange w Teksasie, USA) – amerykańska wokalistka i pianistka bluesowa. Związana także z regionalnym gatunkiem bluesa – bluesem luizjańskim.
Naukę gry na pianinie zaczęła w wieku pięciu lat. W 1970 roku rozpoczęła karierę z własnym zespołem "Freda and the Firedogs " grającym progresywne country. Cztery lata później postanowiła spróbować sił w karierze solowej.
Jej rozpoznawalny styl grania na pianinie zawiera elementy zydeco, swamp bluesa oraz boogie woogie.

</doc>
<doc id="541077" url="https://pl.wikipedia.org/wiki?curid=541077" title="Kąty Wrocławskie (stacja kolejowa)">
Kąty Wrocławskie (stacja kolejowa)

Kąty Wrocławskie – stacja kolejowa w Kątach Wrocławskich, w województwie dolnośląskim, w Polsce. Według klasyfikacji PKP ma kategorię dworca aglomeracyjnego.
Pasażerowie.
W roku 2017 wymiana pasażerska wyniosła 700-1000 osób dziennie.
W roku 2018 stacja obsłużyła 1,1 tys. pasażerów na dobę (łącznie 402 tys. osób).
W roku 2019 wymiana pasażerska wyniosła 548 tys. osób (1,5 tys. dziennie).
W roku 2020 wymiana pasażerska wyniosła 366 tys. osób (1 tys. dziennie).
W roku 2021 wymiana pasażerska wyniosła 438 tys. osób (1,2 tys. dziennie).

</doc>
<doc id="541080" url="https://pl.wikipedia.org/wiki?curid=541080" title="Krystyna Zachwatowicz">
Krystyna Zachwatowicz

Krystyna Anna Zachwatowicz-Wajda (ur. 16 maja 1930 w Warszawie) – polska historyk sztuki i scenograf teatralna i filmowa, profesor sztuk plastycznych (2005); współtwórczyni i aktorka kabaretu „Piwnica pod Baranami”.
Życiorys.
Wczesne lata.
W czasie II wojny światowej była członkinią Szarych Szeregów, brała też udział w powstaniu warszawskim jako sanitariuszka i łączniczka poczty harcerskiej. Po wojnie zaczęła uprawiać narciarstwo – w latach 1950–1954 należała do kadry narodowej w sekcji narciarskiej AZS Zakopane, a w latach 1950–1952 była członkinią Krakowskiego Klubu Wysokogórskiego. Podczas przygotowań do mistrzostw Polski uległa wypadkowi, po którym na stałe zrezygnowała ze sportu. Wówczas postanowiła dokończyć podjęte wcześniej studia – jest absolwentką historii sztuki na Uniwersytecie Jagiellońskim (1952) i uzyskała dyplom na Wydziale Scenografii krakowskiej Akademii Sztuk Pięknych im. Jana Matejki (1958). 
Kariera zawodowa.
Przygotowywała scenografie do spektakli w Teatrze im. Aleksandra Fredry w Gnieżnie (1958–1959), Teatrze im. Juliusza Słowackiego w Krakowie (1970–1971) i Starym Teatrze im. Heleny Modrzejewskiej w Krakowie (1970–1999). W dorobku artystycznym ma projekty scenografii i kostiumów do ponad stu pięćdziesięciu inscenizacji teatralnych, przedstawień operowych i spektakli Teatru Telewizji. Jako kostumografka i scenografka kilkukrotnie współpracowała również z Andrzejem Wajdą przy jego realizacjach teatralnych i filmowych.
W latach 1957–1972 występowała w Piwnicy pod Baranami. W swoim aktorskim dorobku ma role w filmach Andrzeja Wajdy. Po raz pierwszy pojawiła się w filmie w epizodycznej roli w "Samsonie" (1961). Następnie zagrała jedną z głównych ról w "Człowieku z marmuru" (1976), wcielając się w Hankę Tomczyk, żonę Mateusza Birkuta. Kontynuowała ją w "Człowieku z żelaza" (1981). Zagrała także Kazię, najstarszą z tytułowych panien w "Pannach z Wilka" (1979), mamę Witka w "Kronice wypadków miłosnych" (1985), matkę Szlomy w "Korczaku" (1990), kawiarkę w "Panu Tadeuszu" (1999) i panią Gretę, asystentkę profesora medycyny sądowej w "Katyniu" (2007). 
W 1990 habilitowała się na Wydziale Malarstwa Akademii Sztuk Pięknych w Krakowie. Od 2001 kierowała tamtejszą Katedrą Scenografii. W 2005 otrzymała tytuł profesora sztuk pięknych. W 2006 z jej inicjatywy na Wydziale Malarstwa krakowskiej ASP utworzono kierunek Scenografia. W 2014 otrzymała tytuł doktor "honoris causa" Uniwersytetu Pedagogicznego w Krakowie.
Działalność społeczna i polityczna.
W sierpniu 1980 dołączyła do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami. Od września 1980 należała do NSZZ „Solidarność”, brała udział w pracach Komisji Ekspertów ds. Kultury przy Prezydium NSZZ „Solidarność” Region Mazowsze. W stanie wojennym działała w Prymasowskim Komitecie Pomocy Osobom Pozbawionym Wolności i ich Rodzinom. 
Jest członkinią Rady Programowej Stowarzyszenia „Otwarta Rzeczpospolita”.
W 1988 z Andrzejem Wajdą założyła Fundację Kyoto–Kraków, w której od 2016 pełni funkcję prezesa.
Została członkinią honorowego komitetu poparcia Bronisława Komorowskiego przed przyspieszonymi wyborami prezydenckimi 2010 oraz przed wyborami prezydenckimi w Polsce w 2015. Była członkinią Komitetu Honorowego Społecznych Obchodów 70. rocznicy akcji „Wisła” (2017). W październiku 2020 wsparła protest przeciwko zaostrzeniu przepisów dotyczących aborcji w Polsce i zaprotestowała przeciwko użyciu symbolu znaku Polski Walczącej przez Jarosława Kaczyńskiego podczas wygłoszonego oświadczenia.
Życie prywatne.
Jest córką prof. Jana Zachwatowicza i Marii Chodźko-Zachwatowicz oraz wnuczką prof. Witolda Chodźki. W styczniu 1974 zawarła związek małżeński z Andrzejem Wajdą, który trwał do jego śmierci w październiku 2016.

</doc>
<doc id="541081" url="https://pl.wikipedia.org/wiki?curid=541081" title="II liga polska w piłce nożnej (1992/1993)">
II liga polska w piłce nożnej (1992/1993)

II liga 1992/1993 – 45. edycja rozgrywek drugiego poziomu ligowego piłki nożnej mężczyzn w Polsce. Wzięło w nich udział 36 drużyn, grając w dwóch grupach systemem kołowym. Sezon ligowy rozpoczął się w sierpniu 1992, ostatnie mecze rozegrano w czerwcu 1993.
Drużyny.
Grupa I.
Uwagi: KP Wałbrzych powstał z połączenia Zagłębia i Górnika Wałbrzych. Zajął on w II lidze miejsce Zagłębia. Górnik Pszów uczestniczył w rozgrywkach jako Górnik Pszów Wodzisław Śląski, gdyż Pszów w latach 1975-1994 był dzielnicą Wodzisławia Śląskiego. 
Rozgrywki.
Mistrzowie i wicemistrzowie obu grup uzyskali awans do I ligi, do III ligi spadły zespoły z miejsc 15–18.

</doc>
<doc id="541082" url="https://pl.wikipedia.org/wiki?curid=541082" title="Mikołajki Pomorskie (przystanek kolejowy)">
Mikołajki Pomorskie (przystanek kolejowy)

Mikołajki Pomorskie – przystanek kolejowy w Mikołajkach Pomorskich, w województwie pomorskim, w Polsce. Dawna stacja kolejowa (do czasu modernizacji linii kolejowej nr 9 w latach 2011-2014). W trakcie wspomnianej modernizacji zmieniono układ torów i peronów, zlikwidowano przejazdy drogowe w poziomie szyn, wybudowano tunel drogowy pod torami, skorygowano część łuków. Pozwoliło to na podniesienie maksymalnej prędkości przejeżdżających składów pasażerskich ze 100 do 130 km/h, a towarowych do 120 km/h przy nacisku na tor 221 kN/oś (22,5 t/oś).
W roku 2017 przystanek obsługiwał 50–99 pasażerów na dobę.

</doc>
<doc id="541084" url="https://pl.wikipedia.org/wiki?curid=541084" title="Niewodnica (stacja kolejowa)">
Niewodnica (stacja kolejowa)

Niewodnica - stacja kolejowa w Niewodnicy Kościelnej, w województwie podlaskim, w Polsce. Położona jest na linii kolejowej Warszawa – Białystok.
W roku 2017 stacja obsługiwała 10–19 pasażerów na dobę.

</doc>
<doc id="541085" url="https://pl.wikipedia.org/wiki?curid=541085" title="Lantana camara">
Lantana camara



</doc>
<doc id="541086" url="https://pl.wikipedia.org/wiki?curid=541086" title="II liga polska w piłce nożnej (1991/1992)">
II liga polska w piłce nożnej (1991/1992)

II liga 1991/1992 – 44. edycja rozgrywek drugiego poziomu ligowego piłki nożnej mężczyzn w Polsce. Wzięło w nich udział 36 drużyn, grając w dwóch grupach systemem kołowym (w trakcie sezonu wycofał się Górnik Wałbrzych). Sezon ligowy rozpoczął się w lipcu 1991, ostatnie mecze rozegrano w czerwcu 1992. Była to pierwsza edycja II ligi po reformie rozgrywek, po której przywrócono dwie grupy tego poziomu rozgrywkowego.
Drużyny.
Grupa I.
Uwagi: Górnik Wałbrzych wycofał się z rozgrywek po rundzie jesiennej. W 1991 r. w I lidze grupie I występowały aż trzy drużyny z Wodzisławia Śląskiego: Odra, Górnik i Naprzód. Górnik Pszów uczestniczył w rozgrywkach jako Górnik Pszów Wodzisław Śląski, gdyż Pszów w latach 1975-1994 był dzielnicą Wodzisławia Śląskiego. Podobna sytuacja miała miejsce z Naprzodem Rydułtowy, który do 31 grudnia 1991 r. występował pod nazwą Naprzód Rydułtowy Wodzisław Śląski. 
Grupa II.
Uwaga: w rundzie jesiennej oraz w poprzednim sezonie Petrochemia Płock występowała pod nazwą Wisła Płock.
Rozgrywki.
Mistrzowie i wicemistrzowie obu grup uzyskali awans do I ligi, do III ligi spadły zespoły z miejsc 15–18.
Baraże o II ligę.
Po zakończeniu sezonu rozegrano dwumecz barażowy o miejsce w drugiej klasie rozgrywkowej między mistrzami grupy poznańskiej i szczecińskiej III ligi – Gwardią Koszalin i Sokołem Pniewy.

</doc>
<doc id="541087" url="https://pl.wikipedia.org/wiki?curid=541087" title="Krasnoperekopsk">
Krasnoperekopsk

Krasnoperekopsk (ukr. "Красноперекопськ", ros. "Красноперекопск", tatarski "Krasnoperekopsk") – miasto o znaczeniu regionalnym na Krymie, obszar uznawany przez większość państw jako część Ukrainy, włączony "de facto" do Federacji Rosyjskiej w marcu 2014 roku jako część Republiki Krymu. Miejscowość jest położona na Przesmyku Perekopskim (Krym), stolica regionu krasnoperekopskiego.
Założone w 1932, jako osiedle pracowników fabryki bromu. Prawa miejskie uzyskało w 1966.
Liczy około 33 000 mieszkańców, z czego ponad połowa to Rosjanie, nieco mniej jest Ukraińców; mieszka tu również około 1100 Tatarów krymskich. W mieście znajduje się największa fabryka sody na Ukrainie. Przez miasto przebiega linia łącząca Krym z miastem Chersoń.

</doc>
<doc id="541088" url="https://pl.wikipedia.org/wiki?curid=541088" title="Kiskunfélegyháza">
Kiskunfélegyháza

Kiskunfélegyháza – miasto w środkowych Węgrzech, w komitacie Bács-Kiskun, na Wielkiej Nizinie Węgierskiej, w środkowej części Międzyrzecza Dunaju i Cisy, na południowy wschód od Budapesztu. Liczy ponad 30,3 tys. mieszkańców (I 2011 r.). Stanowi centrum historycznej Małej Kumanii. Istniejąca tutaj od XIII w. osada kumańska uległa całkowitemu spustoszeniu podczas wojen tureckich. Ponownie zasiedlona została w połowie XVIII w. Oprócz dominującego rolnictwa trudniono się wtedy m.in. kowalstwem, kołodziejstwem, kuśnierstwem i kaletnictwem. Na ożywienie ekonomiczne wpłynęło uruchomienie szlaku kolejowego z Budapesztu (1854). W XX w. Kiskunfélegyháza stała się centrum produkcji drobiu i nabiału. Po odkryciu w okolicy złóż ropy naftowej i gazu ziemnego w końcu lat 60. miasto zostało także ważnym dla tej części Wielkiej Niziny Węgierskiej ośrodkiem przemysłowym (m.in. zakłady chemiczne, tworzyw sztucznych, obuwnicze, tekstylne). Wśród zabytków miasta znajduje się budynek ratusza, wzniesiony w latach 1909–1911 i zaliczany do najlepszych egzemplifikacji węgierskiej secesji.

</doc>
<doc id="541089" url="https://pl.wikipedia.org/wiki?curid=541089" title="II liga polska w piłce nożnej (1990/1991)">
II liga polska w piłce nożnej (1990/1991)

II liga 1990/1991 – 43. edycja rozgrywek drugiego poziomu ligowego piłki nożnej mężczyzn w Polsce. Wzięło w nich udział 20 drużyn, grając systemem kołowym. Sezon ligowy rozpoczął się w lipcu 1990, ostatnie mecze rozegrano w czerwcu 1991. Była to ostatnia edycja II ligi przed reformą rozgrywek, po której przywrócono dwie grupy tego poziomu rozgrywkowego.
Rozgrywki.
Uczestnicy rozegrali po 38 kolejek ligowych (razem 380 spotkań) w dwóch rundach: jesiennej i wiosennej.
Po sezonie dokonano reformy II ligi – zwiększono liczbę uczestników z 20 do 36 i przywrócono podział na dwie grupy. Równocześnie I liga została powiększona z 16 do 18 zespołów. W związku z tym mistrz i wicemistrz II ligi uzyskali awans do I ligi, a drużyny z 3. i 4. miejsca rozegrały dwumecze barażowe o wejście do I ligi z 15. i 16. zespołem najwyższej klasy rozgrywkowej. Do III ligi nie spadła bezpośrednio żadna drużyna; zespoły z miejsc 17–20 rozegrały między sobą mecze barażowe o utrzymanie w lidze, zaś 8 drużyn z III ligi walczyło w barażach o 4 miejsca na drugim poziomie rozgrywkowym.
Ponadto przywrócono obowiązującą do sezonu 1986/1987 punktację – 2 punkty za zwycięstwo, 1 za remis, 0 za porażkę.
Baraże o II ligę.
Po zakończeniu sezonu rozegrano mecze barażowe o 6 miejsc w drugiej klasie rozgrywkowej w sezonie 1991/1992 między zespołami z miejsc 17–20 II ligi oraz 8 drużynami z III ligi:
Miejsca na drugim poziomie ligowym nie utrzymali: Ostrovia Ostrów Wielkopolski i Hutnik Warszawa.

</doc>
<doc id="541091" url="https://pl.wikipedia.org/wiki?curid=541091" title="Trypucie (przystanek kolejowy)">
Trypucie (przystanek kolejowy)

Trypucie - przystanek kolejowy w Trypuciach, w województwie podlaskim, w Polsce. Położony jest na linii kolejowej Warszawa – Białystok.
W roku 2017 przystanek obsługiwał 20–49 pasażerów na dobę.

</doc>
<doc id="541092" url="https://pl.wikipedia.org/wiki?curid=541092" title="Balassagyarmat">
Balassagyarmat

Balassagyarmat (, , ) – miasto w północnych Węgrzech, w komitacie Nógrád, ośrodek administracyjny powiatu Balassagyarmat. Miasto Balassagyarmat leży nad Ipolą (dopływem Dunaju), na granicy ze Słowacją. Liczy prawie 16,4 tys. mieszkańców (styczeń 2011). Powierzchnia miasta wynosi 23,74 km². Miasto partnerskie Ostrołęki.
Do 1919 i w latach 1938–1945 Slovenské Ďarmoty () stanowiły północną dzielnicę miasta.
W mieście rozwinął się przemysł maszynowy, metalowy, odzieżowy, skórzany oraz rzemieślniczy.

</doc>
<doc id="541093" url="https://pl.wikipedia.org/wiki?curid=541093" title="II liga polska w piłce nożnej (1989/1990)">
II liga polska w piłce nożnej (1989/1990)

II liga 1989/1990 – 42. edycja rozgrywek drugiego poziomu ligowego piłki nożnej mężczyzn w Polsce. Wzięło w nich udział 20 drużyn, grając systemem kołowym. Sezon ligowy rozpoczął się w lipcu 1989, ostatnie mecze rozegrano w czerwcu 1990. Była to pierwsza edycja II ligi po reformie rozgrywek, po której ponownie utworzono jedną grupę tego poziomu rozgrywkowego.
Drużyny.
Objaśnienia:
Rozgrywki.
Uczestnicy rozegrali po 38 kolejek ligowych (razem 380 spotkań) w dwóch rundach: jesiennej i wiosennej. Mistrzowie i wicemistrzowie uzyskali awans do I ligi, zaś do III ligi spadły drużyny z miejsc 17–20 (ostatecznie, w związku z wycofaniem się z rozgrywek Stali Stoczni Szczecin, na trzeci poziom ligowy spadły tylko zespoły z miejsc 17–19).

</doc>
<doc id="541095" url="https://pl.wikipedia.org/wiki?curid=541095" title="Ballassagyarmat">
Ballassagyarmat



</doc>
<doc id="541096" url="https://pl.wikipedia.org/wiki?curid=541096" title="Łuczeniec">
Łuczeniec

Łuczeniec (słow. "Lučenec", węg. "Losonc") – miasto powiatowe na Słowacji, w kraju bańskobystrzyckim, w pobliżu granicy z Węgrami. Główne miasto regionu Novohrad. Około 28,5 tys. mieszkańców (2011).

</doc>
<doc id="541097" url="https://pl.wikipedia.org/wiki?curid=541097" title="Zapalenie twardówki">
Zapalenie twardówki

Zapalenie twardówki (łac. "scleritis") – stan zapalny zewnętrznej błony oka, czyli twardówki, związany najczęściej z układowymi chorobami tkanki łącznej, takimi jak reumatoidalne zapalenie stawów i zespół Sjögrena.
Objawy.
Ból oka – od niewielkiego dyskomfortu odczuwalnego w okolicy gałki ocznej, po silne zlokalizowane dolegliwości bólowe przebiegające z zaczerwienieniem gałki ocznej.
Przyczyny.
W przebiegu podstawowego procesu chorobowego dochodzi dodatkowo do zajęcia twardówki, które może przyjąć postać guzkową, rozlaną lub martwiczą. W przypadku zajęcia tylnego bieguna gałki ocznej proces zapalny może szerzyć się przez ciągłość na tkanki oczodołu. W zależności od choroby podstawowej towarzyszą jej nieprawidłowości w badaniach podstawowych, takie jak obecność:
Rozpoznanie.
Obecność zapalenia twardówki sugeruje pojawienie się w przebiegu podstawowej choroby zaczerwienie oka przebiegające z bólem lub bez. Dla potwierdzenia rozpoznania i oceny stanu zaawansowania konieczne są niekiedy badanie pomocnicze, takie jak: TK lub USG oczodołu.

</doc>
<doc id="541099" url="https://pl.wikipedia.org/wiki?curid=541099" title="Lucenec">
Lucenec



</doc>
<doc id="541101" url="https://pl.wikipedia.org/wiki?curid=541101" title="Partizánske">
Partizánske

Partizánske – miasto powiatowe na Słowacji, w kraju trenczyńskim, nad Nitrą (dopływ Dunaju). Około 24,1 tys. mieszkańców (2011).
Dzisiejsze Partizánske powstało w 1938 poprzez połączenie kilku wsi – Malé Bielice, Veľké Bielice oraz Šimonovany. Od nazwy tej ostatniej pochodziła pierwsza nazwa połączonych miejscowości, obowiązująca do 1948. Następnie przez rok używano nazwy Baťovany (od powstałej w 1938 fabryki butów Baty), a od 1949 obowiązuje obecna nazwa.
Jest to miasto planowane.

</doc>
<doc id="541102" url="https://pl.wikipedia.org/wiki?curid=541102" title="Partizanske">
Partizanske



</doc>
<doc id="541103" url="https://pl.wikipedia.org/wiki?curid=541103" title="White Zombie">
White Zombie

White Zombie – amerykański zespół muzyczny wykonujący post thrash / heavy metal z wpływami industrialu. Powstał w 1985 roku w Haverhill w stanie Massachusetts w USA z inicjatywy Roba Zombie. Grupę rozwiązano w 1998 roku. 
Rob Zombie kontynuuje działalność muzyczną samodzielnie, Ivan DePrume jest natomiast właścicielem „Burning Sound Studios”, w Los Angeles w stanie Kalifornia.
Nazwa grupy została zaczerpnięta z filmu pt. „White Zombie” z Belą Lugosim z 1932 roku.

</doc>
<doc id="541107" url="https://pl.wikipedia.org/wiki?curid=541107" title="Sweeping">
Sweeping

Sweeping – technika gitarowa polegająca na jednostronnym kostkowaniu sąsiadujących ze sobą strun (np. uderzamy kostką z góry strunę E6 i A5 lub z dołu H2, G3 i D4), umożliwia to gitarzyście szybszą grę.
Historia.
Technika ta została po raz pierwszy wykorzystana i rozwinięta przez gitarzystów jazzowych Les Paula, Cheta Atkinsa, Tala Farlowa i Barneya Kessela w latach 50., a także gitarzystów rockowych Jana Akkermana, Ritchiego Blackmore'a i Steve'a Hacketta w latach 70. W latach 80. sweep picking stał się powszechnie znany z zastosowania przez gitarzystów shred, w tym Yngwie Malmsteen, Jason Becker, Tony MacAlpine i Marty Friedman. Gitarzysta jazz fusion Frank Gambale wydał kilka książek i filmów instruktażowych na temat tej techniki, z których najbardziej znaną jest Monster Licks &amp; Speed Picking z 1988 r.

</doc>
<doc id="541108" url="https://pl.wikipedia.org/wiki?curid=541108" title="Henryk Markiewicz">
Henryk Markiewicz

Henryk Markiewicz, pierwotnie Herman Markiewicz (ur. 16 listopada 1922 w Krakowie, zm. 31 października 2013 tamże) – polski filolog polski, profesor nauk humanistycznych (1956), teoretyk i historyk literatury, od 1956 profesor Uniwersytetu Jagiellońskiego, w latach 1989–2002 redaktor naczelny "Polskiego słownika biograficznego".
Życiorys.
Urodził się w Krakowie w zasymilowanej rodzinie żydowskiej, jako syn Adolfa (Abrahama) Markiewicza i Debory Lei z domu Horowitz. Uczył się w Gimnazjum im. Króla Jana Sobieskiego oraz Liceum im. B. Nowodworskiego w Krakowie. W 1935, jeszcze w latach szkolnych, jako Herman Markiewicz debiutował artykułem "O Lacku i brązownictwie", który został opublikowany w „Nowym Dzienniku” nr 96. Następne teksty ukazały się pod pseudonimami w „Wiadomościach Literackich” (1935), „Kurierze Literacko-Naukowym” (1937, 1939) oraz „Krakowskim Kurierze Wieczornym” (1938).
Po wybuchu II wojny światowej, we wrześniu 1939 wyjechał do Lwowa. W czerwcu 1940 wraz z ojcem zostali wywiezieni w głąb ZSRR. Pracował przy wyrębie lasu w pobliżu Altynaju w rejonie Suchołoże w obwodzie swierdłowskim. Jesienią 1941 przeniósł się do miejscowości Andiżan w Uzbekistanie. Tam od 1942 był wychowawcą w domu dziecka oraz nauczycielem w szkołach polskich. Tam też, w 1945 ożenił się z zesłaną z Warszawy Marią Milberger.
Po powrocie do kraju, w maju 1946 rozpoczął studia polonistyczne na UJ w Krakowie, które ukończył w 1950. Jako student kontynuował pracę dziennikarską, zostając nawet na niecałe dwa lata wicenaczelnym „Przekroju”, którą przerwał, gdy na ostatnich latach powierzono mu prowadzenie zajęć. W 1955 uzyskał w Instytucie Badań Literackich PAN stopień kandydata nauk humanistycznych (w 1956 uznany za doktorat), w 1956 otrzymał tytuł profesora nadzwyczajnego historii literatury polskiej na UJ, a w 1964 został mianowany profesorem zwyczajnym. Zajmował się historią literatury polskiej lat 1864–1939, teorią literatury, metodologią badań literackich, historią nauki o literaturze i krytyki literackiej. W latach 1977–1984 pełnił obowiązki dyrektora Instytutu Filologii Polskiej UJ, a w 1986 został wybrany na członka senatu UJ.
Wieloletni zastępca redaktora naczelnego „Pamiętnika Literackiego” i redaktor Polskiego Słownika Biograficznego, redaktor serii „Biblioteka Studiów Literackich”, członek redakcji naczelnej „Obrazu Literatury Polskiej XIX i XX wieku”.
W latach 1946–1948 należał do PPR, od 1948 należał do PZPR. W 1948 został członkiem ZZLP (od 1949 ZLP). W 1953 podpisał rezolucję ZLP w sprawie procesu krakowskiego. W 1974 wszedł w skład Stowarzyszenia Twórców i Działaczy Kultury „Kuźnica” w Krakowie, w 1976 został członkiem korespondentem, a w 1980 członkiem krajowym rzeczywistym Polskiej Akademii Nauk. W 1989 został członkiem honorowym Towarzystwa Literackiego im. A. Mickiewicza, w 1990 członkiem czynnym Polskiej Akademii Umiejętności, a w 1993 członkiem honorowym Górnośląskiego Towarzystwa Literackiego.
Został pochowany 7 listopada 2013 na Cmentarzu Rakowickim Wojskowym przy ul. Prandoty w Krakowie (kwatera XCVII-17-10).
Jego syn Ryszard Markiewicz (ur. 1948) jest profesorem nauk prawnych, wieloletnim kierownikiem Katedry (wcześniej Instytutu) Własności Intelektualnej Uniwersytetu Jagiellońskiego.
Publikacje.
Współautor (wraz z Andrzejem Romanowskim) słownika cytatów "Skrzydlate słowa" (seria druga – 1998). Prace wybrane Henryka Markiewicza ukazały się w 6 tomach w latach 1995–1998.
Był także autorem autobiograficznej książki "Mój życiorys polonistyczny – z historią w tle" (2002), uzupełnionej dodatkowo wywiadem przeprowadzonym przez Barbarę Łopieńską.
Nagrody i wyróżnienia.
1951- Państwowa Nagroda Naukowa II stopnia,
1953- nagroda Ministra Szkolnictwa Wyższego,
1964- nagroda indywidualna Ministra Szkolnictwa Wyższego,
1972- nagroda indywidualna Ministra Szkolnictwa Wyższego,
1974- nagroda „Życia Literackiego” za osiągnięcia w dziedzinie publicystyki, reportażu, eseistyki i krytyki literackiej,
1976- nagroda Ministra Nauki, Szkolnictwa Wyższego i Techniki II stopnia,
1976- wpis do Księgi Honorowej Zasłużonych Ludzi Ziemi Krakowskiej,
1984- nagroda miasta Krakowa,
1985- nagroda Funduszu Literatury,
1985- nagroda „Życia Literackiego” w dziedzinie eseistyki,
1993- nagroda honorowa krakowskiej filii Fundacji Kultury Polskiej,
1996- doktorat honoris causa Wyższej Szkoły Pedagogicznej (aktualnie Uniwersytet Pedagogiczny) w Krakowie,
1996- doktorat honoris causa Uniwersytetu Gdańskiego,
2001- nagroda Krakowska Książka Miesiąca za książkę biograficzną "Boy-Żeleński,"
2010- specjalna nagroda honorowa im. Kazimierza Wyki.

</doc>
<doc id="541109" url="https://pl.wikipedia.org/wiki?curid=541109" title="Falco">
Falco

Falco, właśc. Johann (Hans) Hölzel (ur. 19 lutego 1957 w Wiedniu, zm. 6 lutego 1998 w Puerto Plata w Dominikanie) – austriacki wokalista i muzyk.
Znany jako wykonawca utworów, takich jak „Der Kommissar”, „Rock Me Amadeus”, „Jeanny” czy „Out of the Dark”.
Życiorys.
Wczesne lata.
Urodził się 19 lutego 1957 w Wiedniu w dzielnicy Margareten jako jedyny z trojaczków, który przeżył. Jego matka Maria była wówczas pracownicą pralni, a ojciec Alois – niewykwalifikowanym robotnikiem. Rodzice wcześnie zauważyli muzyczny talent syna, dlatego na czwarte urodziny kupili mu pianino i wysłali go na naukę gry do zawodowej pianisty, która potwierdziła spostrzeżenia rodziców. Niedługo potem profesor wiedeńskiej Akademii Muzycznej nazwał Hansa „małym Mozartem”. W 1963 rozpoczął naukę w katolickiej szkole podstawowej, gdzie w grudniu tego samego roku podczas świątecznej uroczystości pierwszy raz wystąpił publicznie, grając walca „Nad pięknym modrym Dunajem”, a na bis „Wiedeńską krew”. W 1967 kontynuował naukę w Rainergymnasium.
W 1968 jego ojciec odszedł od rodziny, od tamtego czasu syna wychowywały matka, babcia i sąsiadka, którą nazywał „Schlintzi”. W wieku 16 lat opuścił szkołę. Przez jakiś czas chwytał się różnych zajęć, kupił też swoją pierwszą gitarę basową i jako basista zaczął występować z grupą Umspannwerk. Poza tym przez trzy semestry uczęszczał do Wiedeńskiego Konserwatorium Jazzowego.
Kariera zawodowa.
W 1977 wyjechał do Berlina Zachodniego, podążając śladami swojego idola, Davida Bowie. Spędził tam ponad rok, grając w różnych zespołach rockowych. Po powrocie do Wiednia rozpoczął występy w grupie Hallucination Company, tzw. teatrze rockowym. W tym czasie, podczas jednej z tras koncertowych, przybrał pseudonim artystyczny „Falco” na cześć NRD-owskiego skoczka narciarskiego, Falko Weisspfloga. Niedługo potem Stefan Weber, lider kultowego w Austrii anarchistycznego teatru rockowego Drahdiwaberl, zaprosił do współpracy kilku muzyków z Hallucination Company, w tym Falco.
W 1979 napisał autorski utwór „Ganz Wien”, będący satyrą na zjawisko narkomanii. Używany z początku jako przerywnik na koncertach Drahdiwaberl, z czasem stał się przebojem wiedeńskiej sceny nowej fali. Falco zwrócił na siebie uwagę Markusa Spiegla, ówczesnego szefa wytwórni płytowej GIG Records, który podpisał z nim kontrakt jako artystą solowym oraz przedstawił go kompozytorowi Robertowi Pongerowi. Współpraca Falco z Pongerem zaowocowała najpierw singlem „Der Kommissar”, który stał się sztandarowym utworem Neue Deutsche Welle i obiegł świat w ilości 7 mln egzemplarzy. Następnie wydał album pt. "Einzelhaft", który osiągnął sukces komercyjny i uczynił z 25-latka międzynarodową gwiazdę i milionera. Dla Falco ten nagły awans oznaczał przede wszystkim stres, że nie uda mu się ponownie przeskoczyć wysoko ustawionej poprzeczki i szybko odejdzie w zapomnienie. Wówczas zaczęły się jego pierwsze problemy alkoholowe. Wydał album pt. "Junge Roemer", który w porównaniu z poprzednią okazał się niewypałem sprzedażowym, jednak w późniejszych latach zaczął być uważany za kultowy. Wydarzeniem bez precedensu było pierwsze w historii niemieckojęzycznego popu sfilmowanie płyty w pełnometrażowym show dla telewizji pt. "Helden von heute". W 1985 opuścił Roberta Pongera i rozpoczął współpracę z braćmi Bolland.
Ówczesna popularność filmu Miloša Formana "Amadeusz" zainspirowała Falco do napisania piosenki ukazującej postać Mozarta z zupełnie nowej strony. Muzykę skomponowali Rob i Ferdi Bolland. „Rock Me Amadeus” natychmiast opanował austriackie i niemieckie listy przebojów, w jakiś czas później stał się też numerem 1 w Wielkiej Brytanii, a w marcu 1986 jako pierwszy w dziejach artysta niemieckojęzyczny Falco zajął z tym utworem pierwsze miejsce na liście przebojów w USA. Następny singiel z wydanego rok wcześniej albumu "Falco 3", czyli „Vienna Calling”, zajął tam na 18. miejsce, a sam album (po ponownym wydaniu w 1986) – na trzecie miejsce na amerykańskiej liście sprzedaży. Kolejnym wielkim sukcesem, chociaż już nie na skalę światową, okazał się utwór „Jeanny” – wówczas bojkotowany przez stacje radiowe i telewizyjne za propagowanie przemocy – stał się największym skandalem, a także największym przebojem 1986 roku w Niemczech.
Latem 1985, w czasie, gdy „Rock me Amadeus” święcił wczesne triumfy, Hölzel poznał w Grazu swoją późniejszą żonę, Isabellę Vitkovič, która jeszcze wówczas była zamężna. Mimo to zostali parą i niemal natychmiast Isabella oświadczyła, że jest w ciąży. 13 marca 1986 urodziła im się córka, Katharina Bianca, której zadedykował swój czwarty album pt. "Emotional", zawierający m.in. drugą część piosenki „Jeanny” – „Coming Home (Jeanny Part 2, Ein Jahr Danach)”.
Pod koniec 1987 nagrał w duecie z Brigitte Nielsen singiel „Body next to body”. To przedsięwzięcie nie zakończyło się artystycznym sukcesem, a jedynie krótkotrwałym romansem. Także kolejna płyta, "Wiener Blut" stworzona częściowo we współpracy z duetem producentów Mende/de Rouge i częściowo z Bollandami cieszyła się bardzo niewielkim zainteresowaniem odbiorców. Po zaledwie jednym koncercie anulowano zaplanowaną na 1988 rok trasę koncertową Falco. 17 lipca 1988 poślubił Isabellę Vitkovič w Los Angeles podczas utrzymanej w sekrecie uroczystości, o którym nie wiedziała nawet matka Hansa. Falco twierdził, iż zrobił to dla dobra dziecka. Po 309 dniach małżeństwa para wzięła rozwód.
W 1990 wraz z Robertem Pongerem nagrał nowatorski album pt. "Data de groove", który jednak przeszła bez echa. Dopiero w 1992 album "Nachtflug" został doceniony. Ten sukces nie mógł się równać z poprzednimi, był to jednak udany powrót. Falco wyruszył w pierwszą od sześciu lat trasę koncertową i 27 lipca 1993 wystąpił w Wiedniu na Donauinselfest przed 100 tysiącami widzów. W tym samym roku dowiedział się też, że nie jest biologicznym ojcem Kathariny Bianki. W 1995 pod pseudonimem T»MA powrócił na szczyty list przebojów z singlem „Mutter, der Mann mit dem Koks ist da”, utrzymanym w stylu techno. W tym samym roku prowadził też warsztaty w Wiedeńskiej Szkole Poezji (Schule für Dichtung). Ostatnim wydanym za jego życia singlem był „Naked” z 1997, wyprodukowany przez Torstena Boergera.
Śmierć.
Wiosną 1996 przeniósł się do Dominikany, gdzie zamieszkał w willi w Hazienda Resort w miasteczku Puerto Plata. Przez blisko dwa lata pracował nad nowym albumem, który pierwotnie miał nosić tytuł "Egoisten". Ciągle był niezadowolony z ostatecznego brzmienia nagrań, ulepszał je i zmieniał. Nie do końca wiadomo, czy płyta "Out of the dark (into the light)", jak ją ostatecznie nazwano, była zgodna z jego zamierzeniami, gdyż 6 lutego 1998 Falco zginął w wypadku. Ok. godz. 16.40 wjechał samochodem Mitsubishi Montero w rozpędzony autobus na szosie w Puerto Plata. Podczas sekcji stwierdzono we krwi 1,5‰ alkoholu, tetrahydrokannabinol oraz wyjątkowo dużą ilość kokainy. Falco był jedyną ofiarą tego wypadku.
Wydarzenia pośmiertne.
Ciało Hansa Hölzela zostało przetransportowane do Wiednia samolotem nazwanym później „Falco”. Pogrzeb odbył się na Cmentarzu Centralnym w Wiedniu i wzięło w nim udział wiele tysięcy ludzi. Album "Out of the Dark" został wydany w miesiąc po śmierci artysty, a tytułowa piosenka, opowiadająca właśnie o śmierci (pełno w niej jednoznacznych sformułowań jak „muszę umrzeć, aby żyć”), natychmiast zaczął szturmować szczyty list przebojów.
W 1999 wydano singel „Push, push”, do którego nakręcono teledysk zmontowany w taki sposób, żeby wyglądał na „żywy” koncert. Wydano także płytę z niepublikowanymi dotąd utworami Falco pod tytułem "Verdammt wir leben noch". W tym samym roku bracia Bolland wydali singel pt. Bolland&amp;Bolland feat. Alida „Tribute to Falco” - jako epitafium dla artysty.
W 2000 roku Theater des Westens z Berlina wystawił musical o nazwie "Falco meets Amadeus", nieco fantastyczną opowieść o życiu Falco, ilustrowaną jego piosenkami.
Nawiązania do twórczości i samej osoby Falco, który czasami lubił nazywać siebie „ojcem chrzestnym białego rapu”, można znaleźć między innymi w piosence grupy Bloodhound Gang pt. „Mope” z 2000 oraz w utworze „NDW 2005” z 2005 roku niemieckiego rapera Fler.
W 2008 roku został nakręcony film biograficzny o życiu Falco pt. "Falco – Verdammt wir leben noch!" („Falco – cholera jeszcze żyjemy!”). Reżyserem filmu jest Thomas Roth, a rolę Falco zagrał Manuel Rubey.
W grudniu 2009 roku, została wydana płyta "The Spirit Never Dies", zawierająca 8 niepublikowanych piosenek, które nie zostały umieszczone na albumie "Wiener Blut", oraz trylogia Jeanny, w tym część finałowa - „The Spirit Never Dies (Jeanny Final)”, natomiast w zawartej na płycie trylogii brakuje utworu „Jeanny III (Wo bist du?)”.

</doc>
<doc id="541110" url="https://pl.wikipedia.org/wiki?curid=541110" title="Cajun">
Cajun

Cajun lub Cadien – osoba należąca do francuskojęzycznej grupy etnicznej („Cajuns”) zamieszkującej wybrzeże Zatoki Meksykańskiej w USA. W większości zamieszkują 22 południowe parafie stanu Luizjana (ten obszar nazywany jest Akadianą). „Cajun” to także nazwa dialektu, kultury i muzyki tej ludności.
Pochodzenie.
Pierwsi osadnicy z Francji (Bretania, Normandia, Île-de-France) przybyli do Luizjany w drugiej połowie XVII wieku. Kolejna fala osadnictwa to uciekinierzy z Akadii, czyli francuscy osadnicy wysiedleni w drugiej połowie XVIII wieku przez władze Wielkiej Brytanii z wybrzeży obecnej wschodniej Kanady (Nowa Szkocja, Wyspa Księcia Edwarda i Nowy Brunszwik). Nazwa „Cadien” to skrót od „Acadien” (czyli mieszkaniec Akadii).
Potem przybyli kolejni uciekinierzy z terenu obecnego Haiti. W XVIII wieku zaczął się formować język i kultura "cajun" na podstawie francuskiej z domieszką języka hiszpańskiego. „Cajuns” byli zawsze ubogimi rolnikami, myśliwymi, rybakami lub drobnymi rzemieślnikami; tzw. „biednymi białymi południowcami” (ang. "southern poor whites"). Odrębną grupą są tzw. Kreole; to przeważnie Francuzi niepochodzący z Akadii i najczęściej zamożni mieszkańcy miast (obecnie Kreolami nazywa się także miejscowych Afroamerykanów).
Charakterystyka.
"Cajuns" liczą około 600 tys. osób, 75% z nich zamieszkuje Luizjanę (głównie parafie: Acadia, Evangeline, Iberia, Lafayette, St. Landry, St. Martin, St. Mary i Vermilion), pozostali także inne stany na wybrzeżu Zatoki Meksykańskiej (południowy Teksas, Alabama i Missisipi), mówią dialektem języka francuskiego (uważanym czasem za odrębny język romański) z naleciałościami hiszpańskimi, włoskimi i miejscowych języków indiańskich. Ich dialekt ma wiele zapożyczeń z języka angielskiego; wymowa również stała się bardziej podobna do angielskiej niż francuskiej. Tym dialektem posługuje się coraz mniej osób (obecnie 61% "Cajuns"); wypierany jest przez język angielski. "Cajuns" są w większości wyznawcami katolicyzmu.
Od początku XX wieku "Cajuns" coraz bardziej asymilowali się w społeczeństwie amerykańskim. Obecnie teren ich osadnictwa to głównie bagienne lasy cypryśnikowe (zwane „Bayou”) w delcie Missisipi (okolice miast: Lafayette i Lake Charles), gdzie mieszkają w charakterystycznych, drewnianych chatach na palach. Mają własne pieśni i muzykę (tzw. "zydeco" lub "zaricot"), łączącą elementy soulu, rhythm and bluesa i bluesa. Tradycje to uroczyste świętowanie „Mardi Gras” (ostatniego dnia karnawału) i przestrzeganie wielkiego postu. Według legendy wilkołak – Rougarou – zabija tych, którzy nie poszczą w tym okresie. Popularni są uzdrowiciele – tzw. "traiteurs", którzy „leczą” dotykiem rąk. Niektóre tradycyjne potrawy "Cajuns", np. jambalaya i gumbo, stały się popularne w USA.

</doc>
<doc id="541111" url="https://pl.wikipedia.org/wiki?curid=541111" title="Andrzej Szuba">
Andrzej Szuba

Andrzej Szuba (ur. 22 marca 1949 w Gliwicach) – polski poeta, tłumacz poezji amerykańskiej, brytyjskiej i irlandzkiej, m.in. Walta Whitmana, Ezry Pounda, Lawrence’a Ferlinghettiego, Medbh McGuckian.
Ukończył studia anglistyczne na Uniwersytecie Jagiellońskim, jest stałym współpracownikiem „Literatury na Świecie” i innych periodyków oraz członkiem PEN-Clubu i Stowarzyszenia Pisarzy Polskich. Pracuje jako lektor języka angielskiego na Uniwersytecie Śląskim w Katowicach. Mieszka w Katowicach.

</doc>
<doc id="541115" url="https://pl.wikipedia.org/wiki?curid=541115" title="Ahn Eak-tae">
Ahn Eak-tae



</doc>
<doc id="541116" url="https://pl.wikipedia.org/wiki?curid=541116" title="Hala Lipowska">
Hala Lipowska

Hala Lipowska – rozległa polana na południowo-wschodnim stoku Lipowskiego Wierchu (1324 m), na obszarze Żywieckiego Parku Krajobrazowego. W przeszłości była intensywnie użytkowana pastersko, stąd tradycyjna nazwa „hali”, niemająca jednak nic wspólnego z halą jako piętrem roślinnym w górach. Drugi człon nazwy pochodzi od lip, które dawniej zapewne tutaj rosły. Poniżej dolnego, południowo-wschodniego krańca Hali Lipowskiej znajduje się druga, przylegająca do niej polana, na mapie Geoportalu podpisana jako Toczysko. Wraz z nią Hala Lipowska rozciąga się od wysokości około 1150 po 1290 m. Obecnie obydwie te polany obejmuje się wspólną nazwą Hala Lipowska.
Na górnym skraju Hali Lipowskiej, pod lasem znajduje się schronisko PTTK na Hali Lipowskiej. Wybudowała go w latach 1931–1932 niemiecka organizacja Beskidenverein. Obiekt stanowił konkurencję dla schroniska na Hali Rysiance. Po II wojnie światowej przejęło je Polskie Towarzystwo Tatrzańskie, a później Polskie Towarzystwo Turystyczno-Krajoznawcze.
Wypasu na hali zaprzestano już dawno. Pozostałością po nim jest drewniany krzyż, przy którym dawniej odprawiano msze święte dla pasterzy z tej hali i z innych okolicznych. Obecnie krzyż odnowiono, wybudowano obok kaplicę i zamontowano głaz pamiątkowy, przy którym kończy się Droga Światła upamiętniająca biskupa krakowskiego Karola Wojtyłę, który bywał na Hali Lipowskiej.
Z polany widać panoramę Tatr, Małej Fatry oraz Beskidu Żywieckiego. Zimą na polanie działa orczykowy wyciąg narciarski.

</doc>
<doc id="541117" url="https://pl.wikipedia.org/wiki?curid=541117" title="Lipowska">
Lipowska



</doc>
<doc id="541119" url="https://pl.wikipedia.org/wiki?curid=541119" title="Albańska Wikipedia">
Albańska Wikipedia

Albańska Wikipedia – edycja Wikipedii w języku albańskim, która wystartowała 13 października 2003. Na 3 stycznia 2021 albańska Wikipedia miała 84 202 artykułów, co dawało jej 75. pozycję wśród wszystkich wersji językowych.

</doc>
<doc id="541123" url="https://pl.wikipedia.org/wiki?curid=541123" title="Julio Cruz">
Julio Cruz

Julio Ricardo Cruz (ur. 10 października 1974 w Santiago del Estero) – argentyński piłkarz grający na pozycji napastnika.
Życiorys.
Zawodową karierę zaczynał w CA Banfield, gdzie początkowo był ogrodnikiem; stąd wziął się jego przydomek El Jardinero. W 1996 przeszedł do Club Atlético River Plate (mistrzostwo kraju 1996 i 1997). W 1997 wyjechał do Europy i został zawodnikiem Feyenoordu – mistrzostwo Holandii w 1999. W następnym roku odszedł do włoskiej Bologni, zawodnikiem tego klubu był do 2003, kiedy to odszedł do Mediolanu. Z Interem triumfował w Pucharze Włoch w 2005 i 2006 oraz zdobywał scudetto (2006, 2007). Z końcem czerwca 2009 roku po wygaśnięciu kontraktu pożegnał się z drużyną Nerazzurrich. 31 lipca 2009 podpisał kontrakt z S.S. Lazio i 30 sierpnia strzelił oba gole w zwycięskim 2:1 meczu ligowym z Chievo Werona. Po sezonie 2009/2010 został wolnym zawodnikiem.
W reprezentacji debiutował 2 kwietnia 1997 w meczu z Boliwią. W kadrze rozegrał dotychczas ponad 20 spotkań. Zagrał na MŚ 2006.
Ze względu na pochodzenie przodków posiada również obywatelstwo hiszpańskie.

</doc>
<doc id="541126" url="https://pl.wikipedia.org/wiki?curid=541126" title="Przełożeni generalni Stowarzyszenia Misji Afrykańskich">
Przełożeni generalni Stowarzyszenia Misji Afrykańskich



</doc>
<doc id="541127" url="https://pl.wikipedia.org/wiki?curid=541127" title="Deadsoul Tribe">
Deadsoul Tribe

Deadsoul Tribe - austriacka grupa muzyczna wykonująca metal progresywny. Powstała w 2001 roku w Wiedniu.

</doc>
<doc id="541129" url="https://pl.wikipedia.org/wiki?curid=541129" title="Olinowanie półstałe">
Olinowanie półstałe

Olinowanie półstałe – stosowana dawniej kategoria olinowania pośrednia pomiędzy olinowaniem stałym a ruchomym, obejmująca dawniej następujące liny: topenantę, dirk i baksztag. Obecnie baksztag zalicza się do olinowania stałego, zaś topenantę do ruchomego.

</doc>
<doc id="541132" url="https://pl.wikipedia.org/wiki?curid=541132" title="Amanda Hopmans">
Amanda Hopmans

Amanda Hopmans (ur. 11 marca 1976 w Goirle) – holenderska tenisistka.
W lutym 1994 roku otrzymała status profesjonalny. Była sklasyfikowana na 72. miejscu w rankingu singlowym WTA (1 listopada 1999). W tym samym roku osiągnęła najlepsze wielkoszlemowe rezultaty: drugą rundę w Wimbledonie i US Open. Miała szansę wygrać jeden turniej singlowy, w Warszawie, jednak przegrała pojedynek finałowy. Dwukrotnie była w półfinałach (Auckland 2000 i Prościejów 1999) i raz w ćwierćfinale (Budapeszt 1999). Raz w finale imprezy deblowej w Estoril w parze z Torrens-Valero. Reprezentantka Holandii w Pucharze Federacji w latach 1998–2001 oraz na Igrzyskach Olimpijskich w 2000 roku.
W tenisa zaczęła grać w wieku dziewięciu lat. Jej trenerem był Michael van den Berg. Preferowała nawierzchnię ziemną. Podziwiała Pete’a Samprasa. Była trzykrotną narodową mistrzynią Holandii.

</doc>
<doc id="541133" url="https://pl.wikipedia.org/wiki?curid=541133" title="Stan nadzwyczajny">
Stan nadzwyczajny

Stan nadzwyczajny – nadzwyczajny reżim prawny, którego celem jest odwrócenie lub umniejszenie skutków szczególnych zagrożeń, jeżeli zwykłe środki konstytucyjne są niewystarczające.
Rodzaje stanów nadzwyczajnych.
Według Konstytucji RP z 1997 r. mogą być wprowadzone 3 rodzaje stanów nadzwyczajnych:
Stan nadzwyczajny może być wprowadzony tylko na podstawie ustawy, w drodze rozporządzenia, które podlega dodatkowemu podaniu do publicznej wiadomości (zasada legalności). Decyzje podjęte w wyniku wprowadzenia stanu nadzwyczajnego muszą odpowiadać stopniowi zagrożenia (zasada proporcjonalności) i powinny zmierzać do jak najszybszego przywrócenia normalnego funkcjonowania państwa (zasada efektywności).
Wyrównywanie strat majątkowych.
Konstytucja stanowi (art. 228 ust. 4), że wyrównaniu podlegają jedynie straty majątkowe, tj. damnum emergens (a nie także utracone korzyści – lucrum cessans), i tylko takie, które wynikają z ograniczenia w czasie stanu nadzwyczajnego wolności i praw człowieka i obywatela. Szczegóły określa ustawa o wyrównywaniu strat majątkowych (op. cit.).

</doc>
<doc id="541136" url="https://pl.wikipedia.org/wiki?curid=541136" title="Wikipedia arabskojęzyczna">
Wikipedia arabskojęzyczna

Wikipedia arabskojęzyczna (ar. ويكيبيديا العربية; "Wikibidija al-Arabijja") – arabskojęzyczna wersja Wikipedii. 9 marca 2013 roku miała 217 616 artykułów i 604916 użytkowników, z czego aktywnych było 2864. Wystartowała 9 lipca 2003 roku. Jest pierwszą encyklopedią w języku semickim, która przekroczyła 100 tys. artykułów z dniem 25 maja 2009, przekroczyła również 1 mln artykułów w dniu 17 listopada 2019.

</doc>
<doc id="541137" url="https://pl.wikipedia.org/wiki?curid=541137" title="Barbara Rittner">
Barbara Rittner

Barbara Rittner (ur. 25 kwietnia 1973 w Krefeldzie) – niemiecka tenisistka.
W 1993 roku sklasyfikowana na 24 miejscu rankingu singlistek. Dotarła do czwartej rundy French Open 1996. Wygrała dwa turnieje WTA, w 2001 Antwerpia i 1992 Schenectady. Trzy tytuły deblowe, ostatni z 2002 roku z Dubaju. Reprezentantka Niemiec w Pucharze Federacji i Igrzyskach Olimpijskich w 1992 roku. Jako juniorka, w 1991 roku wygrała Wimbledon.

</doc>
<doc id="541138" url="https://pl.wikipedia.org/wiki?curid=541138" title="The Dillinger Escape Plan">
The Dillinger Escape Plan

The Dillinger Escape Plan - amerykańska grupa wykonująca szeroko pojętą muzykę rockową charakteryzującą się złożonością kompozycji i wpływami jazzu. Grupa powstała w 1997 roku w Morris Plains w stanie New Jersey w USA. Nazwa zespołu pochodzi od nazwiska przestępcy Johna Dillingera. Do 2010 roku ukazały się cztery albumu zespołu oraz kilka pomniejszych wydawnictw pozytywnie ocenianych zarówno przez fanów, jak i krytyków muzycznych.
Redakcja tygodnika New Musical Express określiła The Dillinger Escape Plan "najbardziej niebezpieczną grupą", a magazyn Kerrang! uznał za "najlepszy zespół koncertowy na naszej planecie".
Historia.
Zespół The Dillinger Escape Plan powstał w 1997 roku w Morris Plains w stanie New Jersey po rozwiązaniu tria rockowego Arcane. Wkrótce potem zespół nagrał demo "The Dillinger Escape Plan", które ukazało się w formie minialbumu nakładem Now or Never Records tego samego roku. 22 października 1998 roku nakładem Relapse Records ukazał się drugi minialbum formacji pt. "Under the Running Board". 
20 maja 1999 roku ukazał się split The Dillinger Escape Plan wraz z grupą Nora. 28 września tego samego roku nakładem Hydra Head Records ukazał się debiutancki album zespołu pt. "Calculating Infinity". Również w 1999 roku ukazał się split nagrań The Dillinger Escape Plan wraz z Drowningman. Pod koniec 2001 roku do zespołu dołączył wokalista Greg Puciato, który zastąpił Dimitria Minakakisa. 
W marcu 2002 roku muzycy w nowym składzie odbyli europejską trasę koncertową poprzedzając występy System of a Down. 27 sierpnia tego samego roku nakładem Epitaph Records ukazał się trzeci minialbum pt. "Irony Is a Dead Scene". Gościnnie na płycie partie wokalne zarejestrował Mike Patton znany z występów w grupie Faith No More. 3 stycznia 2003 roku ukazał się pierwszy album koncerty formacji pt. "Cursed, Unshaven and Misbehavin': Live Infinity". 20 lipca 2004 roku nakładem Relapse Records ukazał się drugi album grupy pt. "Miss Machine". Wydanie płyty poprzedził teledysk do utworu "Panasonic Youth" w reżyserii Josha Grahama. 
13 czerwca 2006 roku nakładem Relapse Records ukazał się czwarty minialbum zatytułowany "Plagiarism". Latem 2007 roku z zespołu odszedł perkusista Chris Pennie, którego zastąpił Gil Sharon znany z występów w Stolen Babies. W nowym składzie zespół rozpoczął prace nad kolejnym albumem. 5 listopada tego samego roku nakładem Relapse Records ukazał się trzeci album zespołu pt. "Ire Works". Gitarzysta Ben Weinman o płycie wypowiedział się w następujący sposób: "Od zawsze najważniejsza była dla nas swoboda wyrazu, możliwość pójścia w dowolnymi kierunku. Myślę też, że na tym albumie udało nam się w końcu określić nasz styl od początku do końca. Z tak zróżnicowaną muzyką czujemy się najlepiej. Są tu utwory niewiarygodnie szybkie, ale i zupełnie inne. Jesteśmy z tego bardzo dumni. Ta różnorodność to klucz do zrozumienia tego, co robimy".
W lipcu 2009 roku The Dillinger Escape Plan wystąpił w ramach festiwalu Knock Out Festival w Krakowie. Natomiast w sierpniu muzycy rozpoczęli nagrania nowego albumu. Prace zostały zakończone w listopadzie. Płyta została zrealizowana w kalifornijskim Orange County we współpracy z producentem muzycznym Steveem Evettsem. 23 marca 2010 roku nakładem wytwórni muzycznych Season of Mist i Party Smasher ukazał się czwarty album The Dillinger Escape Plan zatytułowany "Option Paralysis". W ramach promocji wydawnictwa zrealizowany został teledysk do utworu "Farewell, Mona Lisa". Wokalista zespołu Greg Puciato o albumie wypowiedział się w następujący sposób: "Z całą pewnością to nasz najmroczniejszy album. Rozumiem przez to, że dobór tematyki tekstów, ale również samych dźwięków jest bardziej złowieszczy i zakręcony w porównaniu do naszych wcześniejszych produkcji. Nawet te bardziej melodyjne utwory są trudniejsze, bardziej intensywne i zgrzytliwe niż kiedyś. To właśnie oznacza dla mnie termin "ciężki". 14 maja 2013 roku ukazał się piąty studyjny album "One of Us Is the Killer". Zespół odbył trasę koncertową promującą album po Europie, odwiedzając Polskę. Zespół zagrał dwa koncerty; 12 października w krakowskim klubie „Kwadrat”, a dzień później w warszawskiej „Progresji”.
Po zakończeniu tourne związanego z albumem "Dissociation" zespół zakończy swoją działalność.
Planowany koncert w Krakowskim klubie „Kwadrat”, który miał odbyć się 12 lutego 2017 został odwołany z powodu wypadku zespołu na drodze krajowej nr 1 koło Radomska.

</doc>
<doc id="541140" url="https://pl.wikipedia.org/wiki?curid=541140" title="Wikipedia baskijskojęzyczna">
Wikipedia baskijskojęzyczna

Wikipedia baskijskojęzyczna – baskijska edycja językowa Wikipedii, założona 7 listopada 2003 roku.
5 lutego 2007 miała ona 15 900 artykułów i była czterdziestą drugą Wikipedią pod względem liczby artykułów. 19 października 2008 Wikipedia baskijskojęzyczna miała 31 009 artykułów.

</doc>
<doc id="541142" url="https://pl.wikipedia.org/wiki?curid=541142" title="Skalne Grzyby">
Skalne Grzyby

Skalne Grzyby (niem. "Goldbacher Felsen") – skupisko skał w Górach Stołowych, w Sudetach Środkowych, w południowo-zachodniej Polsce.
Położenie i opis.
Skalne Grzyby znajdują się w południowo-wschodnim fragmencie stoliwa Gór Stołowych. Ciągną się wzdłuż dolnego piętra Gór Stołowych między Batorowem a Radkowskimi Skałami po południowo-zachodniej stronie wierzchowiny.
Jest to grupa oryginalnie ukształtowanych w różnym zagęszczeniu form skalnych, rozrzuconych na wysokości ok. 680–700 m n.p.m. i ciągnących się na długości około 2 km, często ustawionych piętrowo na sobie. Skałki mają kształty grzybów, maczug, baszt i bram. Szereg form skalnych posiada własne nazwy, są to np. "Borowik", "Skalne Wrota", "Zrośnięte Grzyby", "Pingwinki", "Piętrowe Grzyby".
Budowa.
Grupa skalna "Skalne Grzyby" – powstała w wyniku erodowania ławic piaskowca na krawędzi wierzchowiny. Są to formy skalne zbudowane z piaskowców i nieprzepuszczających wody margli i łupków. Przed orogenezą stanowiły dno morza.
Turystyka.
Do Skalnych Grzybów najłatwiej dojść z Batorowa szlakiem żółtym (ok. 30 minut) lub z Wambierzyc szlakiem niebieskim (ok. 70 minut), a także z parkingu przy Szosie Stu Zakrętów szlakiem czerwonym (ok. 70 min).
Szlak niebieski wiodący przez Skalne Grzyby z reguły jest rzadziej uczęszczany. W wielu miejscach pomiędzy drzewami pojawiają się widoki w kierunku Wzgórz Ścinawskich.
W latach 50. XX wieku silna wichura, powalając część lasu, odsłoniła Skalne Grzyby.

</doc>
<doc id="541144" url="https://pl.wikipedia.org/wiki?curid=541144" title="Handlová">
Handlová

Handlová (węg. "Nyitrabánya", do 1907 "Handlova", niem. "Krickerhau") – miasto na Słowacji, w kraju trenczyńskim, w powiecie Prievidza. Około 17,8 tys. mieszkańców.
Leży w Kotlinie Handlowskiej, nad rzeką Handlovka, ok. 16 km na południowy wschód od miasta Prievidza.
W mieście rozwinął się przemysł chemiczny.
Ośrodek wydobycia węgla brunatnego, w mieście znajduje się kopalnia węgla brunatnego Handlová.

</doc>
<doc id="541147" url="https://pl.wikipedia.org/wiki?curid=541147" title="Christiane Mercelis">
Christiane Mercelis

Christiane Mercelis (ur. 5 października 1931) – belgijska tenisistka, zwyciężczyni wielkoszlemowego turnieju juniorskiego.
Reprezentantka Belgii w Pucharze Federacji w latach 1963–1964 oraz 1966–1969. Była najstarszą belgijską tenisistką występującą w Pucharze Federacji, miała 37 lat i 226 dni.
W erze open tylko raz grała w seniorskim turnieju wielkoszlemowym, w 1968 w Wimbledonie; swój występ zakończyła na pierwszej rundzie. Przed okresem ery open występowała na kortach wielkoszlemowych w Paryżu i Londynie.

</doc>
<doc id="541150" url="https://pl.wikipedia.org/wiki?curid=541150" title="Wikipedia bułgarskojęzyczna">
Wikipedia bułgarskojęzyczna

Wikipedia bułgarskojęzyczna () – bułgarska edycja językowa Wikipedii, założona 6 grudnia 2003 roku. 24 listopada 2005 w Wikipedii bułgarskojęzycznej napisano 20 000 artykuł, co spowodowało, że przesunęła się wtedy w rankingu największych Wikipedii na 21. miejsce. 26 grudnia 2007 Wikipedia bułgarskojęzyczna przekroczyła 50 000 artykułów. 8 listopada 2008 miała 64 382 artykuły i zajmowała 33. miejsce w rankingu największych Wikipedii.
Problemy z tworzeniem artykułów.
Bułgarskojęzyczna edycja Wikipedii jest obecnie jedną z najwolniej rozwijających się Wikipedii. Całkowita liczba aktywnych uczestników (tych z liczbą edycji przekraczających 100/miesiąc) spadła do dziesięciu. Całkowita liczba artykułów w tej edycji wzrasta co miesiąc o około 4,5% powodując utratę dwudziestego pierwszego miejsca w rankingu. Dodatkowo liczba artykułów o wielkości 2 KB (tzw. ) szacowana jest na około 3 tysiące.

</doc>
<doc id="541151" url="https://pl.wikipedia.org/wiki?curid=541151" title="Pezinok">
Pezinok

Pezinok – miasto powiatowe w zachodniej Słowacji, u podnóża Małych Karpat, około 20 km na północny wschód od Bratysławy. Około 21,2 tys. mieszkańców. Słynie z winnic przynależących do obszaru Winnic Małokarpackich, wyrabiających jedne z najlepszych markowych win na Słowacji. Pierwsza wzmianka o miejscowości pochodzi z 1208 roku. W mieście rozwinął się przemysł winiarski, ceramiczny oraz drzewny.
Postacie związane z miastem.
W Pezinku urodziło się wielu znaczących przedstawicieli słowackiej myśli religijnej i historycznej, artystów, pisarzy i in.:

</doc>
<doc id="541159" url="https://pl.wikipedia.org/wiki?curid=541159" title="Pałac w Natolinie">
Pałac w Natolinie



</doc>
<doc id="541161" url="https://pl.wikipedia.org/wiki?curid=541161" title="Pole wirowe">
Pole wirowe



</doc>
<doc id="541163" url="https://pl.wikipedia.org/wiki?curid=541163" title="Pole bezwirowe">
Pole bezwirowe



</doc>
<doc id="541164" url="https://pl.wikipedia.org/wiki?curid=541164" title="Tunel Wisłostrady">
Tunel Wisłostrady

Tunel Wisłostrady – tunel w Warszawie na lewym brzegu Wisły, na Powiślu, znajdujący się pod Mostem Świętokrzyskim. Tunelem przebiega odcinek Wisłostrady o długości ok. 900 m. W latach 2003–2016 był najdłuższym drogowym tunelem w Polsce.
Budowa.
Budowę tunelu rozpoczęto w kwietniu 2001 roku, zakończono zaś w następnym roku, jednak przez niemal rok był on nieużywany ze względu na niespełnianie wymogów bezpieczeństwa i kilkakrotne odkładanie terminu otwarcia. Wielokrotnie krytykowano za jego budowę władze miasta, uważając go za niepotrzebny wydatek. Budowa tunelu kosztowała ok. 210 mln zł – o ok. 30 mln zł więcej niż planowano.
Na czas budowy tunelu wybudowano specjalną jezdnię na nabrzeżu Wisły, popularną wśród dla rolkarzy, rowerzystów i spacerowiczów. Po oddaniu do użytku tunelu, jezdnia ta została zamknięta dla ruchu samochodowego, jednakże w wypadku awarii lub kolizji w tunelu, miała służyć jako jego objazd. Stało się tak w sierpniu 2012 roku, kiedy awaria podczas budowy II linii warszawskiego metra wymusiła zamknięcie tunelu. Nad tunelem powstał duży skwer, ze ścieżkami rowerowymi i alejkami.
Otwarcie tunelu nastąpiło w sierpniu 2003 roku. W sierpniu 2012 roku tunel został zamknięty dla ruchu ze względu na wypłukanie ziemi pod tunelem. Awaria nastąpiła w trakcie budowy stacji metra Centrum Nauki Kopernik. Ruch samochodowy prowadzony był objazdami bulwarami wiślanymi oraz Wybrzeżem Kościuszkowskim. Ratusz planował ponowne otwarcie tunelu do końca 2012 roku. Ponowne otwarcie nastąpiło 23 czerwca 2013.
Cel.
Tunel powstał w związku z budową Mostu Świętokrzyskiego. Jezdnia mostu została zaprojektowana tuż nad poziomem jezdni Wisłostrady, wskutek czego przejazd wzdłuż Wisły trzeba było umieścić w tunelu.
Tunel okazał się przydatny – przyspieszył przejazd Wisłostradą w obu kierunkach oraz spowodował, że Most Świętokrzyski stał się mostem lokalnym, przeznaczonym dla dojeżdżających z Pragi do centrum do pracy. Niestety obecnie wyraźnie widać, że tunel jest za krótki – w godzinach popołudniowych zatyka się w kierunku północnym, gdyż skrzyżowanie pod mostem Śląsko-Dąbrowskim ma dość skomplikowany układ świateł.
Konstrukcja.
Dwunawowy tunel drogowy, po trzy pasy ruchu w każdą stronę. W kierunku południowym tunel ma 930 m, zaś w kierunku północnym 889 m. Tunel wyposażony jest w systemy szybkiego oddymiania i wentylacji, oraz specjalne urządzenia zapewniające łączność odpowiednim służbom podczas akcji ratowniczych. W każdym z tuneli mniej więcej w połowie znajduje się przystanek autobusowy.
Strop tunelu lekko opada na obie strony, dzięki czemu woda nie zatrzymuje się na nim, tylko spływa grawitacyjnie na boki i wsiąka w grunt. Trzy grube i głębokie ściany szczelinowe, na których opiera się tunel, w dolnych partiach mają "zęby", otwory, umożliwiające swobodny spływ wody pod tunelem od strony skarpy do Wisły.
Nad częścią tunelu, na ogromnych, pustych w środku skrzyniach fundamentowych, zbudowano Centrum Nauki Kopernik. Podczas budowy centrum w 2008 część tunelu Wisłostrady odkopano, a wzdłuż niego od strony ul. Wybrzeże Kościuszkowskie zbudowano dodatkowy tunel techniczny na instalacje elektryczne i wodno-kanalizacyjne.

</doc>
<doc id="541166" url="https://pl.wikipedia.org/wiki?curid=541166" title="Wilujsk">
Wilujsk

Wilujsk (ros. "Вилюйск") – miasto w Rosji, w Jakucji; ośrodek administracyjny ułusu Wilujskiego.
Leży na Nizinie Środkowojakuckiej nad rzeką Wiluj, ok. 450 km na północny zachód od Jakucka; 10 tys. mieszkańców (2005). Ośrodek regionu hodowli zwierząt futerkowych; przemysł spożywczy; przystań rzeczna; lotnisko.
Historia.
Osiedle założone w 1634 roku jako zimowisko kozackie "Wierchniewilujskoje". W drugiej połowie XVIII w. roku zesłano tu sporą grupę powstańców (powstanie Pugaczowa), którzy rozbudowali osadę do rozmiarów miasteczka; nazwali je "Oleńsk"; obecna nazwa obowiązuje od 1821 r. W latach 1872 - 1883 przebywał tu na zesłaniu słynny rosyjski pisarz i filozof Mikołaj Czernyszewski.

</doc>
<doc id="541167" url="https://pl.wikipedia.org/wiki?curid=541167" title="Nancy Feber">
Nancy Feber

Nancy Feber (ur. 5 lutego 1976) – belgijska tenisistka.
Reprezentantka Belgii w Fed Cup w latach 1993 oraz 1995–1997. W 1996 roku była 79. zawodniczką świata. Jako juniorka dwukrotnie wygrała wielkoszlemowy French Open (1992 i 1993) i Wimbledon w 1993 roku. W gronie seniorek uzyskała trzykrotnie 3 rundę Wimbledonu w latach 1994–1996. Posługiwała się oburęcznym bekhendem.

</doc>
<doc id="541169" url="https://pl.wikipedia.org/wiki?curid=541169" title="Dr. Slump">
Dr. Slump

 – shōnen-manga napisana i zilustrowana przez Akirę Toriyamę, wydawana na łamach magazynu "Shūkan Shōnen Jump" i w formie tomowej przez wydawnictwo Shūeisha w latach 1980–1984.
Na podstawie mangi powstała również adaptacja anime, za której produkcję odpowiedzialne było Toei Animation. Powstało ogółem 320 odcinków (243 w latach 1981–1986 i 74 w latach 1997–1999).
Manga.
Po raz pierwszy ukazała się w 5 numerze tygodnika "Shūkan Shōnen Jump" w styczniu 1980. Seria składa się z krótkich kilkunastostronicowych rozdziałów, które zazwyczaj nie mają ze sobą związku przyczynowo-skutkowego. Jest to zbiór komediowych gagów, aluzji i cytatów z różnych popkulturowych produktów. Znajdziemy w nich np. Godzillę czy Ultramana. Akira Toriyama kontynuował serię przez cztery kolejne lata do sierpnia 1984 roku.
W Polsce "Dr. Slump" był wydawany przez wydawnictwo JPF, lecz seria została zawieszona po 25 tomikach (18 tomów podzielono na połowy, więc seria początkowo miała liczyć 36 tomików). Ostatni tomik ukazał się w listopadzie 2003 roku. Po prawie 10 latach seria została wznowiona, a 26 tomik ukazał się we wrześniu 2013. Następne mają ukazywać się z miesięczną częstotliwością. W polskiej wersji językowej zostały zmienione imiona bohaterów.
Miejsca.
Pingwinówek (ang. Pinguin Village) – wieś, miejsce zamieszkania Aralki, Jurka, Gaciusia i innych bohaterów.
Wersja Polska.
W Polsce anime było emitowane na antenie RTL 7, od października 1999 w blokach Odjazdowe kreskówki i Siódemka dzieciakom w wersji francuskiej. Wyemitowano 54 odcinki.
Opracowanie: na zlecenie RTL7 STUDIO START ŁÓDŹ
Udźwiękowienie: STUDIO EUROPA
Tekst: Ewa Laubich
Czytał: Paweł Siedlik

</doc>
<doc id="541172" url="https://pl.wikipedia.org/wiki?curid=541172" title="Arseniusz Romanowicz">
Arseniusz Romanowicz

Arseniusz Romanowicz (ur. 30 sierpnia 1910 w Hrubieszowie zm. 9 lutego 2008 w Warszawie) – polski architekt, autor projektów architektonicznych dworców i przystanków kolejowych w Warszawie, obiektów sportowych i innych obiektów użyteczności publicznej.
Życiorys.
Dyplom Politechniki Warszawskiej uzyskał w 1936. Praktykę odbywał w pracowni Stanisława Brukalskiego i Barbary Brukalskiej. 
W latach 1938–1939 pracował w Biurze Budowlanym Dworca Głównego w Warszawie. Podczas II wojny światowej pracował przy remoncie spalonego w 1939 dworca. 
W latach 1950–1976 generalny projektant w Centralnym Biurze Studiów i Projektów Budownictwa Kolejowego w Warszawie.
Został pochowany na cmentarzu Powązkowskim (kwatera 280-1-25).

</doc>
<doc id="541173" url="https://pl.wikipedia.org/wiki?curid=541173" title="Kradzież leśna">
Kradzież leśna

Kradzież leśna – przestępstwo polegające na wyrębie drzewa, tj. oderwaniu rosnącego drzewa od podłoża, np. przy użyciu siekiery, piły lub innym sposobem. Przedmiotem czynu jest drzewo rosnące. Zabór drzew powalonych lub uprzednio ściętych jest kradzieżą zwykłą z art. 278 § 1 kk.
Lasem jest grunt o zwartej powierzchni co najmniej 0,1 ha pokryty roślinnością leśną i przeznaczony do produkcji leśnej lub stanowiący rezerwat przyrody albo wchodzący w skład parku narodowego bądź wpisany do rejestru zabytków.
W przypadku, gdy kradzieży dokonało kilku sprawców, nawiązkę zasądza się od każdego z nich z osobna.
Jeżeli wartość skradzionego drzewa nie przekracza 500 złotych (w latach 2013–2018 1/4 minimalnego wynagrodzenia, natomiast do 2013 r. 75 złotych), sprawca odpowiada za wykroczenie z art. 120 § 1 kw.
Kradzież samych gałęzi (stroiszu), krzewów lub pniaków z cudzego lasu jest zawsze wykroczeniem niezależnie od ich wartości ("art. 148 § 1 pkt 2 kw"), jednak to stanowisko Sądu Najwyższego spotkało się z krytyką doktryny.

</doc>
<doc id="541175" url="https://pl.wikipedia.org/wiki?curid=541175" title="Wyrąb drzewa">
Wyrąb drzewa

Wyrąb drzewa – przestępstwo polegające na ścięciu drzewa rosnącego w cudzym lesie w celu późniejszego przywłaszczenia go sobie. Zabranie wyrąbanego przez siebie drzewa stanowi oddzielne przestępstwo kradzieży leśnej.
Lasem jest grunt o zwartej powierzchni co najmniej 0,1 ha pokryty roślinnością leśną i przeznaczony do produkcji leśnej lub stanowiący rezerwat przyrody albo wchodzący w skład parku narodowego bądź wpisany do rejestru zabytków.
W przypadku, gdy wyrębu dokonało kilku sprawców, nawiązkę zasądza się od każdego z nich z osobna.
Jeżeli wartość wyrąbanego drzewa nie przekracza 500 złotych (w latach 2013–2018 1/4 minimalnego wynagrodzenia, natomiast do 2013 r. 75 złotych), sprawca odpowiada za wykroczenie.
Wyrąb samych gałęzi, krzewów lub pniaków (stroiszu) z cudzego lasu jest odrębnym wykroczeniem ("art. 148 § 1 pkt 1 k.w."). W orzecznictwie Sądu Najwyższego wyrażono pogląd, że czyn taki jest wykroczeniem niezależnie od wartości gałęzi, pniaków itp. Jednak nauka prawa karnego w większości stoi na stanowisku, że wykroczenie z art. 148 § 1 zachodzi tylko wtedy, kiedy wartość wyrąbanych gałęzi itp. nie przekracza 500 złotych. Jeżeli jest wyższa – zachodzi przestępstwo zniszczenia mienia lub kradzieży w zależności od tego, czy sprawca tylko wyrębuje gałęzie, czy robi to po to, by je zabrać w celu przywłaszczenia.
Wyrąb drzewa we własnym lesie dokonany wbrew przepisom regulującym gospodarkę leśną również stanowi odrębny typ wykroczenia.(art. 158 K.w.)

</doc>
<doc id="541176" url="https://pl.wikipedia.org/wiki?curid=541176" title="Tuhaj Bej">
Tuhaj Bej



</doc>
<doc id="541178" url="https://pl.wikipedia.org/wiki?curid=541178" title="Aspera Hiems Symfonia">
Aspera Hiems Symfonia

Aspera Hiems Symfonia – debiutancki album norweskiej black metalowej grupy Arcturus. Cztery utwory z "Constellation" zostały ponownie nagrane i umieszczone jako nowe utwory. Łaciński tytuł albumu znaczy "Symfonia Surowej Zimy".
Teksty utworów opisują norweską przyrodę i związany z nią klimat subpolarny. Część piosenek jest śpiewana po norwesku, część po angielsku. 
Zremsterowana wersja albumu znajduje się na pierwszej płycie kompilacji zespołu "Aspera Hiems Symfonia / Constellation / My Angel"

</doc>
<doc id="541182" url="https://pl.wikipedia.org/wiki?curid=541182" title="Wikipedia katalońskojęzyczna">
Wikipedia katalońskojęzyczna

La Viquipèdia, Wikipedia po Katalońsku (kat. "Viquipèdia en català"), albo Wikipedia po Walencku (wal. "Viquipèdia en valencià"). Katalońskojęzyczna strona Wikipedii. Była de iure trzecią w kolejności stworzoną Wikipedią, zaraz po angielskiej i niemieckiej, a de facto drugą, ponieważ pomimo faktu, że witryna niemiecka została stworzona 16 marca 2001 roku, to przez dwa miesiące była wykorzystywana wyłącznie do dodawania wpisów katalońskich.
Na dzień dzisiejszy - 22.01.2023 - Katalońska wiki jest dwudziesta w rankingu ilości posiadanych artykułów (ponad 700 000, między Serbską - ponad 666 000, a Perską - ponad 944 000. Dla dalszego porównania: najwyższa Angielska wikipedia posiada oszałamiającą liczbę ponad sześciu i pół miliona artykułów). Sam język jest urzędowy jedynie w jednym mikropaństwie (Andora), a on sam mówiony jest przez około 10 milionów osób na całym świecie. Spośród stron Wikipedii o liczbie ponad 100 000 artykułów, wedle dostępnych źródeł, Katalońska Wikipedia jest trzydziesta pierwsza pod względem proporcji czytelnika na artykuł.
Historia.
16 Marca 2001 roku Jimmy Wales ogłosił swoją chęć utworzenia alternatywnych odsłon Wikipedii pisanych w powszechnie używanych językach, wystosowując przełożoną na kataloński petycję od swojego katalońskojęzycznego kolegi. Pierwsze próby powołania Katalońskiej Wiki do życia mają miejsce dnia 16 marca 2001 roku pod adresem deutsche.wikipedia.com i jeszcze tego samego dnia tworzone są pierwsze modyfikacje do portalu katalońskiego. Już następnego dnia pojawił się pierwszy w historii Wikipedii artykuł języku innym niż angielski (dotyczący specyficznego liczydła) i mowa katalońska przez następne pełne sześćdziesiąt trzy dni była jedynym i wyłącznym językiem w jakim publikowane były artykuły na Wikipedii (oprócz angielskiego).
Link kierujący do Wikipedii w języku katalońskim został w końcu zmieniony na ca.wikipedia.org i od 2003 roku owa encyklopedia jest zapisywana w zgodzie z zasadami ortografii Katalońskiej - sama nazwa encyklopedii "Viquipèdia" odzwierciedla tę politykę. Po ożywionej debacie katalońskich i walenckich (Obydwa języki są do siebie bliźniaczo podobne) wikipedystów w sprawie nazwy, ustalono za poprawne używanie obydwu nazw dla encyklopedii, gdzie nazwa "Viquipèdia en català" oraz "Viquipèdia en valencià" zostały ze sobą zrównane.
Linkiem używany w czasie tej epoki był catalan.wikipedia.com, który zmienił się potem w ca.wikipedia.com, a następnie i aż do dzisiaj odnośnik zwie się ca.wikipedia.org. W pewnym momencie zarejestrowana została także strona viquipedia.org (w 2005 roku), która dawała dostęp do Wikipedii po katalońsku.
W roku 2005 odbyła się dyskusja pośród wschodniohiszpańskich wikipedystów w sprawie określenia, czy katalońska odsłona jest równoznaczna z Wikipedią po walencku. Nie doszło wówczas do żadnego konsensusu, jako że większość użytkowników Wikipedii korzystający z Katalońskiej zakłada, że "Wikipedia po Katalońsku" jest nierozerwalnie także i "Wikipedią po Walencku".
Współpraca
W maju 2007 roku zapoczątkowany został projekt współpracy Katalońskiej Wikipedii z Ministerstwem Edukacji dla regionu Katalońskiej Wspólnoty Autonomicznej, którego celem była promocja używania katalońskojęzycznej Wiki przez studentów katalońskich, i zachęcenia do używania jej jako platformy edukacyjnej. Ponad to, inicjatorzy projektu po stronie Wikipedii Katalońskiej wierzyli, że zapoczątkuje to boom na czytanie i tworzenie artykułów w tym języku. Lipiec 2007 był pierwszym rokiem corocznego zjazdu, którego Katalończycy nazywają Viquitrobada. Pierwsza edycja odbyła się w mieście Lleida jako kulturowa stolica Katalonii. Następne Viquitorbady były organizowane w Barcelonie (Biblioteka Narodowa Katalonii), Figueras, Badalonie i Sabadell.
Rozwój Artykułów
W marcu 2003 roku Viquipèdia osiągnęła 1000 artykułów, a ledwo dwa i pół roku później - w październiku 2005 - artykułów było już 10 000.
W jesieni 2009 roku, Wikipedia w języku katalońskim przebiła barierę 200 000 wpisów, choć warto zauważyć fakt, że została czterokrotnie przegoniona przez jej hiszpański odpowiednik. W grudniu 2010 roku osiągnięta została liczba 300 000 artykułów, zaś w kwietniu 2013, było ich już 400 000. Przed piętnastą rocznicą powołania Katalońskiej Wikipedii do życia - 16 marca 2016 - miał miejsce ogromny wysiłek katalońskich wikipedystów, by przed tą datą uhonorować ich Wikipedię liczbą pół miliona artykułów. 11 Marca, ta bariera została przebita.
Dalsza Ewolucja
27 lipca 2014 roku, Jimmy Wales przemówił podczas zakończenia forum IMPULSA, zorganizowanego przez Fundación Principe de Girona. W swoim wykładzie chwalił tę wersję językową Wikipedii, a sam język kataloński podczas tego wydarzenia określił jako "Mały język z ogromną społecznością" w odniesieniu do osób wewnątrz Wikipedii.
Stosunek Katalończyków do loga Wikipedii.
Zwyczajem Katalońskiej Wikipedii jest odzwierciedlać święta w rejonach katalońskojęzycznych w logu Wikipedii, tak samo jak podczas ogłaszania kolejnego kamienia milowego w związku z pełnym numerem artykułów, jakie się pojawiły na Wiki. Ta tradycja kontrastuje z konserwatywniejszym podejściem reszty społeczności Wikipedii do wikipiłki.
Współpraca z Generalitat de Catalunya.
Generalitat de Catalunya - Rząd Katalońskiej Wspólnoty Autonomicznej - współpracuje z ową wikipedią od 2013 roku. Ustalany jest w nim kierunek łączenia wiedzy ustalonej przez Generalitat we wszystkich jego stronach internetowych z wiedzą z portali niezależnych, które mają być użyte w ramach Viquipèdii.
Chronieni umową współpracy, poszczególne departamenty i jednostki tego urzędu organizowały aktualizacje Wikipedii o różnej naturze.
Rząd kataloński poprzez hiszpański departament Edukacji uruchomił tak zwany "Maraton Wikipedii" w ramach uczczenia Dnia Internetu.
W styczniu 2008 roku opublikowano ponad 100 000 artykułów. Sześć miesięcy wcześniej było jeszcze zaledwie 60 000 (Maj 2007). Rozrost Wikipedii miał miejsce dzięki kampanii edukacyjnej ogłoszonej przez rząd regionalny, w którym dopuszczono pisanie artykułów po katalońsku w ramach zajęć lekcyjnych. Minister edukacji, Ernest Maragall, ogłosił 17 maja "Maraton Wikipedii", w ramach którego uczniowie szkół katalońskich mieli sposobność zaznajomienia się z encyklopedią po katalońsku. Jednym z celów Maratonu było, aby uczniowie przed końcem roku pomogli Katalońskiej Wikipedii osiągnąć próg 100 000 artykułów. Cel ten został nieznacznie przestrzelony; osiągnięty z poślizgiem trzech tygodni: 18 stycznia 2008 roku.
Program ten był z jednej strony ważny dla administracji Katalońskiej Wikipedii, aby osiągnąć cel upublicznienia ponad stu tysięcy artykułów w samym 2007 roku oraz powstania nowych i ulepszenia starych artykułów. Z drugiej strony, w interesie strony rządowej było, by większa ilość osób dowiedziała się o projekcie w ich rodzimym języku, a także by przyspieszyć proces przybliżenia internetu do szkół.

</doc>
<doc id="541183" url="https://pl.wikipedia.org/wiki?curid=541183" title="Jenny Byrne">
Jenny Byrne

Jenny Margaret Byrne (ur. 25 lutego 1967 w Perth) – australijska tenisistka, olimpijka z Barcelony (1992).
Zwyciężczyni juniorskiego Australian Open 1985 w grze pojedynczej i podwójnej. W karierze wygrała dwa tytuły deblowe. W 1989 roku sklasyfikowana na 45. miejscu na światowej liście tenisistek WTA. Wielokrotnie osiągała 3 rundę turniejów wielkoszlemowych. Po raz pierwszy miało to miejsce w jej debiucie, w Australian Open 1984, a po raz ostatni w US Open 1993. W 1988 roku zajmowała 27. miejsce w klasyfikacji deblistek. Grała pojedynki z tenisowymi gwiazdami, m.in. z Chris Evert (jedyne spotkanie na Wimbledonie 1985 przegrała w dwóch setach). Regularnie przegrywała z Arantxą Sánchez Vicario i Gabrielą Sabatini.

</doc>
<doc id="541185" url="https://pl.wikipedia.org/wiki?curid=541185" title="Snrna">
Snrna



</doc>
<doc id="541186" url="https://pl.wikipedia.org/wiki?curid=541186" title="Prachrześcijanie">
Prachrześcijanie



</doc>
<doc id="541191" url="https://pl.wikipedia.org/wiki?curid=541191" title="Dekanat olsztyński">
Dekanat olsztyński



</doc>
<doc id="541192" url="https://pl.wikipedia.org/wiki?curid=541192" title="Niurba">
Niurba

Niurba (ros. "Нюрба") – miasto w Rosji, w Jakucji; ośrodek administracyjny ułusu Niurbińskiego.
Leży na Nizinie Środkowojakuckiej nad rzeką Wiluj, ok. 600 km na zachód od Jakucka; 10 tys. mieszkańców (2005). Ośrodek regionu wydobycia diamentów; przemysł spożywczy; przystań rzeczna; lotnisko.
Osiedle założone w 1930 r.; prawa miejskie w 1998 r.

</doc>
<doc id="541193" url="https://pl.wikipedia.org/wiki?curid=541193" title="Julia matka Antoniusza">
Julia matka Antoniusza



</doc>
<doc id="541194" url="https://pl.wikipedia.org/wiki?curid=541194" title="Łada 2101">
Łada 2101

WAZ 2101 (Żiguli / Łada 1200) – samochód osobowy produkowany przez Wołżańską Fabrykę Samochodów (WAZ) w ZSRR w latach 1970-1988 na licencji włoskiej firmy Fiat.
Opis modelu.
Samochód noszący oznaczenie fabryczne WAZ 2101, nazwany w ZSRR Żiguli ("Жигули"), a na eksport sprzedawany pod marką Lada (Łada), był pierwszym modelem samochodu fabryki WAZ z Togliatti. Jego produkcję rozpoczęto 19 kwietnia 1970 roku na mocy umowy licencyjnej podpisanej w sierpniu 1966 roku między władzami ZSRR a włoskim koncernem FIAT, po czteroletnim procesie budowy Wołżańskiej Fabryki Samochodów. Łada 2101 jest licencyjną odmianą produkowanego w latach 1966-1972 samochodu Fiat 124. Przed rozpoczęciem seryjnej produkcji w Ładzie 2101 dokonano około 800 zmian i modernizacji mających na celu dostosowanie tej konstrukcji do warunków drogowych Związku Radzieckiego. Modyfikacje przeszły: skrzynia biegów, tylny most i tylne zawieszenie oraz układ hamulcowy, w którym zastąpiono tylne hamulce tarczowe aluminiowymi bębnami. Dodatkowo zwiększono prześwit, zmieniono klamki zewnętrzne oraz fotele. Zmiany objęły również konstrukcję nadwozia, które uzyskało dodatkowe wzmocnienia oraz jednostkę napędową, w której zwiększono z 73 mm do 76 mm średnicę cylindrów oraz zmniejszono z 71,5 mm do 66 mm skok tłoka. Do napędu Łady 2101 przewidziano silnik benzynowy o pojemności 1,2 dm³ i mocy 58 KM.
W 1974 roku model ten przeszedł niewielką modernizację nadwozia, w wyniku której zmieniono zderzaki (pozbawione kłów), wprowadzono wywietrzniki na słupkach „C”, dodano lampę cofania. Wraz z tą modernizacją wprowadzono do oferty silnik 1,3 dm³ o mocy 64 KM (model z nowym silnikiem oznaczono jako 21011). W Rosji nazywany był początkowo „jediniczka” (jedyneczka), a od lat 80., wraz ze zmniejszeniem prestiżu samochodu, „kopiejka”. W 1984 roku zaniechano eksportu modelu, a produkcja zaczęła szybko spadać – w ostatnich latach produkcji Kopiejka stanowiła już tylko niewielki procent samochodów produkowanych w Togliatti, mimo to w 1987 roku z ilością 22,300 sprzedanych sztuk nadal była na 8 miejscu pod względem sprzedanych egzemplarzy w ZSRR. Ostatnie 1500 egzemplarzy Łady 2101 zjechało z linii produkcyjnej w 1988 roku. Model razem ze swymi potomkami w linii prostej okazał się niemal najbardziej popularnym modelem na świecie: w ciągu czterdziestu lat w Związku Radzieckim i w Rosji sprzedano ponad 20 milionów tych samochodów. Pod względem masowości „kopiejkę” wyprzedził jedynie Volkswagen Garbus. Samego modelu 2101 i jego wersji silnikowych wyprodukowano 4,85 miliona.

</doc>
<doc id="541197" url="https://pl.wikipedia.org/wiki?curid=541197" title="Elke Clijsters">
Elke Clijsters

Elke Karin Louis Clijsters, zamężna Van Damme (ur. 18 stycznia 1985 w Bilzen) – belgijska tenisistka (Flamandka), występująca na światowych kortach od 2000 do 2004 roku, klasyfikowana w rankingu WTA na 389. miejscu w grze pojedynczej (2003) i na 244. w grze podwójnej (2003), reprezentantka Belgii w Pucharze Federacji. Tenisistka praworęczna z oburęcznym backhandem. Córka piłkarza Leo Clijsters, młodsza siostra tenisistki Kim Clijsters.
Kariera tenisowa.
Elke Clijsters pochodzi ze sportowej rodziny, jej ojciec Leo Clijsters był piłkarzem, a matka gimnastyczką. Treningi tenisowe rozpoczęła w wieku pięciu lat, razem ze starszą siostrą Kim, która osiągnęła w tenisie wiele sukcesów i była liderką światowej klasyfikacji kobiet WTA.
W 1999 Elke rozpoczęła występy w juniorskich turniejach Międzynarodowej Federacji Tenisowej. Pierwszy sukces odniosła w kwietniu 2000, wygrywając w parze z Caroline Maes deblowe zawody we Włoszech. W czerwcu doszła do półfinału French Open w grze podwójnej, partnerując Christinie Wheeler. Doszła do ćwierćfinału singlowego Australian Open 2002, gdzie musiała uznać wyższość Marii Szarapowej. Latem w parze z Barborą Strýcovą sięgnęła po mistrzostwo Wimbledonu. W finale czesko-belgijska para ograła Annę-Lenę Grönefeld i Amerykankę Baker 6:4, 5:7, 8:6. We wrześniu tego samego roku Clijsters razem z Kirsten Flipkens triumfowały w wielkoszlemowym US Open, po finale z amerykańskim duetem Robinson i Zawacki.
16 grudnia 2002 objęła przewodnictwo w deblowej klasyfikacji juniorek ITF, natomiast w grze pojedynczej zajmowała najwyżej 28. miejsce (według notowań z 6 stycznia 2003). Została też uznana juniorską Mistrzynią Świata ITF w grze podwójnej.
Status profesjonalnej tenisistki otrzymała w 2000 roku.
Gra pojedyncza.
Elke Clijsters rozpoczęła występy w WTA Tour od udziału w eliminacjach do turnieju w Antwerpii w maju 2000. Doszła tam do drugiej rundy. W sierpniu osiągnęła ćwierćfinał imprezy ITF w Koksijde, gdzie w meczu otwarcia wyeliminowała najwyżej rozstawioną Mireille Dittmann. W lutym 2002 zagrała swój pierwszy pojedynek w drabince głównej turnieju WTA. Miało to miejsce w Antwerpii, Belgijka poległa jednak w konfrontacji z Patty Schnyder. W sierpniu po raz pierwszy awansowała do półfinału zmagań kobiecych ITF w Rebecq, przegrała tam z Virginie Pichet. W półfinale turnieju tego samej rangi w Sztokholmie w październiku została pokonana przez rozstawioną z pierwszym numerem Martę Domachowską.
W kwietniu 2003 Clijsters dotarła do finału imprezy ITF w Torre del Greco we Włoszech; uległa w nim Raffaelli Bindi 4:6, 2:6. W sierpniu zagrała również w finale ITF w Koksijde, przegrała tam z Lenką Snajdrovą.
W kwietniu 2004 odniosła pierwsze karierowe zwycięstwo w zawodach Międzynarodowej Federacji Tenisowej. Dokonała tego w brytyjskim Bournemouth. Wygrała z rozstawioną z siódmym numerem Chantal Coombs, a w finale rozprawiła się z Melanie South 3:6, 6:1, 6:2. Mecze ćwierćfinałowe i półfinałowe jej rywalki oddały walkowerem. Tydzień później Clijsters awansowała do finału w Edynburgu, gdzie lepsza od niej okazała się Rosjanka Jekatierina Kożokina. Swój ostatni występ Belgijka odnotowała w maju 2004 w eliminacjach zawodów ITF w Surbiton. Przegrała tam w drugiej rundzie z Leanne Baker 2:6, 6:2, 4:6.
Gra podwójna.
Pierwszy sukces w grze podwójnej odniosła Clijsters w sierpniu 2000 roku, dochodząc do finału turnieju ITF w Westende w parze z Caroline Maes. W maju 2001 zadebiutowała w rozgrywkach WTA w Antwerpii z Maes, ale Belgijki przegrały spotkanie otwarcia z Jeleną Kostanić i Sylvią Plischke. We wrześniu 2001 razem z Jaslyn Hewitt sięgnęła po swój pierwszy zawodowy tytuł w Pétange. Należy zaznaczyć, że Hewitt była młodszą siostrą Lleytona Hewitta, który wówczas był narzeczonym Kim Clijsters, starszej siostry Elke.
W sezonie 2002 Belgijska wygrała turniej ITF w Rebecq razem z Hewitt po finale z Leslie Butkiewicz i Tessy Van De Ven oraz w Sztokholmie u boku Marty Domachowskiej; tam w półfinale wyeliminowały Klaudię Jans i Aleksandrę Srndovic. W roku 2003 Clijsters dopisała na swoim koncie mistrzostwa w Tipton (z Lianą Ungur), Casale Monferrato i Koksijde (z Kirsten Flipkens). Ponadto zagrała w finale w Hull z Borką Majstorović.
W lutym 2004 po raz pierwszy awansowała do ćwierćfinału imprezy WTA, tym razem w Antwerpii w parze z własną siostrą. W pierwszym wygranym meczu ograła Salimę Safar i Caroline Vis 6:1, 6:0; w drugiej rundzie przegrały jednak z Émilie Loit i Petrą Mandulą. W marcu wygrała zawody ITF w Neapolu u boku Mandy Minelli i był to jeden z jej ostatnich profesjonalnych występów.
W rankingu deblistek WTA zajmowała najwyżej 244. miejsce (w październiku 2003).
Występy reprezentacyjne.
W latach 2002–2004 reprezentowała Belgię w rozgrywkach o Puchar Federacji.
Zakończenie kariery.
Elke Clijsters zakończyła zawodową karierę we wrześniu 2004 roku, w wieku dziewiętnastu lat, za powód podając przewlekły uraz pleców. W tym czasie jej starsza siostra wygrywała kolejne turnieje i awansowała na pozycję liderki światowej klasyfikacji WTA.
Życie prywatne.
Elke Clijsters urodziła się w Bilzen w Belgii.
Jej rodzicami są Leo Clijsters, reprezentant Belgii w piłce nożnej oraz uczestnik mistrzostw świata w 1986 i 1990 roku (zm. 4 stycznia 2009 z powodu raka płuc), i jego żona, Els Vandecaetsbeek, gimnastyczka, wielokrotna mistrzyni Belgii. Małżeństwo to zakończyło się rozwodem wiosną 2005. Ma starszą siostrę, Kim Clijsters oraz młodszego przyrodniego brata ze strony matki, Zetha Goossens.
31 maja 2008 poślubiła w Bree Jelle’a Vam Damme, piłkarza RSC Anderlecht. W październiku 2009 urodził się syn pary, Cruz Leo Van Damme, a 24 listopada 2010 przyszła na świat ich córka, Cleo Van Damme.
12 lipca 2014 ogłoszono rozstanie pary. Małżeństwo zakończyło się rozwodem w 2016. W listopadzie 2018 Clijsters oskarżyła swojego byłego męża o trwający ponad trzy lata stalking.

</doc>
<doc id="541202" url="https://pl.wikipedia.org/wiki?curid=541202" title="Wikipedia chińskojęzyczna">
Wikipedia chińskojęzyczna

Wikipedia chińskojęzyczna – prowadzona w języku chińskim edycja Wikipedii uruchomiona 11 maja 2001. 11 listopada 2011 roku chińskojęzyczna Wikipedia miała 384 072 artykułów, co dawało jej 12. pozycję wśród wszystkich edycji językowych.
Nazwa Wikipedii.
Chińskojęzyczna nazwa Wikipedii została ustalona 21 października 2003 po uprzednim głosowaniu. Nazwa () oznacza „Wiki-encyklopedia”. Transkrypcja słowa „wiki” jest złożona z dwóch znaków: 維/维, oznaczających połączenie czegoś za pomocą sieci (również za pomocą Internetu), oraz 基, oznaczającego fundamenty (najczęściej budynku). Tak więc nazwa może być interpretowana jako: „encyklopedia, która łączy ("zbiera") fundamentalną wiedzę ludzkości”.
Jednakże najczęściej w języku chińskim słowo wiki zapisuje się nie jako 維基 / 维基, lecz jako 維客 / 维客 lub 圍紀 / 围纪, które są również transkrybowane jako „wiki”. Jako rezultat użycia takiej nazwy, terminy 維基 / 维基 stały się znakami rozpoznawczymi projektów Wikimedia Foundation.
Podtytuł Wikipedii chińskojęzycznej to: 海納百川，有容乃大 / 海纳百川，有容乃大. co oznacza: „Do morza spływają setki rzek. Jest ono zdolne, by wszystkie przyjąć i dlatego jest takie wielkie”. Podtytuł to pierwsza część dwuwiersza stworzonego przez Lina Zexu za czasów panowania dynastii Qing.
Cenzura w Chińskiej Republice Ludowej.
Wikipedia chińskojęzyczna oraz inne wersje językowe były w Chińskiej Republice Ludowej kilkukrotnie blokowane. Pod nadzorem cenzury powstaje Baidu Baike, nazywana także Baidupedią.
19 października 2005 chińska cenzura całkowicie zablokowała dostęp do Wikipedii. W rok później, 10 października 2006, została zdjęta blokada na anglojęzyczną i inne wersje językowe Wikipedii, jednak bez dostępu do części haseł, dotyczących m.in. Falun Gong i wydarzeń na placu Tian’anmen w 1989 roku. Chińska Wikipedia pozostała mimo to nadal zablokowana. Po siedmiu dniach wszystkie wersje językowe zostały ponownie całkowicie zablokowane. 15 czerwca 2007 roku blokada została zdjęta, jednak ponownie bez dostępu do części haseł i chińskiej wersji językowej Wikipedii. Po dwóch miesiącach, 31 sierpnia, serwery Wikipedii znowu zostały całkowicie zablokowane.
2 kwietnia 2008 blokada Wikipedii, także w wersji chińskojęzycznej, została całkowicie zniesiona na krótki okres. Blokada na Wikipedię chińskojęzyczną została później na pewien czas przywrócona i ponownie zdjęta 31 lipca 2008; jednym z powodów zdjęcia blokady mogłby być Igrzyska Olimpijskie odbywające się w Chinach w tym samym roku.
Blokada wersji chińskojęzycznej została przywrócona 19 maja 2015; pod koniec kwietnia 2019 roku blokada została rozszerzona na inne wersje językowa a także powiązane projekty Wikimedia Foundation.

</doc>
<doc id="541203" url="https://pl.wikipedia.org/wiki?curid=541203" title="Droga wojewódzka nr 908">
Droga wojewódzka nr 908

Droga wojewódzka nr 908 (DW 908) – droga wojewódzka o długości ok. 45 km łącząca Częstochowę z Tarnowskimi Górami. W praktyce stanowi odnogę drogi krajowej nr 78 z Tarnowskich Gór do Częstochowy.
Po zmianie numeracji dróg w roku 2000 droga ta została skrócona, bowiem pierwotnie sięgała aż do Gliwic. Biegła ona wówczas śladem dzisiejszej DK78, a w Gliwicach łączyła się z ówczesną drogą krajową nr 91, która dzisiaj także jest fragmentem "78".
Do czasu zakończenia budowy autostradowej obwodnicy Częstochowy na odcinku od węzła "Częstochowa Południe" do skrzyżowania z drogą krajową nr 43 obowiązywał zakaz wjazdu pojazdów o masie ponad 12 ton w kierunku do centrum miasta. Ograniczenie to nie dotyczyło zaopatrzenia oraz służb miejskich.

</doc>
<doc id="541204" url="https://pl.wikipedia.org/wiki?curid=541204" title="Unimor">
Unimor

Unimor (Gdańskie Zakłady Elektroniczne „Unimor”, uprzednio Gdańskie Zakłady Radiowe T-18, stosowano również skrótowiec GEZAR) – polskie przedsiębiorstwo zajmujące się produkcją telewizorów (seria odbiorników Neptun, Siesta i Belweder), komputera Bosman 8, sprzętu łączności montowanego na statkach oraz na potrzeby wojska.
Historia.
Gdańskie Zakłady Radiowe T-18 powstały w 1957 roku w Gdańsku w celu projektowania i produkcji radiolinii, dla radiokomunikacji oraz transmisji programów telewizyjnych na terenie kraju. Od roku 1958 przystąpiono do opracowania i produkcji profesjonalnych urządzeń radiokomunikacji morskiej i łączności lotniczej oraz podjęto produkcję urządzeń łączności do zastosowań specjalnych, na bazie opracowań własnych i licencyjnych.
W roku 1958 przystąpiono także do produkcji telewizorów. W 1972 roku przedsiębiorstwo zmieniło nazwę na: Gdańskie Zakłady Elektroniczne „UNIMOR”. Do roku 1989 produkowano odbiorniki telewizyjne czarno białe w ilości ponad 300 tysięcy szt. rocznie. Od roku 1982 rozpoczęto produkcję odbiorników telewizyjnych kolorowych, na bazie własnych opracowań.
W latach 70. i 80. Unimor należał do Zjednoczenia Przemysłu Elektronicznego UNITRA. Podjęto wówczas bardzo małoseryjną produkcję konsoli (TELE-SET GTV 881) na kartridże, do której była tylko jedna gra.
W listopadzie 1994 roku nastąpiło przekształcenie przedsiębiorstwa w spółkę akcyjną Gdańskie Zakłady Elektroniczne „UNIMOR” S.A., w skład której wchodziły: zakład „UNIMOR-TV Sp. z o.o.”, zakład „ERICSSON UNIMOR” Sp. z o.o. oraz Zakład Urządzeń Profesjonalnych. W styczniu 1997 roku Zakład Urządzeń Profesjonalnych został przekształcony w spółkę UNIMOR RADIOCOM Sp. z o.o.
Na skutek zmian gospodarczych, jakie zaszły po transformacji systemowej w Polsce, na początku lat 90. XX w. zakłady zaprzestały produkcji telewizorów, koncentrując się na produkcji specjalistycznej, małoseryjnej. W tym celu w 1997 z przedsiębiorstwa wydzielono „Unimor Radiocom”. W jednym z budynków, w których prowadzona była produkcja, znajduje się obecnie I Urząd Skarbowy w Gdańsku. Hale produkcyjne wynajmuje Wyższa Szkoła Bankowa. Po remoncie wnętrza hal zamieniono na aule lekcyjne i powierzchnie administracyjne szkoły.

</doc>
<doc id="541205" url="https://pl.wikipedia.org/wiki?curid=541205" title="Sonic the Hedgehog (gra komputerowa 8-bit)">
Sonic the Hedgehog (gra komputerowa 8-bit)

Sonic the Hedgehog – druga z serii gier Sonic the Hedgehog i pierwsza z Sonikiem jako bohaterem wydana równocześnie na konsole Sega Master System i Sega Game Gear.
Gry wydane na dwie ostatnie konsole różnią się w pewnych szczegółach – w wersji na "Game Gear" gra posiada bogatszą paletę barw jednak mniejszą rozdzielczość ekranu. Spowodowało to redesign tak postaci (sprite Sonica został nieznacznie zmniejszony i zmieniony) oraz poziomów (niektóre odległości uległy skróceniu, a obiekty przybliżeniu). Mimo dodania nowych badników gra wydaje się być nieco łatwiejszą (niektóre poziomy zostały delikatnie zmienione), na 1 z 6 aktów pierwszych i drugich można zdobyć 1 z 6 szmaragdów, które są w samym kolorze niebieskim.
Gra wiele lat później również pojawiła się jako ukryta mini-gra w Sonic Adventure DX (gdzie umieszczono niemal wszystkie gry z serii wydane na "Game Gear" jako "niespodzianki" dostępne po wykonaniu danej misji) oraz w kompilacjach Sonic Mega Collection i Sonic Mega Collection Plus.

</doc>
<doc id="541209" url="https://pl.wikipedia.org/wiki?curid=541209" title="Aquarium Kraków">
Aquarium Kraków

Aquarium Kraków – zlikwidowane, działające w latach 2008-2012 prywatne akwarium z siedzibą w Krakowie przy ul. św. Sebastiana 9, w budynku Muzeum Przyrodniczego Instytutu Systematyki i Ewolucji Zwierząt PAN. Aquarium zajmowało jedynie pomieszczenia Muzeum, nigdy nie działało w jego imieniu. Muzeum Przyrodnicze ISEZ PAN jest aktualnie otwarte dla zwiedzających.
Ekspozycja w latach 2009-2012.
Trzon ekspozycji muzealnej stanowiło egzotarium, akwarium oraz stałe wystawy Muzeum Przyrodniczego PAN. Na strukturę organizacyjną ekspozycji składały się: 
W ujęciu zoologicznym, w akwarium i egzotarium zgromadzono następujące gatunki: 

</doc>
<doc id="541211" url="https://pl.wikipedia.org/wiki?curid=541211" title="Biskupi przemysko-warszawscy">
Biskupi przemysko-warszawscy

Biskupi przemyscy i arcybiskupi przemysko–warszawscy obrządku bizantyńsko-ukraińskiego.

</doc>
<doc id="541214" url="https://pl.wikipedia.org/wiki?curid=541214" title="Green Street Hooligans">
Green Street Hooligans



</doc>
<doc id="541216" url="https://pl.wikipedia.org/wiki?curid=541216" title="Wikipedia chorwackojęzyczna">
Wikipedia chorwackojęzyczna

Wikipedia chorwackojęzyczna () – chorwacka edycja językowa Wikipedii, założona 16 lutego 2003 roku.
Wikipedia chorwackojęzyczna 3 grudnia 2008 przekroczyła próg 50 000 artykułów, próg 100 000 został osiągnięty 7 lipca 2011. Obecnie (lipiec 2014) znajduje się na 40. miejscu spośród wszystkich edycji językowych; liczy ok. 600 aktywnych użytkowników, w tym 30 administratorów. Na początku 2013 r. mniej niż 24 użytkowników wprowadzało 100 lub więcej zmian na miesiąc, a jedynie ok. 150 użytkowników robiło 5 lub więcej zmian w miesiącu. W roku 2012 71,6% edytorów pochodziło z Chorwacji, 13,5% z Bośni i Hercegowiny, a 4,3% z Serbii. Analiza z 2011 roku wykazała, że na każdy błąd z encyklopedii w języku chorwackim przypadało 2,25 błędu w chorwackiej Wikipedii. Edycja była również krytykowana za zbyt prawicowe poglądy administracji, objawiające się zbytnim wychwalaniem ustaszy (porównywanie antyfaszyzmu do totalitaryzmu) w artykułach.
Równolegle do Wikipedii w języku chorwackim funkcjonuje Wikipedia serbsko-chorwacka.

</doc>
<doc id="541219" url="https://pl.wikipedia.org/wiki?curid=541219" title="Biskupi wrocławsko-koszalińscy">
Biskupi wrocławsko-koszalińscy



</doc>
<doc id="541220" url="https://pl.wikipedia.org/wiki?curid=541220" title="Sonic the hedgehog (8 bit)">
Sonic the hedgehog (8 bit)



</doc>
<doc id="541229" url="https://pl.wikipedia.org/wiki?curid=541229" title="Andrzej Dzięga">
Andrzej Dzięga

Andrzej Dzięga (ur. 14 grudnia 1952 w Radzyniu Podlaskim) – polski duchowny rzymskokatolicki, doktor habilitowany nauk prawnych, dziekan Wydziału Prawa, Prawa Kanonicznego i Administracji Katolickiego Uniwersytetu Lubelskiego w latach 1999–2003, biskup diecezjalny sandomierski w latach 2002–2009, arcybiskup metropolita szczecińsko-kamieński od 2009.
Życiorys.
Młodość i wykształcenie.
Urodził się 14 grudnia 1952 w Radzyniu Podlaskim. Pochodzi z rodziny liczącej pięcioro dzieci, spośród których trzech braci zostało duchownymi. W 1971 ukończył liceum ogólnokształcące w Radzyniu Podlaskim i zdał egzamin dojrzałości.
W latach 1971–1977 studiował w Wyższym Seminarium Duchownym w Siedlcach. Święceń prezbiteratu udzielił mu 11 czerwca 1977 biskup diecezjalny siedlecki Jan Mazur. Od 1978 do 1980 był słuchaczem Zaocznego Studium Pastoralnego na Katolickim Uniwersytecie Lubelskim. W latach 1982–1985 odbył studia na Wydziale Prawa Kanonicznego Katolickiego Uniwersytetu Lubelskiego, które ukończył z licencjatem. Doktorat z nauk prawnych w zakresie prawa kanonicznego uzyskał w 1988 na podstawie dysertacji "Recepcja myśli Giuseppe Chiovendy w kościelnym procesie ustnym".
Prezbiter.
W latach 1977–1978 pracował jako wikariusz w parafii w Malowej Górze, następnie w latach 1978–1982 w Radoryżu Kościelnym.
W latach 1987–1989 był notariuszem Sądu Biskupiego Siedleckiego, następnie w latach 1989–2002 sędzią tego sądu. Ponadto w latach 1992–1995 pełnił funkcję kanclerza Kurii Biskupiej Ordynariatu Polowego Wojska Polskiego w Warszawie, a w latach 1993–2002 wikariusza sądowego Biskupa Drohiczyńskiego. Od 1989 do 1991 był wicepostulatorem w procesie beatyfikacyjnym Męczenników Podlaskich, zaś od 1994 do 1997 promotorem I Synodu Diecezji Drohiczyńskiej.
Otrzymał godności kanonika gremialnego Kapituły Katedralnej w Drohiczynie oraz kapelana honorowego Jego Świątobliwości.
Działalność naukowo-dydaktyczna.
Był wykładowcą Wyższego Seminarium Duchownego w Drohiczynie. W 1989 został pracownikiem naukowo-dydaktycznym Katolickiego Uniwersytetu Lubelskiego. Podjął się prowadzenia wykładów z przedmiotów z zakresu kościelnego prawa procesowego i polskiego prawa rodzinnego. W 1995 na podstawie rozprawy "Strony sporu w kanonicznym procesie o nieważność małżeństwa" uzyskał stopień doktora habilitowanego nauk prawnych. W 1998 objął stanowisko profesora nadzwyczajnego Katolickiego Uniwersytetu Lubelskiego. W latach 1996–2008 pełnił funkcję kierownika Katedry Kościelnego Prawa Procesowego. Od 1996 do 2001 był kuratorem Katedry Kościelnego Prawa Małżeńskiego i Rodzinnego, zaś w 2001 został kuratorem Katedry Kościelnego Prawa Karnego. W latach 1996–1999 sprawował urząd prodziekana Wydziału Prawa Kanonicznego i Świeckiego, następnie w latach 1999–2003 był dziekanem Wydziału Prawa, Prawa Kanonicznego i Administracji. W 2009 został kierownikiem Katedry Prawa Rodzinnego i Praw Rodziny.
Został członkiem Stowarzyszenia Kanonistów Polskich. Objął funkcje redaktora serii wydawniczej „Kościelne Prawo Procesowe. Materiały i studia” i członka rady naukowej kwartalnika „Prawo i Więź”.
Biskup.
7 października 2002 papież Jan Paweł II mianował go biskupem diecezjalnym diecezji sandomierskiej. 24 listopada 2002 odbył ingres do katedry w Sandomierzu i otrzymał święcenia biskupie. Konsekrował go arcybiskup Józef Kowalczyk, nuncjusz apostolski w Polsce, w asyście Józefa Życińskiego, arcybiskupa metropolity lubelskiego, i Wacława Świerzawskiego, biskupa seniora sandomierskiego. Na swoje dewizę biskupią wybrał słowa „"Dominus Jesus"” ("Panem jest Jezus"). Będąc biskupem sandomierskim, zainicjował środowiskowe pielgrzymki do sanktuarium Relikwii Drzewa Krzyża Świętego. Ogłosił w diecezji sandomierskiej w 2005 Rok Rodziny. Udzielił również poparcia inicjatywie parlamentarnej mającej na celu wprowadzenie do Konstytucji RP zapisu o ochronie życia człowieka od poczęcia do naturalnej śmierci. W 2009 ustanowił nagrodę „Protector Vitae” dla obrońców życia poczętego w diecezji sandomierskiej.
21 lutego 2009 papież Benedykt XVI mianował go arcybiskupem metropolitą szczecińsko-kamieńskim. Urząd objął kanonicznie 31 marca 2009, natomiast ingres do archikatedry św. Jakuba Apostoła w Szczecinie odbył 4 kwietnia 2009. 29 czerwca 2009 odebrał z rąk Benedykta XVI paliusz metropolitalny. Jako arcybiskup metropolita szczecińsko-kamieński objął również urząd wielkiego kanclerza Wydziału Teologicznego Uniwersytetu Szczecińskiego.
W ramach Konferencji Episkopatu Polski objął funkcje przewodniczącego: Komisji ds. Instytutów Życia Konsekrowanego i Stowarzyszeń Życia Apostolskiego, Komisji Mieszanej Biskupi – Wyżsi Przełożeni Zakonni oraz Rady Prawnej. Ponadto został członkiem: Rady Stałej, Komisji Wspólnej Przedstawicieli Rządu RP i KEP, Komisji Rewizyjnej, Rady ds. Rodziny, a także Zespołu ds. Duszpasterskiej Troski o Radio Maryja.
Był współkonsekratorem podczas sakr biskupa pomocniczego lubelskiego Artura Mizińskiego (2004), biskupów pomocniczych zielonogórsko-gorzowskich: Tadeusza Lityńskiego (2012) i Adriana Puta (2022), a także biskupa pomocniczego szczecińsko-kamieńskiego Henryka Wejmana (2014).
W 2002 został mianowany podpułkownikiem, w 2009 został awansowany do stopnia pułkownika.
Odznaczenia i wyróżnienia.
Postanowieniem prezydenta RP Andrzeja Dudy z 20 grudnia 2017 został odznaczony Krzyżem Oficerskim Orderem Odrodzenia Polski. W okresie pracy w Ordynariacie Polowym Wojska Polskiego otrzymał Srebrny Krzyż Zasługi oraz brązowy medal „Za zasługi dla obronności kraju”. Został również odznaczony węgierskim Krzyżem Komandorskim Orderu Zasługi.
W 2006 z nadania Burmistrza Sandomierza otrzymał Honorowe Wyróżnienie „Bene Meritus”.
W 2014 otrzymał tytuł doktora honoris causa Katolickiego Uniwersytetu Pétera Pázmánya w Budapeszcie.

</doc>
<doc id="541230" url="https://pl.wikipedia.org/wiki?curid=541230" title="Wrestling międzypłciowy">
Wrestling międzypłciowy



</doc>
<doc id="541232" url="https://pl.wikipedia.org/wiki?curid=541232" title="Bootstrap (elektronika)">
Bootstrap (elektronika)

Bootstrap (od ang. "bootstrapping") – nazwa rozwiązania układowego stosowanego w elektronice analogowej do zwiększenia impedancji wejściowej układu. Uzyskuje się to poprzez wprowadzenie niewielkiego, dodatniego sprzężenia zwrotnego, na tyle słabego by układ zachował stabilność.
Bootstrap był niezbędny we wczesnych konstrukcjach wzmacniaczy, ze względu na małą impedancję ówczesnych tranzystorów. Dopracowanie technologii produkcji oraz wprowadzenie do powszechnego użytku tranzystorów polowych zmniejszyło potrzebę stosowania tego rozwiązania. Wadą układu jest ryzyko wystąpienia niestabilności oraz większe niż w układach z ujemnym sprzężeniem zwrotnym szumy.

</doc>
<doc id="541233" url="https://pl.wikipedia.org/wiki?curid=541233" title="Adam Dyczkowski">
Adam Dyczkowski

Adam Feliks Dyczkowski (ur. 17 listopada 1932 w Kętach, zm. 10 stycznia 2021 w Zielonej Górze) – polski duchowny rzymskokatolicki, doktor filozofii przyrody, biskup pomocniczy wrocławski w latach 1978–1992, biskup pomocniczy legnicki w latach 1992–1993, biskup diecezjalny zielonogórsko-gorzowski w latach 1993–2007, od 2007 biskup senior diecezji zielonogórsko-gorzowskiej.
Życiorys.
Urodził się 17 listopada 1932 w Kętach. Egzamin dojrzałości złożył w 1950 w kęckim liceum ogólnokształcącym. W latach 1952–1957 odbył studia filozoficzno-teologiczne w Metropolitalnym Wyższym Seminarium Duchownym we Wrocławiu. Święceń prezbiteratu udzielił mu 23 czerwca 1957 w archikatedrze św. Jana Chrzciciela we Wrocławiu biskup Bolesław Kominek, delegat Prymasa Polski z uprawnieniami biskupa rezydencjalnego we Wrocławiu. Dalsze studia miał odbyć zagranicą, jednak władze komunistyczne odmówiły mu wydania paszportu. W związku z tym w latach 1957–1961 studiował na Sekcji Filozofii Przyrody Wydziału Filozofii Katolickiego Uniwersytetu Lubelskiego, gdzie w 1961 otrzymał magisterium z filozofii. Tamże w latach 1961–1963 kontynuował studia w zakresie filozofii przyrody. Doktorat uzyskał w 1965 na podstawie dysertacji "Sposoby ustalenia sensu terminów w «Kosmologii» Selvaggiego".
W latach 1963–1971 pracował jako wikariusz w parafii archikatedralnej we Wrocławiu. Od 1965 do 1978 był duszpasterzem akademickim i kapelanem Klubu Inteligencji Katolickiej we Wrocławiu. W latach 1968–1978 pełnił funkcję prefekta w Liceum Ogólnokształcącym Sióstr Urszulanek we Wrocławiu. Od 1965 do 1992 prowadził wykłady z metafizyki, kosmologii i teodycei we wrocławskim seminarium duchownym i Studium Katechetycznym. Od 1968 do 1992 zajmował stanowisko adiunkta w Katedrze Metafizyki, Teodycei i Kosmologii Papieskiego Wydziału Teologicznego we Wrocławiu. W 1969 został pracownikiem Centralnego Ośrodka Duszpasterstwa Akademickiego. Od 1970 do 1992 był cenzorem diecezjalnym.
19 września 1978 został mianowany przez papieża Jana Pawła I biskupem pomocniczym archidiecezji wrocławskiej ze stolicą tytularną Altava. Święcenia biskupie otrzymał 26 listopada 1978 w archikatedrze św. Jana Chrzciciela we Wrocławiu. Udzielił mu ich arcybiskup metropolita wrocławski Henryk Gulbinowicz w asyście Stefana Bareły, biskupa diecezjalnego częstochowskiego, i Wincentego Urbana, biskupa pomocniczego wrocławskiego. Jako zawołanie biskupie przyjął słowa „"Sursum corda"” ("W górę serca"). W latach 1978–1992 sprawował urząd wikariusza generalnego archidiecezji. W zakresie jego obowiązków w kurii metropolitalnej znajdowały się sprawy duszpasterstwa młodzieży akademickiej, inteligencji, nauczycieli, harcerzy i środowisk zawodowych. Należał do rady kapłańskiej i kolegium konsultorów archidiecezji. W 1979 został ustanowiony kanonikiem gremialnym wrocławskiej kapituły archikatedralnej. Został ponadto przewodniczącym Dolnośląskiego Komitetu Odrodzenia Harcerstwa i członkiem Zarządu Towarzystwa Przyjaciół Ossolineum.
25 marca 1992 został przeniesiony na urząd biskupa pomocniczego nowo powstałej diecezji legnickiej. Objął funkcję wikariusza generalnego diecezji. W kurii biskupiej zajmował się duszpasterstwem rodzin, harcerzy, służby zdrowia, a także duszpasterstwem środków społecznego przekazu. Przewodniczył również radzie katechetycznej i odpowiadał za sprawy II Synodu Ogólnopolskiego w diecezji legnickiej.
17 lipca 1993 został mianowany biskupem diecezjalnym diecezji zielonogórsko-gorzowskiej. Diecezję objął kanonicznie 19 lipca 1993, a 5 września 1993 odbył ingres do katedry Wniebowzięcia Najświętszej Maryi Panny w Gorzowie Wielkopolskim, a 12 września 1993 do konkatedry św. Jadwigi w Zielonej Górze. W diecezji utworzył w 1993 Stowarzyszenie Rodzin Katolickich, a w 1994 Katolickie Stowarzyszenie Młodzieży i Akcję Katolicką, a w 2003 Archiwum Diecezjalne w Zielonej Górze. W 1994 przeprowadził Diecezjalny Kongres Rodzin, a w 1997 podejmował w Gorzowie Wielkopolskim papieża Jana Pawła II w trakcie jego VI podróży apostolskiej do Polski. W 1998 zaprosił polityków różnych opcji do Paradyża, skąd uczestnicy spotkania wystosowali list do premiera Jerzego Buzka w sprawie utworzenia województwa lubuskiego. Przyczynił się do rozpoczęcia w 2002 procesu beatyfikacyjnego biskupa Wilhelma Pluty. 29 grudnia 2007 papież Benedykt XVI przyjął jego rezygnację z obowiązków biskupa diecezjalnego diecezji zielonogórsko-gorzowskiej.
W ramach prac Episkopatu Polski był przewodniczącym Komisji ds. Duszpasterstwa Służby Zdrowia (1982–1996) i wiceprzewodniczącym Komisji ds. Duszpasterstwa Akademickiego (1980–1996). Ponadto został członkiem Komisji ds. Trzeźwości i Komisji ds. Zakonnych. W 1988 asystował podczas sakry biskupa pomocniczego wrocławskiego Jana Tyrawy.
Zmarł 10 stycznia 2021 w Zielonej Górze w następstwie powikłań po zachorowaniu na COVID-19. 26 stycznia 2021 został pochowany wraz z biskupem Antonim Stankiewiczem w krypcie katedry Wniebowzięcia Najświętszej Maryi Panny w Gorzowie Wielkopolskim.
Odznaczenia, wyróżnienia, upamiętnienie.
Postanowieniem prezydenta RP Andrzeja Dudy z 11 maja 2018 został odznaczony Krzyżem Kawalerskim Orderu Odrodzenia Polski.
W 2008 przyznano mu honorowe obywatelstwo Gorzowa Wielkopolskiego, Zielonej Góry i Głogowa, a w 2010 gminy Pszczew. W 2006 został odznaczony Odznaką Honorową za Zasługi dla Województwa Lubuskiego.
W 2011 otrzymał tytuł doktora honoris causa Uniwersytetu Zielonogórskiego. W 1991 został laureatem nagrody Kolegium Rektorów Wyższych Uczelni Wrocławia.
W 2015 został uhonorowany tytułem Zasłużony dla NSZZ „Solidarność”, a w 2019 tytułem Człowieka 30-lecia Wolnej Polski.
W 2021 jego imię nadano Archiwum Diecezjalnemu w Zielonej Górze.

</doc>
<doc id="541236" url="https://pl.wikipedia.org/wiki?curid=541236" title="The Sham Mirrors">
The Sham Mirrors

The Sham Mirrors – trzeci album norweskiego zespołu Arcturus. Tytuł utworu "For to End Yet Again" został zaczerpnięty z książki Samuela Becketta o tym samym tytule. Album dotarł do 39. miejsca na fińskiej liście sprzedaży.

</doc>
<doc id="541237" url="https://pl.wikipedia.org/wiki?curid=541237" title="Ryglowanie">
Ryglowanie

Ryglowanie – połączenie zamka z lufą zapobiegające przedwczesnemu otwarciu lufy podczas strzału. 
Ryglowanie jest realizowane przez mechanizm ryglowy zaraz po zamknięciu przewodu lufy przez zamek (najczęściej wykorzystuje się w tym celu występy ryglowe zachodzące za opory ryglowe). Ryglowanie może być inicjowane ręcznie przez operatora (w przypadku broni nieautomatycznej i półautomatycznej) lub automatycznie poprzez wykorzystanie energii gazów prochowych (w przypadku broni automatycznej). 
W przypadku broni automatycznej działającej na zasadzie odrzutu zamka swobodnego lub półswobodnego przedwczesnemu otwarciu lufy zapobiega jedynie na siła bezwładności zamka podpartego sprężyną powrotno-uderzeniową.

</doc>
<doc id="541242" url="https://pl.wikipedia.org/wiki?curid=541242" title="John le Carré">
John le Carré

John le Carré, właśc. David John Moore Cornwell (ur. 19 października 1931 w Poole, zm. 12 grudnia 2020 w Truro) – brytyjski pisarz, autor kryminałów. W młodości funkcjonariusz MI6. Wiele z jego powieści zostało zekranizowanych.
Życiorys.
Urodził się 19 października 1931 w Poole, w Dorset, jako drugi syn Ronalda i Olivii Glassy Cornwellów. Kiedy miał kilka lat ojciec został skazany za oszustwa a matka porzuciła rodzinę.
Uczył się w Sherborne School, przez rok studiował na Uniwersytecie w Bernie (reminiscencje w powieści "Szpieg doskonały"), studiował na Lincoln College w Oksfordzie.
W latach 1950–1952 pracował dla brytyjskiego wywiadu wojskowego w Wiedniu. W 1954 ożenił się z Ann Alison Veronica Sharp. Porzucił studia w Oksfordzie, aby uczyć w Millfield Junior School (1954–1955). W latach 1955–1956 powrócił na studia i ukończył je.
W latach 1956–1958 wykładał języki nowożytne w Eton College. W latach 1959–1964 był pracownikiem brytyjskiej służby zagranicznej; pracował w Bonn i Hamburgu. Podwójny agent Kim Philby zdemaskował go jako funkcjonariusza MI6.
Pierwszą powieść "Budzenie zmarłych" napisał w 1961 pod pseudonimem „John le Carré”. Jego książki utrzymane są w klimacie szpiegowskim i nie stronią od wątków autobiograficznych. Pierwszym dużym sukcesem była opublikowana w 1963 powieść "Ze śmiertelnego zimna". W 1965 zrezygnował z pracy w ministerstwie spraw zagranicznych aby zostać zawodowym pisarzem.
Napisał scenariusz odcinka serialu Armchair Theatre, pod tytułem The End of the Line wyemitowanego w 1970 roku
W 1971 rozwiódł się, a następnie ożenił z Valerie Jane Eustace.
Wystąpił jako dowódca w filmie "Mała doboszka" z 1984 roku.
W 2020 został laureatem Nagrody im. Olofa Palmego za 2019 rok.

</doc>
<doc id="541244" url="https://pl.wikipedia.org/wiki?curid=541244" title="Waco CG-4">
Waco CG-4

Waco CG-4 Haig (oznaczenie brytyjskie "CG-4 Hadrian") – amerykański lekki szybowiec transportowy z okresu II wojny światowej.
Historia.
Na początku 1941 roku dowództwo Korpusu Powietrznego Armii Stanów Zjednoczonych zwróciło się do wytwórni lotniczych o opracowanie szybowców transportowych. Na to zamówienie odpowiedziała między innymi wytwórnia "Waco Aircraft Company of Troy" z Troy w stanie Ohio. Podpisano z nią w czerwcu 1941 roku umowę na opracowanie dwóch typów szybowców – ośmiomiejscowego (oznaczony jako "CG-3") i piętnastomiejscowego (oznaczony jako "CG-4"). Oba szybowce były opracowywane w tym samym czasie.
Prototyp szybowca "CG-4" został opracowany w 1942 roku a prototyp przewidziany do prób w locie był gotowy w dniu 28 kwietnia 1942 roku. Natychmiast też rozpoczęto próby, ale biorąc pod uwagę wcześniejsze doświadczenia z prób szybowca "CG-3" zdecydowano się na podjęcie produkcji seryjnej szybowca "CG-4" i zamówiono serię składającą się z 640 szybowców tego typu.
Z uwagi na duże zapotrzebowanie na tego typu szybowce produkcję ich kierowano do różnych firm także niezwiązanych z produkcją lotniczą. Wiązało się to z dużymi kłopotami, lecz pozwalało na wyprodukowanie olbrzymiej ich liczby. Łącznie wyprodukowano do 1944 roku 13 909 szybowców "Waco CG-4" co czyni go najliczniej produkowanym szybowcem transportowym w czasie II wojny światowej. Największą liczbę tych szybowców zbudowano w wytwórni Forda (4190 sztuk).
W 1943 podjęto próbę zamontowania w tym szybowcu silników. W wytwórni "Northwestern Aeronautical Corp." opracowano prototyp takiego szybowca oznaczony jako "XPG-1", wyposażonego w dwa silniki "Franklin 6AC-298-N3" o mocy 95 KM (69 kW) każdy. Prototyp ten nie znalazł zastosowania z uwagi na zbyt małą moc silników. Kolejną próbę wyposażenia go w silniki podjęła firma "Ridgefield Manufactura Co.", gdzie zbudowano prototyp oznaczony jako "XPG-2A" z silnikami "Ranger L-440-1" o mocy 130 KM (95 kW) każdy. Zbudowano niewielką serię (10 sztuk) tych motoszybowców oznaczonych jako "PG-2A".
Użycie w lotnictwie.
Szybowce "Waco CG-4" po rozpoczęciu produkcji seryjnej zostały skierowane do amerykańskich jednostek powietrznodesantowych jako jeden ze środków do transportu żołnierzy, jak również ładunku o masie do 1700 kg. W krótkim czasie stał się to podstawowy szybowiec w armii amerykańskiej. Do jego holowania używano dwusilnikowych samolotów transportowych – zazwyczaj Douglas C-47. Maszyny o większej mocy silników (np. Curtiss C-46) umożliwiały holowanie dwóch szybowców jednocześnie (na dwuholu).
Używano go w dużej liczbie we wszystkich operacjach desantowych armii amerykańskich w czasie II wojny światowej. Na zachodnioeuropejskim teatrze wojennym użyto ich 5991, w rejonie Morza Śródziemnego 2303, a w rejonie południowego Pacyfiku – 504. Użyto ich m.in. w trakcie lądowania w Normandii, w operacji Market Garden i lądowania w południowej Francji. Z uwagi na mniejsze obciążenie powierzchni płata niż w szybowcu Airspeed Horsa miały większą możliwość wyboru miejsca do lądowania, szczególnie w terenie pokrytym sztucznymi przeszkodami przeciwdesantowymi (tak zwane "szparagi Rommla").
Również Wielka Brytania zakupiła dla swoich wojsk powietrznodesantowych 740 sztuk szybowców CG-4, zostały one oznaczone jako "CG-4 Hadrian" i były również wykorzystywane do operacjach desantowych w Europie. Do ich holowania używano dwusilnikowych samolotów transportowych Armstrong Whitworth Albemarle.
Szybowiec był z założenia sprzętem wielorazowego użytku, jednak praktyka pokazała co innego. Lądowanie w silnie bronionym obszarze, często w warunkach przeciążenia (przeładowania konstrukcji), potrzeba szybkiego rozładowania samochodów i innego przewożonego sprzętu sprawiła, że zdecydowana większość szybowców z powodu uszkodzeń po lądowaniu nie nadawała się do dalszego wykorzystania. Jednak lądowanie szybowca w konkretnym miejscu (brak rozproszenia sił jak w desancie) oraz przewożony w szybowcu sprzęt stanowiły tak istotne zalety, że szybowce transportowe (w tym Waco CG-4) były szeroko wykorzystywane podczas II wojny światowej.
Opis konstrukcji.
Szybowiec "Waco CG-4A" to górnopłat zastrzałowy o konstrukcji mieszanej, metalowo-drewnianej.
Skrzydła dwudźwigarowe wykonane z drewna, pokryte cienką sklejką i dodatkowo kryte płótnem. Skrzydła wyposażone w hamulce aerodynamiczne. Obrys prostokątny z zaokrąglonymi końcówkami. Zastrzał w kształcie litery "V".
Kadłub o konstrukcji kratownicowej, wykonany ze spawanych rur stalowych i kryty płótnem. W kadłubie ładownia, w której można było transportować 13 żołnierzy którzy siedzieli na drewnianych ławkach po obu stronach ładowni. Zamiast żołnierzy można było transportować ładunek o masie do 1700 kg albo samochód terenowy Willys Jeep z radiostacją i trzema żołnierzami lub haubica M3A1 kal. 75 mm wraz z 3 kanonierami i amunicją. Kabina dwóch pilotów znajdowała się w przedniej części kadłuba. Piloci siedzieli obok siebie i posiadali podstawowe przyrządy nawigacyjno-pilotażowe. Kabina pilotów przy załadunku i wyładunku była podnoszona do góry.
W pierwszych seriach szybowiec nie posiadał podwozia a jedynie płozy. W późniejszych zastosowano stałe podwozie główne typu teleskopowego.

</doc>
<doc id="541248" url="https://pl.wikipedia.org/wiki?curid=541248" title="Wikipedia czeskojęzyczna">
Wikipedia czeskojęzyczna

Wikipedia czeskojęzyczna () – czeska autonomiczna edycja językowa Wikipedii. Powstała 3 maja 2002 roku na prośbę czeskiego redaktora Wikipedii w języku esperanto.
Historia.
Za „ojca założyciela” Wikipedii czeskojęzycznej uznawany jest Vít Zvánovec ps. "Guy Peters" (ur. 1974) (założycielem i pierwszym administratorem był Miroslav Malovec, ur. 1953).
W maju 2005 uzyskała 10-tysięczne hasło, a w grudniu tego samego roku 20-tysięczne. Po uzyskaniu tej liczby haseł stworzono nową stronę główną, która jest bardziej szczegółowa od poprzedniej. 18 listopada 2006 Wikipedia czeskojęzyczna osiągnęła próg 50 tys. artykułów. Na dzień 5 lutego 2007 zawierała 58 748 artykułów, co dawało jej 17. miejsce wśród wszystkich edycji. 19 czerwca 2008 krótko przed północą osiągnęła liczbę 100 tys. artykułów. W marcu 2009 r. miała 19. miejsce spośród wszystkich edycji.
W 2011 osiągnęła liczbę 200 tys. artykułów, tym samym przewyższyła pod względem ilości haseł "Ottův slovník naučný" i stała się największą encyklopedią pisaną w języku czeskim.
25 marca 2017 zawierała ponad 377 tysięcy artykułów (25 miejsce).

</doc>
<doc id="541250" url="https://pl.wikipedia.org/wiki?curid=541250" title="Bolesław Pylak">
Bolesław Pylak

Bolesław Pylak (ur. 20 sierpnia 1921 w Łopienniku Górnym, zm. 6 czerwca 2019 w Lublinie) – polski duchowny rzymskokatolicki, profesor nauk teologicznych, biskup pomocniczy lubelski w latach 1966–1975, biskup diecezjalny lubelski w latach 1975–1997 (od 1992 arcybiskup metropolita lubelski), od 1997 arcybiskup senior archidiecezji lubelskiej.
Życiorys.
Urodził się 20 sierpnia 1921 w Łopienniku Górnym. Do momentu rozpoczęcia II wojny światowej uczył się w gimnazjum i liceum w Tarnowskich Górach. W trakcie okupacji niemieckiej, zabezpieczając się przed przymusowym wywiezieniem na roboty do Niemiec, pracował w gospodarstwie rolnym swego ojca, który był plantatorem tytoniu. Później był zatrudniony w Urzędzie Gminy w Łopienniku. Od 1941 był żołnierzem Batalionów Chłopskich (pseudonim „Kalina”). W 1943 uzyskał konspiracyjną maturę.
W latach 1943–1948 studiował w lubelskim Wyższym Seminarium Duchownym. Po zakończeniu okupacji w 1944 rozpoczął również studia na Wydziale Teologicznym Katolickiego Uniwersytetu Lubelskiego, które ukończył w 1948 z tytułem magistra teologii. Święceń prezbiteratu udzielił mu 29 czerwca 1948 w Lublinie Stefan Wyszyński, biskup diecezjalny lubelski. W latach 1949–1953 odbył studia specjalistyczne na Wydziale Teologicznym Katolickiego Uniwersytetu Lubelskiego. Ukończył je ze stopniem doktora teologii dogmatycznej na podstawie dysertacji "Kościół – Mistyczne Ciało Chrystusa. Projekt „Konstytucji dogmatycznej” na Soborze Watykańskim". W 1959–1960 uzupełniał wiedzę na studiach specjalistycznych we Francji, Belgii i Włoszech. Habilitację w zakresie teologii dogmatycznej uzyskał w 1969 także na Katolickim Uniwersytecie Lubelskim na podstawie rozprawy "Eucharystia sakramentem jedności Mistycznego Ciała Jezusa Chrystusa. Koncepcja teologiczna św. Tomasza z Akwinu".
W latach 1948–1949 pracował jako wikariusz w parafii św. Jana Chrzciciela w Nałęczowie i prefekt tamtejszych szkół. Następnie w latach 1950–1951 był duszpasterzem w parafiach Najświętszego Serca Pana Jezusa w Kłodnicy i Wszystkich Świętych w Depułtyczach. W 1959 został kanonikiem gremialnym kapituły katedralnej w Lublinie. W 1966 objął w niej funkcję dziekana.
W 1952 został zatrudniony przy Katedrze Dogmatyki na Wydziale Teologicznym Katolickiego Uniwersytetu Lubelskiego, najpierw na stanowisku młodszego asystenta, a następnie adiunkta. W 1978 został mianowany profesorem nadzwyczajnym, a w 1987 profesorem zwyczajnym teologii. Pracę na uniwersytecie zakończył w 1994. W 1952 został wykładowcą w Wyższym Seminarium Duchownym w Lublinie. W latach 1958–1966 sprawował urząd wicerektora tego seminarium.
14 marca 1966 został mianowany biskupem pomocniczym diecezji lubelskiej ze stolicą tytularną Midica. O nominacji poinformował go prymas Polski pismem z dnia 4 kwietnia 1966. Święcenia biskupie otrzymał 29 maja 1966 w katedrze św. Jana Chrzciciela i św. Jana Ewangelisty w Lublinie. Udzielił mu ich biskup diecezjalny lubelski Piotr Kałwa, któremu towarzyszyli Ignacy Tokarczuk, biskup diecezjalny przemyski, i Jan Mazur, biskup pomocniczy lubelski. Jako zawołanie biskupie przyjął słowa „"In Te Domine speravi"” ("Tobie, Panie, zaufałem"). W latach 1966–1975 sprawował w diecezji urząd wikariusza generalnego. W kurii biskupiej był przewodniczącym Wydziału Nauki Chrześcijańskiej, a także członkiem Rady Budowy i Odbudowy Obiektów Sakralnych oraz Consilium Vigilantiae. Po śmierci biskupa Piotra Kałwy, od 19 lipca 1974 do 9 czerwca 1975, zarządzał diecezją w charakterze wikariusza kapitulnego.
9 czerwca 1975 został mianowany biskupem diecezjalnym diecezji lubelskiej, o czym został powiadomiony pismem prymasa Polski z dnia 14 czerwca 1975. 23 czerwca 1975 kanonicznie objął diecezję, natomiast 20 lipca 1975 odbył ingres do katedry lubelskiej. 25 marca 1992 w związku z ustanowieniem metropolii lubelskiej został wyniesiony do godności arcybiskupa metropolity lubelskiego. 29 czerwca 1992 otrzymał w bazylice św. Piotra w Rzymie paliusz metropolitarny. Jako biskup diecezjalny lubelski sprawował urząd wielkiego kanclerza Katolickiego Uniwersytetu Lubelskiego. W 1977 zarządził II synod diecezjalny. W 1993 ustanowił kapitułę kolegiacką przy kościele pokatedralnym Narodzenia Najświętszej Maryi Panny w Chełmie. Utworzył katolicką rozgłośnię radiową i diecezjalne wydawnictwo. Erygował 142 parafie, za jego rządów wybudowano 401 kościołów i kaplic. W 1987 gościł w Lublinie papieża Jana Pawła II. 14 czerwca 1997 Jan Paweł II przyjął jego rezygnację z urzędu arcybiskupa metropolity lubelskiego.
W Episkopacie Polski był członkiem Rady Głównej. Należał także do Rady Naukowej, Komisji ds. KUL i Komisji Maryjnej. Konsekrował biskupów pomocniczych lubelskich: Zygmunta Kamińskiego (1975) i Piotra Hemperka (1982). Był współkonsekratorem podczas sakr biskupów pomocniczych lubelskich: Edmunda Ilcewicza (1969), Jana Śrutwy (1984), Ryszarda Karpińskiego (1985), Mieczysława Cisły (1997) i Artura Mizińskiego (2004), a także biskupa pomocniczego szczecińsko-kamieńskiego Stanisława Stefanka (1980) i biskupa diecezjalnego sandomierskiego Wacława Świerzawskiego (1992).
Zajmował się radiestezją, uznając, że to jego zainteresowanie nie stoi w sprzeczności z katolicyzmem.
Zmarł 6 czerwca 2019 w Lublinie. 11 czerwca 2019 został pochowany w krypcie archikatedry lubelskiej.
Odznaczenia i wyróżnienia.
W 1997 został honorowym obywatelem Lublina.
W 2006 miało miejsce uroczyste odnowienie jego doktoratu na Katolickim Uniwersytecie Lubelskim. W 2007 otrzymał Medal za zasługi dla Katolickiego Uniwersytetu Lubelskiego.
W 1986 został odznaczony Krzyżem Armii Krajowej, w 1989 Krzyżem Batalionów Chłopskich, a w 2017 pamiątkowym medalem „Obrońcy Ojczyzny 1939–45”.
W 2005 został członkiem honorowym Ogólnopolskiego Cechu Bioenergoterapeutów i Radiestetów.

</doc>
<doc id="541251" url="https://pl.wikipedia.org/wiki?curid=541251" title="Łuczak">
Łuczak

Łuczak (forma żeńska: Łuczak/Łuczakowa, w liczbie mnogiej: Łuczakowie) – nazwisko polskie, którym posługuje się ponad 20 tysięcy osób.
Geneza nazwiska jest trudna do ustalenia. Może ono pochodzić od staropolskiego słowa "łuczyć", co znaczy "rzucać do celu", "ugodzić". Możliwy jest jednak związek z imionami z rdzeniem "łucz-", np. staropolskie "Łuczaj" (współcześnie "Lucjan"), "Łukasz" bądź "Łucja".
Blisko 70% noszących to nazwisko mieszka na terenie od ziemi lubuskiej przez Wielkopolskę do Warszawy.

</doc>
<doc id="541257" url="https://pl.wikipedia.org/wiki?curid=541257" title="Nikola Jerkan">
Nikola Jerkan

Nikola Jerkan (ur. 8 grudnia 1964 w Splicie) – chorwacki piłkarz, występujący na pozycji obrońcy, który w lecie 1996 dołączył do drużyny Nottingham Forest F.C. zakupiony za milion funtów z drużyny Real Oviedo. Jeszcze przed przejściem do Nottingham, reprezentował kraj na Euro 1996, gdzie był ustawiany na środku chorwackiej defensywy.
Czas spędzony na stadionie City Ground był dla Jerkana stracony. Przegrywał w walce o miejsce w podstawowej jedenastce i po zwolnieniu Franka Clarka, nie mógł znaleźć wspólnego języka z nowym trenerem Dave'em Bassettem. Został więc wypożyczony na rok do austriackiego zespołu Rapid Wiedeń na początku sezonu 1997-1998, gdzie wywalczył wicemistrzostwo Austrii. Jerkan potem już nigdy nie wystąpił na angielskich boiskach.
W reprezentacji zadebiutował 5 lipca 1992 w Melbourne w meczu przeciwko Australii. Występy w reprezentacji zakończył 12 czerwca 1997 w Sendai w meczu przeciwko Turcji w ramach turnieju Kirin Cup. Ogółem wystąpił w reprezentacji 31 razy, strzelając 2 bramki. Warto zauważyć, że jedną z nich zdobył w meczu przeciwko Polsce, a drugą w spotkaniu przeciwko Litwie.
Po występach w Austrii, zawodnik wrócił do ojczyzny, gdzie grał w zespołach NK Zagreb, Cibalia Vinkovci, i Hajduk Split, którego był wychowankiem. Zawodnik zaliczył także krótki epizod w belgijskim SC Charleroi.

</doc>
<doc id="541263" url="https://pl.wikipedia.org/wiki?curid=541263" title="Tori Spelling">
Tori Spelling

Tori Spelling, właściwie Victoria Davey Spelling (ur. 16 maja 1973 w Los Angeles w Kalifornii) – amerykańska aktorka. Odtwórczyni roli Donny Martin w popularnym w latach 90. serialu młodzieżowym "Beverly Hills, 90210".
Życiorys.
Wczesne lata.
Urodziła się w Los Angeles w rodzinie pochodzenia żydowskiego jako córka Carole Gene „Candy” Spelling (z domu Marer) i Aarona Spellinga (1923–2006), producenta telewizyjnego. Jej młodszy brat Randy Gene (ur. 9 października 1978) także został aktorem. Uczęszczała do Harvard-Westlake School w Los Angeles.
Kariera.
W wieku ośmiu lat trafiła na szklany ekran w jednym z odcinków serialu ABC "Vega$" (1981), którego jej ojciec, Aaron Spelling, był producentem, jako Julie z Robertem Urichem. W 1983, mając dziesięć lat pojawiła się w serialach ABC: "Matt Houston", "Statek miłości" ("The Love Boat"), "Hotel" i "Fantastyczna wyspa" ("Fantasy Island") oraz telewizyjnej komedii sensacyjnej ABC "Shooting Stars" (1983) z Parkerem Stevensonem, Billym Dee Williamsem i Davidem Faustino. Wystąpiła także w komedii Jeffa Kanewa "Drużyna z Beverly Hills" ("Troop Beverly Hills", 1989) jako Jamie z drużyny 'Czerwone Pióra' z Shelley Long oraz trzech odcinkach serialu NBC "Byle do dzwonka" ("Saved by the Bell", 1990) jako Violet Bickerstaff.
Sławę zawdzięcza roli Donny Marie Martin w operze mydlanej "Beverly Hills, 90210" (1990-2000) i "Melrose Place" (1992). Zagrała potem w dreszczowcu psychologicznym NBC "Śmierć cheerleaderki" ("A Friend to Die For", 1994) z Kellie Martin, komedii "Straszny film 2" ("Scary Movie 2", 2001), komedii romantycznej "50 Ways to Leave Your Lover" (2004) z Paulem Schneiderem i Poppy Montgomery, a także w telewizyjnym dreszczowcu Lifetime "Mother, May I Sleep with Danger?" (2016) u boku Jamesa Franco.
Za występ w dreszczowcu Wesa Cravena "Krzyk 2" ("Scream 2", 1996) i rolę Lesly w czarnej komedii "Upiorne święto" ("The House of Yes", 1997) zdobyła nominację do Złotej Maliny jako najgorsza nowa gwiazda. W 2002 zadebiutowała na scenie w Los Angeles w spektaklu "Maybe Baby, It's You".
We wrześniu 2008 jej książka "sTORI TELLING" trafiła na listę bestsellerów „The New York Times”.
Życie prywatne.
3 lipca 2004 poślubiła Charliego Shaniana, z którym pozostawała w związku od 2002. W 2005 doszło do separacji, a 20 kwietnia 2006 – do rozwodu. 7 maja 2006 wyszła za Deana McDermotta, z którym ma trzech synów: Liama Aarona McDermotta (ur. 2007), Finna Daveya (ur. 2012) i Beau Deana McDermotta (ur. 2017), oraz dwie córki: Stellę Doreen McDermott (ur. 2008) i Hattie Margaret (ur. 2011).

</doc>
<doc id="541265" url="https://pl.wikipedia.org/wiki?curid=541265" title="Wikipedia duńskojęzyczna">
Wikipedia duńskojęzyczna

Wikipedia duńskojęzyczna (Danske Wikipedia) – duńska edycja językowa Wikipedii, założona w 2002 roku.
28 września 2008 roku liczyła 94 490 artykułów, co czyniło ją 24 największą edycją.
Ponieważ język duński jest podobny do języka szwedzkiego i norweskiego, administratorzy tych Wikipedii współpracują ze sobą dzięki sekcji "Skanwiki" na projekcie Meta-Wiki.

</doc>
<doc id="541267" url="https://pl.wikipedia.org/wiki?curid=541267" title="Janusz Zaorski">
Janusz Zaorski

Janusz Zaorski (ur. 19 września 1947 w Warszawie) – polski reżyser filmowy, telewizyjny i radiowy, scenarzysta i producent filmowy, jeden z przedstawicieli nurtu tzw. kina moralnego niepokoju, w latach 1994–1995 przewodniczący Krajowej Rady Radiofonii i Telewizji.
Życiorys.
Jest synem Tadeusza Zaorskiego oraz młodszym bratem aktora Andrzeja Zaorskiego.
Absolwent VI Liceum Ogólnokształcącego im. Tadeusza Reytana w Warszawie (1965). W 1969 ukończył studia na Wydziale Reżyserii Państwowej Wyższej Szkoły Filmowej, Telewizyjnej i Teatralnej w Łodzi. W 1971 uzyskał tytuł zawodowy magistra sztuki filmowej. W czasie studiów był asystentem reżysera Janusza Morgensterna przy realizacji serialu telewizyjnego "Kolumbowie" (1970). Jako reżyser zadebiutował samodzielnie w 1970, w 1971 nakręcił pierwszy film pełnometrażowy. Wielokrotnie nagradzany na festiwalach krajowych i zagranicznych. Okazjonalnie występował także jako aktor w produkcjach filmowych.
W latach 1987–1990 pełnił funkcję przewodniczącego Polskiej Federacji Dyskusyjnych Klubów Filmowych, a od 1987 do 1991 był dyrektorem i kierownikiem artystycznym Zespołu Filmowego „Dom”. W latach 1987–1989 zasiadał w Komitecie Kinematografii, od 1991 do 1993 (z krótką przerwą w 1992) sprawował urząd prezesa Komitetu do Spraw Radia i Telewizji „Polskie Radio i Telewizja”. W latach 1994–1995 był członkiem i jednocześnie przewodniczącym Krajowej Rady Radiofonii i Telewizji.
Członek Europejskiej Akademii Filmowej, Polskiej Akademii Filmowej, Stowarzyszenia Filmowców Polskich i Stowarzyszenia Autorów ZAiKS. W 2005 został wykładowcą Wydziału Reżyserii Akademii Teatralnej im. Aleksandra Zelwerowicza w Warszawie. W 2009 uzyskał na tej uczelni stopień doktora nauk o sztukach pięknych w zakresie reżyserii.
W 2014 ukazała się książka "Jaja, serce, łeb. Janusz Zaorski w rozmowie ze Stanisławem Zawiślińskim".
Żonaty z Anną Osmólską-Mętrak, italianistką i tłumaczką literatury włoskiej. Wraz z żoną główny organizator, członek jury i fundator Grand Prix Konkursu o nagrodę im. Krzysztofa Mętraka. W latach 2015–2020 członek kapituły Nagrody Literackiej im. Leopolda Staffa.

</doc>
<doc id="541269" url="https://pl.wikipedia.org/wiki?curid=541269" title="Kultura pucharów dzwonowatych">
Kultura pucharów dzwonowatych

Kultura pucharów dzwonowatych (KPDz) – kultura eneolityczna wywodząca się z Półwyspu Pirenejskiego. Prawdopodobnie powstała na podłożu kultury almerskiej.
Kryteria wydzielenia.
Nazwę zawdzięcza charakterystycznej formie krępych, szerokootworowych naczyń w kształcie odwróconego dzwonu. Bywa nazywana też kulturą „łuczników”.
Chronologia, geneza i zanik.
Prawdopodobnie ludność wytwarzająca charakterystyczne artefakty pochodziła ze wschodniego wybrzeża Półwyspu Pirenejskiego. Wyroby pojawiły się w końcu czwartego tysiąclecia p.n.e. W XIX – XVIII stuleciu p.n.e. na ziemie polskie dotarło prawdopodobnie kilka rodzin reprezentujących tę kulturę, być może handlujących miedzią i poszukujących kupców. Mobilność ludności i gospodarka oparta na pasterstwie koczowniczym w dużej mierze przyczyniła się do stosunkowo szybkiej ekspansji tej kultury na terenie Europy.
Ponieważ kultura ta reprezentowana była przez niewielkie grupy ludności, ulegała szybkiej asymilacji z miejscowym podłożem etnicznym, wnosząc poważny wkład w kształtowanie się społeczeństw epoki brązu.
Zagadnienie etniczne.
Badania archeogenetyczne ustaliły ograniczone powinowactwo genetyczne między iberyjskimi a środkowoeuropejskimi przedstawicielami tej kultury, co implikuje niewielki wpływ migracji na jej rozprzestrzenianie, na tym etapie ekspansji. Inaczej było w przypadku Wysp Brytyjskich gdzie wraz z pojawieniem się pucharów dzwonowatych pojawili się osobnicy różniący się profilem DNA od ówczesnej śniadej/ciemnoskórej-jasnookiej populacji. Jak się przypuszcza, 90 proc. populacji ówczesnych Wysp Brytyjskich zastąpiły grupy przybyszów z kontynentu.
Obrządek pogrzebowy.
Największe z cmentarzysk na ziemiach polskich, liczące dziewiętnaście grobów, zbadano w Kornicach gm. Pietrowice Wielkie na Górnym Śląsku. Zmarli grzebani byli najczęściej z rękoma zgiętymi w łokciach, dłońmi ułożonymi w okolicach twarzy oraz silnie podkurczonymi nogami. Mężczyźni ułożeni byli prawie zawsze na lewym boku, a kobiety na prawym. Groby mężczyzn bogato wyposażano w broń oraz naczynia z jedzeniem. Groby kobiece najczęściej były wyposażane w różnego rodzaju biżuterię z kości i bursztynu.
Społeczeństwo i gospodarka.
Gospodarka tej kultury była oparta na półpasterskim stadnym chowie zwierząt, zwłaszcza bydła rogatego i koni oraz na łowiectwie. Polowano za pomocą łuków refleksyjnych, strzały były zbrojone w grociki krzemienne, przeważnie sercowate. Przed uderzeniem cięciwy przedramię chroniono płytkowatym ochraniaczem (z łupku). Dodatkowo trudniono się rybołówstwem i zbieractwem. Posiadano umiejętność obrabiania miedzi (groty oszczepu), zapewne złota i srebra oraz wytwarzania stopu srebrno-złotego (elektronu). Obrabiano krzemień (noże odłupkowe, zgrzebła, grociki strzał) i kamień (toporki) a także materiał organiczny, szczególnie poroże i kość (wisiorki – amulety, paciorki, charakterystyczne dla tej kultury guziki z otworem w kształcie litery „v”). Pośredniczono w wymianie nadbałtyckim bursztynem z Południem (ozdoby bursztynowe w Czechach: np. Svobodne Dwory i Sklany-Kwicek) oraz zapewne miedzią i elektronem, a także wykwintną ceramiką, również siekierkami z krzemienia pasiastego. Ludności tej kultury nieobca była znajomość trepanacji czaszki.
Do tego cyklu kulturowego zalicza się również:

</doc>
<doc id="541271" url="https://pl.wikipedia.org/wiki?curid=541271" title="Zapalenie języka">
Zapalenie języka

Zapalenie języka (łac. "glossitis") – schorzenie języka przebiegające jako ostre lub przewlekłe, mogące być pierwotnym schorzeniem języka lub objawem chorób ogólnoustrojowych.
Diagnostyka.
Z uwagi, że może być objawem chorób ogólnoustrojowych, wystąpienie objawów choroby przy nieobecności czynników ryzyka, powinno przeprowadzić się uzupełniającą diagnostykę wykluczającą choroby mogące powodować zapalenie języka.
W przypadku diagnostyki przyczyn pierwotnych – pomocne może być wykonanie wymazów i posiewów z powierzchni języka.
Leczenie.
Obowiązuje leczenie przyczynowe, czyli przede wszystkim wykluczenie przyczyn wtórnych, lub w przypadku ich wystąpienia – leczenie choroby podstawowej, co zwykle powoduje wycofanie się objawów zapalnych języka. W przypadku zmian bakteryjnych stosuje się antybiotyki, grzybiczych - leki przeciwgrzybicze, w przypadku niedokrwistości – leczy się przede wszystkim niedokrwistość.
Ogólne postępowanie obejmuje:

</doc>
<doc id="541272" url="https://pl.wikipedia.org/wiki?curid=541272" title="Jakob Sprenger">
Jakob Sprenger



</doc>
<doc id="541273" url="https://pl.wikipedia.org/wiki?curid=541273" title="Język geograficzny">
Język geograficzny

Język geograficzny, rumień wędrujący języka (łac. "lingua geographica") – termin medyczny służący do określenia sytuacji, gdy na powierzchni języka występują gładkie obszary o złuszczonych wierzchnich warstwach, co powoduje powstanie plam o innym zabarwieniu. Stwierdza się jego występowanie w skazie wysiękowej, w chorobach gruczołów wydzielania wewnętrznego, lub też występuje rodzinnie i nie ma wtedy znaczenia diagnostycznego.
Badania wykazują dodatnią korelację występowania języka geograficznego i łuszczycy.

</doc>
<doc id="541276" url="https://pl.wikipedia.org/wiki?curid=541276" title="Droga na molo w Wigan">
Droga na molo w Wigan

Droga na molo w Wigan (w oryginale "The Road to Wigan Pier") – socjologiczna książka George’a Orwella wydana przez brytyjski Klub Książki Lewicowej w 1937.
Składa się z dwóch części. Pierwsza z nich obejmuje reportaż z życia i pracy robotników (zwłaszcza górników) w północnej Anglii, gdzie leży tytułowe miasto, druga natomiast ma charakter eseju, w którym autor poddaje analizie, nierzadko krytycznej, brytyjski ruch socjalistyczny.
Po raz pierwszy wydana została w Polsce w 2005 i poprzedzona fragmentami dziennika "Drogi na molo w Wigan".

</doc>
<doc id="541278" url="https://pl.wikipedia.org/wiki?curid=541278" title="Hyde Park (ujednoznacznienie)">
Hyde Park (ujednoznacznienie)

Miejscowości w USA:
Gminy w USA:
Dzielnice miast USA:

</doc>
<doc id="541280" url="https://pl.wikipedia.org/wiki?curid=541280" title="Język włochaty">
Język włochaty

Język włochaty (obłożenie języka) - termin stosowany w medycynie do określenia dużej masy białego nalotu na języku, który pojawia się jako następstwo terapii antybiotykowej, gorączki, nadmiernego stosowania płynów do płukania ust zawierających nadtlenek wodoru (wodę utlenioną).
Zjawisko obłożenia języka ma związek z nadmiernym złuszczeniem warstwy keratyny pokrywającej brodawki nitkowate języka. 
Leczenie: zobacz zapalenie języka

</doc>
<doc id="541284" url="https://pl.wikipedia.org/wiki?curid=541284" title="Czona">
Czona

Czona (ros. Чона) – rzeka w Rosji; w obwodzie irkuckim i Jakucji; prawy dopływ Wiluja. Długość 802 km; powierzchnia dorzecza 40,6 tys. km².
Źródła na Płaskowyżu Nadleńskim; płynie w kierunku północnym po Wyżynie Środkowosyberyjskiej; dolina na przemian zwężająca się i rozszerzająca, liczne progi. Po wybudowaniu zapory Wilujskiej Elektrowni Wodnej na Wiluju ostatnie 250 km biegu rzeki stało się częścią Wilujskiego Zbiornika Wodnego.
Zamarza od października do maja; zasilanie śniegowo-deszczowe.

</doc>
<doc id="541289" url="https://pl.wikipedia.org/wiki?curid=541289" title="Doktor Phlox (Star Trek)">
Doktor Phlox (Star Trek)



</doc>
<doc id="541293" url="https://pl.wikipedia.org/wiki?curid=541293" title="Nu jazz">
Nu jazz

Nu jazz (elektro-jazz, jazztronica, phusion) – styl muzyczny, w którym występuje połączenie elementów jazzowych z muzyką elektroniczną. Tak samo jak electronica, styl ten jest bardzo szerokim pojęciem charakteryzującym wiele podstylów. 
Jego powstanie datuje się na lata 90. XX wieku. Do pionierów gatunku należą norwescy eksperymentatorzy: Bugge Wesseltoft, Eivind Aarset, trębacz Nils Petter Molvær, gitarzysta Terje Rypdal, wokalistka Sidsel Endresen.
Pojęcie to obejmuje taką muzykę jak jazz house, będącą połączeniem żywych instrumentów i elektronicznego brzmienia. Przykładami grup tworzących taką muzykę są m.in. francuska St Germain, niemiecka Jazzanova czy brytyjska Fila Brazillia. W ramach nu jazzu wyróżnia się również muzykę w większym stopniu elektroniczną (np. PhusionCulture).

</doc>
<doc id="541295" url="https://pl.wikipedia.org/wiki?curid=541295" title="Elektro-jazz">
Elektro-jazz



</doc>
<doc id="541296" url="https://pl.wikipedia.org/wiki?curid=541296" title="Jazztronica">
Jazztronica



</doc>
<doc id="541297" url="https://pl.wikipedia.org/wiki?curid=541297" title="Phusion">
Phusion



</doc>
<doc id="541303" url="https://pl.wikipedia.org/wiki?curid=541303" title="Malediwska Wikipedia">
Malediwska Wikipedia

Malediwska Wikipedia – edycja językowa Wikipedii prowadzona w języku malediwskim. Edycja założona została w sierpniu 2004. Pierwszy artykuł został napisany 17 kwietnia 2005 roku. W marcu 2006 malediwska Wikipedia przekroczyła próg 100 artykułów zajmując 123. miejsce (z 205) w rankingu największych Wikipedii.
Język i dialekt.
Malediwska Wikipedia pisana jest w języku malediwskim używanym przez ludzi mieszkających w Malé (Malediwy).

</doc>
<doc id="541304" url="https://pl.wikipedia.org/wiki?curid=541304" title="Strefa Mroku. Jedenastu Apostołów Grozy">
Strefa Mroku. Jedenastu Apostołów Grozy

Strefa mroku. Jedenastu apostołów grozy – antologia zawierająca 11 opowiadań jedenastu polskich autorów. Są to zarówno debiutanci, początkujący, jak i najpopularniejsi pisarze fantastyczni w Polsce. Książka znajdowała się w sprzedaży w Polsce jedynie jako dodatek do czasopisma Fantasy&lt;ref name="AH/SM/MO"&gt;&lt;/ref&gt;. Opowiadania są utrzymane w klimacie grozy, ale nie są to horrory&lt;ref name="HO/SM"&gt;&lt;/ref&gt;.

</doc>
<doc id="541306" url="https://pl.wikipedia.org/wiki?curid=541306" title="Alt (Usenet)">
Alt (Usenet)

Alt to jedna z popularniejszych hierarchii Usenetowych. Jak wskazuje nazwa, jest to hierarchia alternatywna w stosunku do hierarchii oficjalnej (BIG8), więc można tu spotkać i grupy o podobnej tematyce, i grupy o tematyce, która nie zyskałaby akceptacji w oficjalnej hierarchii. Aby założyć własną grupę w tej hierarchii nie potrzeba żadnych specjalnych formalności, więc codziennie powstaje (i znika) wiele tych grup.

</doc>
<doc id="541309" url="https://pl.wikipedia.org/wiki?curid=541309" title="Aaron Spelling">
Aaron Spelling

Aaron F. Spelling (ur. 22 kwietnia 1923 w Dallas, zm. 23 czerwca 2006 w Los Angeles) – amerykański producent filmowy, scenarzysta, aktor i reżyser. Pomysłodawca takich seriali, jak "Dynastia", "Czarodziejki", "Melrose Place", "Aniołki Charliego", "Statek miłości", "Starsky i Hutch", "Siódme niebo" i "Beverly Hills 90210".
Życiorys.
Syn Davida i Pearl Spellingów, przyszedł na świat w rodzinie żydowskich imigrantów z Polski. Miał trzech braci – Sama, Maxa i Daniela – i jedną siostrę – Becky.
Uczęszczał do Forest Avenue High School. W 1945 ukończył studia dziennikarskie na Southern Methodist University w Dallas. W latach 1945–1946 uczęszczał na Uniwersytet Paryski. Otrzymał Eugene O’Neill Award za oryginalną jednoaktową sztukę w latach 1947 i 1948. Potem wstąpił do sił powietrznych amerykańskiej armii i pracował jako korespondent wojenny dla pisma „Stars and Stripes”. Postrzelony przez snajpera, został odznaczony Brązowym Medalem Zasługi. Po demobilizacji pracował jako reżyser teatralny w Dallas i Nowym Jorku. W 1953 osiedlił się w Hollywood.
Rozpoczął pracę w filmie najpierw jako aktor występujący w serialach "Dragnet" (1953, 1954) czy "Kocham Lucy" (1955). Wkrótce jednak zajął się sprzedażą scenariuszy. W końcu stał się producentem stacji Four Star Television. Na antenę zaczęły trafiać jego pierwsze seriale – w 1956 "Zone Grey Theater", a trzy lata później – "Johnny Ringo".
Zrealizował seriale: "Aniołki Charliego" (w latach 1976–1981, 2000), "Starsky i Hutch" (w latach 1975–1979), "Fantasy Island" (w latach 1978–1984), "Hart to Hart" (w latach 1979–1984), "Family" (w latach 1976–1980). W latach 1981–1989 przedstawił telewidzom "Dynastię", a później – w latach 1990–2000 – młodzieżową operę mydlaną "Beverly Hills 90210", w której w jedną z głównych ról wcieliła się jego córka Tori Spelling jako Donna Martin. Później były kolejne seriale: "Melrose Place" (1992), "Siódme niebo", "Pacific Palisades" (1997), "Sunset Beach" (w latach 1997–1999), "Wybrańcy fortuny" (2000) i "Czarodziejki" (w latach 1998–2006).
Zmarł w wieku 83 lat, w swoim domu w Los Angeles w wyniku komplikacji po wylewie, który przeszedł 18 czerwca 2006.
Życie prywatne.
Był dwukrotnie żonaty. Po raz pierwszy z aktorką Carolyn Jones (od 10 kwietnia 1953 do 1964) i po raz drugi od 23 listopada 1968 z Carol Jean (Candy) Spelling, z którą był do końca swego życia. Mają dwoje dzieci: Tori (ur. 16 maja 1973 w Los Angeles) i Randy’ego (ur. 9 października 1978 w Los Angeles).
Nagrody.
Otrzymał podczas swojej kariery kilkadziesiąt nagród i wyróżnień, m.in. statuetek Emmy, a w 2000 został uhonorowany przez Gildię Producentów Amerykańskich statuetką za całokształt twórczości.

</doc>
<doc id="541315" url="https://pl.wikipedia.org/wiki?curid=541315" title="Wikipedia niderlandzkojęzyczna">
Wikipedia niderlandzkojęzyczna

Wikipedia niderlandzkojęzyczna () – niderlandzkojęzyczna edycja Wikipedii, założona 19 czerwca 2001 roku.
Kamienie milowe.
100-tysięczny artykuł napisany został 14 października 2005. Na krótko prześcignęła wtedy Wikipedię polskojęzyczną zajmując jej szóste miejsce, lecz następnie spadła na ósmą pozycję. 24 stycznia 2006 dodany został 125-tysięczny artykuł. 1 marca 2006 niderlandzkojęzyczna edycja zajęła miejsce szwedzkojęzycznej i włoskojęzycznej edycji powracając na szóste miejsce. 19 marca 2006 napisany został artykuł 150-tysięczny, 24 maja 2006 200-tysięczny. 30 listopada 2008 roku przekroczyła 500 000 artykułów co dawało jej 7. pozycję w rankingu. 17 grudnia 2011 roku liczba haseł w Wikipedii niderlandzkojęzycznej przekroczyła milion.
30 października 2011 w wyniku utworzenia ponad 24 tysięcy artykułów o owadach (chrząszcze z rodziny stonkowatych i sprężykowatych) Wikipedia niderlandzkojęzyczna awansowała o dwie pozycje – na 5. miejsce, wyprzedzając edycję polskojęzyczną i hiszpańskojęzyczną.

</doc>
<doc id="541319" url="https://pl.wikipedia.org/wiki?curid=541319" title="Crossfader">
Crossfader

Crossfader – element miksera podobny do suwaka, odpowiedzialny za płynne przejście pomiędzy sygnałem z jednego źródła a drugim sygnałem z drugiego źródła.
Działanie crossfadera w uproszczeniu można opisać tak: Kiedy suwak crossfadera znajduje się z lewej strony, to sygnał z pierwszego źródła (z pierwszego kanału) jest transmitowany na wyjście miksera, jeśli suwak crossfadera jest po prawej stronie, to sygnał z drugiego źródła (drugiego kanału) transmitowany jest na wyjście miksera, jeśli suwak crossfadera jest pośrodku, to sygnały z obydwu źródeł (obydwu kanałów) są transmitowane na wyjście miksera. Suwak crossfadera można płynnie przesuwać, i co za tym idzie, płynnie mieszać dwa sygnały.
Crossfader wykorzystywany jest głównie przez DJ-ów do tworzenia płynnych przejść pomiędzy jednym utworem a drugim oraz do wyciszania fragmentów dźwięku (tzw. "cięcia") w niektórych technikach scratchu.

</doc>
<doc id="541324" url="https://pl.wikipedia.org/wiki?curid=541324" title="Akademia Ignatianum w Krakowie">
Akademia Ignatianum w Krakowie

Akademia Ignatianum w Krakowie (dawniej Wyższa Szkoła Filozoficzno-Pedagogiczna „Ignatianum” w Krakowie) – uczelnia kościelna prowadzona przez Towarzystwo Jezusowe posiadająca państwowe uprawnienia do prowadzenia studiów wyższych. Tworzą ją dwa Wydziały: Filozoficzny i Pedagogiczny. Wydziały Filozoficzny i Pedagogiczny posiadają prawo nadawania stopnia naukowego doktora. Na Wydziale Filozoficznym prowadzone jest pięć kierunków studiów: filozofia, psychologia, dziennikarstwo i komunikacja społeczna, kulturoznawstwo oraz turystyka i rekreacja, a na Wydziale Pedagogicznym: pedagogika, arteterapia, nauki o polityce, praca socjalna, administracja i polityka publiczna, zarządzanie i nowe technologie w sferze publicznej oraz filologia angielska. W ofercie kształcenia na wszystkich Wydziałach znajduje się także szereg studiów podyplomowych. Stan prawny „Ignatianum” określa Umowa między Rządem RP a Konferencją Episkopatu Polski z 1 lipca 1999 r.
Skrótowa nazwa uczelni – „Ignatianum” – wprowadzona na początku lat 90. XX wieku, nawiązuje do obchodzonych przez jezuitów jubileuszy: pięćsetnej rocznicy urodzin świętego Ignacego Loyoli (1491–1991), założyciela zakonu oraz czterystu pięćdziesięciu lat istnienia Towarzystwa Jezusowego (1540–1990). 1 października 2011 Wyższa Szkoła Filozoficzno-Pedagogiczna „Ignatianum” zmieniła nazwę na Akademia Ignatianum.
Historia.
Początki krakowskiego ośrodka dydaktyczno-naukowego księży jezuitów związane są z powstaniem Seminarium Cracoviense Societatis Iesu w 1867 r. Prawa kościelne oraz prawo udzielania akademickiego stopnia licencjata filozofii Wydział Filozoficzny otrzymał na podstawie pisma Kongregacji do Spraw Seminariów i Uniwersytetów, skierowanego do Generała Zakonu Towarzystwa Jezusowego w dniu 8 września 1932 roku. Gdy ta sama Kongregacja uznała i zatwierdziła Statuty Wydziałów Teologii i Filozofii, erygowanych w kolegiach Towarzystwa Jezusowego, jako zgodne z Konstytucją Apostolską Deus scientiarum Dominus z dołączonymi do niej Ordinationes, Krakowski Wydział Filozoficzny Towarzystwa Jezusowego dekretem tejże Kongregacji z dnia 2 lutego 1934 r. uzyskał ostatecznie osobowość prawną.
Kongregacja ds. Wychowania Katolickiego pismem z 25 lutego 1973 r. (Nr 924/71/12) uznała i zatwierdziła na okres próbny nowy Statut Wydziału Filozoficznego. Został on „zredagowany zgodnie z dokumentem "Normae quaedam", wraz z prawem nadawania wszystkich stopni akademickich w zakresie filozofii (art. 29)”. Po opublikowaniu w 1979 r. Konstytucji Apostolskiej Sapientia Christiana opracowano nowy statut, zatwierdzony przez Kongregację do Spraw Wychowania Katolickiego najpierw na okres próbny (w 1984 r.), a definitywnie w 1990 r.
Wydział Filozoficzny Towarzystwa Jezusowego został w 17 maja 1989 r. oficjalnie uznany przez polskie władze państwowe za osobę prawną i odtąd podlegał przepisom Umowy zawartej 30 czerwca 1989 r. pomiędzy Rządem Polskim a Konferencją Episkopatu Polski w sprawie uregulowania statusu wyższych uczelni papieskich oraz trybu i zakresu uznawania przez państwo stopni i tytułów naukowych nadawanych przez te uczelnie. Zainspirowani Konstytucją Apostolską Sapientia Christiana o uniwersytetach i wydziałach kościelnych (art. 3, § 1 i 2; art. 84, pkt c, d) oraz pragnąc wyjść naprzeciw zapotrzebowaniu społeczeństwa polskiego, jezuici zainaugurowali w Wydziale Filozoficznym Towarzystwa Jezusowego w Krakowie, w październiku 1989 roku, Instytut Kultury Religijnej – dwuletnie studium filozoficzno-teologiczne, którego głównym celem było pogłębienie formacji religijnej przede wszystkim laikatu. W roku akademickim 1990/1991 zainaugurowano w Wydziale Filozoficznym pedagogiczne studia stacjonarne. W roku akademickim 1993/1994 otwarto także studia niestacjonarne. Zważywszy, że rok 1990–1991 był rokiem wielkiego jubileuszu ignacjańskiego: 500 lat od urodzin św. Ignacego Loyoli (1491–1991) i 450 lat istnienia Zakonu (1540–1990) – zaczęto uczelnię nazywać "Ignatianum".
W ciągu prawie 10 lat Wydział poszerzył swoją działalność do tego stopnia, że dotychczasowy Statut, a także nazwa uczelni przestały odpowiadać stanowi faktycznemu. Dlatego konieczne było dokonanie zmian. Jako pierwszy krok w tym kierunku, w związku z przygotowywaną Umową między Rządem Rzeczypospolitej Polskiej a Konferencją Episkopatu Polski w sprawie statusu prawnego szkół wyższych, zakładanych i prowadzonych przez Kościół katolicki, Kongregacja ds. Wychowania Katolickiego pismem z 7 czerwca 1999 r. (Prot. N. 400/99) zaaprobowała zmianę nazwy Wydziału Filozoficznego Towarzystwa Jezusowego w Krakowie na: "Wyższa Szkoła Filozoficzno-Pedagogiczna „Ignatianum” w Krakowie". Wspomniana Umowa podpisana 1 lipca 1999 r. przyjęła zmianę nazwy Uczelni i uznała osobowość prawną "Ignatianum".
18 stycznia 2000 r. Minister Edukacji Narodowej stwierdził, że "Ignatianum" spełnia warunki do prowadzenia studiów magisterskich także na kierunku pedagogika. 8 grudnia 2000 r. Kongregacja do Spraw Wychowania Katolickiego erygowała w "Ignatianum" Wydział Pedagogiczny oraz zatwierdziła nowy statut całej Uczelni. Dekret Kongregacji ds. Wychowania Katolickiego z 3 maja 2010 uprawomocnił i zatwierdził nowy Statut Uczelni. 
Decyzją z 22 lutego 2010 r., Centralna Komisja do Spraw Stopni i Tytułów Naukowych, nadała uprawnienia Wydziałowi Pedagogicznemu „Ignatianum” w Krakowie do nadawania stopnia naukowego doktora nauk humanistycznych w dyscyplinie – pedagogika.
Wyższa Szkoła Filozoficzno-Pedagogiczna „Ignatianum” w Krakowie, wypełniając normy Ustawy z dnia 27 lipca 2005 r. Prawo o szkolnictwie wyższym (Dz. U. Nr. 164, poz. 1365, z późn. zm., art 3 ust. 5) spełniła warunek do posługiwania się nazwą – akademia. W związku z powyższym od 1 października 2011 r. Wyższa Szkoła Filozoficzno-Pedagogiczna „Ignatianum” w Krakowie posługuje się nazwą – Akademia Ignatianum w Krakowie. 
Decyzją z 30 stycznia 2012 r. Centralna Komisja do Spraw Stopni i Tytułów przyznała uprawnienia Wydziałowi Filozoficznemu Akademii Ignatianum w Krakowie do nadawania stopnia naukowego doktora nauk humanistycznych w dyscyplinie kulturoznawstwo.
Wydział Pedagogiczny Akademii Ignatianum w Krakowie posiada uprawnienia do nadawania stopnia naukowego doktora nauk społecznych w dyscyplinie pedagogika oraz w dyscyplinie nauki o polityce.
24 lutego 2015 r. uchwałą 9/2014/2015 Senatu Akademickiego został utworzony Wydział Zamiejscowy Nauk Humanistycznych i Społecznych w Mysłowicach. W 2018 r. rozpoczęto jego likwidację. Od 1 października 2018 r. – po wejściu w życie ustawy Prawo o szkolnictwie wyższym i nauce – funkcjonował jako Filia w Mysłowicach. Filia została zamknięta 30 września 2019 r.
W „Ignatianum” prowadzone są kierunki studiów: 
Poza studiami pierwszego, drugiego stopnia oraz jednolitymi magisterskimi, w trybie stacjonarnym jak też niestacjonarnym, uczelnia stwarza studentom możliwość kontynuowania nauki na studiach podyplomowych oraz w Szkole Doktorskiej.
Wydział Filozoficzny.
Akademia Ignatianum w Krakowie oferuje program filozofii na poziomie licencjackim, magisterskim i doktoranckim. Jako uczelnia jezuicka korzysta z dorobku pedagogiki Ignacjańskiej, z jezuickiego zaangażowania na rzecz promowania sprawiedliwości społecznej, dialogu ekumenicznego, międzyreligijnego i międzykulturowego, ale też rozbudowuje program w kierunku pogłębienia refleksji w dziedzinie zarządzania, coachingu, komunikacji społecznej i mass mediów oraz różnych specjalistycznych zagadnień z etyki szczegółowej. 
Kierunki studiów.
Studia podyplomowe Wydziału Filozoficznego:
Kierunki działalności badawczej.
Główne dziedziny działalności naukowo-badawczej:
Na Wydziale przykłada się dużą wagę do uprawiania filozofii systematycznej.
Wydział Pedagogiczny.
Wydział Pedagogiczny Akademii Ignatianum w Krakowie odwołuje się do wielowiekowej tradycji edukacyjnej jezuitów opartej w głównej mierze na pedagogice ignacjańskiej, na której oparte są programy kształcenia studentów. W toku studiów wiele uwagi poświęca się rozbudzaniu potrzeby troski o własny rozwój oparty na antropologii chrześcijańskiej. Cele kształcenia i rozwoju osoby uzupełnia formacja duchowa prowadzona przez działające przy Ignatianum Duszpasterstwo Akademickie.
Kierunki studiów.
Studia podyplomowe Wydziału Pedagogicznego:
Przynależność do organizacji międzynarodowych.
Akademia Ignatianum należy do siedmiu organizacji międzynarodowych, są to: European Federation of Catholic Universities (FUCE), International Federation of Catholic Universities (IFCU), International Association of Jesuit Universities (IAJU), Kircher Network, European Jesuit Network (SCRIBANI), Higher Education for Social Transformation (HEST) oraz European Consortium for Arts Therapies in Education (ECArTE).
Kontrowersje.
W grudniu 2009 r. Trybunał Konstytucyjny RP rozpatrywał zasady finansowania szkolnictwa wyznaniowego, mające związek z finansowaniem „Ignatianum”, kwestionowanym przez grupę posłów.

</doc>
<doc id="541327" url="https://pl.wikipedia.org/wiki?curid=541327" title="Dean McDermott">
Dean McDermott

Dean McDermott (ur. 16 listopada 1966 w Toronto) – kanadyjski aktor. 
Życiorys.
Urodził się w Toronto, w prowincji Ontario w rodzinie pochodzenia irlandzkiego jako syn Doreen i Davida McDermotta. Wychowywał się z trzema siostrami - Dale, Dawn i Daną.
Wystąpił w westernie Kevina Costnera "Bezprawie" (2003) i filmie biograficznym Charlesa S. Duttona "Królowa ringu" (2004) z Meg Ryan, a także telewizyjnej komedii fantasy ABC Family ' (2009) w reżyserii Rona Underwooda z Jenny McCarthy oraz serialach telewizyjnych, w tym ' (1999), "Poszukiwani" (2003), "Agenci NCIS" (2005) i "" (2014).
Życie prywatne.
McDermott został obywatelem amerykańskim podczas uroczystości w Los Angeles 21 sierpnia 2010.
24 lipca 1993 poślubił Mary Jo Eustace, z którą ma syna Jacka Montgomery (ur. 10 października 1998). Jednak 12 lutego 2006 doszło do rozwodu. 7 maja 2006 ożenił się z aktorką Tori Spelling. Mają pięcioro dzieci: trzech synów - Liama Aarona (ur. 13 marca 2007), Finna Daveya (ur. 30 sierpnia 2012) i Beau Deana McDermotta (ur. 3 lutego 2017), oraz dwie córki: Stellę Doreen McDermott (ur. 9 czerwca 2008) i Hattie Margaret (ur. 10 października 2011).

</doc>
<doc id="541328" url="https://pl.wikipedia.org/wiki?curid=541328" title="Zamek w Piszu">
Zamek w Piszu

Zamek w Piszu, potocznie: "zamek piski" – zamek, który znajdował się w Piszu, na prawym, zachodnim brzegu Pisy. Zniszczony podczas II wojny światowej, rozebrany w latach sześćdziesiątych XX wieku.
Historia.
Dwór drewniany.
Historia zamku piskiego sięga 1268 roku, kiedy wybudowano „umocniony dom myśliwski”. Jednak data ta jest mało prawdopodobna, aby przed zakończeniem podboju ziem pruskich (1283 r.) powstała krzyżacka warownia na tak odległych terenach, jakimi była ówczesna Galindia. Przypuszczać można, że w okresie od 1289 do 1344 roku bracia Zakonu Najświętszej Marii Panny wznieśli, w miejscu pruskiego grodu, na prawym, zachodnim brzegu Pisy, obronny, drewniano–ziemny dwór, którym zarządzał zakonny prokurator podległy komturowi w Bałdze.
Już w niedługim czasie zamek został zdobyty przez Kiejstuta (stryja Jagiełły) w odwecie za wyprawę Krzyżaków na Litwę, podczas której porwano syna Kiejstuta. Tak to opisuje Wigand z Marburga: Z powyższego fragmentu można wywnioskować, że w czasie oblężenia zamek został wzięty szturmem, a część załogi z prokuratorem Johanem Collynem na czele schroniła się w wieży oddalonej nieco od murów, służącej jako szalet. Wieżę tę, zwaną gdanskem, również spalono, co zmusiło Collyna do poddania się.
Po zdobyciu Pisza Kiejstut wyruszył na zamek w pobliskim Okartowie, który w równie łatwy sposób zdobył. W niedługim czasie prokurator powrócił z Litewskiej niewoli i w 1365 r. został ponownie zaatakowany przez Kiejstuta, Collyn znowu schronił się w tej samej wieży. Litwini, żeby go stamtąd wyciągnąć, napełnili łodzie oblanym smołą drewnem, podpalili je i skierowali na basztę w taki sposób, aby dym i płomienie wypełniały ją. A tak zilustrował to zajście w swojej kronice Wigand z Marburga: Collin ratował się ucieczką, a Kiejstut udał się do Okartowa, gdzie doszczętnie zniszczył tamtejszy zamek, którego już nie odbudowano.
Zamek murowany.
W latach siedemdziesiątych XIV wieku zbudowano nowy, tym razem już murowany zamek. Zastosowano jak na owe czasy nowoczesną technologię. Zbudowano zamek w trudno dostępnym miejscu, wśród bagien i mokradeł, ale o sile obronnej decydowały silne umocnienia. W latach 1392 i 1393 z Pisza wyruszały wielkie eskapady przeciwko Mazowszu i Litwie. Wyprawom tym przewodził wielki marszałek Werner von Tettingen. Wyprawy były brutalne – mordowano bezbronnych rybaków, bartników, chłopów wieszano przed ich domostwami.
W czasie następujących potem wielkiej wojny 1410 r. oraz wojny głodowej w 1414 r. zamek pozostał na uboczu działań wojennych, mimo bliskiego sąsiedztwa polskiego. W latach 1431 i 1435 nastąpiła rozbudowa umocnień zamku. Polegała zapewne na dostosowaniu go walki z użyciem broni palnej, która w owym czasie wchodziła do powszechnego użycia. Najprawdopodobniej usypywano wały, pogrubiano mury, zbudowano być może wieże prochowe. Na początku wojny trzynastoletniej, jesienią 1455 r., prokuratoria zajęta przez siły powstańcze wolnych chłopów, którzy wystąpili przeciwko Krzyżakom. W toku dalszych wydarzeń zamek został obsadzony przez polskie oddziały zaciężne pod dowództwem Jana Skubela.
Na mocy II pokoju toruńskiego Pisz pozostał w granicach państwa zakonnego, mającego stolicę w Królewcu. Po pokoju toruńskim nastąpiły spokojne lata dla Pisza. Do czasu księcia Albrechta zamek zbytnio się nie zmieniał. Dopiero ten ostatni wielki mistrz, mający duże ambicje polityczne, rozbudował i wzmocnił go. Jednak w 1519 r. na początku ostatniej wojny polsko-krzyżackiej Pisz zajęły oddziały dowodzone przez starostę łomżyńskiego Pawła Brzeskiego, a zakonny prokurator Hans Kolbitz uciekł, przerażony do Szczytna. Rok później wojska krzyżackie odbiły zamek.
W roku 1525 obiekt stał się siedzibą książęcego starosty. Gościł tu też często pierwszy władca nowożytnych Prus – Albrecht Hohenzollern oraz jego następcy. Powody były różne, jednakże najczęstszym były polowania w Puszczy Piskiej. W 1538 roku przez dłuższy czas przebywał tu wraz z dworem książę, wypędzony z Królewca panującą tam zarazą. Wyjątkowe spotkania, mający polityczny i międzynarodowy charakter miały miejsce w 1698 i 1734 roku. W końcu XVII wieku Pisz odwiedził król Polski August II Mocny, którego przyjął na zamku książę Fryderyk III Hohenzollern. Drugie spotkanie ma związek z następcą Augusta, królem Stanisławem Leszczyńskim, który w obawie przed wojskami rosyjskim zbiegł z Gdańska do Pisza w przebraniu chłopskim, gdzie został rozpoznany i zatrzymany.
Pod koniec życia Albrechta, w 1561 roku rozpoczęto generalną przebudowę i rozbudowę zamku, kontynuowaną później w latach 1580-1585. Prace prowadził nadworny architekt Chritopher Römer z Królewca. Roboty budowlane objęły również zamkowe fortyfikacje, które z polecenia księcia Jerzego Wilhelma w 1628 roku umocnił inżynier Christian Rose. Prace przez niego prowadzone musiały mieć dużą skale i wyszły na zewnątrz fosy zamkowej, skoro mieszkańcom obiecano w tym roku jako odszkodowanie po zajętym terenie łąkę z której usunięto darń, aby wykorzystać ją do budowy fortyfikacji. Prace prowadzono również w następnych latach. Prawdopodobnie powstało jakieś dzieło na zewnątrz. W roku 1647 przybył do Pisza książęcy mierniczy Wilhelm Treber, który miał za zadanie dokończyć rozbudowę zamku. Następna przebudowa miała miejsce w 1655 roku. Wówczas w związku z rozwojem artylerii, włączono w obręb fortyfikacji obszar lokowanego w 1646 roku miasta, tworząc rozległy, jednolity system obronny.
Zamek piski wyszedł obronną ręką z potopu szwedzkiego oraz z najazdu tatarskiego. Nie świadczy to jednak o jakiś nadzwyczajnych fortyfikacjach, ale o tym, że miasto w ogóle było bardzo dobrze przygotowane.
W 1679 r. wybuchł pożar a zamek uległ częściowemu zniszczeniu, które po dwóch latach odbudowano. Równocześnie ruszyły roboty fortyfikacyjne wykonane pod kierunkiem generała von Waldeck. Jego obecność świadczy o przywiązaniu dużej wagi do twierdzy przez władze pruskie. W pierwszej fazie ograniczyły się one do postawienia wokół miasta drewnianego parkanu, a następnie w latach 1679–1698 zrealizowano system fortyfikacji bastionowych, którego projekt oparto na wzorcu z podręcznika napisanego przez Adama Freytaga. Od 1686 do 1714 tytuł gubernatora twierdzy Johannisburg nosił hrabia Rzeszy Carl Wilhelm Finck von Fincensten. 4 czerwca 1698 roku rozpoczął się w Piszu zjazd króla Polski Augusta II Mocnego oraz króla Prus Fryderyka III. Wtedy już twierdza była najprawdopodobniej ukończona.
W 1709 roku twierdza opustoszała. W wyniku epidemii dżumy przy życiu zostało według różnych źródeł 14 lub 15 mieszkańców. Zamek znów stracił na ważności, ale już w 1729 roku zaistniała potrzeba wybudowania magazynu wojskowego. Do końca I połowy XVIII wieku zamek służył jako twierdza, w której stacjonował garnizon wojskowy. W 1740 roku przeprowadzono kolejny remont adaptując wnętrza na aktualne potrzeby. Obiekt powoli zatracał walory militarne na rzecz wygodnej rezydencji. W roku 1787 nastąpiła likwidacja twierdzy Johannisburg. Zamek sprzedano, rozebrano umocnienia, a uzyskane w ten sposób grunty oddano z powrotem mieszczanom. W 1837 roku została rozebrana część budynków i murów obronnych.
Przez następne 100 lat piski zamek pozostał prawie w niezmienionej formie, aż do czasu II wojny światowej, kiedy Pisz został zniszczony w 75%, a wraz z nim prawie całkowicie zamek. W latach sześćdziesiątych XX wieku władze zdecydowały o rozbiórce resztek ruin. Jedynymi pozostałościami są fragmenty muru znajdującego się w parku nad rzeką Pisą.
Prace archeologiczne.
W 2004 roku na terenie, na którym niegdyś stała twierdza, prowadzone były prace archeologiczne mające na celu ustalenie dokładnych rysów zamku, a w przyszłości odbudowanie chociaż części budynku.
Legenda.
Z zamkiem piskim wiąże się legenda o przejściu podziemnym wiodącym do dawnego folwarku krzyżackiego w Łupkach. Przejście miało prowadzić pod dnem Pisy.

</doc>
<doc id="541329" url="https://pl.wikipedia.org/wiki?curid=541329" title="First Sessions">
First Sessions

First Sessions – pierwsza płyta (EP) wydana przez amerykańską piosenkarkę pop-jazzową Norę Jones w 2001, płyta ukazała się w nakładzie ok. 5000 egzemplarzy. Wszystkie utwory z tej płyty znalazły się na następnym albumie tej artystki w bardzo podobnych aranżacjach.

</doc>
<doc id="541332" url="https://pl.wikipedia.org/wiki?curid=541332" title="I Do Not Want What I Haven’t Got">
I Do Not Want What I Haven’t Got

I Do Not Want What I Haven't Got – album irlandzkiej piosenkarki Sinéad O’Connor wydany w 1990 roku, zawierający jej najbardziej znany utwór „Nothing Compares 2 U”. Płyta ta była jednym z najlepiej sprzedających się na świecie albumów wydanych w 1990 roku.
Album w 1991 roku dostał 4 nominacje do Nagród Grammy zdobywając nagrodę w kategorii Best Alternative Music Album. O’Connor odmówiła przyjęcia nagrody.
W 2003 album został sklasyfikowany na 406. miejscu listy 500 albumów wszech czasów magazynu Rolling Stone.
Lista utworów.
Autorem tekstów i muzyki jest O’Connor.

</doc>
<doc id="541335" url="https://pl.wikipedia.org/wiki?curid=541335" title="Mary Jo Eustace">
Mary Jo Eustace

Mary Jo Eustace (ur. 19 sierpnia 1957 w Toronto w Ontario, Kanada) - kanadyjska aktorka; była żona kanadyjskiego aktora Deana McDermotta.
Eustace przeniosła się do Los Angeles w Stanach Zjednoczonych, kiedy McDermott rozwijał swoją aktorską karierę. Ma syna Jacka Montgomery'ego (ur. 1998). Wspólnie adoptowali córkę Lolę (ur. 2005), ale aktor nie jest już jej prawnym opiekunem.
McDermott odszedł od Eustace, żeby ożenić się z amerykańską aktorką Tori Spelling. Eustace powróciła z dziećmi do Kanady.

</doc>
<doc id="541349" url="https://pl.wikipedia.org/wiki?curid=541349" title="Władcy Kambodży">
Władcy Kambodży

Królestwo Funanu.
"Dynastia Kaundinji I"
"Dynastia Phan"
"Dynastia Surjawarmana (Fan)"
"Dynastia Kaundinji II"
Królestwo Czenli.
"Królestwa Czenli na Lądzie (Górna)"
"Królestwo Aninditapury (Czenla na Wodzie (Dolna))"
"Królestwo Śambhupury (Dolna Czenla na Wodzie (Dolna))"
Królestwo Kambodży.
"Dynastia Warmanów"
"Dynastia ajutthajska (tajska)"
"Dynastia Warmanów"
"Dynastia ajutthajska"
"Dynastia Warmanów"

</doc>
<doc id="541350" url="https://pl.wikipedia.org/wiki?curid=541350" title="Antoni Więckowski">
Antoni Więckowski

Antoni Stanisław Więckowski (ur. 12 czerwca 1882 w Barchowie, zm. 31 grudnia 1942 w Auschwitz-Birkenau) – pułkownik lekarz Wojska Polskiego, polityk, działacz społeczny i niepodległościowy związany z Łodzią.
Życiorys.
Urodził się 12 czerwca 1882 w Barchowie jako syn Konstantego. W 1905 rozpoczął działalność społeczną, wstępując do Polskiej Partii Socjalistycznej. W 1914, po wkroczeniu Legionów Polskich do Łodzi, współpracował przy wydawaniu „Łodzianina”, organu prasowego PPS. Od 1915 służył w Legionach jako lekarz adiutant Józefa Piłsudskiego. 
W listopadzie 1918 został komendantem Szpitala Okręgowego w Łodzi. Równocześnie sprawował funkcję naczelnego lekarza VI Okręgu Wojskowego, naczelnego lekarza załogi miasta Łodzi i naczelnego lekarza 28 Pułku Piechoty „Dzieci Łódzkich”. W maju 1919 objął obowiązki komendanta Szpitala Polowego Nr 402 i w następnym miesiącu wyjechał na front. Po zakończeniu wojny z bolszewikami kierował pracą Wydziału Superrewizyjno-Inwalidzkiego w Szefostwie Sanitarnym Dowództwa Okręgu Korpusu Nr IV w Łodzi. W 1921 był jednym z inicjatorów utworzenia Społecznego Polskiego Gimnazjum Męskiego w Łodzi oraz jednym z założycieli Ligi Obrony Praw Człowieka i Obywatela w Łodzi. W czerwcu 1930 został przesunięty w 4 Szpitalu Okręgowym w Łodzi ze stanowiska starszego ordynatora na stanowisko komendanta szpitala. W czerwcu 1934 został przeniesiony do Dowództwa Okręgu Korpusu Nr IV na stanowisko szefa sanitarnego. 30 listopada 1935 został przeniesiony w stan spoczynku.
W latach 1935–1939 był naczelnym lekarzem Ubezpieczalni Społecznej. Pełnił też funkcję ordynatora w oddziale Szpitala dla Psychicznie i Nerwowo Chorych „Kochanówka”. W 1937 zaczął organizować kluby terenowe, a w 1939 był współzałożycielem Stronnictwa Demokratycznego, którego został prezesem w 1940. W czasie okupacji niemieckiej był redaktorem prasy podziemnej Armii Krajowej. Wiosną 1942 został aresztowany, osadzony na Pawiaku w Warszawie, a następnie wywieziony do niemieckiego obozu koncentracyjnego Auschwitz, gdzie został stracony.
Ukończył również studia filozoficzne i był wykładowcą historii starożytnej na Wolnej Wszechnicy Polskiej w Łodzi. Jest autorem monografii pt. "Julian Apostata jako administrator i prawodawca" (Warszawa, 1930 i 1937).
Jego symboliczny grób znajduje się na cmentarzu Powązkowskim w Warszawie (kwatera 31 wprost-5-25).
Upamiętnienie.
Po II wojnie światowej jego imieniem nazwano ulicę Śródmiejską w Łodzi. Ulice jego imienia znajdują się również we Wrocławiu, na Przedmieściu Oławskim, oraz w centrum Szczecina.

</doc>
<doc id="541352" url="https://pl.wikipedia.org/wiki?curid=541352" title="Witold Lipski">
Witold Lipski



</doc>
<doc id="541354" url="https://pl.wikipedia.org/wiki?curid=541354" title="Wikipedia anglojęzyczna">
Wikipedia anglojęzyczna

Wikipedia anglojęzyczna () – anglojęzyczna wersja Wikipedii. Założona została 15 stycznia 2001. W marcu 2006 osiągnęła milion artykułów, 9 września 2007 napisano dwumilionowy, a 17 sierpnia 2009 trzymilionowy artykuł. Anglojęzyczna edycja Wikipedii była pierwszą i pozostaje jej największą wersją językową. W 2005 roku co trzeci artykuł we wszystkich Wikipediach był napisany w anglojęzycznej edycji. pozycja tejże Wikipedii pod względem globalnego rankingu jest minimalnie wyższa (wynosi 38%).
Edycja pionierska.
Wikipedia anglojęzyczna była pierwszą założoną wersją językową i od początku jest największą ze wszystkich Wikipedii. To w Wikipedii anglojęzycznej powstawało wiele głównych zasad i zaleceń edycyjnych, które były przyjmowane przez inne wersje językowe. Są to między innymi:
Kontrowersje.
Spory regionalne.
Pośród głównych kontrowersji w anglojęzycznej wersji Wikipedii wyróżnia się debata nad tym, jakiego dialektu języka angielskiego należy używać. Głównymi kandydatami do wyboru są dialekt amerykański i brytyjski lub angielski międzynarodowy. Było wiele propozycji, od ujednolicenia dialektu po forkowanie projektu anglojęzycznej Wikipedii. Zalecenia edycyjne mówią jednak, aby używać odpowiednich dialektów przy odpowiednich artykułach (na przykład dialektu kanadyjskiego w artykułach dotyczących Kanady) lub pozwolić na używanie dowolnego dialektu języka angielskiego tak, aby nie mieszać go z innymi dialektami w jednym artykule.
Podobne kontrowersje narosły przy używaniu systemów miar anglosaskiego i metrycznego.
Wojny edycyjne o treść i neutralny punkt widzenia.
Jako największa, Wikipedia anglojęzyczna była głównym polem działań dla dotyczących treści artykułów lub neutralnego punktu widzenia. Wojny edycyjne mają miejsce w artykułach uznawanych za kontrowersyjne.
Jednakże długie wojny edycyjne mają miejsce również wśród edytorów z krajów nieanglojęzycznych. Jedną z bardziej znanych była wojna pomiędzy niemieckimi i polskimi wikipedystami dotycząca nazewnictwa niektórych miejscowości, jak na przykład Gdańsk.
Problem weryfikowalności.
8 marca 2007 agencja prasowa Associated Press poinformowała media o tym, że jeden z zaufanych członków wspólnoty tworzącej Wikipedię anglojęzyczną (o pseudonimie Essjay) nie jest, wbrew swoim deklaracjom, profesorem teologii. Kwestia ta była szeroko dyskutowana w prasie i w internecie: sugerowano, że Wikipedia zacznie wymagać dowodów na tożsamość osób powołujących się na swój własny autorytet. Jimmy Wales skomentował to wydarzenie, podkreślając rolę informacji, a nie autoproklamacji dotyczących kompetencji autorów.
Dozwolony użytek.
Wikipedia anglojęzyczna akceptuje grafiki na licencji fair use, choć stanowi to naruszenie praw autorskich w wielu krajach.
Edycje wikipedystów według krajów.
Użytkownicy nieanglojęzyczni.
Około 29% aktywnych użytkowników stanowią wikipedyści, których językiem ojczystym nie jest angielski.
Jako największa spośród edycji Wikipedii oraz ze względu na status języka angielskiego jako współczesna lingua franca, Wikipedia anglojęzyczna służy wielu użytkownikom, których językiem ojczystym nie jest język angielski. Użytkownicy ci poszukują artykułów w Wikipedii anglojęzycznej, ponieważ nie ma ich (lub są jedynie w formie) w ich ojczystych edycjach Wikipedii. Zwykle okazuje się również, że Wikipedia anglojęzyczna zawiera więcej informacji na większość tematów.
Użycie Encyklopedii Britannica.
Przewagą Wikipedii anglojęzycznej nad innymi jest dostępność jedenastej edycji Encyklopedii Britannica w domenie publicznej. Dzięki temu Britannica użyta była jako punkt startowy dla wielu artykułów.
Wikipedia Signpost.
W Wikipedii anglojęzycznej istnieje gazeta "Wikipedia Signpost". Jest to pisana przez społeczeństwo Wikipedii gazeta, opisująca różne wydarzenia dotyczące Wikipedii anglojęzycznej. Ważne informacje z innych projektów również są okazyjnie publikowane. Gazetka wydawana jest w poniedziałki, a pierwsze wydanie ukazało się 10 stycznia 2005 dzięki Michaelowi Snowowi.
Wraz z gazetką publikowany jest również komiks "WikiWorld", który przedstawia ciekawsze artykuły, najczęściej o zabarwieniu humorystycznym, dostępne w Wikipedii anglojęzycznej. Komiks ilustruje Greg Williams i udostępnia go na licencji Creative Commons Attribution ShareAlike 2.5, która zezwala na kopiowanie, dystrybucję, wyświetlanie i użytkowanie dzieła i wszelkich jego pochodnych pod warunkiem umieszczenia informacji o twórcy i wydania pochodnej dzieła na tej samej licencji. Dzięki temu jego komiks można publikować we wszystkich Wikipediach.

</doc>
<doc id="541356" url="https://pl.wikipedia.org/wiki?curid=541356" title="Skarp">
Skarp

Skarp, turbot ("Scophthalmus maximus") – gatunek ryby flądrokształtnej z rodziny nagładowatych (Scophthalmidae).
Zasięg występowania.
Zamieszkują dna mórz strefy zwrotnikowej i umiarkowanej. Łowiony również w polskiej części Bałtyku.
Opis.
Ciało wygrzbiecone, w zarysie tułowia niemal koliste. Ubarwienie zależne od podłoża (mimetyzm), spodnia strona ciała nie zawiera pigmentu. Strona wierzchnia jest pokryta nieregularnie rozłożonymi, ostro zakończonymi wzgórkami kostnymi. Osiągane rozmiary są zależne od warunków środowiskowych. W Bałtyku spotykane są okazy dorastające do ok. 50 cm, a w Morzu Północnym do 1 m długości. Metrowy skarp osiąga do 20 kg masy ciała.
Populacja bałtycka dojrzewa w trzecim roku życia, populacje oceaniczne – w piątym. U turbota tarło następuje latem. Dorosła samica składa kilka milionów jaj. Ikra i larwy pelagiczne.
Na pożywienie turbotów składają się głównie małe ryby.
Znaczenie gospodarcze.
Skarp jest poławiany gospodarczo na dużą skalę.

</doc>
<doc id="541360" url="https://pl.wikipedia.org/wiki?curid=541360" title="Emma Taylor-Isherwood">
Emma Taylor-Isherwood

Emma Rose Taylor-Isherwood (ur. 27 kwietnia 1987 w Toronto w Ontario w Kanadzie) – kanadyjska aktorka filmowa, telewizyjna i głosowa. Grała w wielu filmach i serialach, jednak najbardziej zasłynęła z roli Josie Trent i jej klona w serialu "Dziwne przypadki w Blake Holsey High".
Jest starszą siostrą aktorki Sally Taylor-Isherwood.

</doc>
<doc id="541362" url="https://pl.wikipedia.org/wiki?curid=541362" title="Jezioro Świerklaniec">
Jezioro Świerklaniec



</doc>
<doc id="541363" url="https://pl.wikipedia.org/wiki?curid=541363" title="Sobieska Wola Pierwsza">
Sobieska Wola Pierwsza

Sobieska Wola Pierwsza – wieś w Polsce położona w województwie lubelskim, w powiecie lubelskim, w gminie Krzczonów.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Krzczonów. Według Narodowego Spisu Powszechnego z roku 2011 wieś liczyła 555 mieszkańców.
Położona jest na Wyniosłości Giełczewskiej, 35 km na południowy wschód od Lublina w Krzczonowskim Parku Krajobrazowym.
Wieś leży w górnym biegu rzeki Giełczew.
Miejscowość była gniazdem domu Sobieskich herbu Janina, którzy pochodzili z Sobieszyna (stąd ich nazwisko) i od nich nazwę wzięła Wola Sobieska.
Sobieska Wola (wówczas Wola Sobieska) w latach 1668–1673 stała się oficjalną nazwą dóbr i wsi.
Znajduje się tam zespół dworsko-parkowy. Rezydował w nim sam król Polski, Jan III Sobieski. Przebywał tam nieopodal Marysieńki.
Sebastian Sobieski (syn Stanisława, a wnuk Mikołaja z Sobieszyna),
żeniąc się z Barbarą Giełczewską stał się pierwszym z Sobieskich dziedzicem miejscowości z czasem nazwanej Wolą Giełczewską, a następnie Wolą Sobieskich (Sobieską), którą władali kolejno jak wynika z genealogii tego rodu, Jan Sobieski senior i jego syn Marek – senator, chorąży nadworny koronny, kasztelan i wojewoda lubelski – dziadek przyszłego króla Jana Sobieskiego.
Stary, drewniany dwór należący do Sobieskich, będący następnie w prywatnych rękach został w 1939 roku rozebrany, ze względu na zły stan techniczny, a murowaną przy nim stojącą część poddano gruntownemu remontowi. Do II wojny światowej istniał dwór z pełnym wyposażeniem budynków gospodarczych usytuowanych na południowy zachód od dworu. We wschodniej części stał młyn na usypanej grobli. W niewielkiej odległości od dworu za parkiem były czworaki dworskie, w których mieszkała służba. Dojazd do dworu był od strony północnej, drogą prowadzącą przez wieś i osadę młyńską wzdłuż stawów przy rzece Giełczwi obok ściany parku w alei starych, do dziś rosnących lip z dawnych czasów. Po II wojnie światowej na podstawie dekretu o reformie rolnej PKWN z 1944 roku cały kompleks dworski, jak i ziemia przylegająca do niego została zabrana i znacjonalizowana. Kolejne lata stanowią okres dewastacji i sukcesywnego popadania w ruinę. Budynek w tym czasie nie był remontowany i służył jako ośrodek zdrowia, poczta, biblioteka oraz sklep.
W roku 2003 dwór został sprzedany, nowy właściciel odnowił cały obiekt.
Historia.
W 1461 roku Wola Gyelczewska, Gielczwiczka, a od roku 1462 Gielczewicka, Gielczowiczka i Giełczewska. Graniczyła wówczas, jak mówią dokumenty sądowe, z polami Żółkiewki i była własnością dziedzica o nazwisku Kaszowski.
W 1465 roku należała już do Stanisława i Jana Pełków, i nazywała się Wola Wyszmuntowska. W 1496 roku dziedzicem wsi był Stanisław i jego żona Katarzyna, córka Piotra Pszonki, ówczesnego podsędka lubelskiego.
Była to duża wieś i miała początkowo równocześnie kilku właścicieli, z których każdy mógł inaczej nazywać swoją część. W 1529 roku zapisano ją jako Gielcziczka Vola i Wola Domini – własność Sobyenski, Sobyeuski, czyli Sobieskich. Z dokumentu wynika, że płacili oni dziesięcinę z folwarku co drugi rok; 2'A grzywny plebanowi w Krzczonowie, dziesięcinę pieniężną biskupowi w wysokości jednej grzywny i czterdziestu pięciu i pół grosza.
Sebastian Sobieski (syn Stanisława, a wnuk Mikołaja z Sobieszyna), przez ożenek z Barbarą Giełczewską stał się pierwszym z Sobieskich dziedzicem dziedzicem Woli Giełczewskiej, późniejszej Woli Sobieskiej.
Po Sebastianie była ona, jak wynika z genealogii tego rodu, kolejno w rękach Jana Sobieskiego (seniora) potem jego syna, Marka Sobieskiego, senatora, chorążego nadwornego koronnego, kasztelana i wojewody lubelskiego, a zarazem dziadka przyszłego króla Polski, Jana III Sobieskiego. W 1547 roku Marek Sobieski będąc już w posiadaniu Woli Giełczewskiej, noszącej nazwę Sobieskiej, nabył lub otrzymał z posagiem żony, Katarzyny Tęczyńskiej, niedalekie stare Pilaszkowice i Wolę nazywano wtedy przez jakiś czas Pilaszkowską.
W Woli Sobiescy zbudowali na przełomie XVI i XVII wieku okazały dwór na niewysokiej skarpie i otoczyli go parkiem krajobrazowym z pięknym drzewostanem.
W latach 1668–1673 Wola Sobieska stała się oficjalną nazwą dóbr i wsi.
Obecny dwór w Woli Sobieskiej został wzniesiony dopiero w pierwszej połowie XIX wieku. Zamieszkała w nim Regina Stryjeńska i mieszkał tu stale w latach 1831–1845 również Piotr Stryjeński, głowa rodu z linii lubelskiej. Przez wiele lat dwór w Woli Sobieskiej promieniował wtedy kulturą na okolice.
Regina Stryjeńska potrafiła stworzyć w Woli Sobieskiej drugie gniazdo rodzinne dla swoich krewnych i skoligaconych, rozrzuconych po świecie, po sprzedaży rodowego majątku w Stryjnie. Po pewnym czasie, nie mogąc dać sobie rady z gospodarstwem, zaproponowała mężowi swojej siostrzenicy, Gniewskiemu, właścicielowi Przybysławic w Sandomierskiem, aby zajął się administracją jej majątku. W niedługim czasie tak jednak zadłużył on Wolę Sobieską, że ze sprzedaży majątku wystarczyło środków na zapłacenie jej dożywocia w Woli Gałęzowskiej, dokąd przenieśli się obydwoje z Piotrem.
Regina Stryjeńska zmarła tam w 1867 r., zaś pięć lat później, w 1872 roku, zmarł Piotr Stryjeński, który został pochowany na cmentarzu ewangelickim w Lublinie. W latach 1867 do 1886 roku właścicielem zespołu dworskiego w Woli był Konstanty Goniewski.
W 1883 roku majątek w Woli Sobieskiej posiadał 672 morgów: w tym gruntów ornych i ogrodów 457 morgów, łąk 27 morgów, pastwisk 98 morgów, stawów 8 morgów, lasu 51 morgów i nieużytków 31 morgów. Istniało tam wówczas 5 budynków murowanych i 14 drewnianych.
Po Konstantym Goniewskim, w końcowych latach XIX wieku, majątkiem zarządzał Władysław Lewiński, od którego Fabian (Bogdan) Rzewuski, syn Józefa nabył dobra wolińskie za sumę 41 000 rubli 24 czerwca 1896 roku (co zapisano do księgi hipotecznej 8 lutego 1901 roku). Od Fabiana Rzewuskiego w dniu 31 sierpnia 1900 nabył część dóbr w Woli Sobieskiej, za sumę 10 700 rubli Żyd Moszek Wulf Pelcsyja. Józefa Chaima, który 5 marca 1904 roku nabył jeszcze od tegoż Fabiana Rzewuskiego obszar 550-878 sążni kwadratowych, natomiast jednocześnie sprzedał część ziemi z tego majątku 13 lutego 1907 roku za sumę 1800 rubli niejakiej Katarzynie Basiak z domu Lis, córce Szczepana.
Moszek Wulf Pelc sprzedał znowu 878 sążni kwadratowych ziemi w dwu równych częściach Janowi Podgórskiemu, synowi Kazimierza, i jego żonie Mariannie, córce Franciszka: z domu Barszczewskiej, za sumę 650 rubli każda.
W 1903 roku powierzchnia po sprzedażach majątku w Woli wynosiła 409 morgów 211 prętów, a więc około 274 ha, a w 1909 roku było tu użytkowane 493 morgi 221 prętów, czyli 276 ha. Po wymienionym wyżej roku majątek w Woli znajdował się w rękach Faustyna Płacheckiego, jak zanotowano w dokumentach. W dniu 19 września, czyli 2 października 1911 roku kupił majątek o wielkości 493 morgi i 221 prętów w Woli Tomasz Watson, syn Tomasza. W 1912 roku gruntownie wyremontowano świeżo nabyty dwór i obiekty gospodarcze w folwarku. W 1927 roku dobra w Woli Sobieskiej otrzymała w spadku po Watsonach Janina Watson, od 1931 roku Stachowiczowa, która gospodarzyła tutaj do lata 1944 roku. W okresie międzywojennym prowadzono tu hodowlę zarodową koni czystej krwi arabskiej i hodowlę ryb.
W latach trzydziestych rozparcelowano 234 morgi i 46 pręty ziemi. W 1939 roku rozebrano stary, drewniany dwór, ze względu na zły stan techniczny, a murowaną przy nim stojącą część poddano gruntownemu remontowi. W Woli Sobieskiej w latach 1942/43 inwentarz wykazywał 128 ha, w tym: 108 ha pola, 4 ha łąk, 6 ha ogrodów, podwórza, drogi i nieużytki 2,53 ha. Do wojny istniał więc dwór w Woli Sobieskiej z pełnym wyposażeniem budynków gospodarczych usytuowanych na południowy zachód od dworu. We wschodniej części stał młyn na usypanej grobli. W niewielkiej odległości od dworu za parkiem były czworaki dworskie, w których mieszkała służba. Dojazd do dworu był od strony północnej, drogą prowadzącą przez wieś i osadę młyńską wzdłuż stawów przy rzece obok ściany parku w alei starych, do dziś rosnących lip z dawnych czasów.
Zespół dworsko-parkowy posiadał wymiary 230 na 370 m. Mocą dekretu 1944 roku rozparcelowano dobra Woli Sobieskiej, a w latach 50. nastąpił upadek dawnej świetności dworu, parku i całego ich otoczenia. Rozebrano walące się obiekty gospodarcze i czworaki. Dwór posiadał wielu jeszcze użytkowników: Gromadzką Radę Narodową, Pocztę, Ośrodek Zdrowia. Nie zabiegano o remonty, estetykę i wystrój zewnętrzny parku i otoczenia. Zachował się jedynie zarys alei grabowej i starych lip. Zniknęły sad owocowy i warzywnik dworski za parkiem, a także stare spichlerze, stajnie, obory, stodoły, które przylegały do parku. Po wojnie nastąpił upadek dawnej świetności majątku. Kolejne lata stanowią okres dewastacji i sukcesywnego popadania w ruinę. Dopiero w roku 2003 dwór trafił w ręce gospodarza, który – dosłownie w ostatniej chwili – uratował nieruchomość przed całkowitym upadkiem, przeprowadzając gruntowny, generalny remont całego obiektu.
Społeczność wsi w 1958 roku postanowiła wybudować na terenie posiadłości dworskiej kościół. Najpierw w dawnej podworskiej stodole urządzono kaplicę, gdzie odprawiano nabożeństwa, a potem dzięki staraniom parafian i pierwszego proboszcza Czesława Wójcika zbudowano na dawnym placu dworskim świątynię. Później parafią w Woli Sobieskiej kierował ks. Piotr Mizioła, który zmarł w 1987 roku. Po nim proboszczem został ks. Wiktor Perestaj, następnie ks. Maciej Grajewski, a obecnie parafią zarządzą ks. Grzegorz Franaszek.
Zabytki.
Zespół dworsko-parkowy.
Dawny majątek rodziny Sobieskich – zabytkowy zespół dworsko-parkowy w Sobieskiej Woli.
Lokalizacja i opis.
Zespół dworsko – parkowy oddalony jest około 500 metrów na wschód od drogi Krzczonów – Żółkiewka i zajmuje treny przylegające do prawego brzegu rzeki Giełczwi. Jego granice tworzy wielobok zbliżony w ogólnych zarysach do prostokąta o wymiarach 230 m x 370 m. W skład zespołu wchodzi obecnie murowany dwór i parku. Konfiguracja terenu w obrębie zespołu mało zróżnicowana – teren płaski o lekkim nachyleniu na południe, zwiększającym się ku południowemu zachodowi od dawnej części gospodarczej. W północnej części zarysowuje się wyraźnie skarpa, na której usytuowany jest dwór, wyznaczająca południową krawędź doliny rzeki Giełczwi. Dojazd do zespołu możliwy od wschodu i południa, dojście piesze zaś od zachodu wzdłuż rzeczki i od północy trasą dawnej grobli. W wyniku dewastacji budynków gospodarczych, dworu i parku kompozycja uległa zatarciu. Ma ona kształt zbliżony do prostokąta, w której trudno dziś wydzielić poszczególne elementy tworzące niegdyś cały zespół. Zachowany układ przestrzenny parku ze starymi alejami dojazdowymi, obsadzonymi wiekowymi lipami sugeruje, iż tworzyły one niegdyś regularne kwatery ogrodowe. Przypuszczalnie w XIX wieku przekształcono go na park o układzie krajobrazowym. W oparciu o analizę planów archiwalnych, aktualny stan zachowania i przekazy uzyskane od ostatnich właścicieli odtworzyć można plan majątku i układ parku. Dojazd do majątku możliwy był od południa aleją obsadzoną lipami i kasztanowcami, która rozdzielała się przy stajniach wierzchowych – jedna odnoga prowadziła na północ obok zabudowań gospodarczych do dworu, druga biegła na wschód i skręcała na północ dochodząc do wjazdu od strony wschodniej. Drugi dojazd prowadził wzdłuż północnego brzegu rzeki Giełczwi i stawów rybnych, przekraczał rzeczkę i obok młyna kierował się w kierunku zachodnim do dworu. Centralną część zespołu stanowił dwór usytuowany w parku krajobrazowym. Przed dworem, od południa od owalnego gazonu odchodziły promieniście alejki we wschodniej części i tworzyły równie owalne kwatery. Od południa i od wschodu do parku przylegał sad owocowy i warzywniak. Folwark z zabudowaniami gospodarczymi, zabudowanym w kształcie podkowy (spichlerz, stajnia, obora, stodoła) przylegał prawie bezpośrednio do parku od zachodu. Czworaki zlokalizowane były na północny zachód od dworu, przy stawach rybnych i Giełczwi, które ograniczały jednocześnie granice parku od północy. Od północy przed dworem zachowany szpaler grabowy i szpaler topoli z lat 20. XX wieku.
Okoliczności powstania.
Powstanie zespołu dworskiego określić można w przybliżeniu na przełom XVI i XVII wieku, gdy Sobieska Wola nosząca wówczas nazwę Giełczewska Wola należała do rodziny Sobieskich. Główną siedzibę Sobiescy mieli w pobliskich Pilaszkowicach, gdzie wznieśli obszerny dwór z kaplicą otoczony okazałym parkiem. Wówczas musiał istnieć i w Sobieskiej Woli dwór z parkiem, gdzie mieszkała część rodziny. Według miejscowych przekazów istniał tu dwór wzniesiony za Jana Sobieskiego, którego szczątki pokazywano jeszcze na początku XX wieku. Stare lipy wskazują, że ogród spacerowy był tu założony w XVII wieku.
Z uwagi na brak ksiąg hipotecznych historię własności prześledzić można dopiero od II połowy XIX wieku, gdy właścicielem był Konstanty Goniewski (1867–1886). W 1883 roku folwark Sobieska Wola z nomenklaturą Antoniówka obejmował 672 morgi, w tym gruntu orne i ogrody 457 m, łąki 27 m, pastwiska 98 m, wody 8 m, las 51 m, nieużytki 31 m. Znajdowało się tu 5 budynków murowanych i 14 drewnianych. Prawdopodobnie w tym okresie zbudowany został murowany, zachowany do dziś, dwór. Dostawiony on został od zachodu do starego, drewnianego dworu, zbudowanego (zdaniem ostatniej właścicielki J. funkcjonował wtedy folwark z budynkami gospodarczymi, usytuowanymi na południowy zachód od dworu). Na północ od dworu, zlokalizowane były stawy rybne, na wschód zaś młyn z groblą. Od zachodu, w niewielkiej odległości od dworu, usytuowane były czworaki. Dojazd do zespołu dworskiego możliwy był od północy, drogą prowadzącą przez wieś i osadę młynarską, wzdłuż stawów rybnych, dalej przez groblę koło młyna i stara aleją lipową dochodzącą od wschodu do dworu. Sądząc po wyglądzie i obwodzie drzew, była to stara droga dojazdowa. Nowszą jest zapewne aleja dochodząca do dworu i zabudowań folwarcznych od południa.
Kolejnymi właścicielami majątku byli: Władysław Lewiński, od którego w 1896 roku zakupił go Bogdan Rzewuski. Spadkobierca Bogdana, Fabian Rzewuski sprzedał część dóbr w 1900 roku Moszkowi Wolfowi Pelcowi i odsprzedał w częściach Katarzynie Basik i Janowi Podgórskiemu. Jako kolejny właściciel figuruje Faustyn Płachecki. W 1911 roku dobra zakupił Tomasz Watson, zajmowały wtedy powierzchnię (w 1919 roku) około 276 ha.
W 1912 roku dwór był częściowo remontowany, wykonano też remonty zabezpieczające obiektów gospodarczych. W 1927 roku majątek Sobieska Wola otrzymała w spadku Janina Watson (od 1931 roku Stachowiczowa). W okresie międzywojennym prowadzono hodowlę zarodową koni czystej krwi arabskiej i hodowlę ryb. We wschodniej części parku urządzono kort tenisowy. W latach 30. uległy parcelacji 234 morgi 46 prętów. W 1939 roku rozebrano stary, drewniany dwór ze względu na zły stan techniczny, zaś murowany poddano remontowi. Mocą dekretu PKWN w 1944 roku dobra rozparcelowano, a dla obiektów gospodarczych, dworu i parku oznaczało to koniec ich świetności i systematyczną dewastację. W latach 50. i 60. rozebrano obiekty gospodarcze i czworaki. Dwór zmieniał użytkowników, a brak jednego i dobrego gospodarza spowodował, że został doprowadzony do stanu niemal ruiny. Po zakupieniu przez prywatną osobę został gruntownie odremontowany.

</doc>
<doc id="541364" url="https://pl.wikipedia.org/wiki?curid=541364" title="Sobieska Wola II">
Sobieska Wola II



</doc>
<doc id="541365" url="https://pl.wikipedia.org/wiki?curid=541365" title="Sobieska Wola I">
Sobieska Wola I



</doc>
<doc id="541369" url="https://pl.wikipedia.org/wiki?curid=541369" title="Witold Lipski (informatyk)">
Witold Lipski (informatyk)

Witold Lipski (ur. 13 lipca 1949, zm. 30 maja 1985 w Nantes) – polski informatyk, doktor habilitowany, autor dwóch książek: "Kombinatoryka dla programistów" oraz "Analiza kombinatoryczna" (współautor z Wiktorem Markiem). Wraz ze swym doktorantem Tomaszem Imielińskim stworzył podwaliny teorii niezupełnej informacji w relacyjnych bazach danych.
Życiorys.
Nosił to samo imię, co jego ojciec, ekonomista i polityk Witold Lipski. Jako laureat olimpiady matematycznej dostał się w 1967 r. na Politechnikę Warszawską i został absolwentem Studium Podstawowych Problemów Techniki Politechniki Warszawskiej. W 1975 r. tytuł doktora uzyskał w Centrum Obliczeniowym PAN, pod kierunkiem prof. Wiktora Marka, pracą doktorską pt. "Kombinatoryczne aspekty teorii wyszukiwania informacji". W 1978 r. uzyskał stypendium Fulbrighta i wyjechał do USA, gdzie pracował z Franco P. Preparatą i Christosem Papadimitriou, zajmując się zagadnieniami geometrii obliczeniowej i jej zastosowaniom do projektowania układów scalonych wielkiej skali integracji oraz teorią algorytmów. Na przełomie lat 1979 i 1980 prowadził wykłady na University of Illinois at Urbana-Champaign oraz krótko przed śmiercią na Uniwersytecie Paryskim. Habilitację uzyskał w 1980 roku w Instytucie Podstaw Informatyki PAN.
Wraz ze swym doktorantem Tomaszem Imielińskim stworzył podwaliny teorii niezupełnej informacji w relacyjnych bazach danych. Od 1978 do 1985 r. Lipski badał szereg zagadnień związanych z niezupełną informacją w relacyjnych bazach danych. Także we współpracy z Imielińskim, studiował zagadnienia związane z semantyką relacyjnych baz danych. Badania te oparte były na teorii algebr cylindrycznych, studiowanych w dziedzinie matematyki nazywanej algebrą uniwersalną.
Wniósł też znaczący wkład do problematyki analizy algorytmów, odkrywając szereg nietrywialnych i efektywnych algorytmów stosowalnych w problematyce układów scalonych, podziale czasu w bazach danych i geometrii obliczeniowej w zastosowaniach do systemów rozpoznania kształtów
Autor i współautor ponad 60 prac, obejmujących kombinatorykę, teorię wyszukiwania informacji i geometrię obliczeniową.
Witold Lipski szczególnie lubił biegi długodystansowe i uczestniczył w zagranicznych maratonach. Był zapalonym radioamatorem (SP5 BIL). Był też utalentowanym muzykiem oraz grafikiem.
W 1980 r. zdiagnozowano u niego czerniaka. Był pacjentem prof. Tadeusza Koszarowskiego, ale po nawrocie choroby w 1982 r. przeniósł się do Paryża, gdzie wykładał w Université de Paris-Sud, zmarł w Nantes z objawami przerzutów do układu nerwowego. Był jednym z pacjentów, na których testowano terapię z użyciem przeciwciał monoklonalnych. Był jednym z pierwszych pacjentów, u których zastosowano eksperymentalną wówczas przeciwnowotworową terapię przeciwciałami monoklonalnymi. Został pochowany na Cmentarzu Wojskowym w Warszawie (kwatera C 39, rząd 5, grób 7).
Upamiętnienie.
Nagroda im. Witolda Lipskiego została ustanowiona w 2005 r. w 20. rocznicę śmierci jej patrona. Jest najbardziej prestiżową nagrodą dla młodych informatyków w Polsce, przyznawaną za dorobek w zakresie informatyki i jej zastosowań. Została ustanowiona z inicjatywy grupy polskich informatyków pracujących za granicą. O nagrodę mogą ubiegać się osoby, które w ostatnim dniu roku poprzedzającego rok konkursu nie przekroczyły 30. roku życia (lub 32. roku życia w przypadku kandydatów, którzy korzystali z urlopów wychowawczych). Jest administrowana przez Fundację Rozwoju Informatyki, przy współpracy z Polskim Stowarzyszeniem dla Maszyn Liczących i Polskim Towarzystwem Informatycznym.

</doc>
<doc id="541370" url="https://pl.wikipedia.org/wiki?curid=541370" title="Anne Minter">
Anne Minter

Anne Minter (ur. 3 kwietnia 1963) – australijska tenisistka.
Życiorys.
W karierze wygrała cztery singlowe turnieje WTA oraz wielkoszlemowy Australian Open juniorów. W 1998 była dwudziestą trzecią zawodniczką świata w klasyfikacji indywidualnej. W deblowej zaś dwa lata później osiągnęła sześćdziesiąte ósme miejsce. Najlepszy występ wielkoszlemowy w gronie tenisistek zawodowych odnotowała w Australian Open 1988, gdzie doszła do ćwierćfinału. Po raz ostatni wielkoszlemowy występ zaliczyła w Australian Open 1992 i zakończyła go na pierwszej rundzie. Na kortach zarobiła 682 839 dolarów.
Prywatnie, spotykała się m.in. z Chris Evert, z którą wygrała 6:4, 7:5 w Toronto w 1989 roku.

</doc>
<doc id="541376" url="https://pl.wikipedia.org/wiki?curid=541376" title="Rechawam Ze’ewi">
Rechawam Ze’ewi

, pseud. Ghandi (hebr. רחבעם זאבי-גנדי, ur. 20 czerwca 1926 w Jerozolimie, zm. 17 października 2001) – izraelski generał, polityk i historyk, który powołał do życia prawicową partię Moledet. Zginął, zabity przez Ludowy Front Wyzwolenia Palestyny w czasie tzw. intifady Al-Aksa.
Życiorys.
Urodził się w 1926 roku w Jerozolimie. Wstąpił do Palmachu (elitarnych jednostek szturmowych żydowskiej organizacji podziemnej Hagana) w 1942, służył także w armii izraelskiej po utworzeniu Państwa Izrael. W latach 1964–1968 pełnił obowiązki szefa departamentu sztabu w izraelskim sztabie generalnym. Przez następne 5 lat był dowódcą centralnego okręgu wojskowego. Odszedł z wojska we wrześniu 1973, ale zaraz do niej wrócił, ponieważ wybuchła wojna Jom Kipur (6 października 1973). Definitywnie zakończył karierę wojskową w 1974 roku, w stopniu generała-majora.
Zaraz po tym został doradcą premiera Icchaka Rabina ds. terroryzmu, a później także w sprawach związanych z wywiadem. W 1977 roku Rechawam Ze’ewi zrezygnował ze swojego stanowiska, kiedy premierem został Menachem Begin z Likudu. W 1981 roku Ze’ewi został dyrektorem Muzeum Izraela w Tel Awiwie. W 1987 roku był współtwórcą serii książek opisujących historię Ziemi Izraela na podstawie zabytkowych przedmiotów znajdujących się w posiadaniu muzeum.
W 1988 roku założył partię polityczną Moledet, której podstawowym postulatem programowym było usunięcie Arabów z Zachodniego Brzegu Jordanu i Strefy Gazy do sąsiednich krajów arabskich. Rechawam Ze’ewi był bardzo krytyczny wobec kolejnych rządów, zarówno lewicowych, jak i prawicowych. Wynikało to z zawodu, jaki sprawiły mu ustalenia w konferencji w Madrycie w 1991. Kiedy jednak premierem został Binjamin Netanjahu z Likudu (1996−1999), ugrupowanie Ze’ewiego. udzielało jego rządowi poparcia pozakoalicyjnego.
W swoich działaniach i wypowiedziach Ze’ewi był bardzo zdecydowany i kontrowersyjny. M.in. przyrównywał Palestyńczyków do „pijawek” i „raka”, a także wypowiadał się nieprzyjaźnie o sąsiedniej Jordanii (pomimo że w tym czasie Izrael miał już podpisany z tym państwem traktat pokojowy). Często zdarzało się, iż inni członkowie partii Moledet musieli przepraszać za jego słowa, bądź też utrzymywać, iż został źle zrozumiany i że Moledet popiera tylko dobrowolny transfer Arabów z Izraela do krajów ościennych.
W 1999 roku Moledet zjednoczyło się z Herutem i Tkumą, tworząc Unię Narodową. Po wyborze na premiera Ariela Szarona w lutym 2001, Rechawam Ze’ewi przyłączył się do koalicji rządowej i został ministrem turystyki 7 marca 2001 r. Jednak wkrótce potem, 14 października, zadeklarował iż jego partia opuści rząd na znak protestu wobec wycofania wojsk izraelskich z Abu-Sneina w Hebronie. Jego rezygnacja miała nastąpić 17 października 2001 r. o godzinie 11.
Jednak 17 października został postrzelony przez czterech strzelców i zmarł kilka minut przed 10 w szpitalu Hadassa, gdzie został przewieziony. Ludowy Front Wyzwolenia Palestyny przyznał się do tego zabójstwa, twierdząc, iż była to zemsta za zabicie w sierpniu przez wojsko izraelskie Abu Ali Mustafy (lidera i sekretarza generalnego LFWP). Zabójstwo zlecić miał osobiście obecny przywódca LFWP, Ahmed Saadat.
Przezwisko.
W młodości chodził do szkoły w kibucu Giwat ha-Szlosza. Pewnej nocy ogolił sobie głowę, owinął ją ręcznikiem, po czym wkroczył do jadalni. Tak bardzo przypominał w tym przebraniu Mahatmę Gandhiego, że przylgnęło do niego takie przezwisko. Było ono dodatkowo ironiczne, ponieważ jego stanowisko wobec Arabów w niczym nie przypominało pokojowej postawy indyjskiego przywódcy.

</doc>
<doc id="541381" url="https://pl.wikipedia.org/wiki?curid=541381" title="Rossana de los Ríos">
Rossana de los Ríos

Rossana de los Ríos, od 1994 do 2004 roku występowała pod nazwiskiem Rossana Neffa de los Ríos (ur. 16 września 1975 w Asunción) – paragwajska tenisistka.
Kariera tenisowa.
W karierze zawodowej nie wygrała żadnego turnieju WTA Tour, natomiast jedenastokrotnie triumfowała w rozgrywkach ITF. Osiągnęła czwartą rundę French Open 2000 (eliminując m.in. rozstawioną Amandę Coetzer). Sklasyfikowana najwyżej na 51. miejscu w grze pojedynczej i 52. pozycji w grze podwójnej. W 1992 wygrała French Open juniorek, była liderką juniorskiego rankingu.
Osiągała półfinały i ćwierćfinały imprez zawodowych. W parze z Maríą Sánchez Lorenzo osiągnęła finał w Madrycie, a z Émilie Loit w Bahii. Reprezentantka kraju w Pucharze Federacji oraz na letnich igrzyskach olimpijskich. W 2006 roku brała udział w zawodach z cyklu ITF w Indian Harbour Beach i Palm Beach Granadas, gdzie docierała do finałów.
W 2006 roku tylko raz wystąpiła w turnieju zawodowym, odpadając już w pierwszej rundzie. Było to w Cincinnati. Rossana de los Ríos uległa Katarinie Srebotnik, mimo prowadzenia 5:3 w drugim secie. W lutym 2007 doszła do ćwierćfinału w Palm Desert, pokonana została przez Julie Ditty. Odpadła w pierwszej rundzie turnieju w Acapulco w 2007 roku, przegrywając z Tathianą Garbin. W maju zwyciężyła w zawodach ITF w Palm Beach Gardens, ogrywając Brendę Schultz. Triumfowała także w Mestre, eliminując po drodze Annę Korzeniak. Pod koniec roku wystąpiła w głównej drabince w Québecu, ale została pokonana już w pierwszej rundzie.
Życie prywatne.
Rossana de los Rios poznała paragwajskiego piłkarza Gustavo Alfredo Neffę podczas letnich igrzysk olimpijskich w Barcelonie w 1992 roku. Para wzięła ślub 26 grudnia 1994. Do grudnia 2004 roku tenisistka występowała w turniejach pod nazwiskiem Neffa-de los Rios.
17 stycznia 1997 urodziła się córka pary, Ana Paula Neffa de los Rios. Dziewczyna startowała w turniejach tenisowych Międzynarodowej Federacji Tenisowej i WTA, a funkcję trenera pełni jej matka.

</doc>
<doc id="541383" url="https://pl.wikipedia.org/wiki?curid=541383" title="Sozypater">
Sozypater

Sozypater – imię męskie pochodzenia greckiego, złożone z członów "σως (sos)" – „bezpieczny” i "πατηρ (pater)" – „ojciec”. Wśród świętych – biskup Sozypar z I wieku.
Sozypater imieniny obchodzi 23 czerwca.

</doc>
<doc id="541384" url="https://pl.wikipedia.org/wiki?curid=541384" title="Sonic Adventure 2">
Sonic Adventure 2

 – platformowa gra konsolowa, należąca do serii Sonic the Hedgehog firmy Sega, kontynuacja Sonic Adventure. Gra została wydana w czerwcu 2001 roku w celu uczczenia dziesiątych urodzin głównego bohatera gry – legendarnego, niebieskiego jeża "Sonica". W grze zadebiutowały dwie nowe postaci: nietoperzyca Rouge i czarny jeż Shadow. Głównym producentem jest Yuji Naka, ówczesny szef Sonic Team, a oprawą muzyczną zajął się Jun Senoue. Największy wkład w projekt miała 12-osobowa grupa "Sonic Team USA", wydzielona z głównego zespołu "Sonica", która na początku 1999 przeniosła się do San Francisco. Po wydaniu "Sonic Adventure" w wersji "International" (9 września w USA) grupa pozostała w San Francisco i rozpoczęła prace nad swoim pierwszym niezależnym projektem, "Sonic Adventure 2".
Powstanie i wydania.
Gra została wydana w czerwcu 2001 roku jednocześnie w Japonii, Europie oraz Stanach Zjednoczonych w celu uczczenia dziesiątych urodzin głównego bohatera gry – legendarnego, niebieskiego jeża "Sonica".
W grze zadebiutowały dwie nowe postaci: nietoperzyca Rouge i czarny jeż Shadow. Pozycja jest jedną z niewielu, w której istnieje możliwość wcielenia się w antagonistę serii – Doktora Eggmana (pozostałymi są Sonic Drift, Sonic R i Sonic Riders).
Głównym producentem jest Yuji Naka, ówczesny szef Sonic Team, a oprawą muzyczną zajął się Jun Senoue, który także jest autorem muzyki do poprzedniej części gry. Największy wkład w projekt miała 12-osobowa grupa "Sonic Team USA", wydzielona z głównego zespołu "Sonica", która na początku 1999 przeniosła się do San Francisco w celu dopracowania na miejscu gry "Sonic Adventure" i wydania jej w wersji "Sonic Adventure: International". Po wydaniu wersji "International" (9 września w USA) grupa pozostała w San Francisco i rozpoczęła prace nad swoim pierwszym niezależnym projektem, "Sonic Adventure 2".
Dzięki wysiłkom "Sonic Team USA", gra, jako jedna z nielicznych w serii, ukazała się wcześniej w Stanach Zjednoczonych niż w Japonii, a premiera europejska odbyła się równolegle z japońską. W Japonii dostępna była edycja kolekcjonerska "Sonic Birthday Pack", która oprócz samej gry zawierała złotą płytę z muzyką (począwszy od "Sonic 1" aż po "Sonic Adventure 2"), złotą monetę z podobizną niebieskiego jeża oraz małą książeczkę opisującą historię głównego bohatera.
Fabuła.
W grze są do wyboru dwie strony/drużyny: "Hero" (bohaterska) i "Dark" (mroczna). W zależności od wybranej strony odkrywana fabuła zmienia się i poznajemy wydarzenia od różnych stron. Po ukończeniu obu scenariuszy dostajemy trzecią i ostatnią historię, "Ostatnia historia", będącą tak naprawdę kontynuacją części "mrocznej", gdyż "bohaterska" kończy się szczęśliwie. Gracz przemierza po kolei poziomy, posiadające różne cele i style rozgrywki, pomiędzy którymi prezentowane są wstawki filmowe posuwające akcję fabuły w przód.
Bohaterska strona (Hero).
Sonic, niebieski jeż posiadający niezwykłą szybkość, zostaje wmieszany w kradzież szmaragdu chaosu z miejskiego banku, z którego to powodu zostaje ujęty i aresztowany przez Guardian Unit of Nations (w skrócie GUN, Strażnicza Jednostka Narodów). Podczas przelotu helikopterem nad miastem Sonic uwalnia się z kajdan, odrywa fragment helikoptera w celu użycia go jako deski snowboardowej i zeskakuje z ogromnej wysokości na ulice miasta. Po ucieczce przed policyjnym pościgiem i pokonaniu oddziału wojska, dochodzi do konfrontacji Sonica z Shadowem, prawdziwym złodziejem szmaragdu. Shadow używa mocy szmaragdu w celu zastosowania "Kontroli Chaosu" (ang. "Chaos Control") i ucieczki przed niebieskim jeżem. Sonic zostaje ponownie złapany i umieszczony w odizolowanym wojskowym więzieniu na "Więziennej Wyspie" (ang. "Prison Island").
W międzyczasie Knuckles ma problem z "Głównym Szmaragdem", gdyż tajemnicza Rouge próbuje go ukraść. Doktor Eggman, szalony naukowiec marzący o dominacji nad światem, wykorzystuje kłótnie pomiędzy postaciami i kradnie go. Knuckles orientuje się w porę i niszczy szmaragd, rozbijając go na drobne kawałeczki. W tej sytuacji zmuszony jest wyruszyć w podróż dla zebrania wszystkich małych kawałków szmaragdu.
W tym czasie do więzienia na wyspie dostaje się Tails, najlepszy przyjaciel Sonica. Uwalnia go z celi i ratuje Amy Rose przed Eggmanem. Tails wierzy w niewinność Sonica i razem postanawiają odnaleźć prawdziwego sprawcę kradzieży. Sonic odnajduje Shadowa na pobliskiej wyspie, dochodzi do ich potyczki, lecz są zmuszeni ją przerwać, gdyż Eggman informuje ich, iż wyspa wkrótce wybuchnie.
Niedługo potem bohaterowie są świadkami jak Eggman korzystając ze swojej potężnej broni, "Armaty Zaćmienia" (ang. "Eclipse Cannon"), niszczy połowę księżyca i szantażuje ludzkość zniszczeniem Ziemi. Wiedzą, że Eggmanowi brakuje tylko siódmego Szmaragdu Chaosu, aby zniszczyć ich planetę, dlatego razem wyruszają w stronę ARKI, opuszczonej stacji kosmicznej, aby zniszczyć broń przed jej użyciem.
Mroczna strona (Dark).
Doktor Eggman dowiaduje się o ściśle tajnej militarnej broni ukrywanej przez GUN i stworzonej przez jego dziadka, Geralda Robotnika, o tajemniczej nazwie „Projekt Shadow”. Włamuje się na "Więzienną Wyspę" w poszukiwaniu strzeżonej broni, niszcząc wszystko co napotka na swojej drodze. Po długich poszukiwaniach odnajduje to, czego szukał.
Aktywując strzeżoną komorę, odkrywa czym jest „Projekt Shadow” – czarny jeż o niezwykłej szybkości i sprawności, bardzo przypominający jego odwiecznego wroga, Sonica. Shadow przedstawia siebie jako najpotężniejszą z istot i obiecuje spełnić jedno życzenie doktora w zamian za wypuszczenie go na wolność.
Następnie zaprasza Eggmana na opuszczoną Kolonię Kosmiczną, ARKĘ (ang. "Space Colony ARK"), gdzie prezentuje mu potężną broń o nazwie "Armata Zaćmienia", która jest w stanie zniszczyć całą planetę. Shadow i Eggman uzgadniają plan, aby zdobyć wszystkie 7 Szmaragdów Chaosu w celu zasilenia broni aby następnie zawładnąć Ziemią dzięki groźbie zniszczenia całej planety. Tajemnicza złodziejka Nietoperzyca Rouge postanawia pomóc złowrogiej dwójce, choć jej motywy nie są znane.
Dzięki współpracy całej trójki udaje im się zdobyć wszystkie 7 szmaragdów, choć przez cały czas mają na uwadze działania Sonica, który próbuje ich powstrzymać. Wcześniej jednak Eggman wywołuje panikę na Ziemi używając cząstki mocy "Armaty Zaćmienia" w celu zniszczenia fragmentu Księżyca i pokazaniu niszczycielskiej mocy działa. Sonic nie pozostaje obojętny i dostaje się na opuszczoną kolonię, jednak robi to za późno, gdyż Eggman już jest w posiadaniu mocy pozwalającej zasilić broń.
Ostatnia historia.
Po zebraniu wszystkich szmaragdów, Eggman przygotowuje się do uruchomienia Armaty Zaćmienia. Jednak ku zaskoczeniu doktora, zamiast wystrzelić broń wyświetla komunikat ostrzegawczy – okazuje się, iż Shadow oszukał doktora w celu urzeczywistnienia ostatniej próby zemszczenia się Geralda Robotnika na świecie za zamordowanie jego wnuczki, Marii Robotnik. Stacja kosmiczna zmienia swoje położenie i zaczyna kierować się w stronę Ziemi. Kolizja stacji kosmicznej z Ziemią oznacza całkowite zniszczenie planety.
Odkładając na bok wrogość i kłótnie, wszyscy (oprócz Shadowa) postanawiają połączyć siły i zapobiec tragedii. Układają plan: należy dotrzeć do samego środka stacji kosmicznej i wyłączyć ją ręcznie. Dzięki wiedzy Eggmana na temat budowy stacji, wiedzą gdzie dokładnie muszą dotrzeć i co należy zrobić. Jednak najważniejsze kroki wykonuje Amy Rose, która, prosząc Shadowa o zaprzestanie zemsty na Ziemi, przypomina jeżowi o ostatnich słowach jakie wypowiedziała Maria przed jej śmiercią i obietnicę jaką jej złożył: aby przynieść szczęście i nadzieję dla całej ludzkości.
Shadow postanawia pomóc Sonicowi, walcząc z napotkanym przez bohaterów tajemniczym stworzeniem – Biojaszczurem (ang. "Biolizard"), eksperymentem profesora Geralda powstałym z prób stworzenia "najpotężniejszej istoty". Niestety, "Biojaszczur" korzystając z mocy szmaragdów łączy się ze stacją zmieniając się w swoją potężniejszą formę – "The Finalhazard" (pol. Ostateczne zagrożenie), w celu przyspieszenia kolizji stacji z Ziemią. Sonic i Shadow korzystając ze szmaragdów umieszczonych w systemie zasilającym działo przemieniają się w swoje super-formy, Super Shadowa i Super Sonica. Walczą z Biojaszczurem w kosmosie i pokonują go przed uderzeniem stacji w planetę.
Następnie łącząc siły wykonują potężną "Kontrolę Chaosu" aby zatrzymać stację kosmiczną i przenieść ją na bezpieczną odległość. Shadowowi nie udaje się wrócić do bohaterów. Po wykonaniu obietnicy złożonej Marii pozwala swojemu ciału spaść na Ziemię w kierunku pewnej śmierci i znika w błysku światła. Bohaterowie przyjmując z wielką ulgą ocalenie są jednakże zasmuceni zniknięciem Shadowa. Również Eggman wydaje się być przejęty tym, co się stało, gdyż postanawia odłożyć, na jakiś czas, swoje plany stworzenia "Imperium Eggmana".
Inne wątki fabularne.
Projekt Shadow.
W oficjalnym japońskim "Przewodniku strategicznym dla Sonic Adventure 2", Sega zamieściła, jak zwykle, wiele ciekawych informacji i wątków fabularnych. Można dowiedzieć się z nich, iż Rouge jest podwójnym agentem pracującym dla rządu w "Sonic Adventure 2" i trochę więcej o tajemniczych początkach Shadowa.
W napisanym własnoręcznie raporcie Rouge informuje o odnalezionym przez siebie liście ówczesnego prezydenta do Geralda Robotnika, w którym wystosował prośbę dotyczącą rozpoczęcia prac nad "marzeniem każdego człowieka" – nieśmiertelnością. Początkowo Robotnik odmawia twierdząc, iż jest to "zabawa w Boga". Z dalszej części raportu Rouge okazuje się, że profesor ostatecznie podejmuje badania nad nieśmiertelnością, poruszony wieścią o nieuleczalnej chorobie NIDS jego wnuczki, Marii Robotnik. Brak leku spowodował, że Gerald dołącza do projektu mając nadzieję na uratowanie w ten sposób życia wnuczki.
"Projekt Shadow" narodził się na Kolonii Kosmicznej ARCE, to właśnie tam rozpoczęto badania nad gadami i ich zdolnościami regeneracyjnymi. Aplikowanie mocy Szmaragdu Chaosu obiektom doświadczalnym szybko stało się zbyt ryzykowne, a same badania wymykały się spod kontroli. W niewiadomy sposób informacja o wypadku na stacji kosmicznej, w którym uczestniczyła zmutowana jaszczurka, Biojaszczur (prototyp "Ostatecznej Formy Życia"), przeciekła do władz G.U.N. Podejmując wszelkie środki ostrożności i wykorzystując zaistniałą sytuację G.U.N. postanowiła wymazać wszystkie informacje oraz wyniki zamykając w ten sposób definitywne "Projekt Shadow".
W wyniku błędu G.U.N. nie zdążył zrealizować swoich planów. Kiedy żołnierze G.U.N. dotarli na kolonię kosmiczną, profesor właśnie kończył pracę nad dopracowaną wersją "Ostatecznej Formy Życia", którą okazał się być jeż nazwany na cześć projektu „Shadowem”. Gerald, Maria i Shadow postanowili uciec z ARKI, aby uniknąć schwytania tego ostatniego przez wojsko. Gdy Maria miała właśnie wysłać Shadowa na Ziemię zostaje ona śmiertelnie postrzelona przez jednego z żołnierzy, udaje się jej jednak wystrzelić kapsułę z jeżem, który obserwuje śmierć swojej przyjaciółki.
Maria Robotnik.
Maria jest wnuczką profesora Geralda i jedyną bliską osobą z jego rodziny (nie wiadomo, czy wówczas Eggman, który również był wnukiem Geralda, już żył). Jako że nie udało mu się odnaleźć lekarstwa na jej chorobę (NIDS) i to przez niego znalazła się na ARCE, gdzie została śmiertelnie postrzelona, profesor obwiniał się za jej śmierć i popadł w szaleństwo, a później z jej powodu stworzył plan zemsty nad światem.
Dziewczyna również wpłynęła na Shadowa, którego poprosiła o przyniesienie dobra i pokoju całej ludzkości. Mimo iż na początku (po uwolnieniu go przez Eggmana) nie pamiętał jej słów i również chciał się zemścić z powodu jej śmierci, później przypomniał je sobie i drastycznie zmienił swoje plany. Wiadome więc jest, iż Gerald i Shadow byli głęboko do niej przywiązani.
Przebieg gry.
Postaci.
W grze występuje 6 grywalnych postaci (nie licząc postaci w wyścigach go-kartów), które można podzielić na 3 rodzaje gry: ściganie się, strzelanie i poszukiwanie skarbów. W zależności od kierowanej postaci zmienia się w sposób w jaki przechodzi się daną planszę. Od liczby zdobytych punktów (na które mają wpływ punkty zdobyte na planszy, czas jej ukończenia i liczba zdobytych pierścieni) zależy ocena, która zostaje wystawiona na końcu planszy, począwszy od E (najgorsza) do A (najlepsza). Każda plansza posiada 5 "misji", za których wykonanie dostaje się emblemat. Piątą misją jest tzw. „Hard Mode” (pol. "Tryb trudny"), który charakteryzuje się większą liczbą przeciwników.
Ściganie się.
Tryb ten charakteryzuje niezwykła dynamika i szybkość przechodzenia poziomów. Celem każdej z plansz w tym trybie jest dotarcie do końca planszy (do tzw. "Goal Ring"), czasem z narzuconym limitem czasowym (jak np. w planszy "Green Forest"). Oprócz tego należy w jak najkrótszym czasie zdobyć jak największą liczbę pierścieni i przedmiotów, które można napotkać na swojej drodze.
Strzelanie.
Te postacie, jak sama nazwa wskazuje, po prostu strzelają. Bohaterowie zasiadają za sterami mecha i wysyłają pociski w stronę wszystkiego, co się rusza. Gracz likwiduje obiekty najpierw zaznaczając je celownikiem, a następnie, puszczając przycisk, wypuszczając w ich kierunku salwę rakiet. Im więcej obiektów zaznaczy za jednym razem, tym więcej punktów zdobędzie.
Poszukiwanie skarbów.
Odrobinę wolniej i skupiając się bardziej na eksploracji całego terenu, w tym trybie gracz ma za swój cel znalezienie trzech ukrytych przedmiotów. Do dyspozycji ma radar informujący go jak blisko jest celu oraz podpowiedzi, które za pomocą tajemniczych zdań pomagają odnaleźć przedmioty. Im szybciej obiekt zostane znaleziony i im mniej podpowiedzi zostanie użyte (maksymalnie 3), tym większa będzie punktacja.
Opieka nad Chao.
Oprócz rozgrywki stricte platformowej, w grze dostępna jest także mini-gra, która wystąpiła również w poprzedniej części gry, mianowicie opieka nad Chao, która bardzo przypomina gry w stylu Tamagotchi. Chao są małymi stworzeniami żyjącymi w swoim własnym świecie; nie odgrywają jednak żadnej roli w fabule gry. Podczas unicestwiania przeciwników w normalnym trybie gry gracz otrzymuje tzw. "Napędy Chaosu" (ang. "Chaos Drives"), które może podarować swojemu podopiecznemu. W zależności od koloru, zwiększają się odpowiednie statystyki stworka, dzięki czemu może szybciej biegać, być silniejszym fizycznie, lepiej pływać lub latać. W zależności od tego w którą stronę gracz będzie rozwijać umiejętności swojego podopiecznego, jego wygląd będzie się zmieniał. Następnie może wystawić go na wyścigach, w których to konkurować może z innymi Chao.
Tryb gry wieloosobowej.
W trybie gry wieloosobowej występuje możliwość walki z drugim graczem. Konfrontacja ze swoim przeciwnikiem zależy od wybranego trybu. Tryb "ścigania się" polega na dotarciu do mety jako pierwszym, "strzelanie" przyjmuje formę walki podobnej do walki z bossem, a w "poszukiwaniu skarbów" wygraną gracza gwarantuje odnalezienie trzech szmaragdów przed oponentem.
Podczas gry można korzystać z przeróżnych specjalnych zdolności, które odblokować można przez zebranie odpowiedniej liczby pierścieni, Shadow może przykładowo skorzystać z "kontroli chaosu" zatrzymując czas na najbliższe 10 sekund.
Kolejnym możliwością rozgrywki dla dwóch graczy jest tryb gokart, w którym postaci zasiadają za sterami pojazdów ściagjąc się na autostradzie. Każda postać i jej gokart charakteryzuje się innymi parametrami takimi jak "prędkość maksymalna", "przyspieszenie" itp.
W trybie wieloosobowym do dyspozycji graczy oddano następujące plansze:
Sonic Adventure 2: Battle.
Sonic Adventure 2: Battle jest nowszą wersją gry Sonic Adventure 2 wydaną na konsolę Nintendo GameCube, tak samo jak było to w przypadku Sonic Adventure i Sonic Adventure: DX. Gra została wydana w grudniu 2001 roku w Japonii, a w Europie i Ameryce w pierwszym kwartale 2002 roku podczas oficjalnego startu konsoli GameCube.
W wersji "battle" (pol. bitwa) dodano nowe tryby gry wieloosobowej, zaś postaci uprzednio zablokowane w tej wersji są dostępne od samego początku. Całości dopełnia odświeżona grafika i obecność przeróżnych drobiazgów nieobecnych w poprzedniej wersji gry.
Wiele nowych możliwości zyskała również opieka nad chao. Pierwszą i najbardziej widoczną jest podgląd statystyk danego Chao, dzięki któremu łatwo możemy śledzić postępy i kierunek rozwoju podopiecznego. Poza tym umożliwiono przeniesienie Chao do gier Sonic Advance, Sonic Advance 2 i Sonic Pinball Party na platformę GameBoy Advance, aby w trybie „Tiny Chao Garden” móc sprawować nad nimi dalszą opiekę. Dodano także możliwość potyczek między Chao, "Chao-Karate", która właściwie bardziej przypomina walkę sumo niż karate, lecz stanowi jeszcze jedną okazję do zabawy ze swoimi chao.
Udoskonaleniu uległa również gra wieloosobowa: zyskała ona nowe tryby rozgrywki i poziomy przy jednoczesnej rozbudowie poprzednich (np. poziom "City Escape", przypominający wyglądem San Francisco, w którym gracze mają możliwość ścigania się na deskach).
Mimo iż "Sonic Adventure 2" zebrało dobre recenzje, to wersja „battle” nie została tak dobrze przyjęta jak poprzednia. Głównym tego powodem był fakt, iż gra nie zmieniła się wiele w stosunku do swojego poprzednika, a zmiany graficzne nie wykorzystywały pełni możliwości konsoli i oczekiwań ówczesnego rynku gier wideo. Mimo wszystko "Sonic Adventure 2: Battle" jest jedną z najlepiej sprzedających się gier na tę konsolę.
W planszy "Crazy Gadget" w wersji na konsolę GameCube, zmieniono kolor niektórych znaków „X” występujących na pudłach z zielonego na czerwony. Prawdopodobnie zastosowano tę zmianę z powodu dużego podobieństwa między tym znakiem a logo konkurencyjnej konsoli Xbox. Usunięto również dużą liczbę wystąpień Dużego, a w trybie gry wieloosobowej ukrytą postać Biga zastąpił Evil Chao.
Zmieniono również punktację w "Cosmic Wall" wymaganą do ukończenia poziomu w piątej misji z oceną „A”. W wersji na konsolę Dreamcast wymagane było zdobycie 100 000 punktów, co dla niektórych było niemożliwe do osiągnięcia. W wersji "Battle" obniżono te wymagania o połowę.
Jako iż konsola Nintendo Wii jest wstecznie-kompatybilna i obsługuje gry z konsoli Gamecube, można również na niej grać w "Sonic Adventure 2: Battle".

</doc>
<doc id="541385" url="https://pl.wikipedia.org/wiki?curid=541385" title="Butywid">
Butywid

Butywid ("Pukuwer" alias "Butumer") – jeden z władców plemion litewskich. Rządził w latach (1291–1296). Jednym z jego synów był według Piotra z Dusburga Giedymin – dziad Władysława II Jagiełły. Wzmiankowany przez kronikarzy: Piotra z Dusburga i Jeroschina.
Przypuszcza się, że po śmierci Trojdena (w 1281/1282 r.) doszło na Litwie do rodzaju rozbicia dzielnicowego. Źródła podają kilku władców jednocześnie, np. ruskie latopisy wzmiankują pod rokiem 1285 o śmierci "wielkiego księcia" Dowmonta, pod 1289 wspominają jednocześnie dwóch władców: Budikida i Budiwida. Źródła krzyżackie wzmiankują w 1290 r. o królu Butegeyde (być może tożsamym z Budikidem), królu Maseke oraz innych "regules". Pukuwer mógł być więc początkowo jednym z wielu książąt. Prawdopodobny założyciel dynastii Giedyminowiczów. Ojciec Witenesa i prawdopodobnie ojciec Giedymina (część autorów uważa, że był wujem Giedymina). Rządził krótko i najczęściej wyręczał się synem Witenesem, ten z woli ojca dwukrotnie najeżdżał Polskę: w 1291 r. najechał Kujawy, a w 1294 r. Mazowsze.

</doc>
<doc id="541387" url="https://pl.wikipedia.org/wiki?curid=541387" title="Radosław Siuda">
Radosław Siuda

Radosław „Chopin” Siuda (ur. 1973) – polski podróżnik, współautor książki podróżniczej "Prowadził nas los" ().
W latach 1998–2003 odbył razem z Kingą Choszcz podróż autostopem dookoła świata, za którą w roku 2004 otrzymali najbardziej prestiżową nagrodę podróżniczą w Polsce "Nagrodę Kolosa" w kategorii podróże.

</doc>
<doc id="541388" url="https://pl.wikipedia.org/wiki?curid=541388" title="Twierdzenie Poyntinga">
Twierdzenie Poyntinga

Twierdzenie Poyntinga – zasada zachowania energii dla pola elektromagnetycznego, którą sformułował John Henry Poynting badając bilans pola elektromagnetycznego prądów zmiennych.
Całkowita moc pola elektromagnetycznego wykonanym nad ładunkiem przez siły Lorentza (właściwie przez pole elektryczne – pole magnetyczne nie wykonuje pracy) jest równa:
gdzie:
Korzystając z praw elektrodynamiki klasycznej Maxwella, ostatnie wyrażenie można rozpisać w postaci:
Oznaczmy gęstość energii pola elektromagnetycznego w danym punkcie:
Mając zdefiniowaną gęstość energii pola elektromagnetycznego w danym punkcie i korzystając z definicji wektora Poyntinga i twierdzenia Ostrogradskiego-Gaussa, otrzymujemy:
gdzie:
Zatem wzór na moc wykonaną nad ładunkiem przez siły Lorentza, powodując zmianę energii mechanicznej ciała, wtedy z definicji mocy układu mechanicznego jest równa:
A zatem równanie przyjmuje postać:
gdzie:
Po przegrupowaniach wyrazów w ostatnim równaniu, mamy zatem:
Ponieważ ostatnie równanie jest słuszne dla dowolnej objętości V, zatem otrzymujemy:
Ostatnie równanie stanowi treść twierdzenia Poyntinga dla elektromagnetyzmu w ośrodku. Gdy mamy do czynienia z magnetostatyką lub elektrostatyką, to wektor Poyntinga jest równy zero, lub formula_14
Widać, że pole elektromagnetyczne ma również energię o wartości:

</doc>
<doc id="541389" url="https://pl.wikipedia.org/wiki?curid=541389" title="Siarhiej Alejnikau">
Siarhiej Alejnikau

Siarhiej Jauhieniewicz Alejnikau (biał. Сяргей Яўгеньевіч Алейнікаў, ros. Сергей Евгеньевич Алейников, "Siergiej Jewgieniewicz Alejnikow"; ur. 7 listopada 1961 w Mińsku) – białoruski piłkarz, grający najczęściej w pomocy, reprezentant Związku Radzieckiego, srebrny medalista Euro 1988, trener piłkarski.
Kariera piłkarska.
Jeden z najbardziej znanych zawodników radzieckich pochodzących z Białorusi. Największą sławę zdobył występując w drużynie Dynama Mińsk. Jako gracz tego klubu zdobył w 1982 Mistrzostwo Związku Radzieckiego. W 1989, po kilku sezonach udanych występów w klubie ze stolicy Białoruskiej SRR, przeniósł się do włoskiego Juventusu, gdzie już występował inny gracz "Sbornej" Aleksandr Zawarow. Żadnemu z nich nie udało się jednak zrobić kariery na Półwyspie Apenińskim, choć przyczynili się do zdobycia przez Juventus Pucharu Włoch oraz Pucharu UEFA w 1990. Później przeniósł się do US Lecce. Grał również w lidze japońskiej i szwedzkiej, by na zakończenie kariery powrócić do Włoch.
W latach 1984, 1986 i 1988 zwyciężał w plebiscytach na najlepszego piłkarza Białorusi, zaś w 2003 został wybrany "Złotym Graczem" Białorusi z okazji 50-lecia UEFA.
Reprezentacja.
Jako zawodnik Dynama Mińsk trafił do pierwszej reprezentacji ZSRR. Zadebiutował w niej 28 marca 1984 towarzyskim meczem z RFN. Był jednym z kluczowych zawodników drużyny reprezentacyjnej prowadzonej w latach 1984-1986 przez Eduarda Małofiejewa, który wcześniej prowadził Alejnikaŭa jako trener mińskiego Dynama. Po dymisji Małofiejewa w 1986 równie dużym zaufaniem obdarzył Alejnikaŭa nowy selekcjoner Walery Łobanowski. Alejnikaŭ uczestniczył w Mistrzostwach Świata w 1986 w Meksyku oraz Mistrzostwach Europy w 1988 w Niemczech Zachodnich, na których gracze "Sbornej" sięgnęli po srebrny medal. Jako gracz Juventusu Alejnikaŭ brał udział w rozgrywanym we Włoszech Mundialu 1990. W 1992 wystąpił na Mistrzostwach Europy w Szwecji w barwach reprezentacji Wspólnoty Niepodległych Państw. Tam też, rozegranym 18 czerwca meczem ze Szkocją zakończył występy w drużynie ZSRR i WNP. Ogółem rozegrał w niej 77 gier, strzelając 6 bramek. Zaliczył również 4 mecze w reprezentacji niepodległej Białorusi (1992-1994).
Kariera trenerska.
Od czasu zakończenia kariery piłkarskiej pracuje jako trener. Szkolił włoskie drużyny z niższych lig, a następnie pracował z młodzieżą. W 2003 bez sukcesów prowadził drużynę Torpedo-Metałurg Moskwa. Od 2005 jest trenerem w piłkarskiej szkole Juventusu w Lecce.

</doc>
<doc id="541390" url="https://pl.wikipedia.org/wiki?curid=541390" title="Hipertyreoza">
Hipertyreoza



</doc>
<doc id="541391" url="https://pl.wikipedia.org/wiki?curid=541391" title="Hypertyreoza">
Hypertyreoza



</doc>
<doc id="541392" url="https://pl.wikipedia.org/wiki?curid=541392" title="Siergiej Alejnikow">
Siergiej Alejnikow



</doc>
<doc id="541394" url="https://pl.wikipedia.org/wiki?curid=541394" title="Dług zewnętrzny">
Dług zewnętrzny

Dług zewnętrzny (lub dług zagraniczny) – część długu rządowego państwa, która jest zaciągnięta u kredytodawców poza granicami państwa. W skład tego długu wchodzą zobowiązania wobec prywatnych banków komercyjnych, innych rządów, bądź międzynarodowych instytucji finansowych, jak np. Międzynarodowy Fundusz Walutowy czy Bank Światowy.

</doc>
<doc id="541395" url="https://pl.wikipedia.org/wiki?curid=541395" title="Tunel północ-południe S-Bahn w Berlinie">
Tunel północ-południe S-Bahn w Berlinie

Tunel północ-południe (niem. "Nordsüd-S-Bahntunnel", "NS-S-Bahn") - tunel średnicowy na linii S-Bahn w Berlinie, przebiegający pod centrum miasta.
Budowę tunelu rozpoczęto w 1934. 27 lipca 1936 otwarto odcinek północny, południowy 9 października 1939. 
Dokładnie 60 lat po przekazaniu do ruchu tunelu północ-południe S-Bahn uruchomiono tunel kolejowy (dla pociągów regionalnych i dalekobieżnych) Tiergartentunnel ("Tunel Zwierzyniecki").

</doc>
<doc id="541396" url="https://pl.wikipedia.org/wiki?curid=541396" title="Nord-Süd-Tunnel">
Nord-Süd-Tunnel



</doc>
<doc id="541400" url="https://pl.wikipedia.org/wiki?curid=541400" title="S-Bahn północ-południe">
S-Bahn północ-południe



</doc>
<doc id="541402" url="https://pl.wikipedia.org/wiki?curid=541402" title="Kultura archeologiczna">
Kultura archeologiczna

Kultura archeologiczna – zespół stale współwystępujących ze sobą na pewnym terytorium i w pewnym czasie charakterystycznych form źródeł archeologicznych.
Historia.
Niemiecki archeolog Gustaf Kossinna (1858–1931) utożsamiał kultury archeologiczne z grupami językowymi, rasowymi i etnicznymi. W 1895 r. na konferencji Towarzystwa Antropologicznego w Kassel sformułował on zasady tzw. metody archeologiczno-osadniczej: „wyraźnie określone archeologicznie prowincje kulturowe odpowiadają bez wątpienia ściśle zdefiniowanym ludom lub grupom plemiennym”.
Uczniami Kossinny byli tak wybitni uczeni jak Józef Kostrzewski w Polsce (który po studiach stał się jego zaciętym przeciwnikiem) i Vere Gordon Childe w Anglii. Józef Kostrzewski definiował kulturę archeologiczną jako „zespół typowych cech ceramiki, uzbrojenia, narzędzi, ozdób, budownictwa, gospodarki, obrządku pogrzebowego i innych zjawisk kultury materialnej, duchowej i społecznej, uchwytnych w danym okresie i na danym obszarze”. Vere Gordon Childe, który wprowadził do światowej literatury archeologicznej, pisał: „Znajdujemy pewne typy zabytków – naczynia, narzędzia, ozdoby, obrządki pogrzebowe, formy domostw, stale współwystępujące ze sobą. Taki zespół regularnie powiązanych cech będziemy nazywali «grupą kulturową» lub po prostu kulturą. Przyjmujemy, że taki zespół jest wyrazem materialnym tego, co dzisiaj zostałoby nazwane ludem”.
To początkowe realistyczne (obiektywistyczne) rozumienie kultur archeologicznych zostało poddane krytyce wychodzącej zarówno z założeń teoretycznych (np. w ujęciu Stanisława Tabaczyńskiego kultura archeologiczna może być uznana co najwyżej za „rzeczowe korelaty kultury”), jak i opartej na wynikach obserwacji etnograficznych, m.in. dokonanych na terenie Stanów Zjednoczonych przez Franza Boasa i Alfreda Louisa Kroebera, którzy wykazali, że poszczególne elementy kulturowe mają odmienne, najczęściej przecinające się zasięgi geograficzne.
Obecnie przeważa zatem pogląd konstruktywistyczny, głoszący że relacja pomiędzy kulturą archeologiczną a etnosem (ludem) jest nieznana, ponieważ kultura archeologiczna nie jest realnym bytem z przeszłości, ale jedynie epistemologicznym konstruktem archeologów, sposobem, w jaki porządkowany jest materiał źródłowy. W związku z tym kultury archeologiczne są tworzone (a nie odkrywane) przez archeologów, ale mogą być przez nich także likwidowane (taki los spotkał np. kulturę grobów jamowych).
Dlatego też nie można udzielić konkluzywnej odpowiedzi na pytania np. o etniczność kultury łużyckiej czy kultury wielbarskiej. Ostatnio podejmowane są starania utożsamienia kultur archeologicznych ze wspólnotami komunikatywnymi.
Nazwy kultur archeologicznych mogą pochodzić od:
Kultury archeologiczne mogą być definiowane przez archeologów w oparciu o jeden typ przewodni lub wyróżniane z uwzględnieniem całego zestawu typów. Pierwszy rodzaj definicji jednostek taksonomicznych, zwany monotetycznym, dominował przez długi okres w archeologii XX w. Wyróżniano więc kultury archeologiczne, np.:
Obecnie definicje monotetyczne są coraz częściej zastępowane przez definicje politetyczne, opierające się na obecności lub braku całych zestawów typów, także z uwzględnieniem ich frekwencji.
Jednostki taksonomiczne mogą w tych systemach klasyfikacyjnych łączyć się ze sobą na różnych poziomach podobieństwa, co pozwala tworzyć całą hierarchię tych jednostek. Obok zajmujących centralne miejsce kultur archeologicznych wyodrębnia się jednostki nadrzędne, np. kręgi kulturowe, oraz jednostki niższego rzędu – grupy kulturowe.

</doc>
<doc id="541405" url="https://pl.wikipedia.org/wiki?curid=541405" title="Ałma Ata">
Ałma Ata



</doc>
<doc id="541406" url="https://pl.wikipedia.org/wiki?curid=541406" title="Wikipedia w języku esperanto">
Wikipedia w języku esperanto

Wikipedia w języku esperanto – edycja językowa Wikipedii w języku esperanto. Encyklopedia powstała 11 maja 2001 jako jedenasta edycja Wikipedii (razem z baskijską Wikipedią) i aktualnie jest trzydziesta druga na liście największych edycji językowych pod względem liczby artykułów.
We wrześniu 2018 przekroczyła 250 000 haseł, a 18 lipca 2021 próg 300 000 artykułów. Jest największą Wikipedią w języku pomocniczym oraz edycją językową Wikipedii z największą liczbą haseł przypadających na jedną osobę władającą językiem.
Pierwsza encyklopedia internetowa w języku esperanto, "Enciklopedio Kalblanda", została założona 11 stycznia 1996 przez Stefana Kalba. W ciągu pięciu lat napisano do niej 139 haseł. W 2001 przekształciła się w esperancką Wikipedię. W encyklopedii znajduje się także treść "Enciklopedio de Esperanto" z 1933 roku.

</doc>
<doc id="541411" url="https://pl.wikipedia.org/wiki?curid=541411" title="Ygyatta">
Ygyatta

Ygyatta (ros. Ыгыатта, "Ygyatta" lub Ыгыта, "Ygyta") – rzeka w Rosji, w Jakucji; lewy dopływ Wiluja. Długość 601 km; powierzchnia dorzecza 11,2 tys. km²; średni roczny przepływ u ujścia 30 m³/s.
Źródła na wschodnim krańcu Płaskowyżu Wilujskiego; płynie w kierunku południowo-wschodnim po Wyżynie Środkowosyberyjskiej, potem w kierunku wschodnim po Nizinie Środkowojakuckiej; liczne bystrza.
Zamarza od października do maja; zasilanie śniegowo-deszczowe.

</doc>
<doc id="541412" url="https://pl.wikipedia.org/wiki?curid=541412" title="Dłoń topielca">
Dłoń topielca



</doc>
<doc id="541414" url="https://pl.wikipedia.org/wiki?curid=541414" title="Wikipedia estońskojęzyczna">
Wikipedia estońskojęzyczna

Wikipedia estońskojęzyczna () – estońska edycja Wikipedii.
Historia.
Wikipedia w języku estońskim została założona 24 sierpnia 2002.
25 sierpnia 2012 przekroczyła 100 tys. artykułów. W czerwcu 2021 roku liczyła 222 tys. artykułów.

</doc>
<doc id="541415" url="https://pl.wikipedia.org/wiki?curid=541415" title="Podgrupa niezmiennicza">
Podgrupa niezmiennicza

Podgrupa niezmiennicza – podgrupa będąca niezmiennikiem danej grupy przy pewnych przekształceniach. Najczęściej pojęcie to odnosi się do pierwszego elementu listy, ale równie dobrze może oznaczać każde z poniższych pojęć. Poniżej znajdują się nazwy podgrup niezmienniczych ze względu na ustalone morfizmy grup:

</doc>
<doc id="541416" url="https://pl.wikipedia.org/wiki?curid=541416" title="Tomasz Mikulski">
Tomasz Mikulski

Tomasz Mikulski (ur. 21 czerwca 1968) – polski sędzia piłkarski (Lubelski ZPN) Ekstraklasy i międzynarodowy (licencja FIFA od 1995), obserwator PZPN.
Z zawodu jest lekarzem internistą i kardiologiem. Od 1994 roku był sędzią Ekstraklasy, od 1995 – sędzią międzynarodowym FIFA.
Od 2009 roku rekordzista Ekstraklasy pod względem liczby sędziowanych meczów.
W 2010 roku zakończył karierę sędziowską; w 2011 roku został obserwatorem PZPN. Od stycznia do maja 2012 roku był członkiem zarządu Kolegium Sędziów PZPN. We wrześniu 2021 został Przewodniczącym Kolegium Sędziów PZPN

</doc>
<doc id="541417" url="https://pl.wikipedia.org/wiki?curid=541417" title="Nowotwór złośliwy krtani">
Nowotwór złośliwy krtani

Nowotwory złośliwe krtani – najczęstsze nowotwory złośliwe w obrębie głowy i szyi. Po raku płuca są to częstsze nowotwory dróg oddechowych. W Polsce stanowią siódmy pod względem częstości występowania rodzaj nowotworów u mężczyzn (3,4% wszystkich nowotworów). Współczynnik zachorowań wynosi dla mężczyzn 12,1/100 000 a dla kobiet 1,6/100 000. Zachorowalność kobiet w stosunku do mężczyzn wynosi w Polsce w zależności od regionu od 1:9 do 1:5 i ma tendencję wzrostową. Szczyt zapadalności na nowotwory złośliwe krtani przypada na 6 i 7 dekadę życia. Umieralność na nowotwory krtani w Polsce rosła systematycznie od lat powojennych do lat 90. XX wieku. Na początku XXI wieku zaobserwowano powolny spadek zapadalności i umieralności. 
Najczęstszym typem nowotworu złośliwego krtani jest rak płaskonabłonkowy (90%). 
Głównym czynnikiem etiologicznym nowotworów złośliwych krtani jest dym papierosowy i etanol (alkohol etylowy), szczególnie wysokoprocentowy. Dodatkowo zwiększenie ryzyka niesie narażenie na opary kwasu chromowego, siarkowego, azotowego, lotne rozpuszczalniki, pył drzewny, węglowy, cementowy, metale ciężkie, azbest. Przypisuje się istotną rolę niedoborom pokarmowym, diecie ubogiej w witaminy A i C oraz wielonienasycone kwasy tłuszczowe. Za kancerogenną uznaje się wysokoprzetworzoną żywność ze szczególnym uwzględnieniem konserw mięsnych oraz wędzonych ryb.
Powodem zachorowania na ten nowotwór może też być wirus brodawczaka ludzkiego, zwłaszcza HPV-16. Nie zostało to jednak jednoznacznie udowodnione. 
Możliwe, że rak krtani ma podłoże genetyczne.
Etiopatogeneza.
Czynniki ryzyka
Klasyfikacja TNM.
Nadgłośnia
Głośnia
Podgłośnia
Rak nagłośni.
Objawy
Rak głośni.
Objawy
T1 i T2 – 6%
T3 – 20%
T4 – 40%
Rak podgłośni.
Objawy
Rokowanie.
Rokowanie zależy od stopnia zaawansowania choroby. Wczesne postaci choroby dają 90% przeżycie 5 lat od momentu rozpoznania.
Może dochodzić do wznowy raka krtani, szczególnie w pierwszych dwóch latach od operacji dlatego konieczna jest stała obserwacja chorego.
W 10% przypadków rozwija się rak płaskonabłonkowy o innej lokalizacji (najczęściej w przełyku i płucach) – nowotwór synchroniczny.

</doc>
<doc id="541418" url="https://pl.wikipedia.org/wiki?curid=541418" title="Glossitis">
Glossitis



</doc>
<doc id="541420" url="https://pl.wikipedia.org/wiki?curid=541420" title="Odynofagia">
Odynofagia

Odynofagia (z greckiego "odyno" – ból; "phagein" – jeść) – w medycynie objaw chorobowy polegający na bolesnym połykaniu. Może towarzyszyć dysfagii lub występować niezależnie od niej.
Przyczyny.
Odynofagia może występować w przebiegu takich chorób jak m.in.: angina ropna, przedłużony wyrostek rylcowaty, ropień języka, ropień okołomigdałkowy, ropowica dna jamy ustnej, ropień nagłośni, rak gardła środkowego, rak gardła dolnego, rak krtani, ciało obce w gardle lub przełyku, choroba refluksowa przełyku, stanach zapalnych i owrzodzeniach przełyku, choroba Leśniowskiego-Crohna.
Leczenie.
W każdym przypadku leczenie odynofagii jest przyczynowe – likwidacja choroby wywołującej ten objaw lub ciała obcego.

</doc>
<doc id="541423" url="https://pl.wikipedia.org/wiki?curid=541423" title="Wikipedia fińskojęzyczna">
Wikipedia fińskojęzyczna

Wikipedia fińskojęzyczna ("Suomenkielinen Wikipedia") – edycja Wikipedii prowadzona w języku fińskim.
Fińskojęzyczna edycja założona została w drugiej połowie 2002, lecz prędkość jej wzrostu był bardzo mały do końca 2003, kiedy oprogramowanie MediaWiki wkroczyło w fazę III w listopadzie. Na wiosnę 2005 projekt wydawał się zdobywać coraz większą popularność, prawdopodobnie dzięki zainteresowaniu nim fińskich mediów.
Na dzień 8 listopada 2008 roku zawierała 183 845 artykułów, co stawiało ją na 14 miejscu pośród największych edycji. Próg 100 000 haseł osiągnęła 11 lutego 2007 roku.
Stosunkowo mała liczba artykułów spowodowana jest małą liczbą osób, których językiem ojczystym jest fiński. Jednakże w stosunku liczby edytorów do liczby artykułów Wikipedia fińskojęzyczna jest wysoko w rankingu.

</doc>
<doc id="541426" url="https://pl.wikipedia.org/wiki?curid=541426" title="Françoise Masson">
Françoise Masson

Françoise „Adine” Masson – francuska tenisistka z przełomu wieków XIX i XX.
Jako pierwsza kobieta wygrała mistrzostwa Francji w roku 1897. Wygrała wtedy z Suzanne Girod 6:3, 6:1. Tytuły mistrzyni tego turnieju zdobywała również w latach 1898–1899. W finale pokonała Suzanne Girod również w 1902 roku, a rok później zwyciężyła wynikiem 6:0, 6:8, 6:0 z Kate Gillou-Fenwick. W 1904 roku została przez nią pokonana w finale tej imprezy.
W 1907 roku razem z Yvonne de Pfeffel triumfowały w pierwszej edycji rozgrywek gry podwójnej podczas mistrzostw Francji.

</doc>
<doc id="541427" url="https://pl.wikipedia.org/wiki?curid=541427" title="Zakład Samochodów Dostawczych">
Zakład Samochodów Dostawczych

Zakład Samochodów Dostawczych – przedsiębiorstwo położone w Nysie produkujące samochody dostawcze. Do 1986 roku samodzielne przedsiębiorstwo, o nazwie Fabryka Samochodów Dostawczych (FSD), następnie zakład FSO z Warszawy.
Historia.
Początki zakładu sięgają 1952 roku, gdy powołano w Nysie „Zakłady Budowy Nadwozi Samochodowych”. Wcześniej, w latach 1947–1951 w tym zakładzie, noszącym nazwę Fabryka Mebli Stalowych „Zachód”, wykonywano łóżka szpitalne, krzesła, biurka, szafy oraz kasy pancerne. Po decyzji o zmianie profilu przystąpiono do opracowania, a następnie produkcji nadwozi specjalnych i specjalizowanych przystosowanych do zabudowy na podwoziach samochodów ciężarowych Lublin 51, oraz Star 20. Budowano nadwozia furgonowe różnego przeznaczenia, a także nadwozia warsztatowe i kina objazdowe.
W 1953 roku rozpoczęto rozbudowę zakładu, w ramach której powstała nowa hala montażowa. W miarę rozwoju Polski, coraz bardziej był odczuwalny brak małych samochodów dostawczych o ładowności do 1000 kg. Samochody tego rodzaju nie były wówczas wytwarzane nigdzie w Polsce, ani w krajach sąsiednich. Na przełomie lat 1956–1957 zdecydowano się na podjęcie prac nad takim właśnie pojazdem. W ten sposób powstała Nysa. W drugiej połowie lat 80. fabrykę przyłączono do Fabryki Samochodów Osobowych z Warszawy. Uruchomiła ona produkcję modelu FSO Polonez Truck.
W 1994 roku ZSD zakończyła produkcję Nysy. Lata 1996–2002 to okres, kiedy właścicielem był południowokoreański koncern GM Daewoo. Fabryka mogła się rozwijać, została sprywatyzowana i produkowała małe samochody dostawcze, m.in. Polonezy Truck Plus, a w ostatnim okresie montowała także Citroëny C15 i Berlingo. Kłopoty koncernu GM Daewoo nie pozostały bez echa dla nyskiego zakładu. Zakład zaczął mieć poważne problemy z płynnością finansową. Próbowano ratować zakład przemianowując go na „Nysa Motor Sp. z o.o.” i bezskutecznie próbując przekształcić zakład w spółkę pracowniczą. 3 czerwca 2002 roku Sąd Gospodarczy w Opolu ogłosił upadłość Nysa Motor. Związkowcy zapowiedzieli, że nie przerwą protestu. W zakładzie część osób podjęła strajk głodowy. Ostatecznie jednak przerwano akcję protestacyjną. W listopadzie 2002 roku, dzięki zamówieniom i sfinansowaniu produkcji przez dealerów Daewoo wyprodukowano partię 166 egzemplarzy Poloneza Truck Plus w wersji Roy z silnikiem 1.9D z części pozostających w magazynach producenta. Po raz kolejny produkcja została wznowiona w marcu 2003 roku, również dzięki sfinansowaniu produkcji przez sprzedawców, polegającej na zapłacie za auta jeszcze przed wznowieniem procesu produkcyjnego. W ten sposób powstała ostatnia partia 288 Polonezów Truck Plus.
Kalendarium.
Uzyskanie certyfikatu ISO 9002, oraz uzyskanie tytułu „Czystszej produkcji” w Polsce za 1998 rok. W fabryce pojawiła się nowa linia montażu samochodów Citroën oraz nowoczesna lakiernia nawierzchniowa.

</doc>
<doc id="541429" url="https://pl.wikipedia.org/wiki?curid=541429" title="Granik (rzeka)">
Granik (rzeka)



</doc>
<doc id="541430" url="https://pl.wikipedia.org/wiki?curid=541430" title="Bitwa nad Granikos">
Bitwa nad Granikos



</doc>
<doc id="541432" url="https://pl.wikipedia.org/wiki?curid=541432" title="Sentinel. Strażnik grobowca">
Sentinel. Strażnik grobowca

Sentinel. Strażnik grobowca (ang. "Sentinel: Descendants in Time" także "Realms of Illusion") – gra przygodowo-logiczna na komputery PC, autorstwa polskiej firmy Detalion. Gra powstała na motywach opowiadania znanego australijskiego pisarza s-f- Terry Dowling - "The Ichneumon and the Dormeuse". Gra z typową dla studia Detalion, rozbudowaną warstwą zagadek i dopracowaną szatą graficzną. Tytuł ten, podobnie jak Schizm II, dostarcza graczowi pełne środowisko 3D. Fabuła utworu opowiada o grobowcach (wymyślonej) cywilizacji Tastanów, które dla współczesnych, bohaterowi gry, stanowią nie lada wyzwanie.
Postacie.
W ciągu fabuły gry ujawnia się, że niektóre postacie okazują się być zupełnie kimś innym niż na początku.
Świat gry.
Na świat gry składa się sam kompleks grobowca 35 oraz domeny (lokalizacje), które zmarły pragnął zachować w pamięci. Do owych domen dostajemy się przez aktywowane w różny sposób teleporty.

</doc>
<doc id="541434" url="https://pl.wikipedia.org/wiki?curid=541434" title="Are You Dead Yet?">
Are You Dead Yet?

Are You Dead Yet? – piąty album fińskiej grupy Children of Bodom. Album ukazał się nakładem Spinefram Records jesienią 2005 roku. Jest to pierwszy album z udziałem nowego gitarzysty Roope Ukk Latvala'i.

</doc>
<doc id="541436" url="https://pl.wikipedia.org/wiki?curid=541436" title="Pierścień ilorazowy">
Pierścień ilorazowy

Pierścień ilorazowy – pierścień zdefiniowany na klasach abstrakcji w zbiorze elementów wyjściowego pierścienia, w którym określono pewną relację równoważności elementów względem pewnego ideału tego pierścienia. Pojęcie analogiczne do grupy ilorazowej.
Definicja formalna.
Niech formula_1 będzie ideałem pierścienia formula_2 Relacja formula_3 określona: formula_4 jest relacją równoważności zgodną z działaniami w pierścieniu formula_2 Zbiór ilorazowy formula_6 z określonymi w nim działaniami:
jest pierścieniem. Pierścień ten oznaczamy przez formula_9 i nazywamy pierścieniem ilorazowym pierścienia formula_10 przez ideał formula_11
Można wykazać, że dowolna relacja formula_12 jest relacją równoważności zgodną z działaniami w pierścieniu formula_10 wtedy i tylko wtedy, gdy jest identyczna z wyżej określoną relacją formula_14 dla pewnego ideału formula_11
Własności.
Niech S będzie dowolnym pierścieniem, zaś Q dowolnym jego ideałem.

</doc>
<doc id="541442" url="https://pl.wikipedia.org/wiki?curid=541442" title="Marcha">
Marcha

Marcha – rzeka w Rosji, w Jakucji; lewy dopływ Wiluja. Długość 1181 km; powierzchnia dorzecza 99 000 km²; średni roczny przepływ u ujścia 405 m³/s.
Wypływa z niewielkiego jeziora w pobliżu miejscowości Ajchał; płynie w kierunku południowo-wschodnim doliną o stromych zboczach po Płaskowyżu Wilujskim, potem po Nizinie Środkowojakuckiej. Przy wiosennych wysokich stanach wody żeglowna od 984. km od ujścia.
Zamarza od października do maja; zasilanie śniegowo-deszczowe.

</doc>
<doc id="541447" url="https://pl.wikipedia.org/wiki?curid=541447" title="Wikipedia francuskojęzyczna">
Wikipedia francuskojęzyczna

Wikipedia francuskojęzyczna – wersja Wikipedii w języku francuskim, nazwana "Wikipédia". Uruchomiona w marcu 2001 roku jest piątą co do wielkości Wikipedią, a zarazem pierwszą pisaną w języku romańskim. 8 lipca 2018 roku osiągnęła 2 miliony artykułów.
Obecnie na tej Wikipedii jest stron, w tym artykułów, edycji, zarejestrowanych użytkowników, w tym aktywnych użytkowników, i plików. Wskaźnik głębokości wynosi .

</doc>
<doc id="541450" url="https://pl.wikipedia.org/wiki?curid=541450" title="Radkowskie Skały">
Radkowskie Skały

Radkowskie Skały (niem. "Wünschelburger Lehne") – skalne formy w Górach Stołowych, w Sudetach Środkowych, w południowo-zachodniej Polsce. Położone są na południe od Radkowa na wysokości ok. 600-700 m n.p.m., w południowo-wschodniej części Gór Stołowych, na północno-zachodniej krawędzi ich środkowego piętra.
Opis.
Są to formy skalne o bardzo wymyślnych kształtach, wznoszące się niemal pionowymi ścianami. Wraz z filarami skalnymi tworzą ciąg piaskowcowych baszt, filarów, fantazyjnie ukształtowanych skał w postaci okazałego muru skalnego o wysokości dochodzącej do 100 m. Poszczególne skały lub ich grupy porozdzielane są stromymi żlebami, labiryntami, tunelami i głębokimi szczelinami. Na skałach wykute są pamiątkowe napisy Śląskiego Towarzystwa Leśnego z I połowy XX wieku.
Radkowskie Skały tworzą skały osadowe wieku górnokredowego. Są to piaskowce ciosowe dolne posadowione na marglach.
Powstanie.
Radkowskie Skały powstały w wyniku długotrwałego procesu erozyjnego. W kształtowaniu rzeźby ważną rolę odegrała woda poprzez powierzchniową erozję, jak i oddziaływanie pod ziemią – w strefach źródłowych. Denudacja chemiczna i mechaniczna przy udziale wody doprowadziła do rozwoju obecnych form skalnych w odsłoniętej partii piaskowców ciosowych na wierzchowinach północno-wschodniej krawędzi II poziomu zrównania. Podziemne wypłukiwanie zwietrzeliny skalnej w strefach źródłowych na kontakcie przepuszczalnych piaskowców z nieprzepuszczalnymi marglami było przyczyną deformacji i piaskowcowej płyty, zalegającej na marglach, co spowodowało pionowe spękania oraz osiadanie i powstawanie osuwisk blokowych. Zmieniające się warunki klimatyczne w trwającym ok. 70 mln lat okresie wpływały na intensywność rzeźbienia w piaskowcowej płycie labiryntów i niezwykłych form skalnych. Sieć spękań tektonicznych wyznaczała geometrię tych form, a o kształcie decydowało zmienne warstwowanie i różne spoiwo skał.
Turystyka.
Atrakcją Radkowskich Skał są licznie poprowadzone drogi wspinaczkowe. Do Radkowskich Skał prowadzą liczne ścieżki odchodzące od "Drogi nad urwiskiem", która biegnie powyżej. Natomiast u podnóża Radkowskich Skał prowadzi Szosa Stu Zakrętów z Radkowa do Kudowy-Zdroju przez Karłów. Najlepsze dojście do Skalnych Baszt prowadzi z parkingu przy Szosie Stu Zakrętów. Czas dojścia: ok. 5 min.

</doc>
<doc id="541453" url="https://pl.wikipedia.org/wiki?curid=541453" title="Richard Brademann">
Richard Brademann

Richard Brademann (ur. 17 maja 1884 w Halberstadt, zm. 20 kwietnia 1965 w Berlinie) – niemiecki architekt i działacz nazistowski.
Życiorys.
Brademann studiował od 1903 na wydziale architektury Królewskiej Szkoły Technicznej w Charlottenburgu. W lipcu 1908 uzyskał dyplom i złożył podanie o praktykę w służbie cywilnej. W 1913 został rządowym radcą budowlanym, a w kolejnym roku objął posadę w Pruskim Zarządzie Kolei (niem. "Preussische Eisenbahnverwaltung"). Od 1920 pracował jako wyższy radca, kierując jednym z trzech oddziałów projektowych Deutsche Reichsbahn.
W latach 1922–1939 zaprojektował wiele stacji kolejowych węzła berlińskiego, przede wszystkim przystanki S-Bahn, a także liczne transformatorownie, nastawnie i inne obiekty techniczne. Osobisty styl Brademanna był rzeczowy i klarowny, nawiązywał do modernizmu, oficjalnie zwalczanego przez nazistów. Charakterystyczne klinkierowe budynki Brademanna stworzyły jednocześnie jedyny w swoim rodzaju styl jednoznacznie kojarzony z S-Bahn w Berlinie. Brademann wywarł podobny wpływ na S-Bahn jak Alfred Grenander na metro.
W 1931 Brademann wstąpił do NSDAP, a w kwietniu tegoż roku wystąpił z pismem denuncjacyjnym skierowanym przeciw członkom dyrekcji kolei pochodzenia żydowskiego lub związanych z komunistami. Po 1933 otrzymał odznaczenie "Schönheit der Arbeit", jednak ze względu na żydowskie pochodzenie babki objęły go ustawy norymberskie; spod ich działania został wyjęty dzięki swoim znajomościom. Po II wojnie światowej został oczyszczony z zarzutów o popełnienie zbrodni wojennych, jednak nie przyjęto go ponownie do służby państwowej. Przez kilka lat pracował przy odbudowie Jugosławii, po czym wrócił do zachodniej części Berlina, gdzie zmarł w zapomnieniu.

</doc>
<doc id="541455" url="https://pl.wikipedia.org/wiki?curid=541455" title="Galicyjska Wikipedia">
Galicyjska Wikipedia

Galicyjska Wikipedia (gal. Galipedia, Wikipedia en galego) – galicyjska edycja językowa Wikipedii.
Projekt ten założono 8 marca 2003 roku. Na dzień 8 lutego 2007 roku edycja ta miała około 21 749 artykułów, co pozwalało jej na zajmowanie 35. pozycji wśród wszystkich edycji językowych.

</doc>
<doc id="541457" url="https://pl.wikipedia.org/wiki?curid=541457" title="Model ogólnej cyrkulacji">
Model ogólnej cyrkulacji

Model ogólnej cyrkulacji (ang. global climate model or general circulation model, w skrócie GCM) - model matematyczny opisujący zachowanie się klimatu na podstawie równań mechaniki płynów oraz innych równań fizyki i chemii opisujących procesy istotne z punktu widzenia zmian klimatu.
Modele ogólnej cyrkulacji atmosfery (AGCM) mają uproszczony opis oceanu, natomiast modele oceanu (OGCM) mają uproszczony model atmosfery. Obecnie coraz częściej używa się modeli sprzężonych opisujących atmosferę i ocean (AOGCM) razem. Modele AOGCM opisują także wymianę strumieni pomiędzy atmosferą i lądem. Te złożone modele starają się opisać wiernie zjawiska w przyrodzie, ale istnieją duże różnice pomiędzy modelami opracowanymi w różnych ośrodkach badawczych.
Ostatnio (2006) modele ogólnej cyrkulacji atmosfery są rozszerzane o moduły uwzględniające chemię atmosfery czy cykl obiegu węgla i nazywane są wtedy modelami systemu Ziemia. Modele takie lepiej opisują emisję gazów cieplarnianych i dają możliwość uwzględnienia różnego rodzaju sprzężeń zwrotnych. Połączone modele klimatu zawierające chemię atmosfery pozwalają na przykład na lepszy opis zachowania dziury ozonowej .
Przewidywania klimatu zależą nie tylko od tego jak zmieni się produkcja przemysłowa (jedna z mało zrozumianych obecnie zmiennych używanych do inicjacji modeli) ale także od samego modelu i jego złożoności. Badacze starają się dodawać coraz bardziej realistyczne schematy i poprawiają parametryzację zjawisk fizycznych i chemicznych w modelach, ale nadal są istotne problemy z kompletnym opisem przyrody .
Proste model klimatu są tylko bardzo uproszczonym przybliżeniem rzeczywistości i są głównie używane do wyrobienia intuicji na temat zjawisk i ich wzajemnego oddziaływania, np. na temat temperatury Ziemi w równowadze pomiędzy promieniowaniem dochodzącym i odchodzącym.
Budowa modeli.
Modele ogólnej cyrkulacji atmosfery mają trzy zmienne przestrzenne opisujące wszystkie punkty na ziemi, w atmosferze i oceanie, oraz zmienną czasową dla pół prognostycznych (takich jak prognoza temperatury czy ciśnienia). Modele zawierają moduły opisujące przybliżenie procesów fizycznych takich jak konwekcja czy fizyka chmur; zazwyczaj parametryzowane są procesy, które są podskalowe, czyli takie które zachodzą na obszarach mniejszych niż rozmiar siatki zastosowanej w danym modelu.
Atmosferyczny GCM jest modelem atmosfery i zazwyczaj zawiera także moduł oddziaływania z powierzchnia lądu i oceanu; ale temperatura oceanu (SST) jest zdefiniowana w prosty sposób .
GCM ma kilka składowych prognostycznych, które są przewidywane z równań ruchu w każdym kroku czasowym i kilka zmiennych diagnostycznych, które są dedukowane ze zmiennych prognostycznych. Przykładowo ze zmiennych prognostycznych - temperatury, ciśnienia, i wilgotności - można ocenić opad (zmienna diagnostyczna).
Oceaniczne GCM to modele oceanu, w których atmosfera jest opisana w bardzo przybliżony sposób. OGCM może zawierać opis tworzenia się lodu. Typowy model oceanu, np. HadOM3, ma siatkę co 1,25 stopnia szerokości i długości geograficznej i 20 poziomów. Taki model ma około 1 500 000 zmiennych.
Sprzężone modele oceanu i atmosfery AOGCM (np. HadCM3) używają modeli oceanu i atmosfery razem. Dzięki temu strumienie ciepła i innych wielkości z oceanu do atmosfery i z atmosfery do oceany są prognozowane a nie zakładane. Modele AOGCM są jednymi z najbardziej skomplikowanych programów numerycznych opisujących przyrodę. Liczba zmiennych jest olbrzymia i trudna w analizie. Mimo to modele te są obecnie intensywnie rozwijane.
Siatka.
Nie można dokładnie (analitycznie) rozwiązać równań ruchu powietrza w ogólnym przypadku. Numeryczne (komputerowe) rozwiązania wymagają dyskretyzacji za pomocą różnych przybliżeń numerycznych, np. różnic skończonych, metod spektralnych lub elementów skończonych. Typowa rozdzielczość AGCM to 1-5 stopnia szerokości i długości geograficznej, czyli co około 100-500 km. Model angielskiego Centrum Hadleya (ang. Hadley Centre), tzw. HadAM3 jest na siatce 2,5 stopnia szerokości geograficznej i 3,75 stopnia długości geograficznej (73x96 punktów) oraz 19 poziomów w wysokości od powierzchni ziemi do szczytu atmosfery. Ta dyskretyzacja daje około 500 000 punktów dla podstawowych zmiennych prognostycznych - dwóch horyzontalnych składowych prędkości wiatru, temperatury, i ciśnienia.
Standardowe metody różnic skończonych zastosowane na sferze prowadzą do problemów z wynikami blisko biegunów ze względu na zagęszczanie się punktów sieci blisko bieguna. Prowadzi to do niestabilności numerycznych opisanych tzw. kryterium Couranta–Friedrichsa–Lewy'ego. Podobnie jest z modelami cyrkulacji oceanu, gdzie problem ten można rozwiązać używając siatki obróconej tak, że biegun wypada nad lądem. Metody spektralne nie mają tych problemów i część z GCM jest oparta na metodach spektralnych. Używa się też siatek, w których punkty są wybrane na podstawie rzutu sześcianu na kulę, lub innych specjalnych pokryć kuli (pokrycia geodezyjne).
Używa się też sieci ze zmienną rozdzielczością w szczególnym punkcie ziemi lub obszarze ziemi.
Konwekcja.
W naturze atmosfera jest podgrzewana przez promieniowania słoneczne i staje się niestabilna. Konwekcja powstaje gdy ciepłe powietrze unosi do góry. Te procesy zachodzą w skali za małej, żeby je bezpośrednio opisywać w modelach ogólnej cyrkulacji atmosfery. Rozdzielczość siatki w GCM jest około 100 kilometrów, podczas gdy poszczególne elementy konwekcyjne mogą mieć rozmiar kilkuset metrów. Wobec tego procesy konwekcyjne muszą być uproszczone i sparametryzowane. Od początku zastosowań modeli ogólnej cyrkulacji w latach 1950 używa się tego typu przybliżeń. Jedna z pierwszych parametryzacji konwekcji była zaproponowana przez Akio Arakawę i jego studenta Wayne Schuberta w UCLA.
Prognoza zmian klimatu.
Nierównowagowe symulacje zmian klimatu za pomocą modeli AOGCM zakładają różne scenariusze, np. wyidealizowaną sytuację, w której CO2 wzrasta o około 1% na rok, lub bardziej realistyczne scenariusze np. IS92a lub SRES. Nie wiadomo, który ze scenariuszy jest właściwy ponieważ prognoza emisji CO2 czy siarczanów jest trudna. 
Na rysunku pokazane są zmiany temperatury w 21 wieku przewidywane przez globalny model cyrkulacji HadCM3 w przypadku scenariusza IS92a. Średnie ocieplenie przewidywane przez model wynosi 3,0 °C.
Błędy modeli ogólnej cyrkulacji.
Według raportu IPCC większość naukowców zgadza się, że niektóre ważne procesy klimatyczne są słabo reprezentowane w modelach klimatu, ale badacze uważają, że lepsze modele nie zmienią ogólnych konkluzji. Błędy są związane z reprezentacją albedo lub czynników zewnętrznych takich jak zmiany w stałej słonecznej spowodowane przez oddziaływanie z promieniami kosmicznymi. 
Debata na temat różnic w przewidywanych zmianach w troposferze - modele klimatu dawały wyniki większe w troposferze niż na powierzchni Ziemi - wydaje się być obecnie (2006) zakończona z konkluzją, że modele przewidują te zmiany prawidłowo.
Rola chmur w zmianach klimatu jest niezwykle ważna a ich reprezentacja w modelach klimatu jest mało precyzyjna. Chmury mogą oziębiać powierzchnię Ziemi poprzez odbijanie promieniowania słonecznego do przestrzeni kosmicznej. Ale chmury mogą też odbijać promieniowanie emitowane przez Ziemię - zwiększają wtedy efekt cieplarniany. Przykładem może być promieniowanie podczerwone z zakresu 8-15 mikrometrów, które jest przepuszczane przez atmosferę, ale nie przez chmury. Tak więc pokrywa chmur jest jednym z najistotniejszych źródeł w globalnych modelach klimatu.
Istnieje hipoteza, że promienie kosmiczne zmieniają pokrywę chmur poprzez tworzenie się jąder kondensacji, na których tworzą się krople chmurowe i mogą wzmocnić słaby sygnał pochodzący od aktywności Słońca. Jest to przykład zjawiska fizycznego, którego parametryzacja nie jest obecnie uwzględniona w modelach zmian klimatu.
Wielu uczonych stara się poprawić modele ogólnej zmiany klimatu i publikowane są artykuły opisujące te ulepszenia. Udoskonalenia przebiegają wolno, ale stale. Np. modele ocean-atmosfera są obecnie (2006) coraz powszechniej dostępne.
Modele klimatu a przewidywanie pogody.
Modele globalnej cyrkulacji atmosfery używane do prognoz klimatu mają bardzo podobną strukturę do modeli prognozujących pogodę na kuli ziemskiej, ale są od nich mimo wszystko różne. W prognozie pogody symulacje są dosyć krótkie - maksymalnie kilka dni. Modele prognozy pogody wymagają bardzo precyzyjnych danych początkowych - zazwyczaj obserwacji ze stacji synoptycznych połączonych z asymilacją danych. Modele prognozy są robione zazwyczaj na znacznie gęstszej siatce, obecnie Europejskie Centrum Prognoz Średnioterminowych używa rozdzielczości około 40 kilometrów. Mimo że prognozy numeryczne pogody po kilku dniach tracą dokładność to nie znaczy, że symulacje klimatu są niedokładne. Dzieje się tak dlatego, że w problemie klimatu istotne są średnie wartości.

</doc>
<doc id="541459" url="https://pl.wikipedia.org/wiki?curid=541459" title="Jeannie Longo">
Jeannie Longo

Jeannie Longo-Ciprelli (ur. 31 października 1958 w Saint-Gervais-les-Bains, Górna Sabaudia) – najbardziej utytułowana kolarka szosowa na świecie. Uprawia również narciarstwo i odnosi w tej dziedzinie wiele sukcesów. Wiele tytułów mistrzowskich w kolarstwie odniosła nie tylko na szosie, ale również w kolarstwie torowym. Ze swoimi 13 tytułami mistrzyni świata jest bardziej utytułowana niż jakikolwiek mężczyzna uprawiający kolarstwo. Wygrywała ponad 950 razy w kobiecym peletonie.
Kariera.
Longo zaczęła swoją karierę jako narciarka alpejska. Po tym, jak wygrała mistrzostwa uczniowskie Francji (1975) i trzykrotnie studenckie mistrzostwa Francji zmieniła (po namowach trenera) dyscyplinę na kolarstwo.
Studiowała Informatykę i Matematykę w "Institut d'études commerciales de Grenoble", ma dyplom z ekonomii sportu. Od 1987 roku jest wykładowcą. Jej mężem jest jej trener Patrice Ciprelli.
Wielokrotnie poprawiała kolarski rekord świata w jeździe godzinnej. Jej rekord wg starych zasad UCI z dnia 26 października 1996 (48,159 km w mieście Meksyk) jest dotąd niepobity. Po zmianach w regulaminie UCI, jej rekord z 7 grudnia 2000 (45,094 km), został jednak pobity 1 października 2003 przez Leontien van Moorsel (46,065 km).
W latach 1989–1991 przerwała swoją sportową karierę.
Siedmiokrotnie uczestniczyła w igrzyskach olimpijskich. Niespełna dwóch sekund zabrakło jej do zdobycia brązowego medalu w igrzyskach olimpijskich w Pekinie. W wyścigu indywidualnym na czas zajęła 4. miejsce.
Sukcesy.
Ma w swoim dorobku ponad 115 zwycięstw w wyścigach wieloetapowych, 38 rekordów świata oraz 58 tytułów Mistrzyni Francji (ostatni, w jeździe indywidualnej na czas z 2011 roku).

</doc>
<doc id="541461" url="https://pl.wikipedia.org/wiki?curid=541461" title="Wikipedia japońskojęzyczna">
Wikipedia japońskojęzyczna

Wikipedia japońskojęzyczna – edycja Wikipedii w języku japońskim.
Logo.
Transliteracja słowa Wikipedia w katakanie to ウィキペディア "wikipedia", a podtytuł, "wolna encyklopedia", brzmi po japońsku フリー百科事典 "furī hyakka-jiten".
Historia.
Pierwsza, eksperymentalna wersja Wikipedii japońskojęzycznej została uruchomiona w maju 2001. Znajdowała się ona pod adresem ja.wikipedia.com. Ponieważ oprogramowanie nie akceptowało znaków japońskich, wszystkie hasła były pisane w rōmaji. Pod koniec grudnia 2001 było na niej zarejestrowanych 10 użytkowników oraz ponad 10 artykułów.
1 września 2002 uruchomiona została „oficjalna”, japońska Wikipedia, pod tym samym adresem. Jej wygląd w stosunku do wersji poprzedniej był znacząco zmieniony, oprogramowanie zostało przystosowane do japońskiego systemu pisma.
12 lutego 2003, pół roku po jej uruchomieniu, liczba artykułów sięgnęła 1000. Od tego momentu liczba artykułów zaczęła gwałtownie wzrastać, aby po pięciu miesiącach, a dokładniej 15 lipca 2003 osiągnąć pułap 10 tys. i pierwsze miejsce, przed Wikipedią anglojęzyczną. 1 stycznia 2004 miała już około 30 tys. haseł, a 1 grudnia 2004 – dwa lata po uruchomieniu – 75 000.

</doc>
<doc id="541462" url="https://pl.wikipedia.org/wiki?curid=541462" title="Gdy smok śpi">
Gdy smok śpi

Gdy smok śpi – powieść fantasy autorstwa Craiga Shaw Gardnera. W Polska wydana w 2001 roku, przetłumaczona przez Dariusza Kopocińskiego. Książka jest I tomem serii.
Książka opowiada o losach mieszkańców małego amerykańskiego miasteczka, przeniesionego do krainy magii. W krainie tej czas biegnie szybciej, wskutek czego bohaterowie książki spotykają ludzi urodzonych kilkadziesiąt lat wcześniej. Co pewien czas w krainie budzi się Smok, by spalić ją i zniszczyć wszystko, co do niej trafiło. Innym ważnym elementem powieści jest siedem kamieni dających magiczną moc. Kamienie te chcą zebrać dwaj bracia, niepodważalnie najpotężniejsi ludzie w krainie – Obar i Nunn. Tylko z ich pomocą można przeciwstawić się Smokowi.

</doc>
<doc id="541466" url="https://pl.wikipedia.org/wiki?curid=541466" title="Globalny model klimatu">
Globalny model klimatu



</doc>
<doc id="541468" url="https://pl.wikipedia.org/wiki?curid=541468" title="Patrik Berger">
Patrik Berger

Patrik Berger (ur. 10 listopada 1973 w Pradze) – czeski piłkarz. Ostatnim jego klubem była Sparta Praga.
Patrik Berger zaczynał karierę jako junior w Sparcie Praga w 1989. Przeszedł do lokalnego rywala Slavii Praga w sezonie 1991/92. W sezonie 1995/96 przeszedł do Borussii Dortmund i od razu zdobył Mistrzostwo Niemiec. Po imponujących występach z reprezentacją Czech na Euro 96 został sprowadzony do Liverpoolu za 3,25 milionów funtów.
Berger grał imponująco w Liverpoolu, ale ścigały go kontuzje. Zachował miejsce w klubie i reprezentacji, ale na Euro 2000 rozegrał tylko jedno spotkanie, bo w eliminacjach został ukarany czerwoną kartką w meczu z Wyspami Owczymi.
W sezonie 2000/01 Berger doznał poważnej kontuzji i musiał lecieć do Stanów Zjednoczonych na operację przeprowadzoną przez dr Richarda Steadmana. Powrócił w końcu marca, aby wygrać Puchar UEFA.
W sezonie 2002/03 zagrał zaledwie w czterech meczach. W końcu sezonu przeszedł na zasadzie wolnego transferu do Portsmouth F.C. po 196 meczach dla Liverpoolu i 35 golach w nim strzelonych.
W swoim debiucie dla Portsmouth wygrał z Aston Villą 2-1, a Berger strzelił bramkę. Grał dobrze, lecz w lutym 2004 miał nawrót kontuzji, która zabrała mu resztę sezonu.
Portsmouth wypuścił go do Aston Villi. Berger podpisał kontrakt na dwa lata. W listopadzie 2006 Berger został wypożyczony do Stoke City, gdzie rozegrał 7 meczów, a w styczniu 2007 z powrotem był zawodnikiem klubu z Birmingham. W 2008 roku powrócił do Sparty.
W 2010 roku zakończył karierę piłkarską ze względu na przedłużający się okres leczenia kolana.

</doc>
<doc id="541469" url="https://pl.wikipedia.org/wiki?curid=541469" title="Five Lines">
Five Lines

Five Lines – jazzowa grupa wokalna założona w 1992 roku przez Macieja Pawłowskiego. Zespół jest laureatem wielu festiwali jazzowych (między innymi I Nagroda na Międzynarodowym Festiwalu Wokalistów Jazzowych w Zamościu). Aktualnie działa w Teatrze Muzycznym Roma przy produkcjach musicalowych.

</doc>
<doc id="541470" url="https://pl.wikipedia.org/wiki?curid=541470" title="Alcatel-Lucent">
Alcatel-Lucent

Alcatel-Lucent – spółka globalna, wcześniej z siedzibą główną w Paryżu, a od stycznia 2016 roku jest częścią Nokii. Dostawca sprzętu, oprogramowania i usług telekomunikacyjnych.
Powstała 1 grudnia 2006 roku z połączenia się firm Alcatel oraz Lucent Technologies.
Spółka akcyjna notowana na giełdach w Paryżu (Euronext), Nowym Jorku (NYSE) i Tokio.
Wchodziła w skład indeksu giełdowego CAC 40.
W Polsce koncern utworzył i dynamicznie rozwijał oddział w Bydgoszczy.
Historia Alcatela.
Korzenie Alcatela sięgają 1898 roku, kiedy francuski inżynier Pierre Azaria założył firmę „La Compagnie Générale d'Electricité (CGE)”. CGE była francuskim konglomeratem skupiającym spółki zaangażowane w takie branże jak: elektryczność, transport, elektronika i telekomunikacja.
CGE był liderem nie tylko w cyfrowej komunikacji, ale także dobrze znany jako producent szybkiej kolei TGV.
Pozycja CGE na rynku cyfrowej komunikacji uległa wzmocnieniu w połowie lat osiemdziesiątych, kiedy spółka kupiła część telekomunikacyjną firmy ITT Corporation i zmieniła nazwę całej grupy na Alcatel Alsthom. Dodatkowo w 1983 roku Alcatel widząc duży potencjał w regionie Azji i Pacyfiku, był jedną z pierwszych zagranicznych firm, które rozpoczęły działalność w Chinach. Później powstała tu centrala firmy dla całego regionu.
W 1995 roku Serge Tchuruk został mianowany prezesem i dyrektorem zarządzającym Alcatela oraz dokonał reorientacji firmy wyłączenie na branżę telekomunikacyjną, wydzielając z Grupy działalność Alstoma i zmieniając jej nazwę na Alcatel. W późnych latach dziewięćdziesiątych, Alcatel dokonał poważnych przejęć w Ameryce Północnej np. kupił firmę DSC w 1998 roku. W 2000 roku, Alcatel przejął następnie firmę Newbridge – światowego lidera w technologii ATM i Genesys, wiodącą firmę na rynku rozwiązań "contact center".
W 2002 roku Alcatel przejął kontrolę nad swoją sztandarową spółką zależną Alcatel Shanghai Bell (ASB), w której reszta akcji pozostała w rękach chińskiego rządu. Taka struktura własnościowa umożliwiła Alcatelowi zajęcie wyjątkowej pozycji na lokalnym rynku, który notował spektakularny i szybki rozwój.
W 2006 roku, w obliczu konsolidacji operatorów i narastającej konkurencji, Alcatel poinformował o planach połączenia z Lucent Technologies. W tym samym czasie Alcatel ogłosił porozumienie o zwiększeniu udziałów i przeniesieniu spółki zajmującej się rozwiązaniami satelitarnymi, działalności związanej z automatyką kolejową i systemami bezpieczeństwa do firmy Thales – czołowego gracza francuskiego przemysłu obronnego. Dodatkowo Alcatel podał do publicznej wiadomości zamiar przejęcia działalności firmy Nortel związanej z systemami dostępu radiowego UMTS, co pozwoliłoby wzmocnić jego pozycję na tym rynku. Porozumienia te były częścią długookresowej strategii, mającej za cel zapewnienie Alcatelowi-Lucentowi niekwestionowanej pozycji lidera na rynku telekomunikacyjnym podlegającym nieustannym zmianom.
W 2016 spółka została przejęta przez Nokię.
Historia Lucent Technologies.
Lucent Technologies Bell Labs Innovations było przedsiębiorstwem utworzonym z dawnego AT&amp;T Technologies, obejmującym początkowo Western Electric i Bell Labs.
30 września 1996 roku zostało oddzielone od AT&amp;T.
Jedną z głównych przyczyn oddzielenia od AT&amp;T części odpowiedzialnej za produkcję sprzętu było umożliwienie zarabiania na firmach telekomunikacyjnych, które dotychczas były niechętne kupowaniu od konkurencji. Bell Labs wniosły do nowej spółki prestiż i zyski z tysięcy patentów.
W momencie fuzji z firmą Alcatel Lucent zatrudniał ok. 30.500 pracowników (w szczytowym okresie 165 tys.). Obszarem działalności były centrale telefoniczne, sieci komputerowe, optyczne i bezprzewodowe.
Spółka notowana była na giełdzie nowojorskiej (NYSE).
Struktura Lucent Technologies.
W skład Lucent Technologies wchodziły następujące główne organizacje:
Sprawa J.H. Schöna.
W roku 2002 firmą Lucent wstrząsnął skandal, związany z wykryciem fałszerstw popełnionych przez jednego z pracowników laboratorium, Jana Hendrika Schöna. Schön przez kilka lat publikował artykuły w najlepszych czasopismach, opisując w nich niezwykłe zjawiska, które rzekomo udało mu się zaobserwować (nadprzewodnictwo w politiofenie, molekularny tranzystor i inne). Wykazano, że w ok. 20 pracach umieścił sfałszowane lub wręcz wysymulowane dane. Schön do końca zaprzeczał zarzutom, lecz nie był w stanie udowodnić swojej niewinności (nie prowadził dzienników laboratoryjnych, a dane z komputera skasował). Sprawa ta rzuciła cień na kierownictwo Lucent Technologies, a w szczególności na bezpośrednich przełożonych Schöna (współautorów większości zakwestionowanych publikacji), lecz komisja dyscyplinarna oczyściła ich z wszelkich zarzutów, całość winy przypisując Schönowi, który został natychmiast zwolniony.

</doc>
<doc id="541472" url="https://pl.wikipedia.org/wiki?curid=541472" title="Dzienniki">
Dzienniki

Zobacz też:

</doc>
<doc id="541473" url="https://pl.wikipedia.org/wiki?curid=541473" title="Tiukian">
Tiukian

Tiukian (ros. Тюкян) – rzeka w Rosji, w Jakucji; lewy dopływ Wiluja. Długość 747 km; powierzchnia dorzecza 16 300 km²; średni roczny przepływ u ujścia 30 m³/s.
Źródła na Wyżynie Środkowosyberyjskiej; płynie w kierunku południowym po Nizinie Środkowojakuckiej silnie meandrując. W dorzeczu liczne jeziora i bagna. 
Zamarza od października do maja (w tym przez 3 miesiące do dna); zasilanie śniegowo-deszczowe.

</doc>
<doc id="541475" url="https://pl.wikipedia.org/wiki?curid=541475" title="Visopsys">
Visopsys

Visopsys ("Visual Operating System") – tworzony od roku 1997 system operacyjny na licencjach GPL i LGPL. Jest tworzony niezależnie przez jednego informatyka. Narzędzie do partycjonowania Partition Logic oparto właśnie na tym systemie operacyjnym.

</doc>
<doc id="541477" url="https://pl.wikipedia.org/wiki?curid=541477" title="Shadia Simmons">
Shadia Simmons

Shadia Simmons (ur. 28 czerwca 1986 w Toronto) – kanadyjska aktorka. Znana jest między innymi z roli Corinne Baxter w serialu "Dziwne przypadki w Blake Holsey High".

</doc>
<doc id="541478" url="https://pl.wikipedia.org/wiki?curid=541478" title="Dzienniki (Stefan Kisielewski)">
Dzienniki (Stefan Kisielewski)

Dzienniki – książka autorstwa Stefana Kisielewskiego wydana w 1996 r. przez wydawnictwo Iskry, z przedmową Ludwika Bohdana Grzeniewskiego ().
"Kisiel" zaczął pisać Dzienniki 31 maja 1968 r., niedługo po tym, jak w trakcie wydarzeń marcowych na warszawskiej Starówce pobili go tzw. nieznani sprawcy, a na jego utwory nałożono zakaz publikacji. Pisał je ręcznie, w brulionach (w sumie 16 zeszytów). W miarę upływu czasu i zmian, zachodzących w polityce władz, represje zelżały, a dziennik był uzupełniany coraz rzadziej. Ostatnie regularne wpisy dotyczą roku 1980, a "Dzienniki" kończy Posłowie z 1982 r.
Zawartość.
Książka opisuje życie prywatne Kisielewskiego, środowisko oraz ustrój komunistyczny z okresu, w którym była pisana. Autor boryka się z problemami materialnymi, w które wpędziła go utrata zajęcia. Próbuje to rozwiązać, publikując swoją twórczość pod pseudonimami. Często wspominany jest jego syn, Wacław, który właśnie wtedy rozpoczynał karierę międzynarodową w duecie Marek i Wacek. Kisielewski, mimo represji władz, bardzo czynnie uczestniczy w życiu swojego środowiska. Często spotyka się z przyjaciółmi, bierze udział w imprezach kulturalnych, czy rautach dyplomatycznych. Najbliższymi przyjaciółmi publicysty są Władysław Bartoszewski (zwany tu często "Bartoszem"), Paweł Hertz ("Pawełek"), Zygmunt Mycielski, Henryk Krzeczkowski, Andrzej Micewski. Często widuje się także z osobami ze środowiska „Tygodnika Powszechnego”.
Dzienniki pokazują dużą aktywność intelektualną autora, która przejawiała się na kilku polach. "Kisiel" przede wszystkim był kompozytorem i oddawał się temu zajęciu z prawdziwą pasją; oprócz tego uważał, że powinien pozostawić po sobie ślad w postaci dzieł literackich - toteż pisywał powieści (które sam nazywał ironicznie "dziełami" lub "romansami"), wydawane później pod pseudonimem Tomasz Staliński przez paryską „Kulturę„; stosunkowo najmniej uwagi przykładał do utworów, które - paradoksalnie - na trwale zapisały go w historii polskiej kultury - felietonów, publikowanych w „Tygodniku Powszechnym”. Do samego „Tygodnika Powszechnego”, w którym publikował przez pewien okres pod żeńskim pseudonimem, miał stosunek krytyczny a Jerzego Turowicza obwiniał za nadanie linii i charakteru pisma oderwanego od rzeczywistości i zajmującego się miałkimi sporami dogmatycznymi w łonie szeroko rozumianego katolicyzmu zamiast poważnymi problemami egzystencjalnymi epoki. Pisał więc głównie o literaturze, bo w tym temacie mógł swobodnie pisać pod pseudonimem i znakomicie się odnajdywał. 
Czytelnik "Dzienników" ma okazję śledzić relacje z pierwszej ręki głośnych wydarzeń tamtych czasów - interwencja wojsk Układu Warszawskiego w Czechosłowacji, zmiany ekipy rządzącej w PRL, katastrofie lotniczej w Beskidach. "Kisiel" okazuje się także namiętnym kibicem sportowym śledzącym na żywo relacje (także nocne) z wielu imprez rangi światowej.
W książce "Kisiel" często pisze ze swadą i sporym poczuciem humoru, ale nie unika ostrych zwrotów i osądów, o których krytycy i jego rodzina piszą, że były zbyt surowe. Być może z tych względów Dzienniki mogły zostać opublikowane w 5 lat po jego śmierci.
Po nieporozumieniach z redakcją „Tygodnika Powszechnego”, która zaczęła cenzurować jego felietony, odmówił dalszego publikowania swoich tekstów w tym tygodniku. Równocześnie, od marca 1988 aż do 2 września 1991 nagrywał cotygodniowe felietony "Kisiel prosto z Warszawy" dla polonijnej audycji radiowej w rozgłośni WPNA w Chicago, których stenogramy były bieżąco przedrukowywane w lokalnym „Dzienniku Związkowym” i które w całości zostały opublikowane w Polsce w 2016.

</doc>
<doc id="541484" url="https://pl.wikipedia.org/wiki?curid=541484" title="Tarcza Związku 2006">
Tarcza Związku 2006

Tarcza Związku – wspólne manewry sił wojskowych Białorusi i Rosji, przeprowadzone w ramach Organizacji Układu o Bezpieczeństwie Zbiorowym. Manewry rozpoczęły się 24 czerwca 2006 roku. Scenariuszem działań był atak ze strony Polski i Ukrainy. Alaksandar Łukaszenka stwierdził, że podejrzewa te państwa o intencje przeprowadzenia kolejnej "kolorowej rewolucji", na Białorusi.
W manewrach uczestniczyło 7 tysięcy białoruskich i 1800 rosyjskich żołnierzy, dysponujących sprzętem w postaci 39 samolotów, 40 czołgów, 180 wozów opancerzonych oraz samolotami typu Berijew A-50 i Tu-160.

</doc>
<doc id="541486" url="https://pl.wikipedia.org/wiki?curid=541486" title="Pavel Kuka">
Pavel Kuka

Pavel Kuka (ur. 19 lipca 1968 w Pradze) – czeski piłkarz występujący na pozycji napastnika.
Kuka zaczynał i skończył karierę w Slavii Praga, grając w tym klubie w latach 1989-93 i 2000-05. Grał również w 1. FC Kaiserslautern (1994-98), 1. FC Nürnberg (1998-99) i VfB Stuttgart (1999–2000). Dla reprezentacji Czech Kuka zagrał 63 razy, strzelił 22 gole i brał udział na Euro 96 i Euro 2000. Kuka również grał 24 razy i strzelił siedem goli dla Czechosłowacji. Gdy przeszedł na emeryturę został głównym dyrektorem w FK Marila Příbram.

</doc>
<doc id="541488" url="https://pl.wikipedia.org/wiki?curid=541488" title="Tiung">
Tiung

Tiung (ros. Тюнг) – rzeka w Rosji, w Jakucji; lewy dopływ Wiluja. Długość 1092 km; powierzchnia dorzecza 49 800 km²; średni roczny przepływ u ujścia 180 m³/s.
Źródła na Wyżynie Środkowosyberyjskiej; płynie w kierunku południowo-wschodnim, a następnie południowym po Nizinie Środkowojakuckiej, silnie meandrując. Uchodzi do Wiluja na wysokości Wilujska. Spławna na prawie całej długości, żeglowna od 273 km od ujścia.
Zamarza od października do maja; zasilanie śniegowo-deszczowe.

</doc>
<doc id="541489" url="https://pl.wikipedia.org/wiki?curid=541489" title="Jochen Rindt">
Jochen Rindt

Karl Jochen Rindt (ur. 18 kwietnia 1942 w Moguncji, zm. 5 września 1970 w Mediolanie) – austriacki kierowca wyścigowy niemieckiego pochodzenia.
Życiorys.
Urodził się w Niemczech, lecz gdy w 1943 roku jego rodzice zginęli podczas bombardowania Hamburga, przeniósł się do Grazu, gdzie był wychowywany przez dziadków. Po zakończeniu II wojny światowej przyjął obywatelstwo austriackie.
W 1965 roku wraz z Mastenem Gregory zwyciężył w 24-godzinnym wyścigu w Le Mans (za kierownicą Ferrari 275 LM).
W 1970 r. został pierwszym i (do tej pory) jedynym pośmiertnym mistrzem świata Formuły 1. Rindt doznał poważnych obrażeń w wypadku podczas treningu przed Grand Prix Włoch na torze Monza. Zmarł w szpitalu, nie odzyskawszy przytomności.
Startował w Formule 1 w sezonach 1964–1970. Odniósł sześć zwycięstw (wszystkie dla brytyjskiego zespołu Lotus).
Był żonaty z fińską fotomodelką Niną Lincoln. Mieli córkę, Nataschę. W 2000 roku obie kobiety były obecne podczas ceremonii odsłonięcia pamiątkowej płyty w Grazu, gdzie Rindt jest pochowany.

</doc>
<doc id="541493" url="https://pl.wikipedia.org/wiki?curid=541493" title="Cuchnący oddech">
Cuchnący oddech

Cuchnący oddech, halitoza (łac. "halitosis", "foetor ex ore") – medyczny termin określający odczuwanie nieprzyjemnego zapachu wyczuwalnego w trakcie wydychania powietrza.
Pierwsze pisane wzmianki o tej przykrej dolegliwości pochodzą z Księgi Hioba (Hi 19,17):
"żonie mój oddech niemiły"
Klasyfikacja nieprzyjemnego zapachu z ust.
W trakcie diagnostyki nieprzyjemnego zapachu z ust należy pamiętać o istniejącej klasyfikacji:
Przyczyny.
Najczęściej bo w ok. 90% przypadków przyczyna przykrego oddechu leży w obrębie jamy ustnej:
Inne przyczyny to:
Diagnostyka.
Omówione metody identyfikacji i monitoringu nieprzyjemnego zapachu z ust nie pozwalają na rozpoznanie przyczyny halitozy.
Leczenie.
Obowiązuje leczenie przyczynowe, gdyż "foetor ex ore" jest tylko objawem, więc likwidacja pierwotnej przyczyny prowadzi do ustąpienia objawu. Z ogólnych zaleceń należy pamiętać o rygorystycznej higienie jamy ustnej, polegającej na częstym myciu zębów (zwłaszcza po każdym posiłku) oraz usuwaniu nalotu z języka. Pewne złagodzenie objawów może przynieść również rezygnacja ze spożywania słodkich pokarmów oraz stosowanie gum lub cukierków o smaku miętowym. Powinno się spożywać więcej pokarmów twardych, o działaniu oczyszczającym zęby, np. marchew, jabłko, seler, twaróg.
Celem odkażenia jamy ustnej można stosować płukanki z roztworu wody utlenionej i wody w stosunku 1:10 (nie wolno połykać) lub środków odkażających, np. kwasu bornego, bądź wodnego roztworu boraksu.

</doc>
<doc id="541494" url="https://pl.wikipedia.org/wiki?curid=541494" title="Foetor ex ore">
Foetor ex ore



</doc>
<doc id="541495" url="https://pl.wikipedia.org/wiki?curid=541495" title="Fetor ex ore">
Fetor ex ore



</doc>
<doc id="541497" url="https://pl.wikipedia.org/wiki?curid=541497" title="Mleczna">
Mleczna



</doc>
<doc id="541499" url="https://pl.wikipedia.org/wiki?curid=541499" title="Tarantyzm">
Tarantyzm

Tarantyzm – zespół zachowań o charakterze symboliczno-religijnym (określany też jako mania tańca), występujący początkowo na południu Włoch, m.in. w Apulii. Notowany już od początku X w. do lat 60. XX w. Być może ma swe podłoże w starogreckich kultach orgiastycznych, w których czczono boga Dionizosa.
Prawdopodobnie jest zrytualizowaną formą rozładowywania stanów nerwicowych. W warstwie mitycznej odwołuje się do ukąszenia tarantuli, co wywoływać ma powtarzające się cyklicznie kryzysy, które mogą być rozładowane tylko złożonym, choć nie zuniformizowanym, egzorcyzmem muzycznym, tanecznym i barwnym. Mianowicie tarantysta wracał do normalnego stanu po kilku dniach frenetycznego tańca do specjalnie dobranej muzyki. W ceremonii wykorzystywano też rekwizyty: kadzie z wodą, przybranie roślinne, liny, szable, lustra w zależności od typu tarantuli – wierzono bowiem, że należy zastosować taki zestaw barw i dźwięków, by odpowiadał kąsającemu pająkowi. W rzeczywistości nie potwierdzono bezpośredniej zależności tarantyzmu od ukąszeń pajęczaków (niektórzy tarantyści mówili bowiem o skorpionach i kosarzach, a nawet o wężach). Od XVIII w. tarantyzm ściśle związał się z kultem świętego Pawła, czczonego jako tego, który uwolnił Maltę od węży (jest to tradycja apokryficzna). Tarantyści odbywali publiczne rytuały w święto św. Pawła w jego kaplicy w Galatinie. W 1959 r. zanikający już tarantyzm badał włoski historyk religii Ernesto De Martino ("Ziemia zgryzoty. Przyczynek do historii życia religijnego południowych Włoch", Warszawa 1971).

</doc>
<doc id="541500" url="https://pl.wikipedia.org/wiki?curid=541500" title="Płyta fotograficzna">
Płyta fotograficzna

Płyta fotograficzna – w fotografii, płyta szklana z naniesioną emulsją światłoczułą, rodzaj kliszy, poprzednik błony fotograficznej. 
Istnieje grupa detektorów działających na zasadzie chemicznych zmian wywołanych promieniowaniem. Historycznie był to pierwszy użyty detektor promieniowania jądrowego, gdyż Henri Becquerel zauważył właśnie na płycie fotograficznej skutki takiego promieniowania. 
Do dzisiejszego dnia znajduje ona wiele ważnych zastosowań, szczególnie gdy zamiarem jest zsumowanie efektów promieniowania emitowanego przez długi czas lub sporządzenie realnego obrazu, jak np. przy fotografii rentgenowskiej. 

</doc>
<doc id="541502" url="https://pl.wikipedia.org/wiki?curid=541502" title="Wołanie w górach">
Wołanie w górach

Wołanie w górach – książka Michała Jagiełły, taternika i ratownika górskiego TOPR, opisująca wypadki i akcje ratownicze w polskich Tatrach.
Książka podzielona jest na rozdziały przypisane do różnych partii gór. Na początku znajduje się rozdział zatytułowany „Gałązka kosodrzewiny”, poświęcony najdawniejszym wypadkom tatrzańskim (do roku 1914). Na końcu są umieszczone osobne rozdziały dotyczące wypadków lawinowych i jaskiniowych oraz poszukiwań zaginionych ludzi. Większość wypadków dotyczy wspinaczy, część turystów. Dużo materiału do książki pochodzi z oficjalnej Księgi Wypraw prowadzonej przez TOPR. Opisywane zdarzenia są przeplatane refleksjami autora na temat turystyki górskiej, motywacji i granic możliwości człowieka. W narracji często nawiązuje on dialog z czytelnikiem, przestrzegając przed rozmaitymi błędami. Przekazuje także wiele informacji na temat działalności TOPR.
Wydanie pierwsze ukazało się w 1979 roku nakładem wydawnictwa „Sport i Turystyka” (20 275 egz.). Wydania bywają wznawiane co kilka lat i są przy okazji uzupełniane o nowe opisy wypadków i akcji ratunkowych.

</doc>
<doc id="541503" url="https://pl.wikipedia.org/wiki?curid=541503" title="Torbut">
Torbut



</doc>
<doc id="541505" url="https://pl.wikipedia.org/wiki?curid=541505" title="Coelenterata">
Coelenterata



</doc>
<doc id="541508" url="https://pl.wikipedia.org/wiki?curid=541508" title="Armiańsk">
Armiańsk

Armiańsk (ukr. Армянськ, "Armianśk", krm. "Ermeni Bazar", ros. Армянск, "Armiansk", orm. "Արմիանսկ") – ukraińskie miasto wydzielone (na prawach rejonu) w Republice Autonomicznej Krymu, położone na Przesmyku Perekopskim.
W 2014 liczył 21 987 mieszkańców, z czego Rosjanie stanowili 57,88%, Ukraińcy 27,27%, a Tatarzy krymscy 1,32% (pozostała liczba to przedstawiciele 8 innych narodowości).
Założone na początku XVIII wieku przez emigrantów z Perekopu, głównie Ormian i Greków. Początkowo nosiło nazwę "Ermeni Bazar" (pol. "Bazar Ormiański"). Pod koniec października 1941 miasto zostało zajęte przez Niemców. Żydzi zostali zmuszeni do noszenia białych opasek z żółtymi gwiazdami Dawida. W okresie od listopada 1941 do marca 1942 40 Żydów zostało zamordowanych przez niemieckie wojska. 8 kwietnia 1944 Armiańsk został wyzwolony przez Armię Czerwoną.

</doc>
<doc id="541510" url="https://pl.wikipedia.org/wiki?curid=541510" title="Mleczna (dopływ Gostyni)">
Mleczna (dopływ Gostyni)

Mleczna (dawniej nazywana "Dupiną") – rzeka w południowej Polsce w województwie śląskim. Przepływa przez miasta: Katowice, Tychy i Bieruń.
Źródła rzeki Mlecznej leżą na wysokości 290 m n.p.m. w pobliżu zachodniej granicy rezerwatu przyrody Ochojec w Katowicach. Następnie biegnie przez Tychy i na południu Bierunia (przy granicy z Bojszowami) wpada do Gostyni. Rzeka Mleczna płynie w kierunku południowo-wschodnim, natomiast przy ujściu rzeki Przyrwy zmienia kierunek na południowy. Powierzchnia zlewni wynosi 142 km², co stanowi około 41% całkowitej zlewni Gostyni, czyniąc ją największym jej dopływem.
Do najważniejszych dopływów rzeki Mlecznej należą:

</doc>
<doc id="541512" url="https://pl.wikipedia.org/wiki?curid=541512" title="Ajchał">
Ajchał

Ajchał (ros. "Айхал") – osiedle typu miejskiego w azjatyckiej części Rosji (Jakucja) w ułusie mirnińskim.
Leży na Płaskowyżu Wilujskim, ok. 400 km na południowy zachód od Mirnego; 16 tys. mieszkańców (2005). Ośrodek regionu wydobycia diamentów; lotnisko.
Osiedle założone w 1962 r. po odkryciu komina kimberlitowego z dużą zawartością diamentów. Komin ten nazwano "Ajchał", co w języku jakuckim oznacza "sława". W sierpniu 1978 r. w okolicach osiedla (ok. 50 km na wschód) przeprowadzono podziemny wybuch jądrowy o sile 19 kiloton na głębokości 577 m. Przebieg wymknął się spod kontroli, było kilkadziesiąt ofiar śmiertelnych.

</doc>
<doc id="541513" url="https://pl.wikipedia.org/wiki?curid=541513" title="War Profiteering Is Killing Us All">
War Profiteering Is Killing Us All

War Profiteering Is Killing Us All – drugi z albumów The Suicide Machines wydanych w wytwórni SideOneDummy Records, szósty lp w ich historii. Weterani sceny skapunkowej powracają do melodyjnego punk-rocka, przeplatanego rytmami ska, czyli tego, z czego tak naprawdę najlepiej są znani. Płyta ma charakter polityczny; motywem przewodnim jest zaś protest przeciwko amerykańskiej inwazji w Iraku.

</doc>
<doc id="541516" url="https://pl.wikipedia.org/wiki?curid=541516" title="Jama gastralna">
Jama gastralna



</doc>
<doc id="541517" url="https://pl.wikipedia.org/wiki?curid=541517" title="Zawrót">
Zawrót

Zawrót, zawrót Immelmanna, immelmann, immelman, imelman półpętla z obrotem – figura pilotażu mająca na celu szybką zmianę wysokości i kierunku lotu. Nazwa jej pochodzi od nazwiska niemieckiego pilota myśliwskiego z I wojny światowej, myśliwskiego asa, Maksa Immelmanna, który pierwszy tę figurę wykonał w 1916 roku.
Polega ona na zmianie kierunku lotu o 180° z jednoczesnym nabraniem wysokości. Ważne jest wykonanie – składa się ono z połowy pętli i (w drugiej kolejności) połowy beczki, przy czym beczkę (ściślej – półbeczkę) pilot wykonuje w skrajnie górnym położeniu pętli. Sterowanie polega na ściągnięciu drążka sterowego i sprzężonego z nim steru wysokości, a następnie użyciu lotek (beczka powolna) bądź rzadziej steru wysokości (beczka szybka). Warunkiem prawidłowego wykonania zawrotu jest odpowiedni zasób energii w momencie rozpoczynania manewru (prędkość), oraz duży ciąg zespołu napędowego.
Przeciążenie jest największe w momencie wprowadzania maszyny do tej figury i jej kończenia.
Zwrot może wykonać przystosowany do tego samolot, szybowiec, a nawet niektóre śmigłowce.

</doc>
<doc id="541521" url="https://pl.wikipedia.org/wiki?curid=541521" title="Papirus (ujednoznacznienie)">
Papirus (ujednoznacznienie)



</doc>
<doc id="541526" url="https://pl.wikipedia.org/wiki?curid=541526" title="Rob Lowe">
Rob Lowe

Rob Lowe, właśc. Robert Hepler Lowe (ur. 17 marca 1964 w Charlottesville) – amerykański aktor, reżyser, scenarzysta, producent filmowy i model. Jego młodszy o cztery lata brat Chad Lowe jest również aktorem. 
W latach 80. uznawany był za idola nastolatek. Odtwórca roli Sama Seaborna w serialu politycznym NBC "Prezydencki poker" ("The West Wing", 1999–2003), za którą był nominowany do nagrody Emmy (2001), dwóch Złotych Globów (2000, 2001) i nagrody magazynu „TV Guide” (2001) oraz wraz z obsadą serialu zdobył nagrodę Satelity (2000) i dwukrotnie Nagrodę Gildii Aktorów Ekranowych (2001, 2002). W 2000 znalazł się na liście 50. najpiękniejszych ludzi na świecie przez magazyn „People”. W 2003 pomógł w wyborach Arnolda Schwarzeneggera na gubernatora Kalifornii.
W 2015 otrzymał własną gwiazdę w Alei Gwiazd w Los Angeles znajdującą się przy 6667 Hollywood Boulevard.
Życiorys.
Wczesne lata.
Urodził się w Charlottesville w stanie Wirginia jako syn Barbary Lynn Wilson (z domu Hepler; 1939–2003), pisarki i emerytowanej nauczycielki, i Charlesa Davisa Lowe’a, prawnika. Jego rodzina była pochodzenia niemieckiego, angielskiego, irlandzkiego, walijskiego i szkockiego. Wychowywał się z młodszym bratem Chadem (ur. 15 stycznia 1968) w niewielkiej miejscowości Dayton w Ohio, gdzie uczęszczał do Oakwood Junior High School. Jego rodzice rozwiedli się, gdy miał 7 lat. Został przy matce, która ponownie wyszła za mąż, i wcześnie próbował się usamodzielnić. Choć przestał słyszeć na prawe ucho, już jako dziewięciolatek wiedział, że chce być w przyszłości aktorem. Występował od dziecka w szkolnym teatrze, a sukces odniesiony w wieku ośmiu lat w przedstawieniu "Olivera Twista" na podstawie powieści Charlesa Dickensa zadecydował o jego przyszłości. Jego rodzina przeniosła się do Los Angeles, kiedy miał 12 lat. Ukończył Santa Monica High School w Santa Monica w Kalifornii, a jego kolegami byli Charlie Sheen i Sean Penn.
Kariera.
W latach 1979-1983 na szklanym ekranie brał udział w reklamówkach i spektaklach. Został zaangażowany przez telewizję do sitcomu ABC "Nowy rozdział rodziny" ("A New Kind of Family", 1979–1980) i telewizyjnego dramatu familijnego CBS "Ojciec–sztubak" ("Schoolboy Father", 1980). W dramacie telewizyjnym CBS "Czwartkowe dziecko" ("Thursday’s Child", 1983) z Geną Rowlands i Donem Murrayem wystąpił w roli 17–letniego Sama Aldena, gwiazdora baseballu w liceum, który cierpi na chorobę serca.
Karierę filmową na dużym ekranie rozpoczął udanie od komedii "Klasa" ("Class", 1983) w roli ucznia szkoły prywatnej Squire Franklina „Skipa” Burroughsa IV z udziałem Jacqueline Bisset. Zaraz potem przyszedł ogromny sukces w dramacie Francisa Forda Coppoli "Outsiderzy" ("Outsiders", 1983) – opowieści o młodych buntownikach z amerykańskiej prowincji, których odtwarzali także Tom Cruise, Patrick Swayze, Matt Dillon i Emilio Estevez.
Złamał sobie nos podczas kręcenia sceny lotniczej w ekranizacji powieści Johna Irvinga "Hotel New Hampshire" ("The Hotel New Hampshire", 1984) u boku Jodie Foster i Nastassji Kinski. Wystąpił w teledysku zespołu The Go-Go’s do piosenki „Turn to You” (1984). Po zagraniu roli Billy’ego Hicksa, wiecznego buntownika w melodramacie "Ognie Świętego Elma" ("St. Elmo’s Fire", 1985) otrzymał słabe recenzje i nagrodę Złotej Maliny dla najgorszego aktora roku. Niebawem jednak był nominowany do Złotego Globu za postać Sama Aldena o złym sercu w dramacie telewizyjnym "Czwartkowe dziecko" ("Thursday’s Child", 1983) i później za rolę opóźnionego w rozwoju Rory’ego, kolegi głównej bohaterki (Winona Ryder) w dramacie "Amerykański kadryl" ("Square Dance", 1987).
Wystąpił potem z Demi Moore w melodramacie "Ta ostatnia noc" ("About Last Night...", 1986) w roli gracza w baseball, który nie ma zamiaru wydorośleć. Sukcesem na dużym ekranie była dwuznaczna i ponura rola w dreszczowcu "Maskarada" ("Masquerade", 1988).
W 1992 zdecydował się występować na scenie w sztuce "Trzy siostry" Antoniego Czechowa, a na Broadwayu pojawił się po raz pierwszy jako Maxime w spektaklu "Jak mały hotel na uboczu" ("A Little Hotel on the Side").
W jego filmowym dorobku są również tak role jak doktor Cukrowicz w uznanym przez krytyków telewizyjnym dramacie produkcji BBC "Nagle, zeszłego lata" ("Suddenly, Last Summer", 1993 – w USA pokazywanym przez sieć PBS) oraz jako Sean Dillon, były bojownik IRA i agent brytyjskich służb specjalnych w dwóch telewizyjnych filmach akcji na podstawie powieści Jacka Higginsa dla kanału Showtime: "Anioł Śmierci/Oko Cyklonu" ("Midnight Man/Eye of the Storm", 1995) i "Na niebezpiecznym gruncie" ("On Dangerous Ground", 1996). Wcielił się w główną rolę w miniserialach, będących ekranizacją powieści Stephena Kinga: "Bastion" ("The Stand", 1994) jako Nick Andros i "Miasteczko Salem" ("Salem's Lot", 2004) w roli pisarza z mroczną przeszłością, który powraca do rodzinnego miasteczka Salem w Maine i odkrywa makabryczne siły, które zawładnęły miejscową społecznością.
Był poważnym kandydatem do roli Caledona Hockleya, aroganckiego i dumnego ze swojego bogactwa narzeczonego głównej bohaterki w głośnym melodramacie Jamesa Camerona "Titanic" (1997), którą to rolę w rezultacie zagrał Billy Zane. Jako scenarzysta i reżyser debiutował w roku 1997, kręcąc półgodzinną czarną komedię, wyprodukowaną przez Chanticleer Films dla Showtime "Krawędź pustyni" ("Desert's Edge").
Był brany pod uwagę do roli doktora Dereka Sheparda w serialu NBC "Chirurdzy" ("Grey’s Anatomy"), lecz ostatecznie w 2005 rolę dostał Patrick Dempsey. W dramacie telewizyjnym National Geographic "Zabić Kennedy’ego" ("Killing Kennedy", 2013) został obsadzony w roli Johna F. Kennedy’ego. W dramacie biograficznym Stevena Soderbergha "Wielki Liberace" ("Behind the Candelabra", 2013) z Michaelem Douglasem zagrał chirurga plastycznego, doktora Jacka Startza. W serialu Showtime "Californication" (2011–2014) z Davidem Duchovnym wcieli się w postać ekscentrycznego aktora, Eddiego Nero. Był producentem wykonawczym telewizyjnego dramatu kryminalnego Lifetime "Piękna i zabójcza" ("Beautiful &amp; Twisted", 2015), opartego na faktach, gdzie zagrał brutalnie zamordowanego Benjamina „Bena” Novacka Jr., dziedzica imperium hotelowego w Miami Beach. W sitcomie Fox "Prawomocny" ("The Grinder", 2015–2016) z Fredem Savage wystąpił w roli Deana Sandersona Jr., sprytnego, nadętego aktora telewizyjnego.
Był na okładkach magazynów takich jak „Interview” (w maju 1984), „Bravo” (w kwietniu 1986 i czerwcu 1989), „Just Seventeen” (we wrześniu 1986 i w listopadzie 1988), „Playgirl” (w styczniu 1987), „Film” (w listopadzie 1989, w lipcu 1992), „People” (w marcu 1990), „TV Guide” (w lutym 2007), „Men’s Fitness” (w październiku 2010), „Vanity Fair” (w maju 2011) i „GQ” (w październiku 2015).
Życie prywatne.
Jego wizerunek został mocno zszargany, gdy w 1988 pojawiło się nagranie, na którym uprawiał seks z dwoma kobietami, przy czym jedna z nich miała 16 lat.
Po licznych romansach z aktorkami: Melissą Gilbert, Nastassją Kinski, Chynną Phillips (także piosenkarka), Cornelią Guest i księżniczką Stephanie z Monako, 22 lipca 1991 ożenił się z Sheryl Berkoff, makijażystką filmową pochodzenia żydowskiego. Mają dwóch synów: Edwarda Matthew (ur. 24 września 1993) i Johna Owena (ur. 6 listopada 1995).

</doc>
<doc id="541529" url="https://pl.wikipedia.org/wiki?curid=541529" title="Sonic Rush">
Sonic Rush

Sonic Rush – gra komputerowa z serii Sonic the Hedgehog firmy Sega, wydana na konsolę Nintendo DS. Pierwotnie miała być grą w pełni trójwymiarową polegającą na pocieraniu dolnego ekranu konsoli w celu zwiększania prędkości Sonica. Szybko jednak zmieniono projekt tworząc tym samym grę dwuwymiarową z elementami 3D.
W grze obecna jest nowa grywalna postać – Blaze the Cat, kotka z równoległego świata przybyła do rzeczywistości Sonica za jej nemezis – Dr Eggmanem Negga.
Gra charakteryzuje się wysoką dynamiką akcji z powodu wykorzystania dwóch ekranów konsoli, w których przełączanie sterowania występuje dość często. Dolny ekran został również zaadaptowany do poziomów specjalnych (ang. "Special Stage") podobnych do tych znanych już z Sonic 3D.
Przebieg gry.
Zone 1 - Leaf Storm.
Jak na tradycje przystało, pierwsze levele w grach z Sonic'em są łatwe. Bez problemu możemy się dostać do końca levelu. Po drodze spotykamy wiele pętl oraz pierścieni. Nie wielką trudność spotykamy jedynie na końcu drugiego aktu, gdzie czeka nas jedynie tocząca się kula Eggman'a, przed którą musimy szybko uciec.
Zone 1 Boss.
Sonic spotyka Eggman'a, który mówi, że ma kolejny plan, dzięki której zdobędzie olbrzymią moc. Rozpoczyna się walka. Eggman znajduje się w maszynie przypominającą węża. Będzie, co jakiś czas przymierzał się do uderzeniu głową o nas. Gdy widzimy, jak maszyna zaczyna wywijać głowę, uciekamy dopóki się za nami nie zatrzyma i uderzy w ziemię. Co parę takich uderzeń, Eggman będzie się przymierzał do mocniejszego uderzenia, które może nas pozbawić życia. Co jakiś czas, Eggman będzie spuszczał głowę maszyny, która będzie się turlać po powierzchni. Jeżeli jej nie przeskoczymy pośrodku, głowa strąca nas z urwiska i tracimy życie. Po skończonej walce, nie wiadomo skąd, pojawia się kotka Blaze, która sprzedaje Eggman'owi kopa i odbiera Sol Emerald'a. Po całym zamieszaniu, Sonic spotyka Tails'a, który się zastanawia, o czym Eggman mógł mówić.
Zone 2 - Water palace.
Tym razem mamy podwodną planszę. Przede wszystkim, staraj się nie spędzać dużo czasu pod wodą, by nie stracić powietrza i życia. Ew. można zbierać duże bańki, które dadzą nam powietrze. Poza tym, można spotkać roboty, które będą nam przeszkadzać poprzez rzucanie bombami. Po drodze można również spotkać młyny - jeśli w miarę szybko do nich wlecimy, zostaniemy przeniesieni wyżej, do szybszej drogi na powierzchnię. W drugim akcie mamy więcej dziur pod wodą, więc należy uważać, by przypadkiem nie spaść podczas przeskakiwania między platformami.
Zone 2 Boss.
Przed walką, Sonic i Tails są pewni, że rozmawiają z Eggman'em. Jednak, okazuje się, że to nie Robotnik tylko Eggman-Nega. Nieznajomy znajduje się w maszynie przypominającą morskiego potwora. Akcja dzieje się pod wodą. By zranić przeciwnika, należy poczekać, aż dopłynie do środka levelu i będzie próbował nas zmiażdżyć głową. Gdy tylko celuje, uciekamy. Gdy już uderzy o ziemię, podbiegamy szybko i skaczemy mu na głowę. Uwaga! Nasz przeciwnik pod wodą również może pływać wokół levelu i będzie nas próbować przygnieść całą maszyną. Gdy tylko usłyszymy „Take This!” uciekamy jak najdalej od maszyny. 
Co jakiś czas, woda spływa i maszyna stoi w miejscu. Wtedy idziemy do jej końca i czekamy, aż wystrzelona głowa maszyny będzie chciała nas „zjeść”. Gdy dotrze do końca swojej trasy i zamknie paszczę, skaczemy na głowę. Po walce, Eggman-Nega ucieka.

</doc>
<doc id="541531" url="https://pl.wikipedia.org/wiki?curid=541531" title="Żandarm z Saint-Tropez">
Żandarm z Saint-Tropez

Żandarm z Saint-Tropez (fr. "Le Gendarme de St. Tropez") – francusko-włoski barwny film komediowy z 1964 w reżyserii Jeana Giraulta, z Louisem de Funèsem w roli głównej.
Film był pierwszym wielkim sukcesem kinowym Louisa de Funèsa, frekwencja w kinach we Francji wyniosła 7,81 mln widzów.
Fabuła.
Starszy sierżant Ludovic Cruchot, wraz ze swą córką Nicole, zostaje przeniesiony z prowincji do posterunku żandarmów w nadmorskim miasteczku Saint Tropez. Trwa letni sezon; żandarm wytrwale walczy z przestępczością (głównie z nudystami). Kiedy Nicole wpada w nieodpowiednie towarzystwo i kradnie razem z kolegą luksusowe auto, jego autorytet może zostać zagrożony. Pechowo okazuje się, że samochód należy do pewnego bogatego gangstera, chcącego kupić poszukiwany przez policję obraz.
Kontynuacje.
W 2016 w budynku, w którym nagrywane było pięć pierwszych filmów z serii, otwarte zostało Muzeum Żandarmerii i Kina.

</doc>
<doc id="541535" url="https://pl.wikipedia.org/wiki?curid=541535" title="Rewolucja angielska">
Rewolucja angielska



</doc>
<doc id="541537" url="https://pl.wikipedia.org/wiki?curid=541537" title="Otzi">
Otzi



</doc>
<doc id="541538" url="https://pl.wikipedia.org/wiki?curid=541538" title="Terytorium zorganizowane">
Terytorium zorganizowane

Terytorium zorganizowane – terytorium objęte przez Kongres Stanów Zjednoczonych ustawą Organic Act formalizującą terytorialny system rządów. Terytoria te dzielą się na terytoria inkorporowane i terytoria nieinkorporowane.
Zorganizowane terytoria inkorporowane to integralne części Stanów Zjednoczonych, zalążki stanu, w których wprowadzono trójpodział władzy, ale bez konstytucji stanowej. Jest to stan przejściowy przed przekształceniem w stan. Obecnie nie istnieją tego typu terytoria – ostatnie Terytorium Hawajów zostało przekształcone w stan w 1959 roku.
Zorganizowane terytoria nieinkorporowane to terytoria zależne Stanów Zjednoczonych, dla których Kongres Stanów Zjednoczonych przyjął "Organic Act". Obecnie istnieją cztery takie terytoria: Guam (od 1970), Mariany Północne (od 1978, wspólnota – US Commonwealth – autonomiczne terytorium stowarzyszone), Portoryko (od 1994, US Commonwealth, autonomiczne terytorium stowarzyszone) i Wyspy Dziewicze Stanów Zjednoczonych (od 1954).
Początkowo terytoria nie posiadały autonomii, a rząd federalny sprawował kontrolę nad polityką, która w późniejszych stanach należała do władz lokalnych. W miarę wzrastania liczby ludności, terytoria dzielone były na mniejsze, z których powstawały nowe stany lub których fragmenty przyjmowano do wcześniej powstałych stanów. Współczesne terytoria mają konstytucje, jednak w odmiennej formie i nie kwalifikują się jako członkowie Unii, bardziej jako kolonie.
Pierwszym zorganizowanym terytorium było powstałe w 1787 Terytorium Północno-Zachodnie, późniejszy Zarząd Północno-Zachodni. Był on prototypem dla późniejszych takich terytoriów.

</doc>
<doc id="541544" url="https://pl.wikipedia.org/wiki?curid=541544" title="Bitwa morska pod Gibraltarem">
Bitwa morska pod Gibraltarem

Bitwa morska w Zatoce Gibraltarskiej – starcie zbrojne, które miało miejsce dnia 25 kwietnia 1607 r. w trakcie wojny osiemdziesięcioletniej. Stronami konfliktu były z jednej strony Republika Zjednoczonych Niderlandów, a z drugiej Hiszpania. Bitwa zakończyła się całkowitym zniszczeniem floty hiszpańskiej zakotwiczonej w Zatoce.
Siły obu stron.
Flota niderlandzka składała się z 21 mniejszych okrętów oraz 4 frachtowców. Całością dowodził admirał Jacob van Heemskerk. Okrętem flagowym Holendrów był Aelous. Inne ważniejsze jednostki to „De Tijger” (Tygrys), „De Zeehond” (Pies Morski), „Griffin”, „De Roode Leeuw” (Czerwony Lew), „De Gouden Leeuw” (Złoty Lew), „De Zwarte Beer” (Czarny Niedźwiedź) i „De Ochtendster” (Gwiazda Poranna).
Hiszpanie dysponowali 21 okrętami wśród nich dziesięcioma większymi galeonami, dowodzonymi przez Juana Alvareza de Avilę. Okrętem flagowym był „San Augustin”. Inne ważniejsze jednostki to „Nuestra Señora de la Vega” (Dama z Vegi) i „Madre de Dios” (Matka Boga).
Bitwa.
Van Heemskerk nakazał kilku swoim okrętom ustawić się u wlotu do zatoki, chcąc uniemożliwić ucieczkę flocie przeciwnika. Atak holenderski wymierzony został w okręt flagowy Avilli. W trakcie walki zginął admirał Van Heemskerk, któremu kula armatnia wystrzelona z hiszpańskiego galeonu urwała nogę. Po śmierci swojego dowódcy Holendrzy zwiększyli liczbę atakujących okrętów zapalając kilka hiszpańskich jednostek. Jeden z większych okrętów hiszpańskich eksplodował po trafieniu przez Holendrów w ładownię prochową. Holendrom udało się także na moment sczepić z flagowym okrętem hiszpańskim, po krótkiej walce atakujący oderwali się od niego, niszcząc go ogniem z dział podobnie jak pozostałe jednostki.
Po zniszczeniu floty hiszpańskiej Holendrzy wysłali łodzie z żołnierzami, którzy zabijali pływających w wodzie Hiszpanów. Holendrzy stracili w walce 100 ludzi, w tym admirała Van Heemskerk, 60 ludzi było rannych. Hiszpanie stracili całą flotę, czyli 21 okrętów, oraz 4000 ludzi w tym Alvareza.

</doc>
<doc id="541546" url="https://pl.wikipedia.org/wiki?curid=541546" title="Luther Allison">
Luther Allison

Luther Allison (ur. 17 sierpnia 1939, zm. 12 sierpnia 1997) – amerykański gitarzysta bluesowy.
W młodym wieku zarabiał na życie grając w klubach między innymi z takimi muzykami jak Howlin' Wolf i James Cotton. W 1957 roku zaproszony do wspólnego grania przez Muddy'ego Watersa rozpoczął karierę. Pierwszą płytę wydał w 1969 roku nakładem wydawnictwa Delmark Records. Jego trasy koncertowe nie ograniczały się do grania jedynie w Stanach Zjednoczonych. Był entuzjastycznie przyjmowany również w Europie, do której się przeprowadził. Do USA powrócił w połowie lat 90.
Samouk. Ojciec innego znanego gitarzysty Bernarda Allisona.

</doc>
<doc id="541548" url="https://pl.wikipedia.org/wiki?curid=541548" title="Bothidae">
Bothidae



</doc>
<doc id="541553" url="https://pl.wikipedia.org/wiki?curid=541553" title="Władysław Skonecki">
Władysław Skonecki

Władysław Skonecki (ur. 13 lipca 1920 w Tomsku, zm. 12 czerwca 1983 w Wiedniu) – tenisista polski, mistrz Polski i reprezentant w Pucharze Davisa.
Kariera tenisowa.
Skonecki należał do pokolenia zawodników, którym najlepsze lata rozwoju sportowego zabrała II wojna światowa. Największe sukcesy odnosił w pierwszej połowie lat 50., kiedy zdecydował się na opuszczenie kraju i starty turniejowe w Europie zachodniej, co pociągnęło za sobą dyskwalifikację w Polsce. Po powrocie do Polski i rehabilitacji w 1956 wciąż pozostawał wiodącym zawodnikiem, mimo ukończenia 35 lat. Preferował klasyczny, dokładny tenis, z urozmaiconymi rozwiązaniami taktycznymi, w przeciwieństwie do wielu współczesnych sobie rywali grających w sposób siłowy. Bronił klubowych barw WiMy Łódź ŁKS-u Łódź, Pogoni Katowice, Cracovii i Legii Warszawa.
Już w pierwszych powojennych mistrzostwach Polski, zorganizowanych w 1945 w Krakowie, doszedł do finału, w którym musiał uznać wyższość Józefa Hebdy. Hebda był jedynym zawodnikiem ze ścisłej przedwojennej czołówki, który pozostał po 1945 w Polsce – Ignacy Tłoczyński, Ernest Wittmann i Czesław Spychała znaleźli się w Wielkiej Brytanii, wojny nie przeżył Adam Baworowski. W latach 1946–1950 Skonecki przejął pozycję lidera polskiego tenisa, zdobywając pięć tytułów mistrza Polski w grze pojedynczej. W dwóch pierwszych finałach zrewanżował się Hebdzie. Skonecki wygrał również pierwszą powojenną edycję międzynarodowych mistrzostw Polski (1946), ponadto triumfował w tej imprezie w 1948 i 1949. Zajął pierwsze miejsce w plebiscycie czytelników „Echa Południa” na najlepszego sportowca Krakowa.
W 1947 debiutował w reprezentacji Polski w Pucharze Davisa. Zdołał wprawdzie pokonać na otwarcie meczu z Brytyjczykami w Warszawie Derricka Bartona, ale nie wystarczyło to do końcowego sukcesu. O porażce Polski zadecydowała nieobecność Tłoczyńskiego, który radził sobie z ówczesnym liderem ekipy brytyjskiej Tony Mottramem w turniejach. Mottram pokonał w Warszawie i Skoneckiego, i Hebdę. W trzech kolejnych edycjach Pucharu Davisa Polska nie uczestniczyła, ale w 1950 doszła do półfinału strefy europejskiej. W przegranym meczu ze Szwecją Skonecki uległ Lennartowi Bergelinowi i Torstenowi Johanssonowi, a w deblu w parze z Józefem Piątkiem Johanssonowi i Svenowi Davidsonowi.
Skonecki zdobył dwa singlowe punkty także w meczu Pucharu Davisa ze Szwajcarią w Zurychu w maju 1951. Na tym jego reprezentacyjna kariera załamała się. Tenisista zdecydował się pozostać na Zachodzie. W kraju okrzyknięty zdrajcą, stracił legitymację klubową Legii i został skazany na medialny niebyt. Tymczasem jego kariera nabrała rozpędu. W 1952 wygrał m.in. międzynarodowe mistrzostwa Indii, pokonując w finale reprezentanta gospodarzy Ramanathana Krishnana. Największe sukcesy odniósł w 1953, kiedy triumfował w trzynastu imprezach i zaliczył dalsze dziesięć finałów. Wygrał m.in. duży turniej w Monte Carlo, w półfinale pokonując duńskiego finalistę Wimbledonu Kurta Nielsena – ze stanu 2:6, 2:6, 1:5 – a w decydującym meczu reprezentującego Egipt Czecha Jaroslava Drobnego. Z Drobnym rozegrał w tym okresie szereg pojedynków, zazwyczaj jednak schodząc z kortu pokonany. W 1954 wygrał turnieje w Stambule i Paryżu, w 1955 w finale międzynarodowych mistrzostw Niemiec uległ w pięciu setach Amerykaninowi Arthurowi Larsenowi 6:3, 3:6, 5:7, 8:6, 3:6. Był klasyfikowany w czołowej piątce rankingu tenisistów europejskich. Skuteczny zazwyczaj w pierwszej części sezonu, zyskał przydomek „postrachu wiosny”. Nie odniósł natomiast większych sukcesów w turniejach wielkoszlemowych – był m.in. w IV rundzie mistrzostw Francji w 1953, przegrał z późniejszym triumfatorem Kenem Rosewallem.
Wiosną 1954 pełnił funkcję trenera reprezentacji Belgii w Pucharze Davisa. W atmosferze odwilży politycznej w 1956 zdecydował się powrócić do Polski. Jego rehabilitacja umożliwiła ponowny występ Polski w Pucharze Davisa i już w pierwszym meczu Skonecki poprowadził zespół do zwycięstwa, pokonując m.in. słynnego austriackiego woleistę Hubera. Miał już jednak w tej chwili 36 lat i chociaż nadal zdobywał cenne punkty w zespole narodowym, nie udało mu się odzyskać tytułu mistrza Polski. W finałach w 1956 i 1957 uległ Andrzejowi Licisowi, w 1959 i 1961 Wiesławowi Gąsiorkowi. Zdobywał tytuły w grze podwójnej i mieszanej, ostatni w 1964. Łącznie we wszystkich konkurencjach był mistrzem Polski siedemnaście razy, a międzynarodowym mistrzem Polski – siedem razy.
Pojedynki Skoneckiego z takimi rywalami jak Tony Mottram, Sven Davidson czy József Asbóth określane są mianem „pierwszych powojennych spotkań polskiej publiczności z wielkim sportem”. Redaktor Bohdan Tomaszewski szczególnie wspominał zwycięskie mecze Skoneckiego z Davidsonem w międzynarodowych mistrzostwach Polski – w którym nastąpiło zderzenie odmiennych stylów oraz z Chilijczykiem Luisem Ayalą w Pucharze Davisa (1957). Ayalę Skonecki pokonał 3:6, 9:7, 6:4, 8:6, skutecznie neutralizując żywiołowy tenis młodszego o 12 lat rywala. Łącznie Władysław Skonecki wygrał w Pucharze Davisa 26 spotkań, przegrał 20. Ostatni raz wystąpił w maju 1962 w meczu z Brazylijczykami. Poza wspomnianymi wyżej rozegrał kilka spotkań z wysoko notowanymi Włochami, ale w reprezentacji nie udało mu się pokonać ani Orlando Siroli, ani Nicoli Pietrangelego, ani Giuseppe Merlo. Miał natomiast na koncie zwycięstwo nad znanym później Rumunem Ionem Țiriacem.
Trzy razy znalazł się w dziesiątce Plebiscycie „Przeglądu Sportowego” na najpopularniejszego sportowca Polski. W pierwszej edycji powojennej w 1948 zamykał dziesiątkę, rok później był piąty, w 1950 – trzeci (za gimnastyczką Heleną Rakoczy i lekkoatletą Emilem Kiszką). W czasach występów na Zachodzie pozostawał nieobecny w Plebiscycie, a jego sukcesy przyczyniły się do anulowania edycji Plebiscytu z 1953 (władze obawiały się wysokiej pozycji czy nawet zwycięstwa nieuznawanego sportowca). W przeprowadzonej w 1988 ankiecie fachowców, zastępującej ówczesny plebiscyt, Skonecki uplasował się na 9. miejscu.
Kontynuujący starty po 40. roku życia Skonecki otrzymał przydomek „Dziekana polskiego tenisa”. Po zakończeniu kariery wyjechał do Austrii, gdzie prowadził szkółki tenisowe. Brał również udział w rozgrywkach weteranów. Zmarł w Wiedniu w wieku 63 lat.
W części statystycznych wykazów zagranicznych Skonecki figuruje z błędnym imieniem „Włodzimierz” (Vladimir).

</doc>
<doc id="541559" url="https://pl.wikipedia.org/wiki?curid=541559" title="Jan Glatzel">
Jan Glatzel

Jan Karol Glatzel (ur. 26 czerwca 1888 w Rzeszowie, zm. 30 marca 1954 w Krakowie) – polski lekarz, chirurg. 
Życiorys.
Syn Józefa i Katarzyny Opolskiej, krewnej Szajnów, miał siostrę Karolinę Bieniasz. Ukończył Gimnazjum Św. Jacka w Krakowie, następnie w latach 1906-1912 studia na Wydziale Lekarskim Uniwersytetu Jagiellońskiego. Rozpoczął pracę na Oddziale Chirurgicznym Szpitala Św. Łazarza. W czasie I wojny światowej został przydzielony do samodzielnej grupy chirurgicznej prof. Rutkowskiego w 7. komendzie armii austriackiej. Za swoje zaangażowanie otrzymał Order Czerwonego Krzyża. W 1920 został asystentem przy II Katedrze Chirurgii UJ. 16 lipca 1921 przedstawił rozprawę habilitacyjną "O przepuklinach uwięzłych". W październiku 1929 został mianowany prymariuszem Oddziału Chirurgicznego Szpitala Św. Łazarza a w grudniu 1929 profesorem nadzwyczajnym UJ. W latach 1929-1933 był ordynatorem II Kliniki Chirurgicznej w Szpitalu św. Łazarza w Krakowie. W latach 1937-1941 był kierownikiem I Kliniki Chirurgii UJ na tym samym stanowisku pracował po II wojnie światowej od 1945 do 1949 roku. W okresie II wojny współpracował z AK i PCK.
Był autorem nowych metod operacyjnych, miał duże osiągnięcia zwłaszcza w zakresie chirurgicznego leczenia schorzeń jamy brzusznej oraz tarczycy. Zreorganizował i unowocześnił nauczanie chirurgii w Krakowie. W 1948 jako jeden z pierwszych chirurgów polskich wykonał torakotomię. Był także kolekcjonerem, zgromadził zbiory malarstwa polskiego, które ofiarował Muzeum Narodowemu w Krakowie, a księgozbiór - Bibliotece Jagiellońskiej. 
Zmarł w Krakowie. Został pochowany w rodzinnym grobowcu na Cmentarzu Rakowickim (PAS23-płd).

</doc>
<doc id="541562" url="https://pl.wikipedia.org/wiki?curid=541562" title="Krung Thep">
Krung Thep



</doc>
<doc id="541564" url="https://pl.wikipedia.org/wiki?curid=541564" title="Mahanakhon">
Mahanakhon



</doc>
<doc id="541566" url="https://pl.wikipedia.org/wiki?curid=541566" title="Beryl Penrose">
Beryl Penrose

Beryl Penrose, zamężna Collier (ur. 22 grudnia 1930 w Sydney, zm. 23 czerwca 2021) – australijska tenisistka.
W roku 1948 została zwyciężczynią międzynarodowych mistrzostw Australii w kategorii juniorek. W 1955 wygrała mistrzostwa Australii w gronie seniorek, pokonując w finale Thelmę Long 6:4, 6:3. Ponadto w 1955 triumfowała w międzynarodowych mistrzostwach Niemiec oraz doszła do ćwierćfinału Wimbledonu i Roland Garros. Wyniki te dały jej w sezonie 1955 5. miejsce w nieoficjalnym rankingu światowym.
W grze podwójnej na mistrzostwach Australii triumfowała w 1954 i 1955, a w 1953 przegrała w finale (zawsze w parze z Mary Bevis Hawton). W grze mieszanej wygrała w 1956 (w parze z Neale Fraserem) oraz była w finale w 1954 (z Johnem Bromwichem).

</doc>
<doc id="541571" url="https://pl.wikipedia.org/wiki?curid=541571" title="TEA (kryptografia)">
TEA (kryptografia)

TEA ("Tiny Encryption Algorithm") – prosty w implementacji symetryczny szyfr blokowy opracowany przez Rogera Needhama i Davida Wheelera w 1994 roku.
Szyfr oparty jest o Sieć Feistela i wykorzystuje operacje z mieszanych grup algebraicznych. Cechuje się małą zajętością pamięci, dużą szybkością szyfrowania, wysoką odpornością na kryptoanalizę różnicową i zdolnością do pełnej dyfuzji już po sześciu rundach.

</doc>
<doc id="541572" url="https://pl.wikipedia.org/wiki?curid=541572" title="Oczczuguj-Botuobuja">
Oczczuguj-Botuobuja

Oczczuguj-Botuobuja (ros. Оччугуй-Ботуобуя lub Малая Ботуобуя, "Małaja Botuobuja") – rzeka w Rosji (Jakucja); prawy dopływ Wiluja. Długość 342 km; powierzchnia dorzecza 11,1 tys. km²; średni roczny przepływ u ujścia 40 m³/s.
Źródła na Płaskowyżu Nadleńskim; płynie szeroką doliną w kierunku północnym po Wyżynie Środkowosyberyjskiej; w dorzeczu bogate złoża diamentów.
Główny dopływ Irelach (lewy); główna miejscowość Ałmaznyj.
Zamarza od października do maja (w tym przez 5 miesięcy do dna); zasilanie śniegowo-deszczowe.

</doc>
<doc id="541574" url="https://pl.wikipedia.org/wiki?curid=541574" title="Dyszel">
Dyszel

Dyszel jest to belka (obecnie metalowa, dawniej – drewniana) służąca do połączenia przyczepy lub maszyny rolniczej z hakiem pociągowym ciągnika, w przeszłości zaś – z przednią osią wozu konnego, żniwiarki lub kosiarki konnej. 

</doc>
<doc id="541575" url="https://pl.wikipedia.org/wiki?curid=541575" title="Terytorium Alaski">
Terytorium Alaski

Terytorium Alaski () – terytorium zorganizowane istniejące od 24 sierpnia 1912 roku do 3 stycznia 1959 roku, gdy zostało przyjęte do Unii jako czterdziesty dziewiąty stan. Wcześniej znajdował się tam Departament Alaski i Dystrykt Alaski.

</doc>
<doc id="541577" url="https://pl.wikipedia.org/wiki?curid=541577" title="Veronica Burton">
Veronica Burton

Veronica Burton (ur. 27 stycznia 1952 w Londynie) – brytyjska tenisistka.
Mistrzyni wielkoszlemowego juniorskiego French Open. Grała m.in. z takimi tenisistkami, jak Chris Evert (dwie porażki na US Open i Pucharze Wightmana), Martina Navrátilová (zwycięstwo w US Open i porażka we French Open). Finalistka juniorskiego US Open 1973 – porażka z Chris Evert.

</doc>
<doc id="541578" url="https://pl.wikipedia.org/wiki?curid=541578" title="Irena Grywińska">
Irena Grywińska

Irena Grywińska, również Grywińska-Adwentowicz, z domu Sztange lub Stange, (ur. 28 października 1895 w Kaliszu, zm. 26 grudnia 1969 w Warszawie) – polska aktorka, reżyserka.
Życiorys.
Szkołę średnią ukończyła w Kaliszu, studiowała w Dreźnie. Występowała od 1923, głównie w Łodzi, Warszawie, Lwowie. W latach 1932–1939 prowadziła (wspólnie z mężem) Teatr Kameralny w Warszawie, w którym także grała (Amelię w "Mazepie" Juliusza Słowackiego, Norę Henryka Ibsena) i reżyserowała.
Po II wojnie światowej pracowała w teatrach Katowic, Krakowa, Łodzi (Teatr Powszechny). Od roku 1951 w Warszawie (teatry: Nowy, Powszechny, Ludowy - w latach 1955–1959 także dyrektor, Klasyczny). Wystawiła m.in. "Dwa teatry" Jerzego Szaniawskiego (1946), "Uciekła mi przepióreczka..." Stefana Żeromskiego (1957), "Pannę Julię" Augusta Strindberga.
Została pochowana na cmentarzu Wojskowym na Powązkach w Warszawie (kwatera B19-8-8).
Życie prywatne.
Była żoną Karola Adwentowicza (ich ślub odbył się 2 lipca 1936 w kościele ewangelicko-reformowanym w Warszawie).

</doc>
<doc id="541581" url="https://pl.wikipedia.org/wiki?curid=541581" title="Claudia Casabianca">
Claudia Casabianca

Claudia Casabianca (ur. 21 marca 1960) – argentyńska tenisistka, triumfatorka juniorskiego US Open z 1977 roku w konkurencji gry pojedynczej, reprezentantka kraju w rozgrywkach Pucharu Federacji.
Kariera tenisowa.
Casabianca w 1977 roku zwyciężyła w rywalizacji singlowej dziewcząt podczas wielkoszlemowego US Open. W finale pokonała Leę Antonoplis wynikiem 6:3, 2:6, 6:2.
W zawodowej karierze singlowej Argentynka sześciokrotnie występowała w turniejach zaliczanych do Wielkiego Szlema – trzykrotnie podczas French Open (1977, 1980, 1981), dwukrotnie podczas US Open (1978, 1980) i raz w czasie Wimbledonu (1981). We Francji i Stanach Zjednoczonych osiągała drugie rundy, natomiast w Wielkiej Brytanii przegrała w pierwszym meczu.
W grze podwójnej Claudia Casabianca trzy razy startowała w zawodach wielkoszlemowych. Dwa razy awansowała do drugiej fazy w Paryżu (1977, 1979) oraz rozegrała jeden mecz w USA (1978).
Wzięła udział w dwóch spotkaniach Fed Cup. Po raz pierwszy w 1978 roku, kiedy razem z drużyną uległy Francuzkom w drugiej rundzie rozgrywek Grupy Światowej. W parze z Raquel Giscafre przegrały z Brigitte Simon-Glinel i Frédérique Thibault 4:6, 6:3, 2:6. Drugi występ w reprezentacji do rozgrywek Pucharu Federacji zaliczyła w pierwszej rundzie Grupy Światowej w 1980 roku, pokonując Holenderkę Elly Appel 6:3, 6:2, tym samym zapewniając Argentynie awans do kolejnej fazy.

</doc>
<doc id="541582" url="https://pl.wikipedia.org/wiki?curid=541582" title="Gospel Oak">
Gospel Oak

Gospel Oak – piąty z kolei album irlandzkiej piosenkarki Sinéad O’Connor, wydany w formacie EP.

</doc>
<doc id="541584" url="https://pl.wikipedia.org/wiki?curid=541584" title="Korekcja gamma">
Korekcja gamma

Korekcja (modulacja) gamma – algorytm nieliniowego przetwarzania obrazu używany do kodowania i dekodowania luminancji w grafice komputerowej i systemach wizyjnych, wykorzystujący nielinearny sposób w jaki ludzkie oko postrzega światło widzialne. Gdyby obraz ten nie był poddawany korekcji gamma, wtedy wymagałby przydzielenia zbyt dużej ilości bitów dla bardzo jasnych punktów obrazu, których oko nie może rozróżnić, i zbyt małej ilości bitów dla bardzo ciemnych punktów obrazu, na które oko ludzkie jest mocno wyczulone. W rezultacie wymagałoby to użycia znacznie większej ilości bitów do uzyskania obrazu o tej samej jakości, co jest równoznaczne z wymogiem uzyskania znacznie szerszego pasma przy transmisji takich obrazów.
Innym zastosowaniem korekcji gamma jest usuwanie zniekształceń wprowadzanych przez urządzenia (np. monitor, skaner) albo zamierzone modyfikowanie obrazu (np. w celach artystycznych) wykonywane poprzez zmianę kontrastu obrazu wejściowego. Nierozerwalnie z korekcją gamma związana jest krzywa gamma opisująca stopień modyfikacji luminancji w całym dostępnym zakresie.
Krzywa gamma jest stosowana zazwyczaj w przetwarzaniu pojedynczych obrazów oraz sekwencji wizyjnych, zarówno analogowych, jak i cyfrowych, i pozwala na uzyskanie zakresu dynamiki, który jest aktualnie nazywany SDR (ang. "Standard Dynamic Range"), czyli standardowym zakresem dynamiki. Krzywa gamma oparta jest o ograniczenia telewizorów kineskopowych (CRT), ponieważ bazująca na niej korekcja gamma została wprowadzona, aby skompensować ich charakterystykę wejściowo-wyjściową. Telewizory CRT, pozwalały na uzyskanie maksymalnej luminancji na poziomie 100 cd/m².
Korekcja gamma jest operacją punktową wykonywaną na obrazie monochromatycznym, bazującą na krzywej gamma. Wzór matematyczny tej korekcji jest następujący:
gdzie formula_2 to liczba rzeczywista, a wartości wejściowe i wyjściowe zwykle należą do zakresu 0 – 1.
Dla wartości formula_2 &lt; 1 przeprowadzany proces przetwarzania obrazu często nazywany jest "kompresją gamma", natomiast dla wartości formula_2 &gt; 1 – "ekspansją gamma". W większości systemów komputerowych obrazy kodowane są z wartością gamma około 0,45, a dekodowane z wartością odwrotną, czyli 2,2 (przerywana linia czarna na rys. 2., częściowo przykryta linią czerwoną). Wyjątkiem były komputery Macintosh, które do pojawienia się Mac OS X 10.6 stosowały do kompresji gamma wartość 0,55, a do ekspansji – 1,8. W przypadku przestrzeni kolorów sRGB, która jest standardem w większości kamer, drukarek i komputerów PC, nie używa się jednak prostej funkcji potęgowej jak powyżej, ale obrazy dekodowane są z wartością gamma w pobliżu 2,2 przez większość zakresu, natomiast w zakresie poniżej 0,04045 (dla wartości po kompresji gamma) dekodowane są z gammą równą 1 (zależność liniowa), co można zobaczyć na rys. 2. w postaci niebieskiej linii.

</doc>
<doc id="541585" url="https://pl.wikipedia.org/wiki?curid=541585" title="Cenoman">
Cenoman

Cenoman (ang. "Cenomanian")
Stratotyp dolnej granicy cenomanu znajduje się na Mont Risou koło Rosans (Hautes-Alpes, Francja). Granica oparta jest na pierwszym pojawieniu się otwornicy "Rotalipora globotruncanoides" Sigal, 1948.
Nazwa pochodzi od łacińskiej nazwy miasta Le Mans we Francji – "Cenomanum".

</doc>
<doc id="541586" url="https://pl.wikipedia.org/wiki?curid=541586" title="Jeredyci">
Jeredyci

Jeredzi – w religii mormonów naród opisywany w Księdze Etera. Według wierzeń mormońskich założycielem rodu był Jered, który, wraz z bratem i przyjaciółmi, uniknął pomieszania języków, jakie zesłał Bóg na budowniczych „wielkiej wieży”. Księga Etera opisuje, że Bóg zaprowadził Jeredów do Ziemi Obiecanej, którą mormoni interpretują jako Amerykę. 
Według Księgi Etera późniejsze pokolenia Jeredów odstąpiły od przymierza z Bogiem, za co zostały ukarane wojnami, w których cały naród wyginął.

</doc>
<doc id="541587" url="https://pl.wikipedia.org/wiki?curid=541587" title="Dupina">
Dupina



</doc>
<doc id="541588" url="https://pl.wikipedia.org/wiki?curid=541588" title="Kombajn rolniczy">
Kombajn rolniczy

Kombajn rolniczy (z ang. "to combine" – łączyć) – maszyna rolnicza służąca do zbioru roślin uprawnych, wykonująca jednocześnie pracę kilku wcześniej używanych maszyn lub maszyny i brygady roboczej.
Przykłady kombajnów.
Istnieją również wyspecjalizowane kombajny rolnicze przeznaczone do siewu lub sadzenia różnych gatunków roślin uprawnych (drzew owocowych, truskawek itp.), a także do wykonywania niektórych zabiegów agrotechnicznych, np. zbieracz kamieni, który usuwa kamienie leżące na powierzchni pola oraz znajdujące się w glebie (konstrukcja nieco podobna do kombajnu ziemniaczanego).
Nowoczesne kombajny rolnicze mogą być sterowane w pełni automatycznie. Obecnie stosuje się jeden z czterech systemów: automatyczne prowadzenie LPS ("Local Positioning System"), automatyczne prowadzenie GPS ("Global Positioning System"), mapowanie plonu oraz telemetrię.

</doc>
<doc id="541589" url="https://pl.wikipedia.org/wiki?curid=541589" title="Potok Ławecki">
Potok Ławecki



</doc>
<doc id="541592" url="https://pl.wikipedia.org/wiki?curid=541592" title="Kefija">
Kefija

Kefija (arab.: كوفية, "kūfīyah" ang.: keffiyeh, arabic scarf) – tradycyjne arabskie nakrycie głowy. Kwadratowy kawałek materiału, przeważnie bawełniany, złożony i owinięty w różny sposób dookoła głowy. Występuje wiele odmian, wiele palestyńskich kefiji jest wykonanych z mieszaniny bawełny i wełny, która charakteryzuje się tym, iż zachowuje ciepło i schnie szybko. Przeważnie złożona na pół, tak iż formuje się trójkąt, sfałdowany następnie na czole. Często kefija utrzymywana jest na odpowiednim miejscu za pomocą pętli ze sznurka, nazywanej "agal" (عقال, "ʿiqāl"). Niektórzy noszący tę chustę formują z niej turban, podczas gdy inni noszą ją luźno opadającą na ramiona i plecy. Kefija najczęściej jest biała, z czarnym lub czerwonym wzorem. Prosta, biała kefija jest najbardziej popularna w państwach Zatoki Perskiej, wypierając niemal całkiem inne wzory z Kuwejtu i Bahrajnu. Biało-czarna kefija jest najbardziej rozpowszechniona w krajach Lewantu. Biało-czerwona natomiast jest najbardziej związana z Jordanią.
Kefija jest często wymawiane jako "keffijeh", "keffija", "kaffija", "kufija" i in. To pokazuje różne rozumienie i transliterację języka arabskiego na alfabet łaciński, które różnią się w zależności od regionu. Uważa się, że nazwa wywodzi się od miasta Kufa (الكوفة, "al-kūfah"). Czasem używana jest nazwa "ghutra" (غطرة, "ġuṭrah" głównie w Arabii Saudyjskiej i Bahrajnie), "szmagh" (شماغ, "šmāġ") lub "hatta" (حطّة, "ḥaṭṭah"). W Polsce potocznie funkcjonuje nazwa arafatka. Nazwa pochodzi od nieżyjącego przywódcy Palestyńczyków – Jasera Arafata.
Palestyński symbol narodowy.
W latach 30., kefija stała się symbolem palestyńskiego ruchu narodowego, jako efekt skojarzenia jej z terenami i ludnością wiejską (w opozycji do noszonych przez mieszkańców miast fezów). Była używana przez Palestyńczyków popierających wielkiego muftiego Jerozolimy Amina al-Husajniego w czasie tzw. Wielkiego Powstania (buntu Arabów palestyńskich wobec brytyjskich władz mandatowych, trwającego w latach 1936–1939). Brytyjczycy zabronili noszenia kefii w Dżaninie, pojawiła się nawet propozycja naczelnego dowódcy, aby zamykać wszystkich je noszących, ale nie zostało to podchwycone przez jego podwładnych. Później stała się „znakiem firmowym” Jasera Arafata, którego trudno było ujrzeć, a co dopiero sfotografować bez tej charakterystycznej chusty. Nosił on kefiję w sposób tradycyjny, ale także zawiązywał sobie drugą na szyi.
Drugą znaną osobą noszącą kefiję była Lajla Chalid, członkini zbrojnego skrzydła Ludowego Frontu Wyzwolenia Palestyny (LFWP). Kilkanaście fotografii terrorystki pojawiło się w zachodniej prasie po porwaniach samolotów przez LFWP w 1969 i 1970 roku. Przeważnie przedstawiały one Lajlę noszącą kefiję w stylu muzułmańskiej kobiety (hidżab), udrapowanej na głowie i ramionach. Było to o tyle niezwykłe, iż kefiję kojarzono z arabskim maskulinizmem, stąd taki wizerunek brano za manifest równości z mężczyznami w walce zbrojnej z Izraelem.
Od wybuchu pierwszej intifady i pojawieniu się Hamasu, jako rywala Organizacji Wyzwolenia Palestyny (OWP), kolor wzorów na chuście świadczy obecnie o politycznych sympatiach noszącego. Biało-czarna, „palestyńska” kefija kojarzona jest obecnie z OWP i Fatahem. Zielona, będąca koloru islamu, łączy się z sympatiami wobec Islamskiego Dżihadu. Czerwona kojarzona jest z socjalizmem i zwolennikami ruchów panarabskich. Często noszą ją członkowie Ludowego Frontu Wyzwolenia Palestyny i Demokratycznego Frontu Wyzwolenia Palestyny. Czasem jest także noszony przez sympatyków Hamasu, którego członkowie najczęściej używają masek narciarskich.
Ludzie z Zachodu noszący kefije.
Prawdopodobnie najbardziej znaną osobą pochodzącą z Zachodu noszącą kefiję był brytyjski pułkownik Thomas Edward Lawrence (znany bardziej jako "Lawrence z Arabii"), który używał prostej, białej chusty. Ubierał się w stylu arabskim, aby uzyskać poparcie Arabów, którymi dowodził w czasie I wojny światowej. Jego wizerunek został spopularyzowany przez film " Lawrence z Arabii", w którym Lawrence’a grał Peter O’Toole.
Z powodu postrzegania Arabów jako sprzymierzeńców w czasie I wojny światowej, nieme kino zwłaszcza amerykańskie chętnie używało kefiji jako charakterystycznego elementu kostiumów. Przykładem tutaj może być rola Rudolfa Valentino w produkcjach "Szejk" (1921) i "Syn Szejka" (1926). Kefija niewątpliwie służyła do dodania „egzotyki” fabule filmu.
Wzrost sympatii do Palestyńczyków, zwłaszcza w latach po podpisaniu porozumień z Oslo (1993), doprowadził do szerokiego używania kefiji jako symbolu solidarności z narodem palestyńskim. Na Zachodzie najpopularniejsze stały się biało-czarne, klasyczne chusty. Najczęściej noszone na szyi niczym zawinięty szal. Później pojawiły się także zakończone prostokątnie, z wizerunkami palestyńskich flag. Po wybuchu intifady Al-Aksa w 2000 roku na wielu kefijach zaczęto umieszczać także graficzne wizerunki Meczetu Al-Aksa.
Z wielu różnych powodów, amerykańscy i brytyjscy żołnierze podczas wojny z Irakiem i późniejszej jego okupacji, często byli fotografowani i filmowani z kefijami na szyjach. Najczęściej były one koloru khaki i z czarnym wzorem. Powodem tego mogły być próby zjednania sobie arabskich mieszkańców, jak również względy praktyczne. Najczęściej spotyka się obrazy żołnierzy noszących kefije złożone w trójkąt i zawiązane wokół szyi. W ten sposób chustą można zakryć nos i usta, co w połączeniu z goglami lub okularami zapewnia doskonałą ochronę przed piaskiem pustynnym, kefija na szyi miała także zapobiegać jej otarciom od kołnierza kamizelki kuloodpornej.

</doc>
<doc id="541597" url="https://pl.wikipedia.org/wiki?curid=541597" title="Tomislav Ivković">
Tomislav Ivković

Tomislav Ivković (ur. 11 sierpnia 1960 w Zagrzebiu) – chorwacki trener piłkarski i piłkarz grający na pozycji bramkarza. Trzydziestoośmiokrotny reprezentant Jugosławii, w latach 1983–1991.
Kariera.
Urodził się w Zagrzebiu i tu zaczął swoją karierę w klubie Dinamo Zagrzeb w roku 1978. W roku 1982 przeszedł do zespołu Cibalii Vinkovci, ale grał tam tylko rok i w 1983 przeszedł do zespołu FK Crvena Zvezda Belgrad. W 1985 przeszedł do swojego pierwszego zagranicznego klubu, którym był austriacki Tirol Innsbruck, gdzie grał do roku 1988. Po krótkich epizodach w Wiener SC i Racingu Genk, przeszedł do portugalskiego klubu Sporting CP w 1989 i grał tam aż do końca roku 1992. Swoją grę w Portugalii kontynuował w G.D. Estoril-Praia, Vitórii Setúbal i CF Os Belenenses. Następnie grał w hiszpańskiej Salamance, a w 1997 roku wrócił do Portugalii, do Estreli Amadora, gdzie rok później zakończył karierę.
W reprezentacji Jugosławii, uczestniczył w Euro 1984 we Francji i wywalczył wraz z drużyną brązowy medal na igrzyskach w Los Angeles i doszedł z drużyną do ćwierćfinałów Mistrzostw Świata 1990 we Włoszech, gdzie Jugosłowianie przegrali z Argentyną w rzutach karnych i gdzie Ivković został zapamiętany z obrony uderzenia Diego Maradony.
Od 2011 do 2015, a następnie w 2016 był trenerem zespołu NK Lokomotiva. Potem prowadził drużyny Al-Faisaly Harma, NK Slaven Belupo oraz NK Rudeš.
Zaangażował się także w chorwacką i węgierską kampanię na rzecz przyznania tym krajom prawa organizacji Mistrzostw Europy w 2012.

</doc>
<doc id="541598" url="https://pl.wikipedia.org/wiki?curid=541598" title="Marie Smith">
Marie Smith

Marie Smith Jones (ur. 14 maja 1918 w Cordovie na Alasce, zm. 21 stycznia 2008 w Anchorage) – ostatnia osoba posługująca się językiem eyak. Przewodziła narodowości Eyak i była ostatnią osobą będącą pełnej krwi przedstawicielką tego ludu. Mieszkała w Anchorage.

</doc>
<doc id="541603" url="https://pl.wikipedia.org/wiki?curid=541603" title="Koniak (geologia)">
Koniak (geologia)

Koniak (ang. "Coniacian")
Stratotyp dolnej granicy koniaku znajduje się w kamieniołomie Salzgitter-Salder koło Hanoweru (Dolna Saksonia, Niemcy). Granica opiera się na pierwszym wystąpieniu małża "Cremnoceramus rotundatus" (sensu Troeger).
Nazwa pochodzi od miasta Cognac w zachodniej Francji.

</doc>
<doc id="541606" url="https://pl.wikipedia.org/wiki?curid=541606" title="Turon">
Turon

Turon (ang. "Turonian")
Stratotyp dolnej granicy turonu znajduje się w przekopie kolejowym przy zaporze na rzece Arkansas koło Pueblo (Kolorado, USA). Granica oparta jest na pierwszym pojawieniu się amonita "Watinoceras devonense" Wright et Kennedy, 1981.
Nazwa pochodzi od prowincji Turenia we Francji.

</doc>
<doc id="541607" url="https://pl.wikipedia.org/wiki?curid=541607" title="Przyrwa (dopływ Mlecznej)">
Przyrwa (dopływ Mlecznej)

Przyrwa ("Ciek Ławecki") − potok, lewostronny dopływ Mlecznej o długości 13,36 km i powierzchni zlewni 40,04 km².
Potok płynie w województwie śląskim. Jego źródła znajdują się w Katowicach, w dzielnicy Murcki, tuż obok rezerwatu przyrody Las Murckowski. Następnie przepływa przez Mysłowice, Lędziny i w Tychach wpada do Mlecznej. 

</doc>
<doc id="541609" url="https://pl.wikipedia.org/wiki?curid=541609" title="Wywrót">
Wywrót

Wywrót – figura pilotażu polegająca na wykonaniu półbeczki, tj. odwrócenie samolotu na plecy i wprowadzeniu go półpętlą w dół do lotu normalnego. Wykonanie figury powoduje utratę wysokości i zmianę kierunku lotu o 180°.
Zależnie od rodzaju półbeczki rozróżnia się wywrót:
Beczką (ściślej – półbeczką) pilot odwraca maszynę na plecy, a następnie wykonuje zamknięcie figury połową pętli.
Sterowanie polega bądź na użyciu lotek (beczka sterowna) bądź rzadziej steru wysokości (beczka szybka) celem odwrócenia maszyny na plecy i na ściągnięciu drążka sterowego i sprzężonego z nim steru wysokości, celem wykonania połowy pętli.
Warunkiem prawidłowego wykonania wywrotu jest odpowiedni zasób wysokości, maszyna zamienia posiadaną energię potencjalną na energię kinetyczną. Ciąg zespołu napędowego jest zazwyczaj przez pilota redukowany.
Przeciążenie jest największe w momencie wyprowadzania maszyny w dolnym położeniu pętli (zakończenie manewru).
Z uwagi na przyrost prędkości w trakcie wykonywania tej figury promień wykonania wywrotu jest zazwyczaj większy niż zawrotu.
Wywrót może wykonać przystosowany do tego samolot, szybowiec, a nawet niektóre śmigłowce.

</doc>
<doc id="541613" url="https://pl.wikipedia.org/wiki?curid=541613" title="Patrick Laborteaux">
Patrick Laborteaux



</doc>
<doc id="541614" url="https://pl.wikipedia.org/wiki?curid=541614" title="Zapasy na Letnich Igrzyskach Olimpijskich 1964">
Zapasy na Letnich Igrzyskach Olimpijskich 1964

Turniej zapasów na XVIII Igrzyskach Olimpijskich odbywał się w dniach od 11 października do 19 października 1964 roku na obiekcie Komazawa Gymnasium w Setagayi, Tokio.

</doc>
<doc id="541616" url="https://pl.wikipedia.org/wiki?curid=541616" title="Palm muting">
Palm muting

Palm muting - technika gry na gitarze polegająca na odpowiednim tłumieniu strun prawą ręką tuż przy mostku podczas kostkowania celem ograniczenia długości rozbrzmiewania dźwięku oraz nadania mu odpowiedniego (przytłumionego) brzmienia. Przy stosowaniu tej techniki na gitarze elektrycznej często stosuje się tzw. delay triolowy dający efekt biegu lub jazdy. Przykładem może być intro do utworu "Run Like Hell" brytyjskiej grupy Pink Floyd.

</doc>
<doc id="541620" url="https://pl.wikipedia.org/wiki?curid=541620" title="Terytorium Florydy">
Terytorium Florydy

Terytorium Florydy – terytorium zorganizowane powstałe 30 marca 1822 r. na miejscu kolonii zakupionej od Hiszpanii za 5 milionów ówczesnych dolarów. Ceremonia transferu odbyła się 17 lipca 1821 roku w Pensacoli. Kolonia składała się z Florydy Zachodniej i Florydy Wschodniej. Stany Zjednoczone złączyły je. Pierwszym gubernatorem Terytorium został Andrew Jackson.
3 marca 1845 roku Floryda została przyjęta do Unii jako dwudziesty siódmy stan.

</doc>
<doc id="541622" url="https://pl.wikipedia.org/wiki?curid=541622" title="Minigra">
Minigra

Minigra – zwyczajowe określenie małych, dodatkowych gier dostępnych dla gracza w większych grach komputerowych.

</doc>
<doc id="541623" url="https://pl.wikipedia.org/wiki?curid=541623" title="Matej Zagar">
Matej Zagar



</doc>
<doc id="541627" url="https://pl.wikipedia.org/wiki?curid=541627" title="Husein Gradaščević">
Husein Gradaščević

Husein-kapetan Gradaščević (ur. 31 sierpnia 1802 w Gradačacu, zm. 17 sierpnia 1834 w Stambule) – bośniacki generał, który walczył o bośniacką autonomię w Imperium osmańskim.
Nadano mu przydomek „Smok z Bośni” ("Zmaj od Bosne"), którą to nazwę nosi jedna z głównych ulic w Sarajewie (znana również powszechnie jako Aleja Snajperów).

</doc>
