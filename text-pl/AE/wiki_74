<doc id="541630" url="https://pl.wikipedia.org/wiki?curid=541630" title="Reprezentacja Słowenii w skokach narciarskich">
Reprezentacja Słowenii w skokach narciarskich

Reprezentacja Słowenii w skokach narciarskich – grupa skoczków narciarskich wybrana do reprezentowania Słowenii w międzynarodowych zawodach przez Słoweński Związek Narciarski ("Smučarska zveza Slovenije").
Pierwszy raz skoczkowie reprezentujący Słowenię pojawili się w zawodach w 1990 roku, wcześniej byli reprezentantami Jugosławii.
Kadra na sezon 2022/2023.
Na stanowiskach trenerów kadr A mężczyzn i kobiet pozostali Robert Hrgota i Zoran Zupančič. Powołanych do nich zostało 7 zawodników i 9 zawodniczek. Utworzono również kadrę B mężczyzn oraz kadry młodzieżowe mężczyzn i kobiet.
Kadra na sezon 2021/2022.
Robert Hrgota pozostał trenerem kadry A mężczyzn. Jego asystentami zostali Gašper Berlot i Gašper Vodan, a konsultantem Jani Grilc. Trenerem kadry A kobiet pozostał będący nim od 2018 Zoran Zupančič, a jego asystentem Anže Lavtižar.
Kadra na sezon 2020/2021.
Utworzono trzy kadry męskie i dwie kobiece. Trenerem kadry A mężczyzn pozostał Gorazd Bertoncelj, a jego asystentem Robert Hrgota. W trakcie mistrzostw świata w lotach w grudniu 2020 Gorazd Bertoncelj przestał pełnić funkcję, a Robert Hrgota został jego następcą.
Kadra na sezon 2019/2020.
Trenerem kadry A mężczyzn pozostał Gorazd Bertoncelj, a kadry B Igor Medved. Nowym asystentem trenera kadry A został Robert Hrgota, którego jako asystent trenera kadry B zastąpił Mitja Oranič.
Kadra na sezon 2018/2019.
Nowym trenerem kadry A mężczyzn został Gorazd Bertoncelj, trenerem kadry B pozostał Igor Medved, a trenerem kadry młodzieżowej został Jani Grilc.
Kadra na sezon 2017/2018.
Trenerem kadry A mężczyzn pozostał Goran Janus, trenerem kadry B Igor Medved, a trenerem kadry młodzieżowej Gorazd Bertoncelj.
Kadra na sezon 2016/2017.
Trenerem kadry A mężczyzn pozostał Goran Janus.
Kadra na sezon 2014/2015.
Trenerem kadry A mężczyzn pozostał Goran Janus. Zmienił się natomiast trener kadry kobiet.
Kadra na sezon 2013/2014.
Trenerem kadry A mężczyzn pozostał Goran Janus, zaś kadrę kobiet objął Jože Berčič, który zastąpił Matjaža Triplata. Utworzono po 2 kadry męskie i kobiece, poza nimi centralnym przygotowaniem do sezonu objęto jeszcze 4 juniorów.
Kadra na sezon 2011/2012.
Po rezygnacji Matjaža Zupana trenerem kadry narodowej został dotychczasowy trener kadry B Goran Janus, natomiast jego asystentami zostali Nejc Frank i Jani Grilc. Kadra nawiązała też współpracę z byłym czeskim skoczkiem Jaroslavem Sakalą.
W maju 2011 ogłoszono kadry na kolejny sezon:
Kobiety.
Kadra B.
Kandydatki:
Kadra na sezon 2010/2011.
Na stanowisku trenera kadry narodowej Słowenii pozostał Matjaž Zupan, natomiast jego asystentami zostali Igor Medved i Jani Grilc.
Kadra na sezon 2009/2010.
W sezonie 2009/10 trenerem kadry A reprezentacji Słowenii był Matjaž Zupan, a jego asystentem był Igor Medved.
Kadra na sezon 2008/2009.
Trenerem kadry A reprezentacji Słowenii był Matjaž Zupan, a jego asystenetem Igor Medved.
Kadra na sezon 2007/2008.
Trenerem kadry A reprezentacji Słowenii był Ari-Pekka Nikkola, a trenerem kadry B Bine Norčič. Kadrę kobiet prowadził Primož Rychly.
Kadra na sezon 2006/2007.
W 2007 trenerem kadry A reprezentacji Słowenii został Fin Ari-Pekka Nikkola (który zastąpił na tej funkcji Vasję Bajca), a trenerem kadry B był Bine Norčič. Kadrę kobiet prowadził Primož Rychly.
Kadra na sezon 2005/2006.
Trenerem kadry A reprezentacji Słowenii był Matjaž Zupan, a trenerem kadry B Gorazd Pogorelčnik. Kadrę kobiet prowadził Stane Baloh.
Kadra na sezon 2004/2005.
Trenerem kadry A reprezentacji Słowenii był Matjaž Zupan, a trenerem kadry A1 Gorazd Pogorelčnik.

</doc>
<doc id="541631" url="https://pl.wikipedia.org/wiki?curid=541631" title="Galeria Pauza">
Galeria Pauza

Galeria Pauza – galeria sztuki współczesnej w Krakowie specjalizująca się w wystawach fotografii. Działa od 2005 roku. Początkowo mieściła się na drugim piętrze kamienicy przy ulicy Floriańskiej 18. Od 2016 roku Galeria działa w Pasażu Bielaka, przy ulicy Stolarskiej 5/3, gdzie przeniosła się wraz z Klubem Pauza.
W 2004 roku, w wyniku współdziałania ludzi skupionych wokół krakowskiej Pauzy, powstała Fundacja na Rzecz Rozwoju i Promocji Sztuki Współczesnej Pauza (od 2005 roku posiadająca status organizacji pożytku publicznego). Głównym celem Fundacji Pauza jest promowanie i wspieranie rozwoju sztuki współczesnej, jej twórców, wszystkich technologii służących jej prezentowaniu oraz szeroko pojęte działania edukacyjne.
W Galerii Pauza, oprócz fotografii, prezentowane są prace, które zawierają w sobie elementy grafiki, malarstwa, rzeźby czy video. Galeria organizuje wystawy zarówno szeroko znanych i doświadczonych artystów, jak i młodych twórców, stawiających pierwsze kroki na scenie artystycznej.
W Galerii Pauza prezentowali swoje prace m.in.: Tomek Sikora, Mikołaj Grynberg, Jason Gallacher, Natalia LL, Laureaci Konkursu Fotografii Prasowej 2006, L’OEil Public (Bollendorf, Brault, Herbaut), Agnes Jeziorska, Rawa Joanna Kiersztajn, Anna Maria Karczmarska, Maciej Dyczkowski, Jani Konstantinovski Puntos, Rimer Cardillo, Tim Bosko (Anna Kawa, Tomasz Wójcicki), Gregor Podgórski, Piotr Sikora.

</doc>
<doc id="541633" url="https://pl.wikipedia.org/wiki?curid=541633" title="George Rochberg">
George Rochberg

George Rochberg (ur. 5 lipca 1918 w Paterson, zm. 29 maja 2005 w Bryn Mawr w Pensylwanii) – amerykański kompozytor i pedagog.
Życiorys.
Do początku lat 60. XX wieku tworzył w technice serialnej. Po śmierci syna odrzucił te eksperymenty, twierdząc, że nie wyrażają emocji. W latach 70. zajął się muzyką tonalną. Kilka jego dzieł zawiera cytaty z innych kompozytorów, między innymi: Pierre’a Bouleza, Luciana Beria, Edgara Varèse’a oraz Charlesa Ivesa.
Późne utwory Rochberga były utrzymane w stylu neoromantycznym.

</doc>
<doc id="541635" url="https://pl.wikipedia.org/wiki?curid=541635" title="Zbiornik Otmuchowski">
Zbiornik Otmuchowski



</doc>
<doc id="541636" url="https://pl.wikipedia.org/wiki?curid=541636" title="30 minut">
30 minut

30 minut (ros. 30 минут) – ostatni singel promujący debiutancki album zespołu t.A.T.u. – "200 po wstriecznoj". Wydany został tylko w wersji promocyjnej, co oznacza, że singla nie można było dostać w sklepach muzycznych.
Wideoklip do „30 minut” opowiada o zdradzie i miłości. Jedna z wokalistek, Lena Katina całuje się z mężczyzną, druga – Julia Wołkowa – widząc to postanawia wysadzić w powietrze zakochaną parę.
Teledysk emitowany był także w wersji angielskiej z albumu 200 km/h in the Wrong Lane pt. „30 Minutes”.

</doc>
<doc id="541640" url="https://pl.wikipedia.org/wiki?curid=541640" title="30 Minut">
30 Minut



</doc>
<doc id="541641" url="https://pl.wikipedia.org/wiki?curid=541641" title="Aluprof">
Aluprof

Aluprof SA – spółka powołana w 2006 r. przez Grupę Kapitałową Kęty, którą utworzono na bazie dwóch już istniejących spółek zależnych:
Przedsiębiorstwo posiada także zagraniczne spółki zależne oraz przedstawicielstwa funkcjonujące pod tym samym szyldem.

</doc>
<doc id="541648" url="https://pl.wikipedia.org/wiki?curid=541648" title="Tunel średnicowy">
Tunel średnicowy



</doc>
<doc id="541650" url="https://pl.wikipedia.org/wiki?curid=541650" title="Bryce">
Bryce

Bryce – program do tworzenia grafiki 3D.
Program początkowo rozwijany przez MetaCreations, później producentem był Corel. Obecnie właścicielem jest firma DAZ. Aktualna wersja programu to 7. 
Grafikę w Bryce tworzy się rozstawiając proste figury geometryczne lub importowane modele. Teren (podłoże) tworzy się malując za pomocą wbudowanego edytora i generatora map wysokości. Program ma prosty w obsłudze i przejrzysty edytor materiału (zarówno proceduralnego, jak i wolumetrycznego) oraz standardowe zestawy materiałów. Oprócz materiałów do wyboru jest również obszerny zestaw „atmosfer” (również jest przejrzysty edytor) z tłem. Wśród obiektów, jakie można stworzyć, są metakule. Do tworzenia nieco bardziej skomplikowanych figur można wykorzystać operacje logiczne CSG.
Program jest przeznaczony dla początkujących grafików, gdyż jest prosty w obsłudze i ma mało zaawansowanych funkcji.

</doc>
<doc id="541653" url="https://pl.wikipedia.org/wiki?curid=541653" title="Przedawnienie (prawo cywilne)">
Przedawnienie (prawo cywilne)

Przedawnienie – możliwość uchylenia się od zaspokojenia roszczenia po upływie określonego prawem terminu; instytucja prawa cywilnego, jedna z postaci dawności, służąca stabilizacji obrotu prawnego poprzez ograniczenie lub wyłączenie możliwości dochodzenia roszczeń na drodze sądowej po upływie określonego czasu. Poddanie roszczeń reżimowi przedawnienia stanowi rozwiązanie konfliktu pomiędzy interesami bezczynnego wierzyciela, który nie ma obowiązku niezwłocznego dochodzenia roszczenia, a interesem dłużnika, dla którego obowiązek zadośćuczynienia roszczeniu staje się zbyt uciążliwy po pewnym czasie, albo który nawet wykonał swoje zobowiązanie, lecz na skutek upływu czasu nie potrafi tego udowodnić. Służy też interesom obrotu gospodarczego pozbawiając skutecznej ochrony wierzyciela, który wskutek upływu czasu nie potrafi już udowodnić swojej wierzytelności. Przedawnienie roszczeń realizuje jedną z głównych zasad prawa cywilnego, iż ochrony sądowej należy udzielać tylko tym uprawnieniom majątkowym, które są lub mogą być efektywnie wykonywane.
Ogólna regulacja przedawnienia w polskim prawie cywilnym umieszczona jest w tytule VI pierwszej księgi Kodeksu cywilnego. Przedawnienie roszczeń jest obecnie zarzutem, więc nie jest uwzględniane z urzędu, lecz jedynie „na zarzut”, czyli na podstawie stanowczego oświadczenia dłużnika, że pragnie on z tego uprawnienia skorzystać (także w prawie pracy na podstawie art. 292 Kodeksu pracy), ponadto jeżeli dłużnikiem jest konsument, można domagać się spełnienia świadczenia tylko przed upływem terminu przedawnienia; sąd może wyjątkowo nie uwzględnić zarzutu przedawnienia. Tradycyjny pogląd zakłada bowiem, że dłużnik może mieć interes, na przykład osobisty lub zawodowy, w tym, żeby powództwo przeciwko niemu zostało oddalone z przyczyn innych niż upływ czasu. Szczegółowe terminy przedawnienia poszczególnych rodzajów roszczeń zawierają dalsze księgi kodeksu oraz liczne ustawy szczególne.
Ponieważ przedawnienie roszczeń wynika z upływu czasu, dużą rolę odgrywają także przepisy intertemporalne zamieszczone w ustawie Przepisy wprowadzające kodeks cywilny oraz ustawach nowelizujących Kodeks cywilny.
Przedawnieniu podlegają wyłącznie roszczenia majątkowe, to znaczy takie, które w pierwszej kolejności prowadzą do powiększenia lub utrzymania dotychczasowego stanu majątkowego osoby uprawnionej. Jednak ze stosunku pracy podlegają przedawnieniu także roszczenia niemajątkowe (art. 291 kp). Wyjątkowo nie przedawnia się roszczenie windykacyjne dotyczące nieruchomości, co jednak nie wyklucza jej zasiedzenia.
Terminy przedawnienia.
Przedstawione poniżej terminy przedawnienia należy stosować z uwzględnieniem zawartej w artykule 118 kc uwagi, że "koniec terminu przedawnienia przypada na ostatni dzień roku kalendarzowego, chyba że termin przedawnienia jest krótszy niż dwa lata".
Kodeks cywilny przewiduje cztery podstawowe terminy przedawnienia.
Dalsze księgi kodeksu, a także inne ustawy, przewidują liczne odstępstwa od przedstawionych zasad. Oto najważniejsze z nich:
Ponadto orzecznictwo sądowe wypracowało dodatkowe szczególne reguły przedawnienia roszczeń ubocznych powiązanych z innym roszczeniem. Taki charakter mają odsetki za opóźnienie, które przedawniają się w terminie przewidzianym dla świadczeń okresowych, jednak najpóźniej z chwilą przedawnienia roszczenia o kwotę główną.
Bieg przedawnienia.
W przypadku roszczeń z określonym terminem płatności bieg przedawnienia rozpoczyna się z chwilą nadejścia tego terminu (wymagalność). W jego braku, gdy płatność zależy od określonej czynności wierzyciela, na przykład od wypowiedzenia pożyczki bezterminowej, bieg przedawnienia rozpoczyna się przy fikcyjnym założeniu, że wierzyciel dokonał tej czynności najwcześniej jak tylko mógł. Szczegółowe regulacje prawne mogą ustanawiać odmienne zasady ustalania daty rozpoczęcia biegu przedawnienia. Tak jest w przypadku roszczeń deliktowych, gdzie datą początkową jest dzień popełnienia czynu niedozwolonego, albo dzień, w którym poszkodowany dowiedział się albo przy zachowaniu należytej staranności mógł się dowiedzieć o szkodzie i o osobie zobowiązanej do jej naprawienia (szczegółowo określa to art. 4421 Kodeksu cywilnego).
Zawieszenie biegu przedawnienia.
Zarówno przed, jak i po rozpoczęciu biegu przedawnienia mogą pojawić się sytuacje, które obiektywnie uniemożliwiają wierzycielowi wykonywanie swych uprawnień w stosunku do dłużnika. Przeszkody te mogą utrzymywać się przez dowolnie długi okres. By zapobiec oczywistemu pokrzywdzeniu wierzyciela, którego roszczenie mogłoby się przedawnić, zanim uzyskałby faktyczną możliwość jego dochodzenia, ustawa w niektórych przypadkach zatrzymuje bieg przedawnienia lub uniemożliwia jego rozpoczęcie. Bieg przedawnienia nie rozpoczyna się, a rozpoczęty ulega zawieszeniu:
Po ustaniu przeszkody przedawnienie biegnie dalej z uwzględnieniem okresu pomiędzy rozpoczęciem biegu a powstaniem przeszkody.
Przerwanie biegu przedawnienia.
Dotychczasowy okres niezakończonego przedawnienia może być zniweczony na dwa sposoby:
Przez czas trwania postępowania przed odpowiednim organem bieg przedawnienia jest zatrzymany. Skuteczne przerwanie terminu przedawnienia powoduje, że jego bieg rozpoczyna się na nowo, a dotychczasowy okres traktuje się jak niebyły. Ten skutek odróżnia przerwanie biegu przedawnienia od jego zawieszenia. Przerwanie biegu przedawnienia przez czynność przed sądem nie następuje, jeżeli z przepisów prawa procesowego wynika, że jest ona bezskuteczna. Dlatego nie przerwie przedawnienia pozew wniesiony w sprawie, która zostaje następnie umorzona wskutek jego cofnięcia.
Wstrzymanie zakończenia biegu przedawnienia.
Wyjątkowe okoliczności leżące po stronie wierzyciela niekiedy uzasadniają odstępstwo od ogólnych reguł określających termin przedawnienia danego rodzaju. Najczęściej chodzi tu o wzmocnienie jego ochrony w postaci wydłużenia terminu z uwagi na brak po jego stronie pełnej zdolności do czynności prawnych lub wystąpienie podstaw do ubezwłasnowolnienia. Bieg przedawnienia nie może się wówczas zakończyć wcześniej niż przed upływem dwóch lat od daty ustanowienia dla tej osoby przedstawiciela ustawowego lub ustania przyczyny jego ustanowienia (np. wskutek uzyskania pełnoletniości lub ustąpienia zaburzeń psychicznych). W przypadku roszczeń o naprawienie szkody na osobie wyrządzonej czynem niedozwolonym bieg przedawnienia może zakończyć się nie wcześniej niż z upływem lat trzech od dnia, w którym poszkodowany dowiedział się o szkodzie i o osobie obowiązanej do jej naprawienia. Dodatkowo przedawnienie tego rodzaju roszczeń przysługujących osobie małoletniej (bez względu na to czy ma przedstawiciela ustawowego) nie może skończyć się wcześniej niż z upływem lat dwóch od uzyskania przez nią pełnoletniości.
Zakończenie biegu przedawnienia.
Zakończenie biegu terminu przedawnienia skutkuje osłabieniem uprawnienia bezczynnego wierzyciela. Wprawdzie może on nadal dochodzić swego roszczenia przed sądem, lecz dłużnik do czasu prawomocnego wyroku może osłonić się zarzutem przedawnienia, który prowadzi do przegrania sprawy przez wierzyciela i oddalenia powództwa. W szczególnych przypadkach, sąd może uznać zarzut dłużnika za bezskuteczny, jeżeli oceni go jako nadużycie prawa podmiotowego.
Dłużnik spełniający dobrowolnie świadczenie przedawnione nie może domagać się jego zwrotu, gdyż jest to świadczenie należne. Niepodniesienie zarzutu przedawnienia w toku sprawy sądowej powoduje, że z chwilą prawomocnego orzeczenia zasądzającego wierzytelność dotychczasowe przedawnienie uznaje się za niebyłe. Bieg przedawnienia rozpoczyna się wówczas na nowo i jest obliczany wedle zasad dla roszczeń stwierdzonych prawomocnym orzeczeniem sądu.
Po zakończeniu biegu przedawnienia roszczenia dłużnik może zrzec się prawa do skorzystania z tego zarzutu. Wówczas powstaje sytuacja, jak gdyby roszczenie się nie przedawniło.
Przedawnienie się roszczenia nie stoi na przeszkodzie nałożeniu w postępowaniu karnym na sprawcę przestępstwa środka karnego w postaci obowiązku naprawienia szkody wyrządzonej pokrzywdzonemu.
Prawo prywatne międzynarodowe.
Ustawa z dnia 4 lutego 2011 r. Prawo prywatne międzynarodowe () przewiduje, że przedawnienie roszczenia podlega prawu właściwemu dla tego roszczenia. Dotyczy to także oceny początku, przerwy i zawieszenia biegu przedawnienia. Pewnie problem pojawia się w związku z faktem, że część systemów prawnych uznaje przedawnienie za instytucję prawa materialnego, a inne za instytucję prawa procesowego.

</doc>
<doc id="541655" url="https://pl.wikipedia.org/wiki?curid=541655" title="Nerwiak zarodkowy">
Nerwiak zarodkowy

Nerwiak zarodkowy, nerwiak płodowy, zwojak zarodkowy (współczulny), nerwiak zarodkowy/płodowy współczulny, zwyczajowo neuroblastoma (łac. "neuroblastoma") – złośliwy nowotwór wywodzący się z komórek cewy nerwowej (neuroblastów). Jest najczęstszym nowotworem rozpoznawanym u niemowląt. Blisko 50% jego przypadków występuje u dzieci poniżej 2. roku życia. W około 25–35% przypadków stwierdza się nieprawidłowości genetyczne pod postacią delecji w obrębie krótkiego ramienia chromosomu 1 (1p35-36). Obecność tej aberracji chromosomowej jest związana ze złym rokowaniem. Guz najczęściej rozwija się w rdzeniu nadnercza (40% przypadków), a rzadziej w przykręgosłupowych zwojach współczulnych w jamie brzusznej (25%), może się jednak rozwinąć w każdej części pnia współczulnego. Objawy nerwiaka płodowego są niezwykle różnorodne. Spowodowane są obecnością uciskającego tkanki guza, występowaniem przerzutów oraz produkcją katecholamin przez komórki nowotworu. Należą do nich, między innymi, niedokrwistość, zmniejszenie masy ciała, nadciśnienie tętnicze, zespół Hornera. W diagnostyce stosuje się biopsję aspiracyjną cienkoigłową, badania laboratoryjne (oznaczanie katecholamin w moczu), badania obrazowe (usg, rtg, scyntygrafia, tomografia komputerowa) i inne. Leczenie polega głównie na zabiegu chirurgicznym z ewentualną chemio- lub radioterapią. Rokowanie zależy od szeregu czynników, w tym od wieku dziecka, w którym wystąpił początek choroby. Nerwiak płodowy jest jednym z niewielu nowotworów złośliwych, które mogą ulec spontanicznej regresji, przechodząc od postaci niezróżnicowanej do łagodnej, dobrze zróżnicowanej.
Historia.
Pierwszym, który opisał ten typ nowotworu, był Rudolf Virchow w 1864 roku, który określił go wtedy jako rodzaj glejaka. Guzy nowotworowe u dzieci przerzutujące do wątroby, płuc i kości opisywane były pod koniec XIX i na początku XX wieku jako choroba Peppera (William Pepper), guz Hutchisona (), guz Abercrombiego (John Abercrombie), zespół Parkera (R.W. Parker) i zespół Smitha (Jean Smith): wszystkie terminy mają dziś znaczenie historyczne (niekiedy używane są na określenie typowych przerzutów, o czym będzie mowa poniżej). W 1891 roku Marchand powiązał histologicznie nerwiaka płodowego ze zwojami układu współczulnego. W 1914 roku Karl Herxheimer wykazał, że włókna guza barwią się dodatnio na obecność znaczników neuronalnych. Dalszy postęp wiedzy o nerwiaku zarodkowym dokonał się w 1927 roku, gdy Harvey Cushing i S. Burt Wolbach pierwsi opisali transformację "neuroblastoma" do "ganglioneuroma". Everson i Cole w 1966 roku spostrzegli, że ten typ przemiany nowotworu zachodzi rzadko u pacjentów starszych niż 6 miesięcy. Fenotyp 4S (S od specjalny) opisali D’Angio i wsp. w 1971 roku.
Epidemiologia.
Nerwiak zarodkowy stanowi około 7% nowotworów wieku dziecięcego (do 15. roku życia) i odpowiada za około 15% zgonów dzieci z powodu nowotworów złośliwych. Jest najczęstszym pozaczaszkowym guzem litym wieku dziecięcego. Około 85% przypadków zachorowań ma miejsce w pierwszych 4 latach życia: ponad połowa chorych ma mniej niż 2 lata. Niektóre guzy są wrodzone. Neuroblastoma rzadko występuje po 10. roku życia. Opisywane są przypadki rodzinnego jej występowania; szacuje się, że rodzinny nerwiak zarodkowy stanowi 1-2% wszystkich przypadków guza. W Polsce notuje się 70–80 nowych zachorowań rocznie.
Częściej występuje u ludzi rasy białej niż u czarnej. Nieznacznie częściej (1,2 razy) neuroblastoma dotyka mężczyzn. Zaobserwowano też różnice geograficzne występowania nowotworu – w Stanach Zjednoczonych występuje z częstością 8–8,7:1 000 000 lub 9,5:1 000 000 dzieci, podczas gdy badania na populacji japońskiej w ramach szeroko prowadzonych badań przesiewowych (patrz niżej) w latach 1984–2002 pozwoliły oszacować częstość nowotworu na około 180:1 000 000.
Czynniki ryzyka.
Stwierdzono większą częstość występowania nerwiaków płodowych w zespole Beckwitha-Wiedemanna i rzadkim zespole Simpsona-Golabiego-Behmela. Wykazywano statystycznie większe ryzyko zachorowania u dzieci matek:
Nie stwierdzono związku neuroblastomy z paleniem papierosów przez matkę, spożyciem kawy i ekspozycją na medyczne źródła promieniowania jonizującego.
Patogeneza.
Nerwiak zwojowy rozwija się z wielokierunkowych prekursorowych komórek cewy nerwowej różnicujących się w kierunku neuroblastów, komórek zwojowych i komórek Schwanna. Zaproponowano, że komórki Schwanna spotykane w tkance guza mogą wydzielać czynniki indukujące jego wzrost.
Nerwiak węchowy zarodkowy ("esthesioneuroblastoma", ang. "olfactory neuroblastoma") jest bardzo rzadkim guzem podobnym do neuroblastomy histologicznie, ale o odmiennej biologii, wywodzącym się z nabłonka węchowego.
Genetyka.
W około 25-35% przypadków nerwiaka zarodkowego stwierdza się nieprawidłowości genetyczne pod postacią delecji w obrębie krótkiego ramienia chromosomu 1 (1p35-36). Obecność tej delecji jest związana ze złym rokowaniem.
Niekorzystnym czynnikiem prognostycznym jest również amplifikacja, czyli zwielokrotnienie liczby kopii protoonkogenu "N-myc" ("MYCN") nawet do kilkuset. Protoonkogen normalnie znajduje się na krótkim ramieniu chromosomu 2, podczas gdy w komórkach neuroblastomy stwierdza się tzw. podwójne malutkie chromosomy (ang. "double minutes") – bardzo małe fragmenty chromosomów – i regiony jednolicie barwiące się (ang. "homogenous staining regions"- HSR) w chromosomach 2, 4, 9, 12 – regiony z licznymi kopiami onkogenu. Amplifikacja "MYCN" występuje w około 20% guzów, a im więcej kopii onkogenu, tym gorsze rokowanie; prognostyk ten został uwzględniony w najnowszej klasyfikacji nerwiaków płodowych ("International Neuroblastoma Pathology Classification").
Lokalizacja i obraz makroskopowy.
Guz najczęściej rozwija się w obrębie jamy brzusznej (65%), z czego przynajmniej połowa ma punkt wyjścia w rdzeniu nadnercza. Przestrzeń zaotrzewnowa stanowi miejsce wyjścia łącznie około 80% wszystkich guzów. Inne częste lokalizacje to przykręgosłupowe zwoje współczulne w śródpiersiu tylnym (15%), miednicy (2-5%), szyi (2-5%), wyjątkowo mózgowie. Neuroblastoma przybiera różne rozmiary, może być mikroskopową zmianą lub guzem o masie przekraczającej 1000 g. Guz jest miękki, ma konsystencję mózgu, jest kruchy, z ogniskami krwotoków, martwicy, zwapnień; występują w nim torbiele.
W momencie rozpoznania choroba jest zlokalizowana (bez przerzutów) w 40% przypadków. U około połowy pacjentów można stwierdzić szerzenie się przerzutów drogą krwionośną.
Guz nacieka okoliczne tkanki i daje przerzuty do:
Neuroblastoma "in situ".
Komórki guza stwierdzano również w badaniach autopsyjnych w korze nadnerczy martwo urodzonych płodów lub zmarłych w okresie okołoporodowym wcześniaków i donoszonych noworodków (neuroblastoma "in situ").
Objawy.
Objawy w nerwiaku płodowym są niezwykle różnorodne. Spowodowane są obecnością uciskającego tkanki guza, występowaniem przerzutów oraz produkcją katecholamin przez komórki nowotworu.
Objawy spowodowane przez ucisk guza lub obecność przerzutów w zależności od lokalizacji:
Zespoły paraneoplastyczne.
Objawy takie opisywano u ciężarnych z wrodzonym nerwiakiem płodu („mirror syndrome”); w jednym przypadku guz przerzutował do łożyska.
Dotyczy około 2-4% pacjentów z neuroblastomą; jego etiologia nie jest znana. Składają się na niego gwałtowne, chaotyczne ruchy gałek ocznych, postępująca ataksja i nieregularne, miokloniczne skurcze mięśni. Objawy zazwyczaj ustępują po usunięciu ogniska pierwotnego, ale u 70-80% pacjentów pozostają długotrwałe deficyty neurologiczne.
Obraz histologiczny.
Histologicznie, w zależności od stopnia dojrzałości komórek, rozróżniamy:
Neuroblastoma należy do tzw. guzów drobnookrągłoniebieskokomórkowych: charakterystyczne dla obrazu histologicznego są skupiska małych (nieco większych od limfocytów) prymitywnych komórek z okrągłymi lub owalnymi hiperchromatycznymi jądrami i małą ilością cytoplazmy. Ziarnista chromatyna przyrównywana jest do ziaren soli i pieprzu (ang. "salt and pepper chromatin"). Widoczne są liczne figury podziałów mitotycznych, komórki apoptotyczne i tak zwane rozetki Homera Wrighta, złożone z komórek nowotworowych wianuszkowato otaczających bladoróżowy fibrylarny materiał utworzony z ich cienkich wypustek cytoplazmatycznych.
W badaniu immunohistochemicznym stwierdza się dodatnią reakcję komórek nowotworu na obecność synaptofizyny, chromograniny, neurofilamentów i neuronospecyficznej enolazy (NSE); ujemna jest reakcja na wimentynę, desminę i keratynę.
W oparciu o obraz histologiczny guza opracowano kilka klasyfikacji histologicznych, cennych przy określaniu rokowania nowotworu.
Klasyfikacja Shimady i wsp. (1984)
Klasyfikacja Shimady opiera się na czterech kryteriach. Są to:
Klasyfikacja Joshiego i wsp. (1992)
Klasyfikacja Joshiego nie ocenia guzów typu ganglioneuroblastoma (czyli takich, w których ponad 50% utkania stanowi dojrzałe utkanie ganglioneuronalne). Wyróżnia trzy stopnie zróżnicowania nerwiaka płodowego:
Diagnostyka.
Klasyfikacja oceny zaawansowania choroby pn. "International Neuroblastoma Staging System" (INSS) wymaga do rozpoznania: dodatniego wyniku biopsji szpiku i podwyższonego stężenia metabolitów katecholamin w dobowej zbiórce moczu "albo" dodatniego wyniku biopsji guza. Natomiast u noworodków wymagany jest wzrost stężenia katecholamin i dodatni wynik scyntygrafii MIGB (po 14 dniu życia). Przed 90 dniem życia nie jest wymagana biopsja szpiku. 
Rozpoznanie stawiane jest na podstawie histopatologicznego potwierdzenia choroby w bioptacie guza lub biopsji szpiku i podwyższonego poziomu katecholamin w osoczu lub ich metabolitów w moczu.
Obligatoryjne do oceny stopnia zaawansowania są: biopsja szpiku, LDH, NSE, Ferrytyna, scyntygrafia kości. 
Wkłucie lędźwiowe nie jest zalecane jeśli istnieje podejrzenie nerwiaka zarodkowego ponieważ może powodować rozsianie choroby. 
Ocenie wielkości ogniska pierwotnego i ewentualnych przerzutów służą badania obrazowe:
Stopnie zaawansowania.
Przyjęty system oceny klinicznego zaawansowania nowotworu Evansa dzieli pacjentów na pięć grup.
Mimo że powszechnie używa się systemu INSS, trwają prace nad nowymi wytycznymi. W 2005 roku onkolodzy dziecięcy z International Neuroblastoma Risk Group (INRG) zaproponowali, na podstawie 8800 przypadków neuroblastomy z Europy, Japonii, Kanady, Stanów Zjednoczonych i Australii z lat 1990–2002, nowy system klasyfikacji guzów. Badania retrospektywne wykazały wysoki współczynnik przeżyć w grupie wiekowej 12–18 miesięcy, wcześniej kategoryzowanej jako grupa wysokiego ryzyka, co uzasadniło decyzję o przeklasyfikowaniu pacjentów w wieku 12–18 miesięcy bez amplifikacji "MYCN" do grupy średniego ryzyka.
Nowa klasyfikacja guzów w momencie rozpoznania według International Neuroblastoma Risk Group (International Neuroblastoma Risk Group Staging System, INRGSS):
Leczenie.
Wystarczające jest chirurgiczne całkowite usunięcie zmiany.
Zaleca się krótkotrwałą chemioterapię w wypadku zajęcia węzłów chłonnych. W przypadku penetracji guza do kanału kręgowego nie zaleca się rutynowo laminektomii i napromieniania, ale również tylko chemioterapię.
Stosuje się agresywne, skojarzone leczenie chemiczne, chirurgiczne i radioterapię według bieżącego protokołu (ESIOP-HRNBL). Protokół składa się z chemioterapii indukcyjnej (cyklofosfamid, winkrystyna, etopozyd, cisplatyna, karboplatyna), w przerwach między blokami podaje się także G-CSF (filgrastim). Po zakończeniu chemioterapii pobiera się komórki macierzyste do późniejszej megachemioterapii, a następnie podejmuje się próbę resekcji całkowitej guza pierwotnego. Kolejnym etapem leczenia jest zastosowanie megachemioterapii z autogenicznym przeszczepieniem komórek macierzystych. Miejsce, w którym znajdował się guz pierwotny poddaje się napromienianiu. Po zakończeniu radioterapii, przeprowadza się terapię choroby resztkowej izotreotyniną albo monoklonalnymi przeciwciałami anty-GD2.
W zależności od oceny czynników ryzyka (skala "Philadelphia") na podstawie stanu ogólnego pacjenta można w ogóle nie prowadzić leczenia i obserwować pacjenta ("watch and wait") lub prowadzi się krótkotrwałą chemioterapię.
Terapie eksperymentalne.
Inhibitory topoizomerazy 1.
Topotekan i irynotekan są mało toksyczne i dają dobre efekty, zwłaszcza w połączeniu z cyklofosfamidem.
Immunoterapia.
GD2 jest disjalogangliozydem ulegającym wysokiej ekspresji w komórkach guza; celowane terapie anty-GD2 są w I i II fazie badań klinicznych.
Retinoidy.
Randomizowane badanie nad skutecznością kwasu 13-cis-retinowego po chemioterapii ablacyjnej pozwoliło wykazać potencjalną skuteczność retinoidów w terapii pacjentów z grupy wysokiego ryzyka.
Inhibitory angiogenezy.
Unaczynienie guza koreluje z agresywnością fenotypu; inhibitory angiogenezy stanowią atrakcyjną opcję terapeutyczną. Badania przedkliniczne dały jak dotąd rozbieżne wyniki.
Inhibitory kinaz tyrozynowych.
Małocząsteczkowy inhibitor kinazy Trk, CEP-701 (KT-6587), wykazywał wysoką skuteczność hamowania wzrostu komórek neuroblastomy "in vivo". Trwają badania kliniczne I fazy nad tym lekiem.
Aktualne i zakończone badania kliniczne nad nowymi terapiami.
Ostatnie badania skupiają się na ograniczeniu działań terapeutycznych w grupie pacjentów niskiego i pośredniego ryzyka, przy utrzymaniu przeżywalności rzędu 90%. Badanie na 467 pacjentów niskiego ryzyka (A3961) prowadzone od 1997 do 2005 potwierdziło hipotezę, że leczenie w tej podgrupie chorych może być zredukowane. Pacjenci z korzystnymi czynnikami rokowniczymi (grading guza i odpowiedź na leczenie) otrzymali cztery cykle chemioterapii, a ci z niekorzystną charakterystyką choroby osiem cykli, z trzyletnim całkowitym przeżyciem i ogólną przeżywalnością rzędu 90% dla całej kohorty badanych. Planuje się zintensyfikowanie leczenia u pacjentów z aberracjami chromosomowymi 1p36 lub 11q23, jak również u tych chorych, którzy nie odpowiadają na leczenie.
Z drugiej strony, w ostatnich 15 latach intensyfikowano leczenie w grupie pacjentów wysokiego ryzyka. Sprawdzano skuteczność różnych protokołów indukcji chemioterapii, zmiany czasu zabiegu chirurgicznego, przeszczepów komórek pnia, zmian dawkowania radioterapii, a także przeciwciał monoklonalnych i retinoidów w zwalczaniu choroby resztkowej. Ostatnie badania kliniczne III fazy mające na celu zwiększenie przeżywalności pacjentów grupy wysokiego ryzyka pozwoliły (lub pozwolą) odpowiedzieć na następujące pytania:
Oprócz tych badań w III fazie, instytucje badawcze takie jak Baylor College of Medicine/Texas Children’s, St. Jude Children’s Research Hospital (Memphis, Tennessee), czy Memorial Sloan-Kettering Cancer Center w Nowym Jorku oferują własne, odmienne protokoły leczenia. Texas Children’s wprowadziło metodę indukcji chemioterapii („chemo-switching”) polegającą na podawaniu pulsów dużych dawek cisplatyny i małych dawek etopozydu przez kilka tygodni pierwszych dwóch cykli chemioterapii. Szpital St Jude’s bada obecnie nowy protokół, zawierający irinotecan i gefitinib z 16 miesiącami chemioterapii podtrzymującej po przeszczepie komórek pnia (naprzemiennie kwas 13-cis-retinowy i topotekan). Centrum Sloan-Kettering oferuje leczenie przeciwciałami monoklonalnymi 3F8, wprowadzonymi do leczenia w połowie lat 80. Przeciwciała te stosowane są w leczeniu choroby resztkowej lub w fazie konsolidacji chemioterapii zamiast przeszczepu komórek pnia.
Spontaniczna regresja.
Opisano niezwykłe zjawisko spontanicznej (samoistnej), całkowitej regresji guza w stadium rozsianym. Zjawisko to obserwowano wyłącznie w nerwiakach niemowlęcych (wykrywanych u dzieci przed ukończeniem pierwszego roku życia). Typ określany jako 4S stanowi około 5% przypadków neuroblastomy.
Rokowanie i czynniki prognostyczne.
Ogólna przeżywalność wynosi 55% (prawie 100% w stopniu I, 75% w II, 43% w III, 15% w IV, 70–80% w IVS).
Czynniki rokownicze można podzielić na trzy główne grupy:
Częste są wznowy nowotworu: w takim przypadku wymagane jest ponowne leczenie. Może to stanowić problem, ponieważ niektóre metody terapeutyczne, takie jak chemioterapia, mają ograniczoną skuteczność, wynikającą z tego, że źródłem nawrotu są komórki najbardziej oporne na cytostatyki, które były w stanie przetrwać początkowe leczenie.
Intensywna chemioterapia i radioterapia dają późne negatywne skutki. Oszacowano, że u dwóch osób z trzech, które przeżyją nowotwór w dzieciństwie, rozwinie się przynajmniej jedna przewlekła choroba, a czasami zagrażający życiu stan zdrowotny, w ciągu 20–30 lat od postawienia diagnozy nowotworu.
Prewencja i badania przesiewowe.
Podjęto próby badań przesiewowych neuroblastomy metodami wykrywającymi metabolity katecholamin w próbkach moczu; programy badań przesiewowych prowadzone od lat 1980. obejmowały trzytygodniowe noworodki w Japonii, trzytygodniowe noworodki i sześciomiesięczne niemowlęta w Kanadzie i roczne dzieci w Niemczech.
Japonia rozpoczęła badania przesiewowe w kierunku nerwiaka płodowego u sześciomiesięcznych niemowląt poprzez badanie stężenia kwasu homowanilinowego (HVA) i kwasu wanilinomigdałowego (VMA) w moczu w 1984. Badania przesiewowe zostały wstrzymane w 2004 po ukazaniu się wyników badań przeprowadzonych w Kanadzie i Niemczech, z których wynikało, że prowadzenie badań przesiewowych nie zmniejsza ryzyka zgonu z powodu nerwiaka płodowego, ale stwarza ryzyko postawienia diagnozy nowotworu, który może samoistnie ulec regresji i niepotrzebnie wystawia dzieci na zabiegi chirurgiczne i chemioterapię.
Duże badania kanadyjskie wykazały, że kobiety w ciąży, które brały zestawy witamin wzbogacone o kwas foliowy przed i w trakcie 3 pierwszych miesięcy ciąży, miały obniżone ryzyko wystąpienia neuroblastomy u ich dzieci o 60%.

</doc>
<doc id="541656" url="https://pl.wikipedia.org/wiki?curid=541656" title="Przerwanie biegu przedawnienia">
Przerwanie biegu przedawnienia



</doc>
<doc id="541657" url="https://pl.wikipedia.org/wiki?curid=541657" title="Neuroblastoma">
Neuroblastoma



</doc>
<doc id="541667" url="https://pl.wikipedia.org/wiki?curid=541667" title="Božanovský špičák">
Božanovský špičák

Božanovský špičák (niem. "Barzdorfer Spitzberg", 773 m n.p.m.) – szczyt w czeskiej części Gór Stołowych (cz. "Broumovská vrchovina") w paśmie Broumovské stěny.
Božanovský špičák jest najwyższym wzniesieniem pasma Broumovské stěny, położony jest na obszarze Czech w granicach czeskiego rezerwatu przyrody "Narodni Přírodní Rezervace Broumovské Stěny", około 6 km na północny zachód od Radkowa, w południowo-wschodniej części Broumovskich stěn, które są czeską częścią Gór Stołowych.
Góra wznosi się na około 50 m ponad środkowe piętro Gór Stołowych, o charakterystycznym kształcie i zboczach przechodzących w pionowe ściany z wyraźną płaską częścią szczytową. Położona jest na kolistej wierzchowinie szczytowej, zbudowanej z górnokredowych piaskowców ciosowych, które opadają we wszystkich kierunkach pionowymi ścianami kilkudziesięciometrowej wysokości, a w niższych partiach przechodzą w strome zbocza.
Pomimo niedużej wysokości bezwzględnej wzniesienie widoczne jest z daleka jako blok skalny porośnięty lasem iglastym. Piaskowcowa powierzchnia szczytu jest zwietrzała, popękana i poprzecinane małymi labiryntami skalnymi, dzięki czemu tworzy różnorodne formy skalne. Na szczycie znajdują się liczne skałki przypominające swoim wyglądem postacie ludzkie oraz zwierzęta.
Szczyt stanowi punkt widokowy na polską część Gór Stołowych, Kotlinę Broumovską, Góry Kamienne (Góry Suche) i Góry Sowie.

</doc>
<doc id="541670" url="https://pl.wikipedia.org/wiki?curid=541670" title="Przedawnienie (prawo karne)">
Przedawnienie (prawo karne)

Przedawnienie – pojęcie odnoszące się do odpowiedzialności karnej w dwóch aspektach – karalności przestępstwa oraz wykonania orzeczonej kary.
Przedawnienie w polskim prawie karnym.
Kompletna regulacja przedawnienia w zakresie przestępstw zawarta jest w rozdziale XI Kodeksu karnego.
Przedawnienie karalności.
Upływ terminów powoduje ustanie karalności czynu, co oznacza, że po tej dacie nie można wszcząć postępowania karnego o dane przestępstwo, zaś postępowanie już prowadzone należy umorzyć (tzw. "ujemna przesłanka procesowa").
Karalność przestępstwa ustaje po upływie (art. 101 § 1 k.k.):
Zbrodnie przeciwko ludzkości i zbrodnie wojenne nie ulegają przedawnieniu.
Karalność przestępstwa ściganego z oskarżenia prywatnego ustaje z upływem roku od dowiedzenia się pokrzywdzonego o osobie sprawcy przestępstwa, lecz nie później niż z upływem 3 lat od popełnienia czynu. Wymienione wyżej terminy niekiedy są nazywane w literaturze przedawnieniem ścigania (art. 101 § 2 k.k.).
Do 1 lipca 2015 w razie wszczęcia postępowania przeciwko osobie termin przedawnienia wydłużał się o 10 lat dla zbrodni i występków zagrożonych karą pozbawienia wolności przekraczającą 3 lata, albo o 5 lat w wypadku innych przestępstw. Od 1 lipca 2015 do 1 marca 2016 r. obowiązywał ujednolicony termin wydłużenia przedawnienia, bez względu na wagę czynu i wymiar kary – 5 lat. Tak wydłużony termin bywa czasem określany w doktrynie mianem przedawnienia wyrokowania. Obecnie art. 102 k.k. poświęcony temu terminowi stanowi, że:
Do terminu przedawnienia nie wlicza się okresu, w którym nie można wszcząć postępowania karnego przeciwko osobie z uwagi na czasowy, ustawowy zakaz ścigania konkretnego czynu. Dotyczy to przede wszystkim przestępstw popełnianych przez posłów i senatorów korzystających z immunitetu parlamentarnego.
Zgodnie z pewną ustawą z dnia 20 kwietnia 2021 r., przedawnienie karalności nie biegnie też w okresie stanu epidemii lub zagrożenia epidemicznego ogłoszonego z powodu COVID-19 oraz w okresie 6 miesięcy po odwołaniu takiego stanu.
Przedawnienie wykonania kary.
Upływ terminów powoduje ustanie wykonalności wyroku, co oznacza, że nie można wykonać kary orzeczonej wobec skazanego za przestępstwo.
Wykonalność orzeczenia ustaje, jeśli od daty uprawomocnienia się wyroku upłynęło:
Przedawnienie w polskim prawie wykroczeń.
Kwestię przedawnienia karalności i wykonania kary w prawie wykroczeń reguluje rozdział V Kodeksu wykroczeń.
Od 1 czerwca 2017 r. karalność wykroczenia ustaje, jeżeli od czasu jego popełnienia upłynął rok; jeżeli w tym okresie wszczęto postępowanie, karalność wykroczenia ustaje z upływem 2 lat od zakończenia tego okresu. Przed tym dniem karalność wykroczenia także ustawała, jeżeli od czasu jego popełnienia upłynął rok; jednakże jeżeli w tym okresie wszczęto postępowanie, karalność wykroczenia ustawała z upływem 2 lat od popełnienia czynu. Przedawnienie karalności wykroczenia również jest "ujemną przesłanką procesową".
W razie uchylenia prawomocnego rozstrzygnięcia, przedawnienie biegnie od daty uchylenia rozstrzygnięcia. W wypadku wszczęcia postępowania mediacyjnego czasu jego trwania nie wlicza się do okresu przedawnienia. Orzeczona kara lub środek karny nie podlega wykonaniu, jeżeli od daty uprawomocnienia się rozstrzygnięcia upłynęły 3 lata.

</doc>
<doc id="541672" url="https://pl.wikipedia.org/wiki?curid=541672" title="Biskupice Widawskie">
Biskupice Widawskie

Biskupice Widawskie – teren niegdyś dużej wsi, dziś na terytorium Wrocławia, na północnym skraju miasta w dzielnicy Psie Pole. Graniczy z osiedlami Pawłowice, Kłokoczyce i Sołtysowice oraz z gminą Wisznia Mała.
Wzmiankowana w przeszłości jako "Groß Bischwitz", "Bischwitz" lub "Bischkowitz", pierwszy raz w 1155 jako "Vidnavia Biscopitz". Własność wrocławskich biskupów (stąd nazwa) aż do sekularyzacji dóbr kościelnych w 1810, później własność prywatna. Według zapisków z roku 1830 znajdował się tu folwark z pałacem, szkoła i 48 domów, zamieszkanych przez 287 osób. W urzędowym spisie z 1937 zapisano:
tzn.
14 lutego 1874 utworzono "Amtsbezirk Bischwitz" dystrykt - powiat Biskupice obejmujący wsie Biskupice Widawskie, Pawłowice, Ramiszów, Kłokoczyce i Pruszowice oraz majątki ziemskie w tych wsiach. Administratorem nowo utworzonego powiatu zostaje właścicieli nieruchomości, kapitan baron Seherr-Thoss Bisch 
W czasie natarcia Armii Czerwonej na "Festung Breslau" budynki wsi "Bischwitz" zostały w znacznym stopniu uszkodzone. Wieś nie została odbudowana a materiały budowlane pozyskane z rozbiórki zasiliły składy budulca dla potrzeb odbudowy Warszawy, tutejsze drogi również popadły w ruinę - tylko na głównej niegdyś drodze wiodącej z Pawłowic przez Biskupice do mostu Sołtysowickiego nad Widawą zachowały się ślady przedwojennego bruku. Biskupice Widawskie przyłączone zostały do Wrocławia wraz z sąsiednimi osadami w 1973. Pola należące do wsi to dziś w znacznym stopniu zachwaszczone nieużytki i zarośla, częściowo tylko zajęte są przez ogródki działkowe i w ich granicach uprawiane.

</doc>
<doc id="541674" url="https://pl.wikipedia.org/wiki?curid=541674" title="Johannes Nucius">
Johannes Nucius

Johannes Nucius, także Johannes Nux, Johannes Nucis (ur. ok. 1556 w Görlitz, zm. 25 marca 1620 w Himmelwitz) – niemiecki kompozytor i teoretyk muzyki.
Zdobył wykształcenie w gimnazjum w Raciborzu. Był opatem klasztoru cysterskiego w Jemielnicy. Jest patronem Publicznego Gimnazjum w Jemielnicy. Jego "Musices poeticae" jest głównym traktatem na temat praktyki kompozycyjnej w XVII w.

</doc>
<doc id="541675" url="https://pl.wikipedia.org/wiki?curid=541675" title="Nas nie dogoniat">
Nas nie dogoniat

Nas nie dogoniat (, „Nie dogonią nas”) – drugi singel promujący debiutancki album t.A.T.u. „200 po wstriecznoj”.
Płyta została wydana jako promo-CD w krajach Europy Wschodniej oraz Środkowej. Szybko stała się przebojem i dotarła na szczyty list przebojów m.in. w Polsce, Rosji, Rumunii, Bułgarii, Czechach i na Słowacji.
Piosenka, która przez wielu uważana jest za największy rosyjskojęzyczny hit duetu, opowiada o konflikcie pokoleń. W teledysku do „Nas nie dogoniat” Lena i Julia kradną cysternę (KRAZ 258) i uciekają przejeżdżając przez Syberię. W klipie wystąpił także ówczesny menedżer grupy Iwan Szapowałow, który zagrał robotnika potrąconego przez pędzącą ciężarówkę.
Premiera w Polsce.
Premiera singla i równocześnie debiut zespołu w Polsce odbyły się w 2001 roku, mimo że „Nas nie dogoniat” jest drugim singlem w dyskografii t.A.T.u. Dopiero później na polskim rynku pojawił się premierowy singel Ja soszła s uma.

</doc>
<doc id="541676" url="https://pl.wikipedia.org/wiki?curid=541676" title="Irelach">
Irelach

Irelach (ros. Ирелях) – rzeka w Rosji (Jakucja); lewy dopływ rzeki Oczczuguj-Botuobuja. Długość 112 km; powierzchnia dorzecza 829 km²; średni roczny przepływ koło Mirnego 2 m³/s, maksymalny 135 m³/s.
Płynie we wschodniej części Wyżyny Środkowosyberyjskiej; zamarza od października do maja. W dorzeczu bogate złoża diamentów. 
Na rzece kilka zapór; główne miejscowości: Mirny, Ałmaznyj.

</doc>
<doc id="541679" url="https://pl.wikipedia.org/wiki?curid=541679" title="Starganiec">
Starganiec

Starganiec − zbiornik wodny oraz ośrodek wypoczynkowy znajdujący się w granicy administracyjnej miasta Mikołów, obok granicy z Katowicami.
W latach PRL-u przy stawie „Starganiec” Huta Baildon utworzyła ośrodek wodno-rekreacyjny dla swoich pracowników. Obecnie ośrodek nie należy już do huty. Starganiec leży w otulinie leśnego pasa ochronnego GOP (Lasy Panewnickie). Przez ośrodek przechodzą szlaki: Bohaterów Wieży Spadochronowej, Żwakowski oraz Dwudziestopięciolecia PTTK. Znajdowała się tu także plaża nudystów.
Do ośrodka można dojechać samochodem − drogą krajową nr 81 lub autobusami nr 29, 45, 653, 937 (dla wspomnianych linii − należy wysiąść na przystanku koło zajazdu „Gościniec Śląski”), 657 (należy wysiąść na ostatnim przystanku przy ul. Owsianej).

</doc>
<doc id="541682" url="https://pl.wikipedia.org/wiki?curid=541682" title="Strefa zwrotnikowa">
Strefa zwrotnikowa



</doc>
<doc id="541683" url="https://pl.wikipedia.org/wiki?curid=541683" title="Kara ograniczenia wolności (Kodeks wykroczeń)">
Kara ograniczenia wolności (Kodeks wykroczeń)

Kara ograniczenia wolności – jedna z kar określonych przez przepisy polskiego kodeksu wykroczeń.
Kodeks wykroczeń w art. 20 przewiduje inny wymiar kary ograniczenia wolności, niż kodeks karny. Kara ograniczenia wolności trwa 1 miesiąc. W czasie odbywania kary ograniczenia wolności ukarany nie może bez zgody sądu zmieniać miejsca stałego pobytu, jest obowiązany do wykonywania nieodpłatnej kontrolowanej pracy na cele społeczne oraz ma obowiązek udzielania wyjaśnień dotyczących przebiegu odbywania kary.
Wymiar pracy wynosi od 20 do 40 godzin. Zamiast pracy nieodpłatnej można orzec potrącenie od 10 do 25% wynagrodzenia za pracę na rzecz Skarbu Państwa albo na cel społeczny wskazany przez organ orzekający; w okresie odbywania kary ukarany nie może rozwiązać bez zgody sądu stosunku pracy (art. 21).
Wymierzając karę ograniczenia wolności, organ orzekający może zobowiązać ukaranego do:
1) naprawienia w całości albo w części szkody wyrządzonej wykroczeniem;
2) przeproszenia pokrzywdzonego (art. 22).
W razie uchylania się od odbywania kary sąd zarządza wykonanie zastępczej kary aresztu w wymiarze odpowiadającym karze ograniczenia wolności pozostałej do wykonania, przyjmując, że jeden dzień zastępczej kary aresztu jest równoważny dwóm dniom kary ograniczenia wolności. Na postanowienie w przedmiocie zarządzenia wykonania zastępczej kary aresztu przysługuje zażalenie (art. 23).
Wykonywanie kary ograniczenia wolności normuje Kodeks karny wykonawczy (rozdział IX, art. 53 – 66). Wykonanie kary ma na celu wzbudzenie w skazanym woli kształtowania jego społecznie pożądanych postaw, w szczególności poczucia odpowiedzialności oraz potrzeby przestrzegania porządku prawnego. Skazany ma obowiązek sumiennie wykonywać ciążące na nim obowiązki, a w miejscu pracy lub pobytu przestrzegać ustalonych zasad zachowania, porządku i dyscypliny (art. 53). Kara wykonywana jest w miejscu stałego pobytu lub zatrudnienia skazanego albo w niewielkiej odległości od tego miejsca, chyba że ważne względy przemawiają za wykonaniem kary w innym miejscu (art. 54). Nadzór nad wykonywaniem kary oraz orzekanie w sprawach dotyczących jej wykonania należą do sądu rejonowego, w którego okręgu kara jest lub ma być wykonywana. Czynności związane z organizowaniem i kontrolowaniem wykonywania kary oraz obowiązków nałożonych na skazanego odbywającego ją wykonuje kurator sądowy (art. 55). Sąd i kurator mogą w każdym czasie żądać od skazanego wyjaśnień dotyczących przebiegu odbywania kary i w tym celu wzywać go do osobistego stawiennictwa (art. 60).
Do czasu zmian wprowadzonych przez ustawę z 28 sierpnia 1998 r. kara ograniczenia wolności mogła być orzekana w wymiarze od 1 do 3 miesięcy, a wymiar pracy wynosił od 20 do 50 godzin na miesiąc, zatem ogółem od 20 do 150 godzin.

</doc>
<doc id="541684" url="https://pl.wikipedia.org/wiki?curid=541684" title="Ja soszła s uma">
Ja soszła s uma

Ja soszła s uma (, „Zwariowałam”) – utwór rosyjskiego duetu pop-rockowego t.A.T.u. napisany przez Jelenę Kipier i Walerija Polijenko, a wyprodukowany przez Iwana Szapowałowa oraz Siergieja Gałojana, z debiutanckiego albumu grupy "200 po wstriecznoj" (2001). Utwór został wydany jako pierwszy singiel zespołu 19 grudnia 2000 roku. Wcześniej, we wrześniu tego samego roku został wysłany do rosyjskich stacji radiowych, a miesiąc później – w październiku – swoją premierę na kanale MTV Rossija miał stworzony do piosenki teledysk. Singiel odniósł potężny sukces na listach przebojów – znalazł się na szczytach notowań najważniejszych rosyjskich radiostacji, takich jak Russkoje Radio, Dynamit, HIT-Fm, Europe Plus czy notowania MTV Rossija, do dziś został odtworzony w rosyjskim radiu ponad 2 mln razy, a jego oficjalna sprzedaż wynosi 50 tysięcy egzemplarzy, co i tak jest bardzo dobrym wynikiem biorąc pod uwagę skalę piractwa w Rosji (szacuje się, że liczba sprzedanych nielegalnych kopii wynosi 200 tys.). Utwór odniósł także duże sukcesy poza ojczyzną wokalistek – m.in. w Polsce czy Bułgarii, gdzie swoją premierę miał pod koniec 2001 roku. Piosenka w dużym stopniu zawdzięcza sukces swojemu kontrowersyjnemu teledyskowi, w którym pokazano namiętnie całujące się w strugach deszczu i śniegu nastoletnie, ubrane w katolickie mundurki wokalistki. Obmyślony przez menadżera grupy (Iwana Szapowałowa) wizerunek zespołu – nastoletnich lesbijek – w dużym stopniu przyczynił się do rozpoznawalności grupy i jej promocji. W 2002 roku światło dzienne ujrzała anglojęzyczna wersja utworu pt. „All the Things She Said”.
Tło.
W latach 1994–1997 Jelena Katina stawiała swoje pierwsze muzyczne kroki w dziecięcym zespole popowym Avenue. W 1997 roku wraz z Juliją Wołkową (z którą przyjaźniła się od dzieciństwa) przeszła do formacji Nieposiedy (pol. "Wiercipięty"). W 1998 roku Julia została usunięta z grupy, wskutek rzekomo złego zachowania, tj. palenia papierosów, picia alkoholu i kłótni z pozostałymi członkami grupy. Lena odeszła z zespołu w 1999. W tym samym roku psycholog dziecięcy Iwan Szapowałow oraz jego partnerzy biznesowi i przyjaciele – Aleksander Wojtyńskij i Boris Rienskij planowali stworzyć projekt muzyczny w Rosji. W maju w Moskwie odbyły się przesłuchania, w których wzięły udział m.in. Julia i Lena, która zaśpiewała „It Must Have Been Love” szwedzkiego zespołu Roxette, zadziwiając wszystkich swoimi zdolnościami wokalnymi. Pod koniec przesłuchania Iwan i Aleksander zawęzili liczbę poszukiwanych osób do dziesięciu, aż w końcu wybrali Lenę i Julię. Iwan spędzał cały czas z Julią, Aleksander z Leną. Koniec końców obaj stwierdzili, że rozpoczną pracę z Leną. Po krótkim czasie Iwan stwierdził jednak, że do projektu musi zostać dodana inna osoba, która byłaby przeciwieństwem Leny.
Po ostatecznym zrezygnowaniu z pomysłu realizowania kompozycji przez jedną wokalistkę, pod koniec 1999 roku do projektu dołączyła odrzucona wcześniej Wołkowa. Szapowałow widząc jak bardzo dziewczyny są zaprzyjaźnione, postanowił to wykorzystać nadając grupie lesbijski wizerunek, wskutek czego z projektu wycofał się Wojtyńskij. Uznał pomysł za zbyt niemoralny i nie chciał mieć z nim nic wspólnego. Duetowi nadano nazwę "Тату", która jest skróconą formą rosyjskiej frazy „Э та девочка любит ту девочку” (pol. "Ta dziewczyna kocha tę dziewczynę"). Przez kolejny rok Katina i Wołkowa nagrywały utwory na swój pierwszy album. Jego współautorką została Elena Kiper, z którą Szapowałow podpisał umowę po zrezygnowaniu Wojtyńskijego z pracy nad projektem. Oprócz Kiper do współpracy zaproszony został również Walerij Polijenko i Siergiej Gałojan.
Lista utworów.
Rosyjski maxi singiel CD
Rosyjski maxi singiel kasetowy
Polski singiel promocyjny CD

</doc>
<doc id="541690" url="https://pl.wikipedia.org/wiki?curid=541690" title="Nagrody Naukowe Tygodnika „Polityka”">
Nagrody Naukowe Tygodnika „Polityka”

Nagrody Naukowe „Polityki (dawniej: Stypendia Fundacji Tygodnika „Polityka”) – stypendia dla młodych naukowców przyznawane przez „Politykę” w ramach akcji „Zostańcie z nami” przez Fundację Tygodnika „Polityka”. Akcja tygodnika rozpoczęła się raportem „Desperados czyli z życia młodego naukowca”, opublikowanym w nr 10 tygodnika z 2001 roku, po którym nastąpiła seria artykułów opisujących niepokojąco trudną sytuację młodych i zdolnych polskich naukowców. Stypendia przyznawane są od 2001 roku. Od 2011 roku stypendia noszą nazwę "Nagród Naukowych" i wprowadzone jest rozróżnienie na laureatów i finalistów stypendium. 
Wykłady inauguracyjne wygłaszali m.in. Barbara Kudrycka, Michał Kleiber, Barbara Skarga, Piotr Sztompka, Zygmunt Bauman, Anthony Giddens, Tomasz Szlendak, Dariusz Jemielniak.
Skład jury „Zostańcie z nami!”.
Wnioski ocenia jury – w osobach profesorów legitymujących się wybitnym dorobkiem w dziedzinach, w których prowadzą lub zamierzają rozpocząć prowadzenie prac badawczych osoby wnioskujące o przyznanie stypendium. Skład jury ulega niewielkim zmianom z roku na rok. W 2008 roku miało następujący skład:
Alina Brodzka-Wald – literaturoznawstwo, Ewa Bartnik – biologia, Katarzyna Chałasińska-Macukow – fizyka, Maria Skoczek – geografia, Dorota Szwarcman – muzykologia, Barbara Markiewicz – filozofia, Henryk Domański – socjologia, Adam Frączek – psychologia i pedagogika, Bogumił Jeziorski – chemia, Michał Kleiber – nauki techniczne, Janusz Kramarek – sztuki piękne, archeologia, Jan Madey – matematyka, informatyka, Zdzisław Pietrasik – filmoznawstwo, sztuki piękne, Aleksander Sieroń – medycyna, Tomasz Szapiro – ekonomia zarządzanie, Adam Szostkiewicz – teologia, religioznawstwo, Wiesław Władyka – historia, nauki polityczne, medioznawstwo, Tomasz Giaro – nauki prawne.

</doc>
<doc id="541693" url="https://pl.wikipedia.org/wiki?curid=541693" title="Zespół Wermera">
Zespół Wermera



</doc>
<doc id="541694" url="https://pl.wikipedia.org/wiki?curid=541694" title="Zespół Sipple'a">
Zespół Sipple'a



</doc>
<doc id="541695" url="https://pl.wikipedia.org/wiki?curid=541695" title="Zespół Gorlina">
Zespół Gorlina



</doc>
<doc id="541696" url="https://pl.wikipedia.org/wiki?curid=541696" title="Flaga Krymu">
Flaga Krymu



</doc>
<doc id="541698" url="https://pl.wikipedia.org/wiki?curid=541698" title="Rdzeń ferrytowy">
Rdzeń ferrytowy

Rdzeń ferrytowy – magnetyczny element indukcyjny wykonany z materiałów ferrytowych. Wykazuje duży opór elektryczny i małą indukcję nasycenia (200–600 mT).
Kształty rdzeni.
Przykładowe oznaczenie rdzenia: "M-42/29/F1001", gdzie 

</doc>
<doc id="541699" url="https://pl.wikipedia.org/wiki?curid=541699" title="Przewlekłe zapalenie zatok przynosowych">
Przewlekłe zapalenie zatok przynosowych



</doc>
<doc id="541700" url="https://pl.wikipedia.org/wiki?curid=541700" title="Śpiączka wątrobowa">
Śpiączka wątrobowa



</doc>
<doc id="541701" url="https://pl.wikipedia.org/wiki?curid=541701" title="Dom Akademicki „Ołówek” we Wrocławiu">
Dom Akademicki „Ołówek” we Wrocławiu

Akademik Ołówek – budynek należący do Uniwersytetu Wrocławskiego. Znajduje się na pl. Grunwaldzkim 30 we Wrocławiu.
Budynek mierzy 70 metrów wysokości i liczy 19 kondygnacji. W budynku mieści się 236 pokoi. W samym akademiku znajduje się klub, bufet, miejsce do nauki i sala TV. Dom został zbudowany wraz z sąsiadującą Kredką i podobnie jak ona jest akademikiem koedukacyjnym.
Architektem budynku był profesor Politechniki Wrocławskiej Marian Barski.

</doc>
<doc id="541702" url="https://pl.wikipedia.org/wiki?curid=541702" title="Scleritis">
Scleritis



</doc>
<doc id="541705" url="https://pl.wikipedia.org/wiki?curid=541705" title="Efekt halo (fotografia)">
Efekt halo (fotografia)



</doc>
<doc id="541707" url="https://pl.wikipedia.org/wiki?curid=541707" title="Driller Killer">
Driller Killer

Driller Killer - Szwedzki Zespół Crust Punk założony w 1993.

</doc>
<doc id="541709" url="https://pl.wikipedia.org/wiki?curid=541709" title="Ślepotka">
Ślepotka

Ślepotka, w powszechnym użyciu także nazwa Ślepiotka – potok w południowej Polsce, w województwie śląskim. Bierze swój początek w Katowicach, w lesie na granicy Ochojca i Murcek. 
Płynie przez Ochojec (w tym przez rezerwat przyrody Ochojec), Ligotę oraz Panewniki. W zachodniej części Panewnik, tuż przy granicy z dzielnicą Rudy Śląskiej – Kochłowicami wpada do Kłodnicy. Długość Ślepotki wynosi 8 km, powierzchnia dorzecza wynosi 14 km².
Jeszcze na początku XX wieku nad Ślepotką działały młyny wodne. W sumie na rzece o 8 kilometrowej długości działały 3 takie młyny. Dziś po ostatnim – młynie Kluczków pozostały jedynie ruiny.
W latach 60. i 80. XX wieku potok uregulowano, wykładając koryto betonowymi płytami. Tłumaczono to koniecznością zapobieżenia powodziom. W efekcie zdewastowano naturalne koryto, które w kilku miejscach przesunięto o kilkanaście metrów.
Potok został silnie zanieczyszczony przez ścieki, nielegalnie spuszczane przez mieszkańców okolicznych dzielnic, a także przez substancje ropopochodne, które spływały z ulic biegnących nad Ślepotką. Z tych powodów w potoku nie ma innych mieszkańców poza pijawkami, skąposzczetami i żabami. Obecnie sytuacja poprawia się, dzięki rozbudowie sieci kanalizacyjnej w Katowicach.
Mimo to w górnym biegu potoku i w pobliżu jego ujścia można zaobserwować bogate formy roślinne, m.in. łęgi, lasy olsowe i torfowiska. W dolinie Ślepotki można napotkać szereg chronionych gatunków roślin i zwierząt.
Najcenniejsze przyrodniczo są endemiczne stanowiska liczydła górskiego – typowo górskiej rośliny, która dzięki nietypowemu mikroklimatowi doliny, przetrwała w jej górnej części. W lesie między Ochojcem a Murckami, gdzie obok liczydła i innych roślin górskich występuje także chroniona ciemiężyca zielona czy kruszyna pospolita utworzono w 1982 r. rezerwat przyrody Ochojec.
Według planów władz Katowic Ślepotka ma być ciągle rewitalizowana, odtwarzane mają być jej meandry i starorzecza, mają też powstać kaskady, co pozwoli w przyszłości na nowo zarybić Ślepotkę. W roku 2010, w ramach realizowanego ze środków UE projektu REURIS, zrewitalizowano fragment Ślepotki w dzielnicy Ochojec w rejonie ulicy gen. Zygmunta Waltera-Jankego.
Głównym problemem jest w tej chwili błyskawiczna ekspansja niecierpka balsamicznego, zawleczonej z Azji rośliny (uprawianej w Polsce jako ozdobny kwiat rabatowy), który rozprzestrzenia się wzdłuż koryta potoku i zagłusza rosnące tam rośliny.

</doc>
<doc id="541711" url="https://pl.wikipedia.org/wiki?curid=541711" title="Most średnicowy">
Most średnicowy



</doc>
<doc id="541713" url="https://pl.wikipedia.org/wiki?curid=541713" title="Niedokrwistość aplastyczna">
Niedokrwistość aplastyczna

Niedokrwistość aplastyczna, aplazja szpiku, anemia aplastyczna, AA (łac. "anaemia aplastica") – stan niewydolności szpiku kostnego, wskutek jego hipoplazji lub aplazji, prowadzący do pancytopenii, czyli obniżenia liczby wszystkich rodzajów komórek krwi (erytrocytów, leukocytów i trombocytów).
Występuje z częstością 1–2/1 000 000 osób/rok w krajach zachodnich, a w Japonii, południowo-wschodniej Azji i Chinach częściej. Może pojawić się w każdym wieku, ale największa zachorowalność występuje między 15 a 25 oraz po 60 roku życia, z przewagą u mężczyzn.
Pierwszy opis tej choroby pochodzi z roku 1888 i został podany przez Ehrlicha.
Na niedokrwistość aplastyczną zmarła m.in. Maria Skłodowska-Curie.
Etiologia.
U źródeł choroby leży zaburzenie dotyczące komórek macierzystych krwi, prowadzące do zahamowania dzielenia i różnicowania się komórek. Nabyte niedokrwistości aplastyczne są wynikiem reakcji autoimmunologicznej przeciwko tym komórkom, zależnej od aktywacji limfocytów T i zwiększenia produkcji cytokin hamujących hematopoezę oraz pobudzeniem zjawiska apoptozy. W zależności od mechanizmu wyróżnia się następujące postacie AA:
Objawy chorobowe.
Objawy chorobowe zależą od współistnienia i przeplatania się objawów zaburzonej hematopoezy: niedokrwistości (zależnej od uszkodzenia szlaku rozwoju czerwonokrwinkowego), skłonności do zakażeń (zależnych od uszkodzenia powstawania neutrofilów) oraz skazy krwotocznej (zależnej od uszkodzenia powstawania płytek krwi).
Rozróżnia się 3 stopnie ciężkości AA w zależności od spadku liczby komórek (tak zwanej "cytopenii") we krwi obwodowej:
Rozpoznanie.
Rozpoznanie opiera się na stwierdzeniu przynajmniej 2 z 3 objawów: neutropenii, małopłytkowości i retikulocytopenii. Zakres norm podano powyżej. Oprócz opisywanych powyżej zmian widocznych we krwi obwodowej, wykonuje się punkcję szpiku, która wykazuje zmniejszenie liczby komórek krwiotwórczych poniżej 30%, dużą ilość tkanki tłuszczowej, zmniejszenie liczby megakariocytów. W obrazie trepanobiopsji występują nieliczne pola zawierające komórki.
Choroba wymaga różnicowania z następującymi jednostkami chorobowymi:
Leczenie.
Choroba przebiega jako postać ostra i przewlekła. Postacie ostre, w przypadku braku leczenia lub jego nieskuteczności, doprowadzają do zgonu w ciągu 6–12 miesięcy. Postacie przewlekłe przebiegają powoli i opisywane są przypadki samoistnej poprawy. Ciężkość przebiegu zależy od stopnia cytopenii.
Najczęstszą przyczyną śmierci w przebiegu AA są sepsa (zakażenie) bakteryjna lub grzybicza.
Leczenie przyczynowe:
Leczenie uzupełniające:

</doc>
<doc id="541720" url="https://pl.wikipedia.org/wiki?curid=541720" title="Intel Core">
Intel Core

Intel® Core™ – nazwa serii procesorów firmy Intel znanych wcześniej pod nazwą kodową Yonah (transliteracja z hebrajskiego Jonasz - יונה) wprowadzona na rynek 5 stycznia 2006. Seria „Core” zastępuje rodzinę procesorów Pentium M opartą na tej samej mikrotechnologii.
Yonah.
Yonah to nazwa kodowa pierwszej generacji, przeznaczonych do notebooków, procesorów Intela wykonanych w technologii 65 nm, bazujących na architekturze Pentium M Banias/Dothan, wzbogaconej o obsługę technologii La Grande, XD-bit, Vanderpool (nie wszystkie modele) oraz instrukcji SSE3. W jądrze Yonah usprawnione zostało wykonywanie instrukcji SSE oraz SSE2.
Oparty na technologii Yonah, procesor Intel Core Duo, był pierwszym układem dwurdzeniowym zużywającym mniej niż 25 watów. Był również pierwszym procesorem zgodnym z listą instrukcji x86 montowanym w komputerach firmy Apple.
Występuje on w dwóch wersjach:
Architektura komputera.
Core Duo to rodzina procesorów 32-bitowych. Procesory te zawierają 151 milionów tranzystorów, wliczając w to 2 MB cache L2. W Core Duo zastosowano 12-fazowy potok wykonawczy, co pozwoliło na osiągnięcie maksymalnej częstotliwości taktowania 2,33-2,5 GHz. Dostęp do pamięci cache L2 za pomocą wspólnego kontrolera przyspiesza procedury zachowania spójności pamięci cache, jednak wydłuża opóźnienia w dostępie do niej (z 10 cykli w Pentium M do 14 w Core).
Core, pomimo tego, iż używał podstawki Socket M, tej samej, której używały procesory Pentium M, nie był obsługiwany przez starsze chipsety. Chipsety, które obsługiwały procesory Intel Core: 945GM, 945PM, 945GT, 965GM, 965PM, oraz 965GT.
Szyna systemowa taktowana była standardowo częstotliwością 667 MHz (166 MHz Quad Pumped Bus).

</doc>
<doc id="541733" url="https://pl.wikipedia.org/wiki?curid=541733" title="Campagnolo">
Campagnolo

Campagnolo – włoski producent części rowerowych. Główny zakład mieści się we Włoszech, w mieście Vicenza. Komponenty są ułożone w grupy sprzętowe, na które się składają prawie wszystkie części rowerowe.
Sztandarową grupą komponentów jest Super Record, Record, Chorus, Athena, które reprezentują niedawną zmianę na 11 rzędowy napęd. Grupy Chorus i Record są nieco droższe od ich odpowiedników, Ultegra i Dura-Ace, firmy Shimano.
Założona przez Tullio Campagnolo firma zaczęła produkcję w 1933 w małym sklepie w Vincenzie. Założyciel był "wschodzącą gwiazdą" kolarstwa we Włoszech, w latach 20. XX w. wprowadził wiele innowacyjnych pomysłów w świat części rowerowych. Niektóre z nich później stały się podstawowymi elementami roweru jak szybkozamykacz dla kół, przerzutki i opatentowany "bieg rod" do zmieniania biegów, który stał się zalążkiem dla tylnej przerzutki. Gino Bartali zrobił na zawodnikach ogromne wrażenie, kiedy wygrał górskie wyścigi, używając systemu przerzutek Campagnolo.
Pomimo opóźnienia w innowacjach takich jak rozwój indeksowanych przełożeń oraz klamkomanetek w latach 80., Campagnolo przedstawił system przełożeń Ergopower, który nadal jest produkowany i używany. Campagnolo udostępnia części zamienne do swoich produktów, przez co w razie awarii sprzętu można bez problemu wymienić niedziałającą część. Produkty Campagnolo zawsze były cenione za swój potencjał do odbudowy. Wiele starych części jest ciągle w użyciu.
W późnych latach 90. i w początku XXI w. Campagnolo zaczyna używać karbonowych części w swoich grupach i rozwija swoje zestawy kół. W 2004 Campagnolo zaprezentowało kompaktową korbę, która posiadała przednie tarcze o mniejszej liczbie zębów, co pozwalało na używanie bardziej miękkich przełożeń przy tej samej konfiguracji kasety. Campagnolo obecnie rozwija systemy elektronicznej zmiany biegów.
Aktualnie Campagnolo skupia się wyłącznie na kolarstwie szosowym i torowym. Główny konkurent włoskiej firmy, japońskie Shimano, produkuje części szosowe, torowe i górskie. Campagnolo sponsoruje wiele czołowych kolarskich drużyn w UCI ProTour, takich jak Caisse d'Epargne-Illes Balears, Cofidis, Lampre-Fondital, Saunier Duval-Prodir i Liberty Seguros-Würth. Campagnolo jest często wiązane ze zwycięstwami Eddiego Merckxa, który był w ścisłych stosunkach z Tullio Campagnolo i używał części Campagnolo prawie przez całą zawodową karierę.
Campagnolo jest także znane jako producent aluminiowych kół samochodowych dla egzotycznych modeli aut, wysokiej jakości otwieraczy do butelek wina oraz odzieży narciarskiej.
Obecne produkty.
Lista grup osprzętu Campagnolo 2008:
W grupie 2007, korby Record i Chorus Ultra Torque są dostępne tylko z karbonu, a korby Centaur Ultra Torque z aluminium.
Wszystkie komponenty z grup 2007, włączając w to najtańszą i najmniej profesjonalną grupę Xenon są teraz 10-biegowe. Grupy Centaur, Veloce, Mirage i Xenon są teraz wyposażone w nowy mechanizm pod nazwą "Escape", pozwalający na zrzucanie jednorazowo 1, 2 lub 3 tylnych zębatek oraz wrzucanie jednej zębatki. Klamkomanetki Centaur mają już elementy karbonowe, co dotychczas było zarezerwowane tylko dla wyższych grup. Dodatkowo tylna przerzutka Centaur została także wyposażana w karbonowe elementy. Xenon będzie dostępny tylko w wersji z kompaktową korbą. Wprowadzono też nowe trzyrzędowe grupy sprzętowe: Comp Triple, Race Triple i Champ Triple.
10-biegowe części Campagnolo generalnie są kompatybilne ze starszymi 9-biegowymi częściami; np. manetki Chorus mogą współpracować z tylną przerzutką Veloce. Wyjątkami są korbowody oraz suporty. Korbowody Record i Chorus mogą być tylko użyte z odpowiednimi suportami. Korbowody i suporty Centaur, Veloce, Mirage i Xenon są ze sobą kompatybilne.
Campagnolo także produkuje koła rowerowe.
Dodatkowo, Fulcrum Wheels jest firmą należącą do Campagnolo, która produkuje koła zgodne z systemami kaset zarówno Campagnolo jak i Shimano.
ErgoBrain jest licznikiem rowerowym kompatybilnym z klamkomanetkami Ergo. Wyświetla kadencję, aktualne przełożenie oraz ma zwykłe funkcje licznika.

</doc>
<doc id="541736" url="https://pl.wikipedia.org/wiki?curid=541736" title="Tullio Campagnolo">
Tullio Campagnolo

Tullio Campagnolo (ur. 26 sierpnia 1901 w Vicenzy, zm. 3 lutego 1983) – włoski wynalazca, przedsiębiorca oraz kolarz. Opatentował zacisk mimośrodowy (szybkozamykacz), stosowany m.in. w piastach i obejmach podsiodłowych. Stworzył firmę Campagnolo zajmującą się produkcją części rowerowych.

</doc>
<doc id="541738" url="https://pl.wikipedia.org/wiki?curid=541738" title="Beksza">
Beksza

Beksza – kolonia wsi Gierałtowice w Polsce położona w województwie śląskim, w powiecie gliwickim, w gminie Gierałtowice.
Przysiółek założony w XVIII wieku prawdopodobnie jako folwark, należał do rodu Bekschów, stąd nazwa. Do 1990 roku część Ornontowic. Po utworzeniu gminy Ornontowice w 1991 roku ze względu na położenie przydzielony administracyjnie do Gierałtowic oraz do katolickiej administracji kościelnej parafii w Gierałtowicach.

</doc>
<doc id="541739" url="https://pl.wikipedia.org/wiki?curid=541739" title="Kolonia Graniczna">
Kolonia Graniczna

Kolonia Graniczna – przysiółek w Polsce położony w województwie śląskim, w powiecie mikołowskim, w gminie Ornontowice.
W latach 1975–1998 miejscowość administracyjnie należała do województwa katowickiego.

</doc>
<doc id="541745" url="https://pl.wikipedia.org/wiki?curid=541745" title="Świerczyniec (województwo śląskie)">
Świerczyniec (województwo śląskie)

Świerczyniec (niem. "Tannendorf") – wieś w Polsce położona w województwie śląskim, w powiecie bieruńsko-lędzińskim, w gminie Bojszowy.
W latach 1973–77 w gminie Bojszowy (obejmującej 7 sołectw: Bojszowy, Jankowice, Jedlina, Międzyrzecze, Nowe Bojszowy, Studzienice i Świerczyniec). W latach 1977–91 dzielnica Tychów. Od 2 kwietnia 1991 ponownie w reaktywowanej gminie Bojszowy (nie obejmującej już Jankowic i Studzienic).
W latach 1975–1998 miejscowość administracyjnie należała do województwa katowickiego.
Nazwa.
Nazwa wsi wywodzi się od polskiej nazwy drzewa – "świerk". Niemiecki geograf oraz językoznawca Heinrich Adamy zaliczył ją do grupy miejscowości, których nazwy wywodzą się "von swierk = Fichte (pinus abies)". W swoim dziele o nazwach miejscowych na Śląsku wydanym w 1888 roku we Wrocławiu wymienia on nazwę wsi w formie "Swierczynice" podając jej znaczenie "Fichtendorf" – "wieś świerków, świerkowa wieś". Niemcy zgermanizowali nazwę na "Swierzynietz" w wyniku czego utraciła ona swoje pierwotne znaczenie.

</doc>
<doc id="541752" url="https://pl.wikipedia.org/wiki?curid=541752" title="Naczelny Prokurator Wojskowy">
Naczelny Prokurator Wojskowy



</doc>
<doc id="541758" url="https://pl.wikipedia.org/wiki?curid=541758" title="Nierównowagowe symulacje klimatu">
Nierównowagowe symulacje klimatu

Nierównowagowe symulacje klimatu (ang. transient climate simulation) – symulacje zachowania atmosfery lub oceanu dla określonego czasu za pomocą modelu ogólnej cyrkulacji. W takich symulacjach zmienia się koncentrację gazów cieplarnianych w sposób ciągły starając się przybliżyć jak najbardziej realistycznie sytuację (np koncentracje gazów cieplarnianych w danym roku). Obecnie (2006) zazwyczaj modeluje się okres 1850-2100. Tego typu obliczenia numeryczne trzeba skontrastować z tzw. równowagowymi symulacjami klimatu.

</doc>
<doc id="541761" url="https://pl.wikipedia.org/wiki?curid=541761" title="Metody przedstawiania rzeźby terenu na mapach">
Metody przedstawiania rzeźby terenu na mapach

Metody przedstawiania rzeźby terenu na mapach - grupa metod kartograficznych służąca do przedstawiania ukształtowania pionowego powierzchni Ziemi na mapach (głównie ogólnogeograficznych).
Wraz z rozwojem kartografii rzeźbę terenu przedstawiano metodami:
Powstało również wiele innych metod przedstawiania rzeźby, lecz nie znalazły one szerszego zastosowania (np. metoda Raisza, metoda Tanaki)
Praktycznie wszystkie metody są stosowane do dzisiaj, choć niektóre z nich niezmiernie rzadko (np. kopczyki czy kreskowanie stosowane są na mapach mających nawiązywać grafiką do map dawnych). Na współczesnych mapach często również łączy się metody, np. hipsometryczną z cieniowaniem.

</doc>
<doc id="541764" url="https://pl.wikipedia.org/wiki?curid=541764" title="Luitzen Brouwer">
Luitzen Brouwer



</doc>
<doc id="541768" url="https://pl.wikipedia.org/wiki?curid=541768" title="Rezerwat przyrody Taboły">
Rezerwat przyrody Taboły

Rezerwat przyrody „Taboły” – leśny rezerwat przyrody położony na terenie gminy Czarna Białostocka w województwie podlaskim. Leży w granicach Parku Krajobrazowego Puszczy Knyszyńskiej.
Rezerwat powołany został rozporządzeniem nr 27/99 Wojewody Podlaskiego z 10 sierpnia 1999 roku (Dz. Urz. Woj. Podl. Nr 26, poz. 410).
Celem ochrony rezerwatu jest zachowanie boru świerkowego torfowcowego oraz lasu brzozowo-sosnowego z licznymi gatunkami roślin rzadkich i chronionych. Rezerwat położony jest w północnej części Puszczy Knyszyńskiej.

</doc>
<doc id="541769" url="https://pl.wikipedia.org/wiki?curid=541769" title="Rezerwat przyrody Tobolinka">
Rezerwat przyrody Tobolinka

Rezerwat przyrody Tobolinka – rezerwat przyrody położony na terenie gminy Giby w województwie podlaskim.
Obszar rezerwatu podlega ochronie ścisłej.

</doc>
<doc id="541770" url="https://pl.wikipedia.org/wiki?curid=541770" title="Rezerwat przyrody Wielki Dział">
Rezerwat przyrody Wielki Dział

Rezerwat przyrody Wielki Dział – leśny rezerwat przyrody położony na terenie gminy Łomża, w powiecie łomżyńskim, w województwie podlaskim. Leży w granicach Łomżyńskiego Parku Krajobrazowego Doliny Narwi. Obejmuje obszar gruntów stanowiących własność Skarbu Państwa, będących w zarządzie Nadleśnictwa Łomża.
Został utworzony w 1990 roku na powierzchni 120,07 ha. W 2016 roku powiększono go do 174,58 ha.
Przedmiotem ochrony jest największy w dolinie Narwi kompleks lasów łęgowych naturalnego pochodzenia z licznymi drzewami pomnikowymi.
Rezerwat jest ostoją dla wielu gatunków zwierząt, m.in. żurawia, bociana czarnego, orlika krzykliwego, bielika, łosia, wilka, jelenia.
Obszar rezerwatu podlega ochronie ścisłej. Nadzór nad rezerwatem sprawuje Regionalny Dyrektor Ochrony Środowiska w Białymstoku.

</doc>
<doc id="541771" url="https://pl.wikipedia.org/wiki?curid=541771" title="Rezerwat przyrody Wielki Las (województwo podlaskie)">
Rezerwat przyrody Wielki Las (województwo podlaskie)

Rezerwat przyrody „Wielki Las” – rezerwat przyrody położony na terenie gminy Knyszyn w województwie podlaskim. Leży w granicach Parku Krajobrazowego Puszczy Knyszyńskiej.

</doc>
<doc id="541772" url="https://pl.wikipedia.org/wiki?curid=541772" title="Rezerwat przyrody Woronicza">
Rezerwat przyrody Woronicza

Rezerwat przyrody „Woronicza” – leśny rezerwat przyrody położony na terenie gminy Szudziałowo i częściowo gminy Supraśl w województwie podlaskim. Rezerwat jest położony w północno-wschodniej części Puszczy Knyszyńskiej, w granicach Parku Krajobrazowego Puszczy Knyszyńskiej.
W chwili powołania rezerwat zajmował powierzchnię 133,80 ha, obecnie jest to 139,06 ha. 
Przedmiotem ochrony jest zachowanie w naturalnym stanie doliny strumienia Woronicza ze strefą źródliskową i rozległym torfowiskiem niskim.
Flora.
Występują m.in.:

</doc>
<doc id="541773" url="https://pl.wikipedia.org/wiki?curid=541773" title="Rezerwat przyrody Wysokie Bagno">
Rezerwat przyrody Wysokie Bagno

Rezerwat przyrody Wysokie Bagno – rezerwat przyrody położony na terenie gminy Białowieża w województwie podlaskim. Został utworzony w 1979 roku na powierzchni 78,54 ha (według danych z zarządzającego rezerwatem Nadleśnictwa Białowieża, zajmuje obecnie 77,92 ha). Przedmiotem ochrony rezerwatowej jest fragment Puszczy Białowieskiej obejmujący rozległe torfowisko porośnięte naturalnym borem świerkowym oraz fragment zatorfionej doliny rzeki Narewki ze stanowiskiem bobrów.
Większą część rezerwatu zajmuje borealny bór świerkowy torfowcowy z bogactwem mszaków. Na północnym skraju i we wschodniej części rezerwatu występują niewielkie płaty olsu i łęgu jesionowo-olszowego. Ponadto występuje tu niewielki płat boru mieszanego świerkowo-trzcinnikowego oraz bagienne łąki turzycowe. Z roślin chronionych występują: listera sercowata, storczyk męski, widłak jałowcowaty i wawrzynek wilczełyko.
Teren rezerwatu przecina ścieżka edukacyjna „Krajobrazy Puszczy”, której trasa rozpoczyna się przy siedzibie Nadleśnictwa Białowieża w Białowieży, a kończy przy Ośrodku Edukacji Leśnej „Jagiellońskie”.

</doc>
<doc id="541774" url="https://pl.wikipedia.org/wiki?curid=541774" title="Rezerwat przyrody Wilczy Szlak">
Rezerwat przyrody Wilczy Szlak

Rezerwat przyrody Wilczy Szlak – dawny, częściowy rezerwat przyrody położony na terenie gminy Narewka w województwie podlaskim, od 1996 roku w granicach Białowieskiego Parku Narodowego. Miejsce, w którym leżał rezerwat, nosi nazwę Uroczysko Wilczy Szlak.
Jest to teren równy, z niewielkimi wzniesieniami i zabagnionymi obniżeniami. Wznosi się średnio na 154 m n.p.m. Niedaleko przepływa rzeka Hwoźna.
Na terenie byłego rezerwatu dominują stanowiska grądowe. Występuje także: ols, zbiorowiska borowe i las bagienny. Oprócz dębów znaleźć można też takie drzewa jak: świerk, grab, klon zwyczajny, lipa, topola osika, jesion wyniosły, olsza, brzozy – omszona i brodawkowata, sosna zwyczajna.
Z roślin zielnych rosną tu: czartawa drobna, czyściec błotny i leśny, gwiazdnica gajowa i wielkokwiatowa, jaskier wielki, kokoryczka wielkokwiatowa, konwalijka dwulistna, kosaciec żółty, łuskiewnik różowy, marek szerokolistny, marzanka wonna, pępawa błotna, podagrycznik pospolity, szczawik zajęczy, trzcinnik leśny i lancetowaty, turzyca odległokłosowa i pospolita, widłak jałowcowaty, zawilec gajowy, żabieniec babka wodna, żywiec cebulkowy; w wodach – okrężnica bagienna i rzęsa drobna oraz mchy – tujowiec tamaryszkowaty i widłoząb miotłowy.
Spotykane tu ssaki: jelenie, dziki, sarny, żubry, wilki i rysie (okazjonalnie).
Przez teren, w którym leżał rezerwat, biegnie zielony pieszy szlak turystyczny „Wilczy Szlak” o długości 11,5 km.

</doc>
<doc id="541775" url="https://pl.wikipedia.org/wiki?curid=541775" title="Rezerwat przyrody Czarny Kąt">
Rezerwat przyrody Czarny Kąt

Rezerwat przyrody Czarny Kąt – rezerwat przyrody położony na terenie gminy Zbójna w województwie podlaskim.
Utworzony w 1989 roku na powierzchni 32,97 ha. Rezerwat obejmuje fragment uroczyska Wyk w Nadleśnictwie Nowogród w Puszczy Zielonej.
Przedmiot ochrony: bór brusznicowy i czernicowy, charakterystyczny dla Puszczy Kurpiowskiej.

</doc>
<doc id="541776" url="https://pl.wikipedia.org/wiki?curid=541776" title="Rezerwat przyrody Czechy Orlańskie">
Rezerwat przyrody Czechy Orlańskie

Rezerwat przyrody „Czechy Orlańskie” – rezerwat przyrody położony na terenie gminy Dubicze Cerkiewne w województwie podlaskim, w pobliżu wsi i osady leśnej o takiej samej nazwie.
Na terenie rezerwatu stwierdzono występowanie 108 gatunków roślin – 8 z nich to drzewa, 9 krzewy, 69 zioła, 10 skrzypy, widłaki i paprotniki oraz 12 mszaki. Spośród roślin zielnych najciekawsze są 3 gatunki widłaków, wawrzynek wilczełyko, łyszczec wiechowaty, goździk piaskowy, pomocnik baldaszkowaty, arnika górska i mącznica lekarska.
W drzewostanie rezerwatu przeważa sosna pospolita z domieszką świerku pospolitego, rzadsze są: brzoza brodawkowata, olsza czarna, dąb szypułkowy i grab pospolity.

</doc>
<doc id="541777" url="https://pl.wikipedia.org/wiki?curid=541777" title="Rezerwat przyrody Dębowy Grąd">
Rezerwat przyrody Dębowy Grąd

Rezerwat przyrody Dębowy Grąd – rezerwat przyrody położony na terenie gminy Hajnówka w województwie podlaskim.

</doc>
<doc id="541778" url="https://pl.wikipedia.org/wiki?curid=541778" title="Rezerwat Krajobrazowy Władysława Szafera">
Rezerwat Krajobrazowy Władysława Szafera

Rezerwat Krajobrazowy Władysława Szafera – leśny rezerwat przyrody położony w województwie podlaskim na terenie gmin Hajnówka i Białowieża, po obydwu stronach drogi 689 (Białowieża – Hajnówka) na długości 17 km.
Początki ochrony datowane są na 1921 rok, restytucja w 1969. Powierzchnia rezerwatu według aktu powołującego z 1969 wynosiła 1356,91 ha, obecnie – 1343,91 ha. Początkowo nosił nazwę „Rezerwat Krajobrazowy w Puszczy Białowieskiej”. Obecną nazwę otrzymał w 1989 roku na cześć Władysława Szafera – polskiego botanika.
Przedmiotem ochrony są reprezentujące niemal całą Puszczę zbiorowiska leśne od łęgów i olsów poprzez grądy do borów świerkowych i sosnowych – łącznie 17 różnych zbiorowisk. Zbiorowiska charakteryzują się zróżnicowaną strukturą wiekową i wielkościową drzew, rosną tu liczne drzewa pomnikowe.
Na terenie rezerwatu zlokalizowano 37 kurhanów z X–XIII wieku. Największym wzniesieniem jest Góra Batorego o wysokości 183 m n.p.m.
Przez rezerwat biegnie pieszy, zielony szlak turystyczny.

</doc>
<doc id="541780" url="https://pl.wikipedia.org/wiki?curid=541780" title="Gniewkowo (stacja kolejowa)">
Gniewkowo (stacja kolejowa)

Gniewkowo – stacja kolejowa w Gniewkowie, w województwie kujawsko-pomorskim, w Polsce. Stacja położona jest na linii Poznań – Toruń.
W roku 2017 stacja obsługiwała 50–99 pasażerów na dobę.

</doc>
<doc id="541781" url="https://pl.wikipedia.org/wiki?curid=541781" title="Upadłość">
Upadłość

Upadłość (potocznie bankructwo) – procedura wszczynana w razie niewypłacalności dłużnika, polegająca głównie na wspólnym dochodzeniu roszczeń przez wszystkich jego wierzycieli.
Upadłość w prawie polskim.
Upadłość to tzw. egzekucja uniwersalna prowadzona na rzecz wszystkich wierzycieli dłużnika, ze wszystkich składników jego majątku jednocześnie. Tym właśnie upadłość różni się od egzekucji syngularnej prowadzonej przez niektórych tylko wierzycieli i tylko z poszczególnych składników majątku dłużnika.
Trzecim w systematyce rodzajem egzekucji sądowej (wprowadzonym do procedury cywilnej w 2005 roku) jest egzekucja generalna w trybie art. 10641 i nast. kpc, tj. egzekucja przez zarząd przymusowy. Egzekucja generalna lokuje się niejako pomiędzy dwoma wcześniej wspomnianymi trybami egzekucji i posiada pewne cechy każdej z nich, i tak np. egzekucja generalna obejmuje skutkami zajęcia wszystkie składniki majątku dłużnika tak jak w przypadku egzekucji uniwersalnej, lecz jest prowadzona nie na rzecz wszystkich wierzycieli dłużnika, a jedynie na rzecz poszczególnych wierzycieli egzekwujących, tj. posiadających tytuł wykonawczy, czyli analogicznie jak w przypadku egzekucji syngularnej.
Postępowania upadłościowe umożliwiają także restrukturyzację przedsiębiorstwa dłużnika (np. w drodze układu), a w niektórych porządkach prawnych (w tym także w Polsce) pozwalają pod pewnymi szczególnymi warunkami na zwolnienie dłużnika z reszty długów.
W prawie polskim upadłość to postępowanie przewidziane w ustawie z dnia 28 lutego 2003 r. – Prawo upadłościowe, prowadzone w stosunku do dłużnika (zwanego w ustawie „upadłym”), który stał się niewypłacalny. Wszczęcie postępowania upadłościowego następuje wskutek ogłoszenia upadłości przez sąd.
Dla wszczęcia postępowania upadłościowego wymagana jest zdolność upadłościowa (art. 5-9 pu) oraz niewypłacalność dłużnika (art. 10-12 pu).
Złożenie wniosku o upadłość przedsiębiorca musi zgłosić do sądu rejonowego w terminie do 14 dni od pojawienia się przesłanek wskazujących na konieczność wszczęcia procedury o upadłość. Wniosek może złożyć zarówno dłużnik, jak i wierzyciele.
Zdolność upadłościowa przysługuje co do zasady przedsiębiorcom (art. 5 pu), którymi są osoby fizyczne, osoby prawne i jednostki organizacyjne posiadające zdolność prawną (np. spółki osobowe) prowadzące we własnym imieniu działalność gospodarczą lub zawodową. Od 2009 roku zdolność upadłościową posiadają także osoby fizyczne nieprowadzące działalności gospodarczej – tzw. „upadłość konsumencka”.
Niewypłacalność.
Niewypłacalność w rozumieniu Prawa upadłościowego po nowelizacji z maja 2009 roku – zachodzi jeżeli dłużnik nie wykonuje swoich wymagalnych zobowiązań pieniężnych (art. 11 ust. 1 pu). Wymagalność to stan, w którym wierzyciel ma prawną możność żądania zaspokojenia przysługującej mu wierzytelności (np. wskutek nadejścia terminu świadczenia). Dłużnika niebędącego osobą fizyczną uznaje się za niewypłacalnego także w sytuacji, gdy jego zobowiązania przewyższają wartość majątku, choćby na bieżąco wykonywał swoje zobowiązania. Regulacja ta precyzyjniej definiuje niewypłacalność faktyczną (brak majątku na pokrycie zobowiązań), lecz z uwagi na brzmienie ust. 1 art. 11 pu, w rozumieniu obowiązujących przepisów – niewypłacalność jest tożsama z brakiem płynności finansowej.
Dodatkowym warunkiem wszczęcia postępowania upadłościowego jest możliwość pokrycia jego kosztów z majątku dłużnika (art. 13 pu).
Postępowanie upadłościowe prowadzi się w trybie upadłości likwidacyjnej albo upadłości układowej.
Naczelną zasadą prawa upadłościowego jest „zasada optymalizacji” zawarta w art. 2 pu stanowiącym, iż „Postępowanie uregulowane ustawą należy prowadzić tak, aby roszczenia wierzycieli mogły zostać zaspokojone w jak najwyższym stopniu, a jeśli racjonalne względy na to pozwolą – dotychczasowe przedsiębiorstwo dłużnika zostało zachowane.”.
Upadłość likwidacyjna.
Upadłość likwidacyjna ma na celu zasadniczo zbycie przedsiębiorstwa upadłego i zaspokojenie wierzycieli z uzyskanych w ten sposób środków. Postępowanie upadłościowe zmierzające do likwidacji majątku upadłego jest inicjowane poprzez złożenie wniosku o upadłość we właściwym sądzie rejonowym. Następnie, sąd rozpatruje wniosek pod kątem określonych przesłanek (badanie stanu niewypłacalności, majątku wystarczającego na pokrycie kosztów postępowania i częściową spłatę wierzycieli, wielości wierzycieli). Wraz z ogłoszeniem upadłości dochodzi do przejęcia zarządu nad majątkiem upadłego podmiotu przez syndyka. Ten zmierza do likwidacji owej masy upadłościowej w celu pokrycia zobowiązań poprzez dokonanie planu podziału. Ostatecznie, jeśli upadłym jest osoba fizyczna, to dochodzi do ustalenia planu spłaty wierzycieli. Upadłość układowa ma na celu restrukturyzację przedsiębiorstwa upadłego w drodze układu i zaspokojenie wierzycieli w drodze jego wykonania. Kolejnym wariantem postępowania upadłościowego jest przygotowana likwidacja w upadłości, czyli tzw. pre-pack.

</doc>
<doc id="541783" url="https://pl.wikipedia.org/wiki?curid=541783" title="Kościół św. Augustyna w Świętochłowicach">
Kościół św. Augustyna w Świętochłowicach



</doc>
<doc id="541784" url="https://pl.wikipedia.org/wiki?curid=541784" title="Bayou (kraina)">
Bayou (kraina)

Bayou (czytaj: "bajú") nazwa regionu w delcie rzeki Missisipi, w stanie Luizjana, (USA). Także nazwa starorzeczy na wybrzeżu Zatoki Meksykańskiej. Nazwa pochodzi z dialektu cajun (zapożyczona z języka Indian Choctaw: "bayuk" - rzeczka). 
Nazwa została po raz pierwszy użyta przez Francuzów w Luizjanie jako określenie starorzeczy Missisipi, tworzących gęstą sieć żeglownych dróg wodnych o łącznej długości tysięcy kilometrów. Bayou to wolno płynące (o zmiennym kierunku spływu wody, w zależności od przypływów i odpływów morza) lub stojące wody, przecinające przeważnie jednogatunkowe bagienne lasy cypryśnikowe w południowej części Luizjany, Alabamy, Missisipi i Teksasu, np. Bayou Plaquemine, Bayou Mouchoir de l'ours, Bayou Lafourche. 
Od nazwy starorzeczy zaczęto nazywać cały region, zamieszkany głównie przez francuskojęzyczną grupę etniczną Cajun. Region Bayou wyróżnia się bogatą fauną: oprócz licznych gatunków ptaków, ryb i skorupiaków, żyją tu aligatory i baribale cynamonowe.

</doc>
<doc id="541793" url="https://pl.wikipedia.org/wiki?curid=541793" title="Parafia Podwyższenia Krzyża Świętego w Żorach-Roju">
Parafia Podwyższenia Krzyża Świętego w Żorach-Roju



</doc>
<doc id="541795" url="https://pl.wikipedia.org/wiki?curid=541795" title="Samo sloga Srbina spasava">
Samo sloga Srbina spasava

Само слога Србина спасава, Samo sloga Srbina spasava (serb. „Tylko jedność ocali Serbów” lub „Tylko w jedności Serbów ratunek”) – historyczna dewiza serbska i zawołanie bojowe. Wzywa do zjednoczenia Serbów wobec zewnętrznego zagrożenia i wewnętrznych sporów.
Legenda głosi, że dewiza ta pochodzi od św. Sawy, który pochodził z książęcego rodu serbskiego i był biskupem Serbskiej Cerkwi Prawosławnej. Św. Sawa miał nakazać Serbom jedność i zgodę w obliczu nacisków ze strony rzymskiego katolicyzmu na cerkiew serbską.
Według popularnego poglądu dewizę tę odzwierciedlają cztery krzesiwa (serb. "ocila", оцила), położone na czterech ramionach serbskiego krzyża, przypominające kształtem cyrylicką literę "С" ("S").

</doc>
<doc id="541796" url="https://pl.wikipedia.org/wiki?curid=541796" title="Funeral Winds">
Funeral Winds

Funeral Winds - holenderska grupa muzyczna z Rotterdamu wykonująca black metal, założona w 1991 roku. Zespół wypromowała polska wytwórnia Pagan Records.

</doc>
<doc id="541797" url="https://pl.wikipedia.org/wiki?curid=541797" title="Popkultura">
Popkultura



</doc>
<doc id="541800" url="https://pl.wikipedia.org/wiki?curid=541800" title="Bora Milutinović">
Bora Milutinović

Bora Milutinović, serb. Бора Милутиновић, właśc. Velibor Milutinović, serb. Велибор Милутиновић (ur. 7 września 1944 w Bajinej Bašcie) – serbski piłkarz i trener piłkarski.
Jako piłkarz występował w lidze jugosłowiańskiej (OFK Beograd, FK Partizan), francuskiej (AS Monaco, OGC Nice, FC Rouen), szwajcarskiej (FC Winterthur) i meksykańskiej (Pumas UNAM). W Meksyku zakończył karierę piłkarską i tam się osiedlił.
Prowadził w mistrzostwach świata reprezentacje: Meksyku (1986),
Kostaryki (1990), USA (1994), Nigerii (1998) i Chin (2002).
Wszystkie drużyny (oprócz Chin) przeszły przynajmniej do drugiej rundy rozgrywek.
W latach 2006–2007 prowadził reprezentację Jamajki. W 2009 był trenerem reprezentacji Iraku.

</doc>
<doc id="541805" url="https://pl.wikipedia.org/wiki?curid=541805" title="Reprezentacja Japonii w skokach narciarskich">
Reprezentacja Japonii w skokach narciarskich

Reprezentacja Japonii w skokach narciarskich – grupa skoczków narciarskich wybrana do reprezentowania Japonii w międzynarodowych zawodach przez .
Kadra na sezon 2022/2023.
Na stanowisku trenera męskiej reprezentacji Hideharu Miyahirę zastąpił Masahiko Harada. Trenerem kobiet pozostał Tomoharu Yokokawa.
Kadra na sezon 2021/2022.
W kadrze męskiej znalazło się 19 skoczków, a w żeńskiej – 14 zawodniczek.
Kadra na sezon 2020/2021.
W kadrach znalazło się 16 mężczyzn i 11 kobiet.
Kadra na sezon 2019/2020.
Trenerem kadry mężczyzn pozostał Hideharu Miyahira, zaś stanowisko trenera kadry kobiecej objął Tomoharu Yokokawa. W grupach szkoleniowych znalazło się 21 mężczyzn i 13 kobiet.
Kadra na sezon 2018/2019.
W kadrach utworzonych pod auspicjami związku znalazło się 12 mężczyzn i 13 kobiet. Dodatkowych 8 zawodników zostało przypisanych do treningów w prywatnym zespole Megmilk Snow Brand Ski Team.

</doc>
<doc id="541806" url="https://pl.wikipedia.org/wiki?curid=541806" title="Mesohippus">
Mesohippus

†Mesohippus (gr. półkoń) – rodzaj wymarłych ssaków z rodziny koniowatych, jeden z przodków współczesnych koniowatych. Żył na przełomie eocenu i oligocenu (ok. 34-32 mln lat temu) w Ameryce Północnej. W odróżnieniu od swego przodka "Hyracotherium" wszystkie kończyny miał zakończone 3 palcami. Posiadał również twardsze uzębienie, co umożliwiało mu żywienie się, poza liśćmi, również mniejszymi gałęziami i korzonkami. Miał wielkość współczesnego wilka – ok. 60 cm wysokości w kłębie.

</doc>
<doc id="541807" url="https://pl.wikipedia.org/wiki?curid=541807" title="Marian Mazur (naukowiec)">
Marian Mazur (naukowiec)

Marian Mazur (ur. 7 grudnia 1909 w Radomiu, zm. 21 stycznia 1983 w Warszawie) – polski inżynier elektryk, specjalista w zakresie elektrotermii, automatyk, cybernetyk, naukoznawca, profesor nadzwyczajny, doktor habilitowany nauk technicznych, twórca jakościowej teorii informacji oraz cybernetycznej teorii układów samodzielnych, współtwórca i najważniejszy przedstawiciel polskiej szkoły cybernetyki.
Życiorys.
Dzieciństwo i okres międzywojenny.
Marian Mazur urodził się w rodzinie Mikołaja Mazura, blacharza, pracownika warsztatów kolejowych PKP w Radomiu i Marii Mazur. Maturę zdał jako prymus w Gimnazjum im. Jana Kochanowskiego w Radomiu w 1927 roku. W 1934 roku ukończył studia inżynierskie na Wydziale Elektrycznym Politechniki Warszawskiej. Po studiach odbył roczną służbę wojskową w jednostce saperów w Modlinie. Po jej zakończeniu pracował w Państwowym Instytucie Telekomunikacyjnym w Warszawie (1935–1939), założonym i kierowanym przez prof. Janusza Groszkowskiego. Początkowo był kierownikiem i jedynym pracownikiem tworzonego laboratorium pomiarów elektrycznych. W tym laboratorium oprócz zastosowania klasycznych urządzeń i stanowisk pomiarowych, opracował i zbudował stanowisko do pomiaru indukcyjności dławików magnetycznie nasycanych prądem stałym. Po powstaniu laboratorium przeszedł do działu automatyki, gdzie od 1937 roku pracował nad stworzeniem podstaw teoretycznych i modelu laboratoryjnego automatycznego połączenia telefonicznego z perspektywą realizacji na linii Warszawa–Katowice. Było to wówczas rozwiązanie pionierskie w skali światowej. W ramach tych prac opracował m.in. niezawodny datownik pełnoautomatyczny, dużo lepszy od dostępnych wówczas datowników półautomatycznych. Elektryczny datownik pełnoautomatyczny jego autorstwa składał się jedynie z czterech elementów, a w swojej pracy uwzględniał również rok przestępny. Przed II wojną światową opublikował sześć artykułów naukowych z zakresu elektrotechniki. Doświadczenia z pracy w Państwowym Instytucie Telekomunikacyjnym, a zwłaszcza panująca tam duża swoboda wyboru tematyki badań naukowych, wywarły duży wpływ na dalszą działalność naukową M. Mazura.
II wojna światowa.
W czasie wojny M. Mazur ukrywał się w Warszawie i wiejskim dworku w jej okolicy. Wolny czas wykorzystywał na pracę naukową. W 1942 roku zainteresował się ideą zastosowania pojęć zaczerpniętych z automatyki do opisu procesów psychicznych, szczególnie charakteru. Stworzył wtedy pierwszą wersję teorii systemów autonomicznych, wówczas nazywanej teorią układów samodzielnych, której dwustustronicowy rękopis został zniszczony w powstaniu warszawskim.
Okres powojenny.
Po wojnie Marian Mazur próbował wznowić pracę nad teorią systemów autonomicznych, ale było to trudne ze względu na stosunek władz do tej tematyki oraz konieczność odbudowy kraju. W latach 1946–1947 pracował jako inspektor w Ministerstwie Przemysłu i Handlu. Następnie rozpoczął pracę w Zakładzie Elektrotermii resortowego Instytutu Elektrotechniki w podwarszawskim Międzylesiu (1948–1967), wykładał jednocześnie na Politechnice Warszawskiej. Zajmował się zagadnieniami elektrotermii, dziedziny wiedzy, w której występowało wiele interesujących go problemów sterowniczych. Najpierw stworzył laboratorium pomiarowe na potrzeby elektrotermii, potem zajmował się analizami teoretycznymi i badaniami eksperymentalnymi z zakresu nagrzewania promiennikowego (podczerwienią). W roku 1951 obronił na Politechnice Warszawskiej pracę doktorską pt. "Promieniowanie zwrotne oporowych skrętek grzejnych". Wprowadził do literatury m.in. wzór wyrażający współczynnik promieniowania zwrotnego oporowych skrętek grzejnych. W 1954 roku uzyskał nominację na profesora nadzwyczajnego. W następnych latach dużą uwagę poświęcił na uporządkowanie terminologii technicznej z zakresu słownictwa elektrycznego. Opublikował z tego zakresu kilkadziesiąt artykułów i książkę "Terminologia techniczna" (1961), w której zamieścił i zilustrował czternaście zasad terminologicznych. Po przemianach politycznych 1956 roku otworzyła się w Polsce możliwość oficjalnego zapoznania się z dorobkiem nowej dziedziny wiedzy, jaką była cybernetyka. Po wszechstronnym przeglądzie dorobku cybernetyki stwierdził, że jego koncepcja jest wciąż pionierska w skali światowej, dlatego podjął decyzję o wznowieniu pracy nad teorią systemów autonomicznych. W trakcie prac nad tą teorią musiał rozwiązać wiele problemów cząstkowych dotyczących np. teorii informacji czy myślenia. W latach 1967–1974 pracował w Zakładzie Prakseologii Polskiej Akademii Nauk, jako kierownik Pracowni Epistemologii. Zajmował się wówczas głównie problemami naukoznawstwa i optymalizacji. Opracował m.in. morfologiczną systematykę naukoznawstwa. W latach 1974–1979 pracował w Instytucie Polityki Naukowej, Postępu Technicznego i Szkolnictwa Wyższego PAN. W czasie pracy naukowej uczestniczył w kilkudziesięciu konferencjach naukowych, tak w Polsce, jak i za granicą. W roku akademickim 1974–1975 wykładał cybernetykę (w tym swoje teorie) w Ecole des Hautes Etudes en Sciences Sociales w Paryżu (Uniwersytet Paryski). W 1977 roku był konsultantem z zakresu sztucznej inteligencji w Rice University w Houston w Stanach Zjednoczonych.
Członkostwo w organizacjach i pełnione funkcje.
W trakcie pracy zawodowej był członkiem wielu organizacji i pełnił wiele funkcji. W latach 1948–1955 był sekretarzem, a następnie przewodniczącym (1955–1963) Centralnej Komisji Słownictwa Elektrycznego Stowarzyszenia Elektryków Polskich. W 1957 roku był współzałożycielem, oraz został wiceprzewodniczącym (1957–1960), a następnie przewodniczącym Polskiego Komitetu Elektrotermii (1960–1962). W latach 1956–1966 był członkiem kolegium redakcyjnego czasopisma „Prace Instytutu Elektrotechniki”, oraz członkiem Rady Naukowej Instytutu Elektrotechniki, a w latach 1956–1959 jej sekretarzem naukowym. W latach 1958–1961 był doradcą naukowym Głównego Urzędu Miar (później Centralnego Urzędu Jakości i Miar), obecnie Polskiego Komitetu Normalizacyjnego, oraz członkiem Rady Naukowej do spraw Metrologii. W 1972 roku został powołany przez Prezesa Rady Ministrów na stanowisko przewodniczącego Rady Naukowej do spraw Metrologii. Był również członkiem Komitetu Naukoznawstwa PAN (1970–1981). Był też Przewodniczącym Komisji Instytutów Resortowych Związku Nauczycielstwa Polskiego (1957–1962), oraz prezesem Oddziału Związku Nauczycielstwa Polskiego przy Polskiej Akademii Nauk (1969–1972). Od 1962 roku był członkiem Polskiego Towarzystwa Cybernetycznego, był również członkiem Rady Naukowej tego towarzystwa.
Na arenie międzynarodowej był przewodniczącym 27 Komitetu Studiów Międzynarodowej Organizacji Elektrotermicznej (1960–1971). Zorganizował pięć konferencji tego Komitetu: w Warszawie (1961), Mediolanie (1964), Brukseli (1967), Teheranie (1969), oraz ponownie w Warszawie (1971). W czasie swej kadencji nadzorował opracowanie dwudziestu norm międzynarodowych, opracował również projekt słownika elektrotermicznego przewidzianego do wydania jako rozdział "Międzynarodowego słownika elektrycznego" w wersji francuskiej i angielskiej.
Najwybitniejsze osiągnięcia naukowe.
Główne prace Mariana Mazura, które do dziś wywierają wpływ na działalność części naukowców, to teoria systemów autonomicznych oraz jakościowa teoria informacji. Powstanie jakościowej teorii informacji było niezbędne do wyjaśnienia funkcjonowania systemów autonomicznych. Jej nazwa jest nieco myląca, gdyż po opublikowaniu w 1948 roku przez Claude E. Shannona "Matematycznej teorii komunikacji", utożsamianej przez większość autorów z teorią informacji, podejmowano próby uzupełnienia jej braków, w tym określenia wartości, jakości informacji. Marian Mazur podszedł do zagadnienia w odmienny sposób. Przeanalizował uogólniony tor sterowniczy, jego elementy składowe i ich transformacje. Dopiero tak powstałym pojęciom przypisał w dalszym toku pracy terminy naukowe zgodne z określonymi wcześniej przez siebie zasadami teminologiczymi. Wyniki swoich dociekań opublikował w książce "Jakościowa teoria informacji" (1970). Książka ta zastała również wydana po rosyjsku w Związku Radzieckim (1974) oraz po francusku w Belgii (1976). Wykazał w niej, że możliwych jest sześć sposobów informowania wiernego, przeanalizował wszelkie możliwe rodzaje zniekształceń informacji. Wyjaśnił również, na czym polega „rozumienie informacji”, „znaczenie informacji”, „treść” itp., co dotychczas pozostawało poza zasięgiem teorii informacji. Nie wyjaśniał jednak zagadnień dotyczących „jakości” informacji w znaczeniu jej wartości (cenności). Poza tym wprowadził rozróżnienie między „informacjami opisującymi” a „informacjami identyfikującymi” i wykazał, że tylko liczba informacji identyfikujących jest tym samym co ilość informacji wyrażona wzorem Shannona – wbrew panującemu dotychczas przeświadczeniu, że odnosi się on do wszelkich informacji. W "Jakościowej teorii informacji" naukowo wyjaśnione zostało zagadnienie przenoszenia wszelkich „informacji energomaterialnych”. Wyjaśnienie zagadnienia przenoszenia „informacji abstrakcyjnych”, czyli dotyczących relacji między obiektami, którym nie przypisuje się masy, energii ani położenia w fizykalnej czasoprzestrzeni dokonał Józef Kossecki, tworząc ogólną jakościową teorię informacji. Opisał ją w książce "Metacybernetyka" (2005). Jakościowa teoria informacji i ogólna jakościowa teoria informacji tworzą razem kompletną teorię wszelkiej informacji.
Polska szkoła psychocybernetyki i cybernetyki społecznej.
Oryginalne teorie naukowe Mariana Mazura z zakresu cybernetyki znalazły pewien oddźwięk w publikacjach innych autorów. Niektórzy z nich stali się współtwórcami polskiej szkoły psychocybernetyki, a zwłaszcza cybernetyki społecznej. Jednym z nich jest Józef Kossecki, który przeszedł z nauk technicznych do nauk społecznych. Pracował on głównie w Warszawie i Kielcach. Stał się twórcą polskiej szkoły cybernetyki społecznej. Rozwinął teorie Mariana Mazura, opracowując m.in. ogólną jakościową teorię informacji, oraz teorię procesu cybernetycznego. Adaptacją teorii systemów autonomicznych do procesu kształcenia, zwłaszcza technicznego, zajęła się Jolanta Wilsz z Akademii Pedagogicznej im. J. Długosza i Politechniki w Częstochowie. Wiesław W. Szczęsny pracujący na Uniwersytecie Warszawskim oraz wielu innych uczelniach rozwijał koncepcje M. Mazura w zakresie teorii wychowania. Zbigniew F. Zaniewski pracujący na uczelniach i w organizacjach edukacyjnych w Warszawie i Łodzi jest m.in. autorem wdrażanych w różnych zakładach przemysłowych kompleksowych taryfikatorów kwalifikacyjnych, czy oryginalnej metody opisu stanowisk pracy – InPOST, opracowanej na podstawie teorii systemów autonomicznych. W latach 80. zajmował się również zastosowaniem wspomnianej teorii w kryminologii. Także za granicą rozwijano i stosowano w praktyce teorię systemów autonomicznych. W Australii powstała pracownia analiz charakteru Mazur Centre for Psychocybernetical Counselling. Opublikowano tam również co najmniej jedno tłumaczenie na język angielski książki Mazura "Cybernetyka i charakter".
Pozostałe uwagi.
Marian Mazur, mimo dużego dorobku naukowego, nigdy nie otrzymał tytułu profesora zwyczajnego. W roku 1988 Grzegorz Królikiewicz nakręcił film dokumentalny pt. "Prekursor", poświęcony jego życiu i działalności naukowej.
W 2007 roku powstała Fundacja Rozwoju Człowieka „Galileo” im. prof. Mariana Mazura z siedzibą w Ratajach Słupskich w gminie Pacanów.
Żoną Mariana Mazura była Hanna Mazur, piosenkarka występująca głównie w lokalach gastronomicznych. Mieli razem dwóch synów, którzy obecnie mieszkają za granicą, w Belgii i Stanach Zjednoczonych.
Psychocybernetyka rozwijana przez Mariana Mazura nie ma nic wspólnego z ideami i ćwiczeniami zawartymi w książkach chirurga plastycznego Maxwella Maltza pt. "Psychocybernetyka" (1960), "Nowa psychocybernetyka" oraz Bobbe’a Sommersa i Marka Falsteina pt. "Psychocybernetyka 2000".
Marian Mazur spoczął na Cmentarzu Komunalnym Północnym na Wólce Węglowej (kwatera W-VII-11).

</doc>
<doc id="541810" url="https://pl.wikipedia.org/wiki?curid=541810" title="Architektura renesansu w Skandynawii">
Architektura renesansu w Skandynawii

Architektura w Skandynawii przez cały okres renesansu zachowała układ i formę wypracowaną w okresie gotyku. Budowane i przebudowywane w tym okresie zamki mają nadal typową dla średniowiecza formę obronną a renesansowe detale wkomponowane są w bryłę budowli. Architektura renesansu to przede wszystkim budowle wznoszone na zamówienie możnych. Zatem jest to architektura dworska. Obiekty sakralne nadal powtarzają wcześniejsze wzory z niekiedy pojawiającymi się elementami nowego stylu.
Znaczny wpływ na architekturę XVI wieku wywarło budownictwo niderlandzkie oraz w nieco mniejszym stopniu niemieckie. Podstawowym materiałem, zwłaszcza w Danii, podobnie jak w północnej części Niderlandów była cegła.
Przykłady zabytków:

</doc>
<doc id="541811" url="https://pl.wikipedia.org/wiki?curid=541811" title="Radom (gmina)">
Radom (gmina)

Radom – dawna gmina wiejska istniejąca do 1954 roku w woj. kieleckim. Siedzibą władz gminy był Radom, który stanowił odrębną gminę miejską, a od 1932 roku także odrębny powiat grodzki. 
Gminę zbiorową Radom utworzono 13 stycznia 1867 w związku z reformą administracyjną Królestwa Polskiego. Gmina weszła w skład nowego powiatu radomskiego w guberni radomskiej i liczyła 3389 mieszkańców.
W okresie międzywojennym gmina Radom należała do powiatu radomskiego w woj. kieleckim. Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 17 gromad: Długojów, Długojów Górny, Gołębiów, Gołębiów-Wójtostwo, Huta, Janiszów, Józefów, Kaptur, Michałów, Natolin, Prędocinek, Rajec Szlachecki, Sadków, Wacyn, Wacyn kol., Wola Gołębiowska Nowa i Wola Gołębiowska Stara.
1 stycznia 1954 roku znaczną część obszaru gminy Radom włączono do Radomia: gromady Długojów, Gołębiów, Gołębiów Wójtostwo, Kaptur, Michałów (z lasem państwowym), Prędocinek, Wacyn Kolonia oraz części gromad Długojów Górny, Sadków i Janiszów.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Radom nie przywrócono, a jej dawny obszar wszedł głównie w skład miasta Radomia oraz gminy Jedlnia-Letnisko w tymże powiecie i województwie.

</doc>
<doc id="541812" url="https://pl.wikipedia.org/wiki?curid=541812" title="Flaga Zambii">
Flaga Zambii

Flaga Zambii – ustanowiona 24 października 1964 roku i zmodyfikowana w 1996.
Czerwień symbolizuje wolność, czerń obywateli Zambii, pomarańcz zasoby naturalne i bogactwo mineralne. Orzeł symbolizuje możliwość obywateli do wznoszenia się ponad problemami narodu.

</doc>
<doc id="541813" url="https://pl.wikipedia.org/wiki?curid=541813" title="Agata Siecińska">
Agata Siecińska

Agata Siecińska (ur. 6 listopada 1960) – polska aktorka filmowa, malarka.
Życiorys.
Jej najsłynniejszą rolą była rola Karioki w serialu "Stawiam na Tolka Banana". Głos Karioki nie jest oryginalnym głosem aktorki. W tych czasach postsynchrony były nagrywane na stojąco. W czasie zaplanowanej sesji dubbingowej, aktorka złamała nogę i nie mogła brać w niej udziału. Głosu postaci Karioki użyczyła zawodowa aktorka, Joanna Jędryka.
W latach 1979–1981 studiowała na Akademii Sztuk Pięknych w Warszawie, w latach 1981-1984 kontynuowała naukę w szkole ENSAD, w Paryżu. W latach 1984–1986 pracowała na tej uczelni jako asystentka. Od 1987 z sukcesami prezentuje swoje prace we francuskich i światowych galeriach.
Filmografia.
Źródło:.

</doc>
<doc id="541814" url="https://pl.wikipedia.org/wiki?curid=541814" title="Chris Rea">
Chris Rea

Christopher Anton „Chris” Rea (ur. 4 marca 1951 w Middlesbrough) – brytyjski gitarzysta, piosenkarz, autor tekstów. Rea sprzedał ponad 30 milionów egzemplarzy swoich płyt na całym świecie.
Życiorys.
Początki kariery.
Chris Rea zaczynał w 1973 roku, w lokalnym zespole Magdalene. Zastąpił Davida Coverdale'a, który odszedł do Deep Purple. W 1975 roku grupa zmieniła nazwę na Beautiful Losers i wygrała krajowy konkurs talentów. Dwa lata później Rea opuścił zespół i rozpoczął karierę solową.
W 1978 roku ukazał się jego pierwszy album zatytułowany "Whatever Happened to Benny Santini?", który zdobył status złotej płyty w USA. Utwór "Fool (If You Think It's Over)" stał się wielkim hitem za oceanem, znalazł się na dwunastym miejscu listy Billboard Hot 100 i był nominowany do nagrody Grammy w kategorii Song of the Year.
Muzyk największą popularność osiągnął w Europie na przełomie lat 80. i 90. Wtedy ukazały się albumy: "Shamrock Diaries" z hitem „Josephine” (dedykowanym nowo narodzonej córce Rea), "On The Beach" z tytułowym utworem, "The Road To Hell" oraz "Auberge". Te 2 ostatnie osiągnęły największy sukces. Znalazły się na nich następujące przeboje: „The Road To Hell”, „I Just Wanna Be With You”, „That's What They Always Say”, „Texas”, „Auberge”, „And You My Love”, czy „Looking For The Summer”.
Życie rodzinne.
Rea jest synem Camillo (zm. w grudniu 2010) i Winifred (zm. we wrześniu 1983). Jego matka była Irlandką, a ojciec włoskim imigrantem przybyłym na Wyspy Brytyjskie po II wojnie światowej. Rea ma dwóch braci: Nicka i Mike'a oraz cztery siostry: Catherinę, Geraldinę, Paulę i Camillę. Jego żoną jest Joan, z którą ma dwie córki: Josephine (ur. 16 września 1983) i Julię (ur. 18 marca 1989). Obecnie zamieszkuje w Buckinghamshire.
Nazwisko „Rea” było dobrze znane lokalnej społeczności, dzięki sieci lodziarni „Rea's Ice-cream”, należącej do ojca artysty. W późniejszych latach sieć upadła z wyjątkiem jednego sklepu prowadzonego przez Camillo. Odtwarzał on tam ciągle muzykę swojego syna.
Problemy ze zdrowiem.
Chris Rea od 1994 zmagał się z różnorodnymi problemami ze zdrowiem, co rozpoczęło się od wrzodów żołądka rok później natomiast chorował na zapalenie otrzewnej. W 2000 roku zdiagnozowano u niego raka trzustki. Niezbędna była operacja, podczas której wycięto mu trzustkę, dwunastnicę i pęcherzyk żółciowy. W 2016 roku artysta przeszedł udar, a pod koniec 2017 roku zemdlał na scenie podczas koncertu w New Theatre w Oxfordzie. Po tym reszta koncertów na jego trasie została odwołana.

</doc>
<doc id="541815" url="https://pl.wikipedia.org/wiki?curid=541815" title="Zużycie zmęczeniowe">
Zużycie zmęczeniowe

Zużycie zmęczeniowe – proces niszczenia się materiału na skutek spadku jego wytrzymałości pod wpływem cyklicznego obciążenia mechanicznego. Zależność spadku wytrzymałości od liczby wymuszeń przedstawia krzywa Wohlera. Uszkodzenie w wyniku zużycia zmęczeniowego ma charakter kruchy w przeciwieństwie do uszkodzenia po przekroczeniu granicy wytrzymałości, które charakteryzuje się widocznym, plastycznym odkształceniem. Ponieważ elementy toczne powodują cykliczną zmianę naprężeń tam najczęściej dochodzi do zużycia zmęczeniowego, jednakże występuje ono również w różnego typu połączeniach poddanych wibracjom wskutek różnych wymuszeń np. akustycznych.

</doc>
<doc id="541816" url="https://pl.wikipedia.org/wiki?curid=541816" title="Ideał">
Ideał



</doc>
<doc id="541819" url="https://pl.wikipedia.org/wiki?curid=541819" title="Zużycie łuszczeniowe">
Zużycie łuszczeniowe



</doc>
<doc id="541820" url="https://pl.wikipedia.org/wiki?curid=541820" title="Rubber Soul">
Rubber Soul

Rubber Soul – szósty album studyjny angielskiego zespołu The Beatles, wydany 3 grudnia 1965 roku.
Historia.
Album nagrano w zaledwie 4 tygodnie, aby zdążyć z wydaniem przed Gwiazdką. Jego producentem był George Martin. "Rubber Soul" różnił się od poprzednich albumów tym, że sesje nagraniowe były zaplanowane na dany okres, a nie odbyte w pośpiechu, w trakcie czasu wolnego od koncertów lub kręcenia filmów. "Rubber Soul" odniósł sukces komercyjny, a po latach został okrzyknięty wielkim osiągnięciem artystycznym, zapoczątkowującym okres silnego rozwoju twórczości Beatlesów. 
Album w Wielkiej Brytanii utrzymywał się na listach przebojów przez 42 tygodnie, z czego 8 spędził na 1. miejscu. W Stanach Zjednoczonych płyta sprzedała się w liczbie 1,2 miliona egzemplarzy w ciągu 9 dni od wydania, a do dziś sprzedano aż 4 miliony kopii. Na tamtejszych listach przebojów album utrzymywał się przez 59 tygodni, a począwszy od 8 stycznia 1966 roku przez 6 tygodni był na 1. miejscu.
Kompozycja.
Przywołując opinię krytyka Richiego Unterbergera, „Beatlesi i George Martin wraz z albumem "Rubber Soul" zaczęli poszerzać wąskie ramy instrumentalne grupy rockowej, używając sitaru w „Norwegian Wood (This Bird Has Flown)”, francusko-podobnych partii gitarowych w „Girl” oraz „Michelle”, fuzzu basowego w „Think for Yourself” czy pianina brzmiącego jak klawikord w „In My Life””.
The Beatles rozwinęli swoje brzmienie, wzorując się w szczególności na ówczesnych folkrockowych wykonawcach m.in. Bobie Dylanie i The Byrds. Postęp zauważalny był także w instrumentarium, jak chociażby we wspomnianym wyżej „Norwegian Wood (This Bird Has Flown)”, w nagraniu którego po raz pierwszy użyto sitaru w piosence pop. Parę miesięcy wcześniej inna brytyjska grupa, The Kinks, wykorzystała przewlekłe brzęczenie gitary imitujące sitar (zwane z wł. "burdonem", albo z ang. efektem "drone") w piosence „See My Friends” (1965). Jednak to Beatlesom przypisuje się pierwsze użycie sitaru, a nie gitary brzmiącej jak sitar. Ten utwór The Beatles wywołał muzyczny trend na ów egzotyczny instrument. Trend ten przemienił się niedługo później w muzyczne gatunki, takie jak raga rock oraz lokalną, indyjską muzykę rockową zainspirowaną raga rockiem.
Wyróżnienia.
W 1998 roku czytelnicy brytyjskiego czasopisma „Q” umieścili "Rubber Soul" na 40. miejscu listy albumów wszech czasów, a w 2000 roku ten sam magazyn umieścił album na 21. miejscu najlepszych albumów w historii brytyjskiej muzyki. W 2001 roku telewizja VH1 w plebiscycie na albumy wszech czasów sklasyfikowała go na 6. miejscu. W 2003 roku amerykański magazyn muzyczny „Rolling Stone” umieścił "Rubber Soul" na 5. miejscu na liście 500 albumów wszech czasów.
Wersja amerykańska.
Podobnie jak wszystkie albumy Beatlesów, wydane przed 1967 rokiem, "Rubber Soul" miał swoją odmienną wersję przeznaczoną na rynek amerykański. Zmiany dotyczyły głównie listy utworów i w nieznacznym stopniu okładki (inne odcienie kolorów). Wersję tę uzupełniono dwiema piosenkami pochodzącymi z brytyjskiego wydania "Help!" („I’ve Just Seen a Face” i „It’s Only Love”), a usunięto z niej aż cztery piosenki wydane w tym samym czasie w Wielkiej Brytanii („Drive My Car”, „Nowhere Man”, „If I Needed Someone” i „What Goes On”), które potem wydano na płycie "Yesterday and Today". To nadało amerykańskiej wersji jeszcze bardziej folk rockowe brzmienie, które krytycy przypisywali wcześniej amerykańskim artystom takim jak Bob Dylan czy The Byrds.

</doc>
<doc id="541825" url="https://pl.wikipedia.org/wiki?curid=541825" title="Bora Milutinovic">
Bora Milutinovic



</doc>
<doc id="541826" url="https://pl.wikipedia.org/wiki?curid=541826" title="Aya RL">
Aya RL

Aya RL (początkowo – Aya Red Love) – polski zespół muzyczny założony w 1983 roku przez Igora Czerniawskiego, Pawła Kukiza i Jarosława Lacha.
Historia.
Lata 80. XX wieku.
Grupa Aya RL powstała po spotkaniu się klawiszowca rosyjskiego pochodzenia Igora Czerniawskiego oraz zespołu Hak, założonego przez Jarosława Lacha i Pawła Kukiza. Wszyscy trzej poznali się w 1983 roku na festiwalu w Jarocinie i nawiązali ze sobą współpracę. Początkowo zespół posiadał nazwę Aya Red Love, która później została skrócona. Do zespołu został zaproszony drugi klawiszowiec Robert Milewski (ex Mech), który zagrał z grupą na koncercie Rock Arena 1984 w Poznaniu, jednak szybko zrezygnował ze współpracy z zespołem.
Jako trio, Aya RL wystąpiła w 1984 roku na festiwalu w Jarocinie, gdzie dodatkowo Paweł Kukiz zaśpiewał z zespołem Piersi. Trio odniosło na nim sukces, prezentując utwór „Skóra”, który zyskał dużą popularność i zdobył wysokie miejsca na polskich listach przebojów, choć przyniósł błędny wizerunek zespołu, którego celem nie było nagrywanie popularnych, młodzieżowych hitów.
Rok 1985 to data wydania pierwszego albumu grupy, potocznie nazywanego "Czerwoną płytą". Na longplayu specjalnie nie umieszczono „Skóry” – w zamian pojawił się wysublimowany, inteligentny rock. Kilka utworów z "Czerwonej płyty" odniosło sukces, m.in. „Unikaj zdjęć”, „Nasza ściana” i „Ulica miasta”.
W międzyczasie grupa zyskiwała coraz większą sympatię słuchaczy oraz recenzentów. Jeszcze w roku debiutu studyjnego powróciła na festiwal w Jarocinie. Jednak wkrótce Jarosław Lach wyjechał do USA, opuszczając oficjalnie zespół. Kukiz i Czerniawski zaczęli pracować nad materiałem do drugiej płyty, mimo to na pewien czas wstrzymali prace.
W 1986 Czerniawski nagrał parę utworów z Beatą Pater, z czego jeden, pt. „Ażeby”, został wydany na składance "Cisza jest... nic się nie dzieje" wytwórni Tonpress (pod szyldem Brygada Miłości). Te nagrania miały być zalążkiem projektu Aya, rodzajem sztuki otwartej, z którym miało współpracować wielu muzyków, w tym m.in. Robert Gawliński i Cezary Włodarczyk. Ostatecznie jednak również te plany pozostały porzucone.
Igor Czerniawski w tym czasie pracował z zespołem Kosmetyki Mrs. Pinki, zostając nawet na pewien czas jego członkiem. Był też realizatorem nagrań kilku innych grup. Później wznowił z Pawłem Kukizem oraz nowym gitarzystą – Adamem Romanowskim – prace nad drugim albumem. "Niebieska płyta" ukazała się w 1989 i wyróżniała się ostrzejszym, bardziej zróżnicowanym klimatem, została jednak chłodniej przyjęta przez publiczność.
Lata 90. XX wieku.
W 1990 Paweł Kukiz i Adam Romanowski zakończyli współpracę z zespołem, a w zamian do zespołu powrócił Jarosław Lach. Wtedy Aya RL została instrumentalnym duetem. W 1994 roku ukazał się trzeci album zespołu pt. "Nomadeus", który przyniósł ich nowe oblicze. Muzyka na nim zawarta to muzyka elektroniczna połączona z world music. Na albumie zastosowano etniczny śpiew oraz mocną rytmikę, co razem doskonale przypominało muzykę projektów typu francuskiego Deep Forest.
Dwa lata później – w 1996 roku – premierę miał czwarty, podobny do poprzednika album zespołu "Calma". Na kilku piosenkach z albumu wykorzystano zremiksowany głos Pawła Kukiza z poprzednich utworów. W czasie realizacji teledysku do „Ameryki” (nowej wersji „Za chlebem”) zaproszono do chwilowej współpracy Pawła Kukiza, który wystąpił w klipie.
W 1998 roku zespół opuścił Jarosław Lach, po czym Aya RL stała się solowym projektem Igora Czerniawskiego. Jeszcze w tym samym roku klawiszowiec nagrał piątą płytę "Change in Form", na której ponownie pojawiła się inna muzyka, tym razem bliska elektronicznej awangardzie. Nieco później muzyk definitywnie zakończył działalność Ayi RL.
Dyskografię dopełnia minialbum "Wy to ja ’98", wydany niedługo przed "Change in Form".
XXI wiek.
15 października 2011 zespół w oryginalnym składzie reaktywował się na jeden koncert, który odbył się w warszawskim klubie studenckim Stodoła w ramach akcji charytatywnej „Help Maciek”.
W 2020 roku utwór „Skóra” ulokował się na 12. miejscu notowania PR3 „Polski Top Wszech Czasów”.
Dyskografia.
Albumy
Notowane utwory

</doc>
<doc id="541831" url="https://pl.wikipedia.org/wiki?curid=541831" title="Merychippus">
Merychippus

Merychippus – jeden z przodków współczesnych koniowatych. Żył we wczesnym miocenie (ok. 20 mln lat temu). Wszystkie kończyny miał zakończone trzema palcami, ale tylko jeden opierał się o ziemię. Drugi i czwarty palec istniały w postaci krótkich wyrostków, jeszcze członowatych, lecz wyraźnie skróconych, sięgały tylko do drugiego stawu trzeciego palca. Od swojego przodka – "Parahippusa" – różnił się dłuższą i masywniejszą szyją oraz mocniejszym uzębieniem (zęby z listewkami emalii, co zwiększało zdolność trącą). Wynikało to ze zmiany pożywienia – z roślinności leśnej na stepową, gł. twardą trawę. Miał ok. 90 cm wysokości w kłębie i żył w stadach.

</doc>
<doc id="541845" url="https://pl.wikipedia.org/wiki?curid=541845" title="Simon Singh">
Simon Singh

Simon Lehna Singh (ur. 1964) – brytyjski fizyk pochodzenia hinduskiego, popularyzator nauki, autor książek popularnonaukowych i filmów dokumentalnych o nauce.

</doc>
<doc id="541851" url="https://pl.wikipedia.org/wiki?curid=541851" title="Paul D’Amour">
Paul D’Amour

Paul D’Amour (ur. 12 maja 1967 w Spokane) – amerykański gitarzysta, basista i autor tekstów. Grał na gitarze basowej w pierwszym składzie grupy Tool. Odszedł z zespołu w 1995 przed nagraniem drugiej płyty i założył własny zespół Lusk.

</doc>
<doc id="541852" url="https://pl.wikipedia.org/wiki?curid=541852" title="Wawrzyniec Gabler">
Wawrzyniec Gabler

Wawrzyniec Gabler łac. Laurentius Gablerus (ur. 1604 w Nowogardzie, zm. 7 listopada 1665 w Gdańsku) – poeta i prawnik gdański, sekretarz królewski.
W latach 1622-1629 kształcił się w Gdańskim Gimnazjum Akademickim. Studiował też prawo. W 1643 został obrońcą przy gdańskim sądzie ławniczym. W 1647 stracił prawo do wykonywania adwokatury.
W 1654 został sekretarzem króla Jana II Kazimierza, który poparł Gablera w jego sporze z radą miejską, wystawiając dla niego list żelazny.
W 1653 wydał "Elegidia epidictica" – zbiór łacińskich wierszy epigramatycznych. W utworze tym sławił władców Polski i Szwecji, jak też burmistrzów i rajców Gdańska. Zamieścił też kilka uszczypliwych wierszyków pod adresem mieszkańców Gdańska, co stało się powodem zakazania przez radę miejską rozpowszechniania tego utworu 20 marca 1654.

</doc>
<doc id="541854" url="https://pl.wikipedia.org/wiki?curid=541854" title="Ratusz w Szydłowcu">
Ratusz w Szydłowcu

Ratusz w Szydłowcu – późnorenesansowy budynek, który jest siedzibą burmistrza i administracji samorządowej Szydłowca.
Ratusz został wybudowany w latach 1602–1629 i zgodnie z regułami prawa magdeburskiego umiejscowiony pośrodku czworobocznego Rynku.
Historia.
Przy projektowaniu i pracach budowlanych zatrudnieni zostali Kasper Fodyga, a później jego brat Albrecht. Fundusze na budowę ratusza, rozpoczęto zbierać w 1599 roku, po trzech latach zebrano wystarczającą sumę. W 1626 roku ukończono budowę bryły ratusza, pozostały tylko zadaszenie i tynk. Trzy lata później ukończono budowę ratusza, a przed frontem ustawiono pręgierz. Na wieży ratusza umieszczono renesansowy hełm (częściowo różniący się od obecnego), niewielkie hełmiki na bocznych wieżyczkach oraz zegar. Ratusz otynkowano no biało a w attyce wymalowano Mękę Pańską metodą sgraffito. 
W 1809 roku został zdewastowany przez Austriaków, następnie planowano jego rozbiórkę i postawienia nowego ratusza otoczonego sklepami, jednak tego planu nie zrealizowano. Ponownie budynek ucierpiał podczas I wojny światowej. Górne piętra wieży zostały wysadzone w powietrze, a ponieważ miasto nie posiadało funduszy na jej odbudowę została nakryta dachem, a wejście na piętro poprowadzono zewnętrznymi schodami. Budynek przebudowywano w 1809, 1918, i 1945 roku ostatecznie uzyskując obecną formę.
Opis.
Ratusz zbudowany jest na planie prostokąta, posiada w każdym rogu wieżyczkę. W części wschodniej budowli umieszczona jest wysunięta na zewnątrz wieża wzniesiona na planie kwadratu przechodząca u góry w ośmioboczną. Wieża sklepiona jest kopułą z sygnaturką. Poniżej znajduje się balkon, a pod nim trzy zegary. W podziemiu wieży znajdowało się więzienie. Na piętrach umieszczone są okna z kamiennymi obramieniami i gzymsami. Łukowate okna w attyce wybite zostały w XIX wieku. Obecnie budynek jest otynkowany na biało.
Obecnie ratusz jest siedzibą władz miejskich. Ponadto mieści się tu urząd stanu Cywilnego i Wydział Spraw Obywatelskich. W wykutej w skale piwnicy znajduje się kawiarnia "Piwnica Szydłowiecka".
Budowla ta należy do najlepiej zachowanych późnorenesansowych zabytków w Polsce.

</doc>
<doc id="541856" url="https://pl.wikipedia.org/wiki?curid=541856" title="Krater Wolfe Creek">
Krater Wolfe Creek

Krater Wolfe Creek (Kandimalal w języku aborygenów Jaru) – krater uderzeniowy w stanie Australia Zachodnia, o średnicy około 880 metrów. Szacuje się, że został utworzony na skutek uderzenia meteorytu o wadze ponad 50 000 ton, nie wcześniej jak 300 000 lat temu. Obszar krateru objęty jest parkiem narodowym "Wolfe Creek Meteorite Crater National Park".
W kulturze.
Krater pojawił się w australijskim horrorze Wolf Creek z 2005 roku i jego sequelu Wolf Creek 2 z 2013 roku.

</doc>
<doc id="541864" url="https://pl.wikipedia.org/wiki?curid=541864" title="Stanisław Rączkowski">
Stanisław Rączkowski

Stanisław Józef Rączkowski (ur. 26 października 1912 w Krakowie, zm. 19 maja 2006 w Warszawie) – polski ekonomista, specjalista w zakresie międzynarodowych stosunków finansowych.
Życiorys.
Ukończył studia prawnicze i ekonomiczne na Uniwersytecie Poznańskim. W 1939 wydał pracę pt. "Teoria pieniądza J.M. Keynesa", która była podstawą przyznania mu stopnia doktora w 1945.
Był komendantem Chorągwi Krakowskiej Szarych Szeregów w latach 1939–1940, a następnie kontynuował działalność konspiracyjną w Kwaterze Głównej Szarych Szeregów.
Po wojnie zajmował się pracą naukową i dydaktyczną w SGPiS. Był m.in. kierownikiem Katedry Wydziału Finansów (1963-1983). Tytuł docenta uzyskał w 1955, profesora nadzwyczajnego w 1972, a zwyczajnego w 1977. Na emeryturze od 1983. Przez wiele lat reprezentował Polskę w stosunkach z międzynarodowymi organizacjami finansowymi oraz na forum ONZ. Od 1982 był członkiem Konsultacyjnej Rady Gospodarczej przy Prezesie Rady Ministrów, a od 1986 członkiem Zespołu Doradców Sejmowych. Członek Komitetu Nauk Ekonomicznych PAN (od 1985 wiceprzewodniczący). Od 1982 był przewodniczącym Rady Naukowej Instytutu Koniunktur i Cen Handlu Zagranicznego w Warszawie.
W 1992 otrzymał tytuł doktora "honoris causa" Szkoły Głównej Handlowej, a w 1993 Akademii Ekonomicznej w Poznaniu.
Opublikował m.in. "Międzynarodowe stosunki finansowe" (1972 i 1984).
Pochowany na cmentarzu Powązki Wojskowe w Warszawie (kwatera A3 tuje-3-38). 

</doc>
<doc id="541865" url="https://pl.wikipedia.org/wiki?curid=541865" title="Mineichi Koga">
Mineichi Koga

 – admirał Japońskiej Cesarskiej Marynarki Wojennej, naczelny dowódca floty japońskiej w latach 1943–1944.
Zarys biografii.
Ukończył Akademię Cesarskiej Marynarki Wojennej w 1906 roku (34. promocja, z 14. lokatą). Od tego samego roku służył na różnych okrętach, po raz pierwszy na krążowniku „Matsushima”. W 1911 roku ukończył uzupełniający kurs B Kolegium Marynarki ("Kaigun Daigakkō"), a cztery lata później – kurs A. Podczas I wojny światowej zajmował głównie stanowiska sztabowe. Od maja 1920 do 1922 roku był przedstawicielem japońskim we Francji, a od 1923 roku ponownie zajmował stanowiska sztabowe i wykładał w Kolegium Marynarki. Od grudnia 1926 w stopniu komandora został attaché morskim we Francji, brał udział w konferencji w Genewie w 1927 roku, natomiast rok później powrócił do Japonii.
W grudniu 1930 objął swoje pierwsze dowództwo – krążownika „Aoba”, od grudnia 1931 dowodził pancernikiem „Ise”. W grudniu 1932 w stopniu kontradmirała został szefem 3. biura Głównego Sztabu Marynarki, od września 1933 do 1935 roku – 2. biura. Od grudnia 1937 do października 1939 był zastępcą szefa Sztabu Marynarki Wojennej. Następnie został dowódcą 2. Floty, a od września 1941 – Floty Obszaru Chin. Od października 1942 był dowódcą obszaru morskiego Yokosuka i członkiem Komitetu Admirałów. 
21 kwietnia 1943, po śmierci adm. Isoroku Yamamoto, przejął dowodzenie japońską marynarką wojenną (Flotą Połączoną). Był zwolennikiem strategii oszczędzania sił i doprowadzenia do decydującej bitwy z flotą amerykańską, wynik której zadecydowałby o rezultacie wojny. Jego plan nigdy jednak nie został zrealizowany, a on sam zginął 31 marca 1944 w katastrofie łodzi latającej, Kawanishi H8K, do której prawdopodobnie doszło podczas tajfunu, w trakcie przelotu z Palau do Davao na Filipinach. Ciała nigdy nie odnaleziono, a okoliczności wypadku do dziś pozostają nieznane.

</doc>
<doc id="541866" url="https://pl.wikipedia.org/wiki?curid=541866" title="Hot seat">
Hot seat

Hot-seat, hot seat lub hotseat (ang. "Gorące krzesło") – tryb gry wieloosobowej w turowych grach komputerowych, pozwalający grać kilku osobom na jednym komputerze. W trybie hot-seat gra polega na tym, że gracze kolejno wykonują określone czynności w grze i po skończonej turze przychodzi kolej na następnego gracza.
Termin ten wziął się od konieczności częstego zamieniania się miejscami przed komputerem przez graczy, w celu zajęcia wygodnej pozycji do wykonania tury.

</doc>
<doc id="541868" url="https://pl.wikipedia.org/wiki?curid=541868" title="PZL M26 Iskierka">
PZL M26 Iskierka

PZL M26 Iskierka – samolot szkolno-treningowy opracowany w WSK-Mielec w 1981 roku.
W jego konstrukcji użyto wiele elementów z samolotu PZL M-20 Mewa (skrzydła, usterzenie, podwozie, elementy awioniki pokładowej).
Iskierka jest wolnonośnym dolnopłatem, wyposażonym w chowane podwozie. Układ pilotów - tandem (kabina ucznia z przodu). Konstrukcja jest metalowa z elementami kompozytowymi.
Historia.
Projekt opracowany w 1981 roku pod kierownictwem mgr inż. Krzysztofa Piwka. 
Pierwszy prototyp został oblatany w lipcu 1986 roku.
W 1994 roku dostarczono 20 egzemplarzy do USA.
Przeznaczenie.
Głównym przeznaczeniem Iskierki jest trening pilotów wojskowych (szkolenie wstępne oraz selekcyjne) oraz cywilnych (szkolenie podstawowe, nawigacyjne, akrobacja lotnicza).
Eksploatacja.
Dwa samoloty M26 zostały około 2001 roku nabyte przez siły powietrzne Wenezueli.
Jeden z polskich samolotów został uszkodzony 16 czerwca 2010 roku na lotnisku w Mielcu podczas podchodzenia do lądowania.

</doc>
<doc id="541869" url="https://pl.wikipedia.org/wiki?curid=541869" title="Nicolás Almagro">
Nicolás Almagro

Nicolás Almagro Sánchez Rolle (wym. []; ur. 21 sierpnia 1985 w Murcji) – hiszpański tenisista, reprezentant w Pucharze Davisa, olimpijczyk.
Kariera tenisowa.
Almagro zawodowym tenisistą był w latach 2003–2019.
W 2004 roku awansował do pierwszej setki rankingu światowego, głównie dzięki wynikom z turniejów ATP Challenger Tour. Zaliczył także debiut wielkoszlemowy, przegrywając jednak już w I rundzie French Open z Gustavo Kuertenem.
W 2005 roku był po raz pierwszy w ćwierćfinale turniejowym ATP World Tour, podczas rozgrywek w Buenos Aires. Zdobył również podczas igrzysk śródziemnomorskich w Almeríi złote medale w zawodach singlowych i deblowych. W grze podwójnej startował w parze z Guillermo Garcíą Lópezem.
W sezonie 2006 osiągnął półfinał w Acapulco, by następnie w kwietniu tegoż roku odnieść swoje pierwsze turniejowe zwycięstwo, na kortach ziemnych w Walencji, eliminując po drodze m.in. Juana Carlosa Ferrero i Marata Safina. W finale Almagro pokonał 6:2, 6:3 Gilles’a Simona.
W sezonie 2007 Hiszpan osiągnął swoje drugie turniejowe zwycięstwo w karierze, ponownie w Walencji. Almagro w pojedynku finałowym pokonał Włocha Potito Starace 4:6, 6:2, 6:1. W lipcu tegoż samego sezonu awansował do jeszcze finału w szwedzkim Båstad, gdzie pokonał m.in. Carlosa Moyę; przegrał z Davidem Ferrerem.
Trzeci zawodowy turniej wygrał w połowie lutego 2008 roku w Costa do Sauipe, gdzie w finale po raz kolejny okazał się być lepszym od Carlosa Moyi. Niespełna miesiąc później wygrał rozgrywki ATP International Series Gold w Acapulco, gdzie w finale wygrał z Davidem Nalbandianem. Ponadto w kwietniu awansował do finału w Walencji, jednak w pojedynku o mistrzostwo nie sprostał Davidowi Ferrerowi. W maju awansował po raz pierwszy w karierze do ćwierćfinału rozgrywek wielkoszlemowych, a uczynił to podczas Rolanda Garrosa, gdzie wyeliminował m.in. Andy’ego Murraya; przegrał w trzech setach z Rafaelem Nadalem. Tego roku zagrał na igrzyskach olimpijskich w Pekinie. Z turnieju singlowego odpadł w I rundzie, a z zawodów deblowych w II rundzie, w których tworzył parę z Davidem Ferrerem.
Rok 2009 Hiszpan zakończył z jednym wygranym turniejem, w Acapulco, zwyciężając w finale Gaëla Monfilsa. Ponadto w lutym awansował do finału debla w Buenos Aires. Partnerem deblowym Almagro był Santiago Ventura, jednak mecz o tytuł przegrali z innym hiszpańskim duetem, Marcelem Granollersem i Alberto Martínem.
W roku 2010 Almagro ponownie doszedł do ćwierćfinału Rolanda Garrosa, gdzie po raz kolejny odpadł z Nadalem. Następnie w połowie lipca odniósł swoje szóste turniejowe zwycięstwo, podczas rywalizacji w Båstad. Spotkanie finałowe Hiszpan rozstrzygnął na swoją korzyść w trzech setach nad Robinem Söderlingiem. Trzy tygodnie po tym sukcesie Hiszpan ponownie wygrał rozgrywki szczebla ATP World Tour, w szwajcarskim Gstaad, a w finale w dwóch setach pokonał Richarda Gasqueta.
Swój pierwszy finał w sezonie 2011 Almagro rozegrał w lutym podczas rywalizacji w Costa do Sauipe, tracąc po drodze jednego seta w meczu półfinałowym z Juanem Ignacio Chelą. W finale zwyciężył Ukraińca Ołeksandra Dołhopołowa. Tuż po tym triumfie Hiszpan wygrał kolejny turniej, w argentyńskim Buenos Aires, po wygranej w meczu finałowym nad Juanem Ignacio Chelą. Trzeci finał w sezonie Almagro rozegrał w Acapulco, lecz tym razem poniósł porażkę po serii trzynastu wygranych meczów z rzędu z Davidem Ferrerem. Pod koniec maja Hiszpan wygrał dziesiąty singlowy tytuł, w Nicei. Finałowy pojedynek wygrał z Rumunem Victorem Hănescu. W lipcu Hiszpan dotarł do finału turnieju w Hamburgu, przegrywając decydujące o tytule spotkanie z Gilles’em Simonem.
W lutym 2012 roku Almagro skutecznie obronił tytuł w São Paulo. W finale Hiszpan pokonał 6:3, 4:6, 6:4 Filippo Volandriego. Pod koniec tego samego miesiąca awansował do finału w Buenos Aires. Pojedynek o tytuł przegrał z Davidem Ferrerem. W maju zdołał obronić także tytuł w Nicei, gdzie w finale pokonał kwalifikanta Briana Bakera 6:3, 6:2. W lipcu przegrał finał turnieju w Båstad z Davidem Ferrerem. Hiszpan zagrał w sezonie także na igrzyskach olimpijskich w Londynie, dochodząc do ćwierćfinału gry pojedynczej.
Pierwszy finał, jaki Almagro osiągnął w 2013 roku miał miejsce w kwietniu w Houston. Pojedynek o tytuł przegrał jednak z Johnem Isnerem. W tym samym miesiącu tenisista hiszpański awansował również do finału w Barcelonie, gdzie został pokonany przez Rafaela Nadala.
Pierwszym finałem Hiszpana w sezonie 2014, tak jak przed rokiem, były zawody w Houston. W meczu mistrzowskim przegrał z Fernandem Verdasco 3:6, 6:7(4).
Na początku sierpnia 2015 roku Almagro wygrał po raz pierwszy w karierze turniej gry podwójnej, na ziemnym podłożu w Kitzbühel. Wspólnie z Carlosem Berlocqiem pokonał w finale parę Robin Haase–Henri Kontinen.
W lutym 2016 roku, po prawie dwóch latach, Almagro ponownie doszedł do finału singlowego, podczas turnieju w Buenos Aires ostatecznie przegrywając z Dominicem Thiemem. Na początku maja odniósł triumf w Estoril po finale z Pablem Carreño-Bustą.
W roku 2008 Almagro zadebiutował w reprezentacji podczas meczu Pucharu Davisa w I rundzie przeciwko Peru. Almagro wygrał swoje oba pojedynki singlowe, przyczyniając się w ten sposób do ostatecznego triumfu Hiszpanów w edycji z sezonu 2008. W 2010 roku ponownie otrzymał powołanie do kadry na mecze ze Szwajcarią i Francją. W 2012 roku Almagro awansował z reprezentacją do finału, grając w każdej rundzie. W finale Hiszpanie przegrali z Czechami 2:3, a Almagro poniósł porażki z Tomášem Berdychem i Radkiem Štěpánkiem.
Hiszpan podczas gry na korcie słynął z silnego forhendu oraz wykonywał jednoręczny bekhend. Ponadto szybko poruszał się po korcie i wybierał grę zza linii końcowej. Preferował grę na nawierzchni ziemnej.
Najwyżej sklasyfikowany w rankingu singlistów był na 9. miejscu w maju 2011 roku, z kolei w zestawieniu deblistów w marcu 2011 roku zajmował 48. pozycję.

</doc>
<doc id="541870" url="https://pl.wikipedia.org/wiki?curid=541870" title="Nicolas Almagro">
Nicolas Almagro



</doc>
<doc id="541871" url="https://pl.wikipedia.org/wiki?curid=541871" title="Chris O’Neil">
Chris O’Neil

Chris O’Neil, właściwie Christine O’Neill (ur. 19 marca 1956 w Newcastle) – australijska tenisistka.
Jej największym osiągnięciem jest wygrana w Australian Open 1978. Pokonała wtedy w finale Betsy Nagelsen 6:3 7:6. Na kortach zarobiła 56 291 dolarów. W 1984 roku doszła do ćwierćfinałów WTA Finals.

</doc>
<doc id="541872" url="https://pl.wikipedia.org/wiki?curid=541872" title="Miendiel">
Miendiel

Miendiel (ros. Мендель) – rzeka w Rosji (Kraj Krasnojarski), lewy dopływ Kieti.
Długość: 366 km, powierzchnia dorzecza: 3 800 km². Płynie po Nizinie Zachodniosyberyjskiej.

</doc>
<doc id="541877" url="https://pl.wikipedia.org/wiki?curid=541877" title="VII Krajowy Festiwal Piosenki Polskiej w Opolu">
VII Krajowy Festiwal Piosenki Polskiej w Opolu

VII Krajowy Festiwal Piosenki Polskiej w Opolu odbył się w dniach 26-29 czerwca 1969. Wystąpiło ok. 330 wykonawców. Scenografię w amfiteatrze projektowali Teresa i Janusz Zygadlewiczowie. Jury przewodniczył Mirosław Dąbrowski. Festiwal rozpoczął się koncertem, który był muzycznym wspomnieniem minionego ćwierćwiecza.
Maraton kabaretowy 26.06.1969.
podczas koncertu przedstawiono 28 piosenek
Koncert "Premiery" 28.06.1969, godz 20:30.
Przedstawiano 16 piosenek w dwóch różnych aranżacjach
Koncert prowadziła Bożena Walter

</doc>
<doc id="541878" url="https://pl.wikipedia.org/wiki?curid=541878" title="KFPP">
KFPP



</doc>
<doc id="541879" url="https://pl.wikipedia.org/wiki?curid=541879" title="Alkaloza">
Alkaloza



</doc>
<doc id="541883" url="https://pl.wikipedia.org/wiki?curid=541883" title="Wordpress">
Wordpress



</doc>
<doc id="541884" url="https://pl.wikipedia.org/wiki?curid=541884" title="Minialbum">
Minialbum



</doc>
<doc id="541885" url="https://pl.wikipedia.org/wiki?curid=541885" title="Marcus Curtius">
Marcus Curtius



</doc>
<doc id="541886" url="https://pl.wikipedia.org/wiki?curid=541886" title="Mana (dopływ Jeniseju)">
Mana (dopływ Jeniseju)

Mana (ros. "Мана") – rzeka w Rosji (Kraj Krasnojarski), prawy dopływ Jeniseju. Długość: 475 km, powierzchnia dorzecza: 9 300 km². Rzeka wyznacza południowo-zachodnią granicę Parku Narodowego „Słupy Krasnojarskie”.

</doc>
<doc id="541893" url="https://pl.wikipedia.org/wiki?curid=541893" title="VI Krajowy Festiwal Piosenki Polskiej w Opolu">
VI Krajowy Festiwal Piosenki Polskiej w Opolu

VI Krajowy Festiwal Piosenki Polskiej w Opolu – 6. edycja festiwalu muzycznego, która odbyła się w dniach 27–30 czerwca 1968 roku w Opolu.
Pierwszego dnia w opolskim amfiteatrze wystąpił Centralny Zespół Pieśni i Tańca Wojska Polskiego, który zaprezentował widowisko pt. "Piękna nasza Polska cała". W "Maratonie Kabaretowym", który odbywał się w auli WSP w Opolu, wystąpili m.in. Jarema Stępowski, Alina Janowska, Wojciech Siemion, Wojciech Młynarski, Jan Pietrzak, Kazimierz Grześkowiak. Maraton prowadził Jacek Fedorowicz. Drugiego dnia festiwalu, po konkursie "Premier", odbył się koncert "Polska jazzowa pieśń i piosenka".
Premiery.
Konkurs odbył się 28 czerwca 1968 roku.
16 konkursowych piosenek prezentowano w dwóch różnych aranżacjach i wykonaniach. 
Śpiewamy i tańczymy.
Koncert odbył się 29 czerwca 1968 roku o godz. 16:30.
Przeboje sezonu.
Koncert odbył się 29 czerwca 1968 roku.
Podczas całego koncertu wykonano 35 piosenek.
Mikrofon i Ekran.
Koncert odbył się 30 czerwca 1968 roku.
Laureaci.
Znaczną popularnością na festiwalu i kilka miesięcy po nim cieszyła się piosenka "Te opolskie dziouchy" w wykonaniu zespołu No To Co i Piotra Janczerskiego.

</doc>
<doc id="541894" url="https://pl.wikipedia.org/wiki?curid=541894" title="Mistrzynie Australian Open w grze pojedynczej">
Mistrzynie Australian Open w grze pojedynczej

Poczet triumfatorek wielkoszlemowego turnieju tenisowego Australian Open w grze pojedynczej.
Najwięcej zdobytych tytułów.
Klasyfikacja tenisistek.
Ogółem: 18 tenisistek z 9 państw z więcej niż jednym zwycięstwem.
Klasyfikacja państw.
Ogółem: tytuły zdobywały zawodniczki z 15 państw.
Najwięcej tytułów z rzędu.
Ogółem: 8 zawodniczek z 4 państw z przynajmniej 3 tytułami w kolejnych latach.

</doc>
<doc id="541896" url="https://pl.wikipedia.org/wiki?curid=541896" title="Tuba (rzeka)">
Tuba (rzeka)

Tuba () – rzeka w Rosji (Kraj Krasnojarski), prawy dopływ Jeniseju.
Powstaje z połączenia rzek Kazyr i Amył.
Długość: 119 km (wraz z Kazyrem 507), powierzchnia dorzecza: 36 900 km². Częściowo uregulowana, żeglowna. Wpada do Jeziora Krasnojarskiego.

</doc>
<doc id="541897" url="https://pl.wikipedia.org/wiki?curid=541897" title="Szatnia">
Szatnia

Szatnia – miejsce, w którym można zostawić odzież wierzchnią. Szatnie można spotkać w szkołach, teatrach, kinach, salach gimnastycznych, basenach itp. W przypadku obiektów sportowych szatnia pełni rolę przebieralni – można się tam przebrać w strój gimnastyczny bądź kąpielowy i połączona jest z łazienką.

</doc>
<doc id="541898" url="https://pl.wikipedia.org/wiki?curid=541898" title="Pakt Andyjski">
Pakt Andyjski



</doc>
<doc id="541899" url="https://pl.wikipedia.org/wiki?curid=541899" title="Sereď">
Sereď

Sereď (węg. "Szered") – miasto na Słowacji, na Małej Nizinie Naddunajskiej, nad Wagiem. Około 16,2 tys. mieszkańców (2011).
W czasie II wojny światowej naczelnym rabinem miasta był Żyd o nazwisku Eckstein, który zmarł w obozie w Oświęcimiu w czerwcu 1942 r. Filip Müller (więzień Auschwitz) jest świadkiem niemieckich zbrodni w tym obozie.
W mieście rozwinął się przemysł cukrowniczy oraz piwowarski.

</doc>
<doc id="541905" url="https://pl.wikipedia.org/wiki?curid=541905" title="Piešt'any">
Piešt'any



</doc>
<doc id="541906" url="https://pl.wikipedia.org/wiki?curid=541906" title="Finansowy Instrument Orientacji Rybołówstwa">
Finansowy Instrument Orientacji Rybołówstwa



</doc>
<doc id="541908" url="https://pl.wikipedia.org/wiki?curid=541908" title="David Walton (ekonomista)">
David Walton (ekonomista)

David R. Walton (ur. 30 maja 1963, zm. 21 czerwca 2006) – brytyjski ekonomista, członek Komitetu Polityki Pieniężnej Banku Anglii.
Uzyskał bakalaureat z matematyki i ekonomii na Durham University oraz magisterium z ekonomii na Warwick University. Pracował w państwowych instytucjach resortu skarbu, w 1987 przeszedł do pracy w sektorze prywatnym. Był m.in. głównym ekonomistą ds. europejskich banku Goldman Sachs. Gościnnie wykładał na Oxfordzie. Przewodniczył stowarzyszeniu ekonomistów zajmujących się prywatnym sektorem ("Society of Business Economists").
W lipcu 2005 został członkiem Komitetu Polityki Pieniężnej Banku Anglii ("Bank of England's Monetary Policy Committee"), odpowiednika polskiej Rady Polityki Pieniężnej. Zmarł niespełna rok później po krótkiej chorobie.

</doc>
<doc id="541910" url="https://pl.wikipedia.org/wiki?curid=541910" title="Portsmouth Harbour">
Portsmouth Harbour

Portsmouth Harbour – stacja kolejowa w Portsmouth, w Anglii. Posiada 4 perony i obsługuje rocznie 570 tys. pasażerów.

</doc>
<doc id="541911" url="https://pl.wikipedia.org/wiki?curid=541911" title="Kan (rzeka)">
Kan (rzeka)

Kan (ros. Кан) – rzeka w Rosji (Kraj Krasnojarski), prawy dopływ Jeniseju.
Początek bierze u szczytu Eryk Arak Tajga w Sajanie Wschodnim. Większość biegu rzeki wzdłuż Gór Jenisejskich. Uchodzi do Jeniseju poniżej Krasnojarsku.
Długość: 629 km, powierzchnia dorzecza: 36 900 km². Najważniejszym jego dopływem jest Aguł. Główne miasta położone nad rzeką: Kańsk, Zielenogorsk.

</doc>
<doc id="541915" url="https://pl.wikipedia.org/wiki?curid=541915" title="Zamek Piastowski w Opolu">
Zamek Piastowski w Opolu

Zamek Piastowski w Opolu – zamek na odrzańskiej wyspie Pasieka w Opolu, którego budowę rozpoczął prawdopodobnie po 1217 r. książę Kazimierz I opolski, rozebrany w latach 1928–1931.
Historia.
Średniowiecze.
W miejscu, w którym powstał zamek, znajdowała się wcześniej osada plemienia Opolan, której historia sięga VIII w. Badania dendrochronologiczne dowodzą, że w czasach panowania Mieszka I zbudowano tu około 985 r. nowy gród w formie tzw. „grodu piastowskiego” (jednocześnie wraz z budową grodów we Wrocławiu i Legnicy). W 1228 r. wzmiankowana jest budowa przez księcia Kazimierza I opolskiego murowanego zamku. W XIII w. zamek był rozbudowywany przez Piastów opolskich, w szczególności przez Bolka I opolskiego w latach 1273–1289. W tym czasie powstało palatium, a w połowie XIV w. wzniesiono zachowaną do dzisiaj Wieżę Piastowską. W 1396 r. oblegany i uszkodzony przez wojska polskie króla Władysława Jagiełły.
Nowożytność.
Zamek był siedzibą Piastów opolskich do śmierci ostatniego przedstawiciela rodu (Jana II Dobrego) w 1532 r. W 1552 r. w zamku planowała zamieszkać księżna Izabela Jagiellonka, siostra Zygmunta II Augusta, która otrzymała księstwo opolsko-raciborskie jako zastaw, ale zamek nie nadawał się do zamieszkania. W latach 1558–1566 r. został częściowo odbudowany w stylu renesansowym przez starostę Jana von Oppersdorffa. Prace nadzorował Francesco Parr, włoski murarz i kamieniarz znany z prac przy zamkach w Brzegu i Oleśnicy. W 1602 r. nastąpiła reperacja wieży zamkowej i nakrycie jej nowym dachem. Uszkodzony w pożarze miasta w 1615 r., który wybuchł na jego terenie. Ufortyfikowany w czasie wojny 30-letniej, bezskutecznie oblegany w 1633 i 1634 r. przez wojska cesarskie, a po zakończeniu wojny określany jako silnie uszkodzony. Wskutek oblężeń i późniejszych pożarów stan budynków zamkowych uległ pogorszeniu. Wedle legendy w 1655 r. schronić miał się w nim przed potopem szwedzkim polski król Jan II Kazimierz Waza, jednak w rzeczywistości w związku z tym, że zamek już wtedy popadł w częściową ruinę, monarcha zdecydował się przyjąć zaproszenie hrabiego Franciszka von Oppersdorffa i zatrzymał się w kamienicy „Pod Lwem”, skąd przeniósł się następnie do zamku Oppersdorffów w Głogówku. W latach 1737 i 1739 zamek uległ uszkodzeniu w wyniku pożarów .
XIX wiek.
W XIX w. obiekt stracił charakter obronny – w latach 1838–1855 rozebrano mury zamkowe, zasypano fosę oraz rozebrano budynek, w którym w XVIII w. mieścił się sąd. W 1860 r. zaadaptowano zamek na potrzeby siedziby rejencji opolskiej, poddając go modernizacji. W 1880 r. poddano remontowi wieżę – otynkowano ją i przykryto stożkowatym hełmem. Obszar wokółzamkowy został przekształcony w park zamkowy, który udostępniono mieszkańcom miasta. W latach 1885–1886 przedłużono skrzydło północne do wieży głodowej.
XX wiek.
W latach 1904–1906 przebudowano skrzydło północne, a po stronie południowo-zachodniej wzniesiono nowe w stylu neorenesansowym. Dalsze plany modernizacji zostały zarzucone z powodu I wojny światowej.
W latach 1928–1931 na mocy decyzji ówczesnego prezydenta rejencji opolskiej i nadprezydenta prowincji górnośląskiej, dra Alfonsa Proskego, rozebrano zamek w związku z fatalnym stanem technicznym. Dzięki ostrym sprzeciwom mniejszości polskiej w Opolu oraz Związku Polaków w Niemczech udało się powstrzymać rozbiórkę wieży zamkowej tzw. Wieży Piastowskiej, która stała się symbolem Opola.
W miejscu zamku postawiono biurowiec, nową siedzibę rejencji, zbudowany w stylu modernizmu wedle projektu architekta Friedricha Lehmanna, oddany do użytku w 1934 roku. Przed budową rozpisano konkurs, a wedle założeń każdy z projektów miał uwzględniać pozostawienie wieży. Biurowiec jest siedzibą Opolskiego Urzędu Wojewódzkiego. Podczas budowy biurowca odsłonięto ślady średniowiecznego grodu; przeprowadzono wówczas jedynie badania ratownicze, natomiast planowe badania wykopaliskowe przeprowadzono w latach 1948–1968 i 1977–1978. Prace stanowiły ważne odkrycie archeologiczne i pozwoliły na ustalenie najstarszych śladów osadnictwa na obszarze wyspy.
Architektura.
Najstarszą częścią murowanego zamku pochodzącą z początków XIII w. była czworoboczna wieża mieszkalno-obronna tzw. donżon o wymiarach 12,5 x 13,5 m oraz obwodowy mur obronny w części południowej założenia, wzniesione z cegły w wątku wedyjskim. Zakończenie tej fazy umacniania murów zamku, wraz z prostokątną basztą zwaną głodową w części północno-wschodniej, nastąpiło za panowania Bolka I. Wzniesiono wówczas palatium na planie zbliżonym do prostokata o wymiarach 18 x 14 m z cegły w wątku gotyckim, dostawione od północy do donżonu z czasów Kazimierza I. Prawdopodobnie na jego piętrze znajdowała się kaplica zamkowa, poświęcona w 1307 r.
W połowie XIV w. wybudowano w narożniku południowo-wschodnim okrągłą wolnostojącą 35-metrową wieżę ostatecznej obrony tzw. stołp (bergfried). Była ona usytuowana w bliskiej odległości od budynku bramnego, którego pozostałości odkryto podczas prac archeologicznych w latach 2011–2012. Gotycki zamek po 1558 r. został przebudowany w stylu renesansowym. Jednak o nowożytnym kształcie i jego przemianach trudno coś pewnego stwierdzić, ponieważ w związku z wyburzeniem w latach 1928–1931 zachowały się jedynie gotyckie fundamenty. Z późniejszego okresu pochodzą natomiast odkryte w latach 1948–1951 fundamenty wolnostojącej barokowej kaplicy zamkowej, wzniesionej w okresie pomiędzy 1680 a 1730.

</doc>
<doc id="541916" url="https://pl.wikipedia.org/wiki?curid=541916" title="Flaga Abchazji">
Flaga Abchazji

Flaga Abchazji – jeden z symboli Abchazji. Oparto ją na fladze Kaukazu Północnego, używanej w latach 1918–1919. Prawa ręka była symbolem państwa abchaskiego od VIII do X wieku. Gwiazdy i pasy symbolizują siedem historycznych regionów kraju. Siódemka jest też liczbą świętą, występującą często w abchaskiej mitologii, religii i sztuce ludowej. Barwy zielona i biała są symbolem tolerancji ludów Kaukazu oraz pokojowego współżycia islamu (zieleń) i chrześcijaństwa (biel).
Flaga została zatwierdzona 23 lipca 1992.
Flagi Abchaskiej ASRR.
W okresie wcześniejszym, gdy Abchazja jako Abchaska Autonomiczna Socjalistyczna Republika Radziecka stanowiła część Gruzińskiej SRR, jej flagą była nieznacznie zmieniona flaga Gruzińskiej SRR. Dominującym kolorem tej flagi była czerwień – barwa flagi ZSRR. Kolor ten od czasów Komuny Paryskiej był symbolem ruchu komunistycznego i robotniczego, jako nawiązanie do przelanej przez robotników krwi.
Flaga w lewym górnym rogu zawierała wizerunki czerwonego sierpa i młota oraz umieszczonej nad nimi czerwonej pięcioramiennej gwiazdy. Sierp i młot znajdowały się na tle stylizowanego niebieskiego słońca (od którego odchodziły 24 promienie), wpisanego w kwadrat i symbolizowały sojusz robotniczo-chłopski. Czerwona gwiazda oznaczała przyszłe, spodziewane zwycięstwo komunizmu we wszystkich pięciu częściach świata. Ponadto przez takie umieszczenie symboli flaga nawiązywała graficznie do flagi ZSRR, jednak sztandar socjalistycznej Gruzji jako jedyna spośród flag republik związkowych wyróżniał się tym, iż sierp i młot nie były złote na czerwonym tle, jak na fladze ZSRR, lecz czerwone na niebieskim.
Modyfikacja ówczesnej abchaskiej flagi stosunku do symbolu gruzińskiego polegała na tym, iż sztandar ten uzupełniano o częściowo skrócony złoty napis w języku abchaskim cyrylicą z nazwą autonomii umieszczony pod wizerunkiem słońca: Аҧсны ACCP (skrót od Аҧснытәи Автономтә Советтә Социалисттә Республика).
Flaga ta zastąpiła symbol przyjęty wkrótce po włączeniu Abchaskiej SRR w skład socjalistycznej Gruzji. Na fladze z tego okresu, w lewej górnej części znajdowały się złote napisy w 6 liniach z częściowo skróconą nazwą socjalistycznej Gruzji w języku gruzińskim (საქართველოს სსრ – skrót od საქართველოს საბჭოთა სოციალისტური რესპუბლიკა), niżej rosyjskim (Грузинская CCR – skrót od Грузинская Советская Социалистическая Республика), a pod nim – abchaskim (КЫРТТАЫДАТИ CCP), oraz znajdującym się jeszcze niżej napisami z częściowo skróconą nazwą autonomii w wyżej podanych językach w tej samej kolejności – odpowiednio: აფხაზეთის ასსრ (od აფხაზეთის ავტონომიური საბჭოთა სოციალისტური რესპუბლიკა), Абхазская ACCP (od Абхазская Автономная Советская Социалистическая Республика) i Аҧсны ACCP.
W 1989 r., w związku z próbami uniezależnienia się od Gruzińskiej SRR, a także obliczu faktu, iż w samej Gruzji, która dążyła do niepodległości, zaczęto odchodzić od stosowania flagi z okresu ZSRR, także i Abchaska ASRR zmieniła swój symbol. Odtąd na czerwonym tle, w lewym górnym rogu, zamiast symbolu komunizmu umieszczony stylizowany złoty wizerunek słońca, a dokoła niego znajdował się złoty napis CCP Аҧсны (skrót od Аҧснытәи Советтә Социалисттә Республика). Nazwa ta nie była rzeczywistym skrótem nazwy kraju, który formalnie pozostawał republiką autonomiczną w ramach Gruzińskiej SRR, jednak usunięcie litera A (skrótu słowa związanego z autonomią) wyrażało aspirację Abchazów do stania się pełnoprawną republiką związkową w ramach ZSRR i uwolnienia od władzy Gruzji.
Flaga Abchaskiej SRR.
Do 1931 r. autonomia abchaska istniała jako Abchaska Socjalistyczna Republika Radziecka. Pierwotnie (od 1921 r.) w okresie tym jej flagą był czerwony sztandar z umieszczonymi w lewym górnym rogu złotym sierpem i młotem oraz nazwą kraju zapisaną cyrylicą w języku abchaskim. Dość szybko (nie później niż w 1925 r.) flaga ta uległa modyfikacji – usunięto napis z nazwą kraju, a nad sierpem i młotem umieszczono takiej samej wielkości czerwoną gwiazdą w złotym otoku, a obok złoty napis ze skróconą nazwą kraju w języku rosyjskim – CCPA (od Советская Социалистическая Республика Абхазия); całość umieszczona była, jak poprzednio, w lewym górnym rogu. Także i ta flaga została szybko zmodyfikowana – zmieniono wzajemne proporcje obu symboli i położenie napisu. Odtąd przez kilka kolejnych lat umieszczona u góry gwiazda była znacznie mniejsza niż skrzyżowane sierp i młot, zaś napis CCPA znajdował się poniżej symboli komunizmu. Taki wygląd powodował, iż flaga Abchaskiej SRR do złudzenia przypominała flagę ZSRR, a jedynym elementem wyróżniającym flagę abchaską był wyżej opisany napis ze skrótem nazwy państwa.

</doc>
<doc id="541919" url="https://pl.wikipedia.org/wiki?curid=541919" title="Flaga Zimbabwe">
Flaga Zimbabwe

Flaga Zimbabwe – jeden z symboli narodowych Zimbabwe.
Opis.
Flaga jest prostokątem 1:2. Jest podzielona na 7 równych pasów. Pasy mają kolor (idąc od góry do środka) zielony, złoty, czerwony i czarny. Od strony masztowej posiada biały trójkąt, na którym jest czerwona gwiazda z Ptakiem Zimbabwe.
Symbolika.
Poszczególne kolory na fladze symbolizują:
Historia.
W 1890 tereny dzisiejszego Zimbabwe, w ramach wyścigu o Afrykę, zostały zajęte przez Brytyjską Kompanie Południowoafrykańską. Podczas sprawowania administracji przez kompanię nad kolonią oficjalną flagą kolonii była flaga kompanii. Flagą tą była flaga Wielkiej Brytanii, z umieszczonym na środku logiem kompanii, przedstawiającym lwa z kłem w łapie, a pod nim napisem „B.S.A.C.”. W 1923 roku rząd brytyjski przejął władzę w kolonii. Przez niechęć białych kolonistów przyłączenia się do Związku Południowej Afryki została utworzona Rodezja Południowa. Została również uchwalona nowa flaga kolonii. Była to niebieska flaga, z umieszczoną w kantonie flagą Wielkiej Brytanii oraz herbem koloni po prawej stronie. Rodezja Południowa w 1953 roku weszła w skład federacji Federacji Rodezji i Niasy. W trakcie istnienia federacji flagą był brytyjski Blue Ensing z godłem federacji po prawej stronie flagi. W 1963 federacja została rozwiązana, a Rodezja Południowa znów stała się autonomiczną kolonią. 
W październiku 1965 roku biała mniejszość zamieszkująca kolonię, pod przywództwem Iana Smitha, jednostronnie ogłosiła niepodległość, jednocześnie zmieniając nazwę kraju na Rodezja. Od 1964 do 1968 używano podobnej flagi do flagi Rodezji Południowej, acz z bardziej jasnym odcieniem niebieskiego. 11 listopada 1968, w trzecią rocznicę ogłoszenia niepodległości, przyjęto nową flagę, aby zaznaczyć zerwanie więzi z Wielką Brytanią, ustanowiony nowy wzór flagi. Nowa flaga składała się z pionowych dwóch pasów zielonych oraz jednego pasa białego pośrodku z godłem Rodezji.
W latach 1964–1979 toczyła się wojna domowa między białymi siłami rządowymi a czarnoskórą partyzantką, która walczyła o prawa czarnych. W 1977 roku rząd Iana Smitha, pod naciskiem USA, Wielkiej Brytanii i RPA, rozpoczął negocjacje z partyzantami, które się zakończyły rok później. Utworzono nowy rząd tymczasowy, a we wrześniu 1979 proklamowano państwo Zimbabwe-Rodezja. Wraz z proklamacją nowego państwa uchwalono nowy wygląd flagi. Flaga została zaprojektowana przez porucznika Cedrica Herberta. Flaga składała się z pionowego czarnego paska z białym obrzeżeniem po prawej stronie oraz z trzema poziomymi paskami: czerwonym, białym i zielonym. W kantonie znajdował się Ptak Zimbabwe. Kolor czarny symbolizował osiągnięcie demokracji, czerwony walki o niepodległość, a żółty bogactwa naturalne. Pionowy biały pasek symbolizował białą mniejszość, a poziomy pokój. Kompromis jednak nie został uznany przez , ze względu na to, że członkowie partyzantki nie zostali zaproszeni do rządu. W wyniku konferencji w Londynie i mediacji Wielkiej Brytanii tymczasowo przywrócono Rodezji status kolonii.
Aktualna wersja flagi Zimbabwe została przyjęta 22 marca 1980 roku. Po raz pierwszy została podniesiona o północy między 17 a 18 kwietnia 1980 roku, wraz z proklamacją niepodległości Republiki Zimbabwe.

</doc>
<doc id="541920" url="https://pl.wikipedia.org/wiki?curid=541920" title="II liga polska w piłce nożnej (1988/1989)">
II liga polska w piłce nożnej (1988/1989)

II liga 1988/1989 – 41. edycja ogólnokrajowych rozgrywek drugiego poziomu ligowego piłki nożnej mężczyzn w Polsce. Wzięły w nich udział 32 drużyny, grając w dwóch grupach systemem kołowym. Sezon ligowy rozpoczął się w lipcu 1988, ostatnie mecze rozegrano w czerwcu 1989. Była to ostatnia edycja II ligi przed reformą rozgrywek, po której ponownie utworzono jedną grupę tego poziomu rozgrywkowego.
Drużyny.
Grupa I.
Uwagi: W grupie występowały dwie drużyny z Wodzisławia Śląskiego - Odra i Górnik Pszów, który uczestniczył w rozgrywkach jako Górnik Pszów Wodzisław Śląski, gdyż Pszów w latach 1975-1994 był dzielnicą Wodzisławia Śląskiego. 
Rozgrywki.
Uczestnicy obu grup rozegrali po 30 kolejek ligowych (razem 240 spotkań) w dwóch rundach: jesiennej i wiosennej.
Po sezonie dokonano reformy II ligi – zmniejszono liczbę uczestników z 32 do 20 i utworzono jedną grupę tego poziomu w miejsce dwóch. W związku z tym mistrzowie grup uzyskali awans do I ligi, a wicemistrzowie rozegrali dwumecze barażowe o wejście do I ligi z 13. i 14. zespołem najwyższej klasy rozgrywkowej. Do III ligi spadły bezpośrednio zespoły z miejsc 11–16; zespoły z miejsc 7–10 rozegrały mecze barażowe z mistrzami grup III ligi o osiem miejsc na drugim poziomie ligowym (żaden z mistrzów III ligi nie uzyskał bezpośredniego awansu).
Baraże o II ligę.
Po zakończeniu sezonu rozegrano mecze barażowe o osiem miejsc w drugiej klasie rozgrywkowej w sezonie 1989/1990 między zespołami z miejsc 7–10 w obu grupach II ligi a mistrzami grup III ligi:
Miejsca na drugim poziomie ligowym nie utrzymały: Piast Nowa Ruda, Górnik Knurów i GKS Bełchatów.

</doc>
<doc id="541921" url="https://pl.wikipedia.org/wiki?curid=541921" title="INF Clairefontaine">
INF Clairefontaine

Le Centre Technique National Fernand-Sastre (znane jako Clairefontaine ze względu na umiejscowienie w Clairefontaine-en-Yvelines) – francuska narodowa akademia piłkarska uchodząca za jedną z najlepszych na świecie.
Oprócz boisk piłkarskich i wyposażenia medycznego i treningowego Clairefontaine posiada także 3 korty tenisowe.

</doc>
<doc id="541923" url="https://pl.wikipedia.org/wiki?curid=541923" title="Wychowanie estetyczne">
Wychowanie estetyczne

Wychowanie estetyczne – ogół świadomych oddziaływań i działań własnych wychowanka, w których wartości estetyczne i artystyczne wykorzystuje się do pogłębiania życia uczuciowego, rozwoju aktywności twórczej i samoekspresji wychowanka oraz do umożliwienia mu kontaktu z różnymi dziedzinami sztuki.
Cele wychowania estetycznego:
Wychowanie estetyczne jest jednym z działów teorii wychowania. Problematyka tą zaczęto się interesować dosyć późno, bo dopiero na przełomie XVIII i XIX wieku. Sama idea wychowania estetycznego zapoczątkowana została przez F. Schillera w „Listach do estetycznym wychowaniu człowieka”. Była ona jednak uważana za elitarną i nieefektywną. Obecnie wychowanie estetyczne określa się, jako połączenie kształcenia emocjonalnego i kulturalnego, pobudzającego do inteligencji, wrażliwości i twórczej postawy.
Jak pisze K. Kotłowski, wychowanie estetyczne jest jednym z czterech podstawowych celów wychowania, bez którego niemożliwe byłoby kształtowanie osobowości rozwiniętej wszechstronnie.
I. Wojnar i W. Pielasińska uważają, iż wychowanie estetyczne powinno łączyć trzy ogniwa procesu edukacyjnego: przekazywanie wiedzy o zjawiskach artystycznych; stymulowanie przeżyć i doznań w bezpośrednim kontakcie z dziełem czy wytworem kultury oraz pobudzanie własnej ekspresji twórczej dzieci i młodzieży. Dalej piszą: „Wychowanie to w znacznym stopniu dokonuje się w sposób niezamierzony, w czasie słuchania radia, oglądania filmów czy spektakli telewizyjnych. Jego elementami są rozmaite przedmioty otaczające człowieka: domy, sprzęty, plakaty. Według autorek wychowanie estetyczne w klasycznym ujęciu to kształtowanie wrażliwości człowieka na zjawiska estetyczne: sztukę i piękno. Jest ono, jak twierdzą procesem dwoistym. B. Suchodolski ujmuje go, jako: wychowanie przez sztukę, oraz wychowanie dla sztuki. Dla sztuki to znaczy z myślą o kształtowaniu estetycznej kultury człowieka, jego wrażliwości, jego stosunku do różnorodności zjawisk i wartości estetycznych, istniejących zarówno w świecie natury, jak i w kręgu ludzkich dokonań. „Wychowanie estetyczne w sensie węższym wiąże profesor Suchodolski przede wszystkim z koniecznością wczesnego i systematycznego wprowadzania dzieci i młodzieży w krąg wartości artystycznych. Wychowanie estetyczne w sensie szerszym, ukazuje na tle swoistości potrzeb uczuciowych i wyobrażeniowych współczesnego człowieka, szczególnych możliwości jakie daje sztuka w ich zaspokajaniu, i to w zakresie zarówno treści świadomości i postaw człowieka jak w zakresie inspirowania działań i wyobraźni. […] Wychowanie estetyczne, wychowanie przez sztukę ma zatem stać się pomocą ludziom w organizowaniu życia wartościowego i interesującego, w doznawaniu różnych satysfakcji, w pogłębianiu treści wewnętrznych, ma więc uczestniczyć w podnoszeniu jakości życia”. Suchodolski, pisze również, iż mówiąc o wychowaniu estetycznym można mieć na myśli to, jak w różnych zakresach sztuka wpływa na człowieka, jak wpływa na sposób odczuwania przez ludzi życia, na poglądy i przekonania ludzkie, na przeżycia moralne, na ogólną postawę wobec innych ludzi, wobec świata.
Kolejną osoba zajmującą się tym tematem jest Barbara Szymańska. Autorka w artykule pt. „Refleksje w związku z pytaniem o sens edukacji estetycznej w dobie współczesnych przemian kulturowych” cytuje słowa J. Rudniańskiego, który pisze: „Właśnie sztuka – zarówno ujmowana psychologicznie, jak i socjologicznie – przypomina, że każdy z nas jest człowiekiem, albowiem świadomie może tworzyć piękno i może je odrzucać”. Dalej cytuje ona Szczypiorskiego, piszącego iż: „Obecny byt jest zabójczy dla naszych tęsknot do wzniosłości. […] na co dzień nie zdajemy sobie sprawy, jak bardzo mocno współczesna cywilizacja dobrobytu, luksusu i nadmiaru dóbr materialnych związana jest z ciekawością człowieka, a jak mało ma ona wspólnego z naszymi potrzebami duchowymi”. Autorka wymienia również zaproponowane przez Gołaszewską czynniki istotne w kształtowaniu kultury estetycznej. Należą do nich: wrażliwość estetyczna, doświadczenie, wiedza, umiejętność włączania doświadczeń związanych z przeżyciem wartości estetycznej w całokształt życia człowieka, inwencja estetyczna. Pisze również, że kształtowanie kultury estetycznej, może być bodźcem dla człowieka, dla jego rozwoju, bodźcem do budowania jego duchowej tożsamości.
Z kolei Marta Uberman w artykule pt. „Edukacja estetyczna w koncepcjach andragogicznych”, pisze: „Estetyka XXI w. jest odległa od pierwotnych ideałów, stopniowo staje się jakby szczegółowym dziełem teorii informacji, w którym sztuka rozumiana jest jako system znaków języka artystycznego wzbogaconego o szereg zjawisk, nieznanych do tej pory w sztuce, o nowe sposoby obrazowania formy i rodzaje jej percepcji. Sztuka najnowsza skłania się raczej ku syntezie środków przekazu, odzwierciedlając w ten sposób naturalne dążenie człowieka do coraz pełniejszego, bardziej perfekcyjnego i swobodnego wykorzystania narzędzi, jakimi dysponuje w procesie komunikacji międzyludzkiej”. Autorka pisze również, że „Rozwijanie umiejętności estetycznego wartościowania jest jednym z warunków rozwoju osobowości współczesnego człowieka”.
W ostatnich czasach wzmaga się troska o jakość człowieka, o jego postawy, wrażliwość, wyobraźnię, ponieważ problemem staje się sposób widzenia świata, stosunki międzyludzkie i indywidualna tożsamość osoby ludzkiej. Niepokój budzi narastający konformizm ludzkich zachowań, utrata poczucia podmiotowości, zachwianie sfery wartości i służby człowiekowi.
Wychowanie do sztuki ma charakter inicjacji kulturalnej, przygotowuje człowieka do akceptacji różnorodnych zjawisk artystycznych. Wychowanie przez sztukę określa horyzonty kształcenia człowieka w zakresie szerszym niż wrażliwość estetyczna, która stanowi jego podstawę. Pobudza uczucia o charakterze moralnym i społecznym, pełniąc jednocześnie humanistyczną funkcję poznawczą: uczy współprzeżywania i kształci zdolność do empatii. Współczesny świat coraz bardziej pobudza i mnoży u człowieka potrzeby konsumpcyjne, a zaniedbuje potrzeby wyższego rzędu, w tym kulturalne. Wymagają one zabiegów wychowawczych, aby stały się potrzebami ważnymi dla człowieka. Rolą wychowawcy jest budzenie motywacji, ukazywanie perspektyw, dodawanie odwagi, spowodowanie, by wychowanek zechciał uzyskać to, co dla niego dobre, i by dla tej idei potrafił mobilizować samego siebie.
Twórczość, stanowiąc jedną z najważniejszych zasad specyficznie ludzkiego sposobu funkcjonowania, przejawia się we wszystkich dziedzinach aktywności człowieka i jest potrzebą, i formą ekspresji prawidłowo ukształtowanej osobowości, a zarazem środkiem jej kształcenia i motorem rozwoju człowieka. Dlatego też, proces nauczania i wychowania estetycznego winien przygotowywać młodego człowieka do twórczego stylu życia. I jak zawsze temu celowi nadrzędnemu, możemy przyporządkować cele niejako pośrednie, od bezdyskusyjnych jak elementarne sprawności instrumentalne, przymioty najwyższego charakteru i umysłu, moralności itd. Kształtowanie postawy twórczej, to kształtowanie postawy zmierzania ciągle ku nowemu, gdyż tym właśnie jest sama twórczość artystyczna. Zdecydowanie należy odróżnić ją od ludzkiej konsumpcji, która jest nieustannym powtarzaniem się.
Wychowanie estetyczne obejmuje sztuki opierające się na wrażeniach wzrokowych, słuchowych, dotykowo-mięśniowych. Do sztuk opierającej się na wrażeniach wzrokowych zalicza się architekturę, rzeźbę, malarstwo, fotografikę. Sztuki opierające się na wrażeniach słuchowych to: muzyka i recytacja, natomiast na wrażeniach dotykowo-mięśniowych – rytmika i taniec. Wśród sztuk łączących wrażenia kilku zmysłów wymienić należy film i teatr.

</doc>
<doc id="541924" url="https://pl.wikipedia.org/wiki?curid=541924" title="Clairefontaine">
Clairefontaine

Trzy gminy we Francji:
Także:

</doc>
<doc id="541925" url="https://pl.wikipedia.org/wiki?curid=541925" title="II liga polska w piłce nożnej (1987/1988)">
II liga polska w piłce nożnej (1987/1988)

II liga 1987/1988 – 40. edycja ogólnokrajowych rozgrywek drugiego poziomu ligowego piłki nożnej mężczyzn w Polsce. Wzięły w nich udział 32 drużyny, grając w dwóch grupach systemem kołowym. Sezon ligowy rozpoczął się w sierpniu 1987, ostatnie mecze rozegrano w czerwcu 1988.
Rozgrywki.
Uczestnicy obu grup rozegrali po 30 kolejek ligowych (razem 240 spotkań) w dwóch rundach: jesiennej i wiosennej. Mistrzowie grup uzyskali awans do I ligi, zaś 2. i 3. drużyny rozegrały między sobą baraże o dwa miejsca w I lidze. Do III ligi spadły bezpośrednio zespoły z miejsc 15 i 16 w obu grupach, zaś drużyny z miejsc 11–14 rozegrały między sobą baraże o utrzymanie w II lidze (cztery miejsca).
Baraże o I ligę.
Po zakończeniu sezonu rozegrano mecze barażowe o dwa miejsca w pierwszej klasie rozgrywkowej w sezonie 1988/1989 między drużynami z miejsc 2–3 w obu grupach II ligi:
Awans do I ligi uzyskały GKS Jastrzębie i Wisła Kraków.
Baraże o II ligę.
Po zakończeniu sezonu rozegrano mecze barażowe o cztery miejsca w drugiej klasie rozgrywkowej w sezonie 1988/1989 między zespołami z miejsc 11–14 w obu grupach II ligi:
Miejsca na drugim poziomie ligowym nie utrzymały: Stal Stocznia Szczecin, Odra Opole, Włókniarz Pabianice i Błękitni Kielce.

</doc>
<doc id="541928" url="https://pl.wikipedia.org/wiki?curid=541928" title="Zużycie wykruszające">
Zużycie wykruszające

Zużycie wykruszające (pitting) występuje w smarowanym styku, a jego przyczyną jest głównie zmęczenie warstwy wierzchniej. W zespołach maszynowych pitting występuje w układach, które są bezpośrednio w kontakcie z substancją smarującą (łożyskach tocznych, przekładniach zębatych, napędach krzywkowych). Uszkodzenie warstwy wierzchniej powoduje powstanie wyrwy, do której dostaje się substancja smarująca. Wyrwa wypełniona smarem zostaje poddana działaniu siły (np. dociśnięcie wyrwy w bieżni kulką w łożysku tocznym) co powoduje zwiększeniu ciśnienia i powiększaniu się uszkodzenia.
Proces zużycia wykruszającego składa się z 3 faz: 
Zobacz też.
zużywanie

</doc>
<doc id="541929" url="https://pl.wikipedia.org/wiki?curid=541929" title="Flaga Syrii">
Flaga Syrii

Flaga Syrii () – jeden z symboli narodowych Syrii.
Wygląd i symbolika.
Flaga Syryjskiej Republiki Arabskiej jest prostokątem, podzielonym na trzy poziome pasy: czerwony, biały i czarny. Kolor czerwony symbolizuje przelaną w walce krew o wolność Arabów, biały oznacza świetlaną przyszłość, a czarny mroczną przeszłość. Dwie gwiazdy reprezentowały początkowo Egipt i Syrię, obecnie są symbolem jedności. Ich barwa symbolizuje islam.
Proporcja flagi wynosi 2:3.
Historia.
Flaga ta jest taka sama jak flaga Zjednoczonej Republiki Arabskiej (Syria i Egipt), używana w latach 1958–1961. Jest ona wzorowana na "Fladze Wyzwolenia Arabów", używanej od 1952 przez ruch Wolnych Oficerów, którzy obalili w Egipcie monarchię. Flaga została przyjęta 30 marca 1980.
Flaga Syrii z lat 1932–1958 i 1961–1963 używana jest przez opozycję, walczącą przeciwko rządom Baszszara al-Asada w wojnie domowej w Syrii.

</doc>
<doc id="541931" url="https://pl.wikipedia.org/wiki?curid=541931" title="Paweł Wojtala">
Paweł Wojtala

Paweł Wojtala (ur. 27 października 1972 w Poznaniu) – polski piłkarz grający na pozycji obrońcy. Działacz piłkarski, od 2016 prezes Wielkopolskiego Związku Piłki Nożnej.
Kariera.
Jest wychowankiem SKS 13 Poznań, a od sezonu 1990/91 piłkarz Lecha Poznań. W ciągu swojej kariery w Lechu (1990/91-1995/96, 2001/02 i 2004/05) rozegrał 131 meczów w najwyższej lidze, strzelając 8 bramek i zdobywając dwa razy mistrzostwo Polski i Superpuchar Polski.
W sezonie 1996/97 był piłkarzem Widzewa i zagrał w nim 18 spotkań, strzelając 4 gole. W tym sezonie zdobył mistrzostwo Polski.
W zimie 1997 przeszedł do niemieckiego Hamburger SV, gdzie łącznie zagrał w 20 meczach.
Potem występował w Werderze Brema (w latach 1998-2000), gdzie w pierwszym sezonie zdobył Puchar Niemiec.
Następnie, w zimie 2000 wrócił do kraju – do Legii Warszawa. W barwach stołecznej drużyny zaliczył 16 spotkań.
Po pół roku, w 2001 przeszedł do Lecha, gdzie również grał tylko kilka miesięcy nadszedł kolejny transfer.
Od 2002 znowu występował w niemieckiej lidze, tym razem w Rot-Weiss Oberhausen – w ciągu dwóch sezonów zagrał w 46 meczach.
Rok później reprezentował barwy LR Ahlen i Karlsruher SC.
Karierę zakończył w 2005 roku, ponownie grając w barwach poznańskiego Lecha.
Niedługo po tym wznowił jednak karierę i podpisał kontrakt z niemieckim zespołem Hallescher FC.
W sezonie 2006/2007 ponownie zmienił klub i przeszedł do austriackiego zespołu SV Sankt Andrä-Wördern.
Od 2007 do 2011 roku grał w oldbojach Lecha.
W polskiej kadrze Wojtala rozegrał 12 spotkań. Debiutował w 1994, a ostatni oficjalny mecz w jej barwach rozegrał 3 lata później.
Od 11 października 2012 roku do 17 września 2013 roku pełnił funkcję dyrektora sportowego w Zagłębiu Lubin.
6 sierpnia 2016 roku został wybrany prezesem Wielkopolskiego Związku Piłki Nożnej. Od 2022 Jest również członkiem zarządu PZPN.

</doc>
<doc id="541932" url="https://pl.wikipedia.org/wiki?curid=541932" title="II liga polska w piłce nożnej (1986/1987)">
II liga polska w piłce nożnej (1986/1987)

II liga 1986/1987 – 39. edycja ogólnokrajowych rozgrywek drugiego poziomu ligowego piłki nożnej mężczyzn w Polsce. Wzięły w nich udział 32 drużyny, grając w dwóch grupach systemem kołowym. Sezon ligowy rozpoczął się w sierpniu 1986, ostatnie mecze rozegrano w czerwcu 1987.
Rozgrywki.
Uczestnicy obu grup rozegrali po 30 kolejek ligowych (razem 240 spotkań) w dwóch rundach: jesiennej i wiosennej.
W sezonie 1986/1987 wprowadzono zmiany dotyczące zasad awansów i spadków oraz punktacji za poszczególne mecze:
Baraże o I ligę.
Po zakończeniu sezonu rozegrano mecze barażowe o dwa miejsca w pierwszej klasie rozgrywkowej w sezonie 1987/1988 między drużynami z miejsc 2–3 w obu grupach II ligi:
Awans do I ligi uzyskały Bałtyk Gdynia i Stal Stalowa Wola.
Baraże o II ligę.
Po zakończeniu sezonu rozegrano mecze barażowe o cztery miejsca w drugiej klasie rozgrywkowej w sezonie 1987/1988 między zespołami z miejsc 11–14 w obu grupach II ligi:
Miejsca na drugim poziomie ligowym nie utrzymały: Chrobry Głogów, Dozamet Nowa Sól, Hutnik Warszawa i Korona Kielce.

</doc>
<doc id="541934" url="https://pl.wikipedia.org/wiki?curid=541934" title="Raúl González (chodziarz)">
Raúl González (chodziarz)

Raúl González Rodríguez (ur. 29 lutego 1952 w Rancho Las Lajas, China w stanie Nuevo León) – meksykański lekkoatleta, chodziarz, mistrz i wicemistrz olimpijski.
W 1971 zajął 3. miejsce w chodzie na 10 000 metrów (na bieżni) w mistrzostwach Ameryki Środkowej i Karaibów w Kingston. Na igrzyskach olimpijskich w 1972 w Monachium był 20. w chodzie na 50 kilometrów. Zwyciężył w chodzie na 20 kilometrów w igrzyskach Ameryki Środkowej i Karaibów w 1974 w Santo Domingo. Na tym samym dystansie zajął 5. miejsce na igrzyskach olimpijskich w 1976 w Montrealu.
W 1977 wygrał po raz pierwszy chód na 50 kilometrów w zawodach Pucharu Świata. W 1978 zajął 2. miejsce w chodzie na 20 kilometrów na igrzyskach Ameryki Środkowej i Karaibów w Medellín. W tym samym roku ustanowił rekordy świata w chodzie na 30 000 metrów (na bieżni, 2:11:53,4), chodzie na 50 000 metrów (na bieżni, 3:41:38,4) i na 50 kilometrów (na szosie, 3:41:20), wszystkie te rezultaty były najlepszymi w karierze Meksykanina. W 1979 zwyciężył na igrzyskach panamerykańskich w San Juan w chodzie na 50 kilometrów.
Podczas igrzysk olimpijskich w 1980 w Moskwie González zajął 6. miejsce w chodzie na 20 km, a chodu na 50 km nie ukończył. W 1981 wygrał po raz drugi zawody Pucharu Świata w chodzie na 50 km, a w mistrzostwach Ameryki Środkowej i Karaibów w Santo Domingo był 2. w chodzie na 20 km. W następnym roku zwyciężył w igrzyskach Ameryki Środkowej i Karaibów w Hawanie w chodzie na 50 km, a na 20 km zajął 2. miejsce. W 1983 po raz trzeci zwyciężył na 50 km w Pucharze Świata. Na igrzyskach panamerykańskich w Caracas w tym samym roku zajął 1. miejsce na 50 km i 2. miejsce na 20 km. Na mistrzostwach świata w 1983 w Helsinkach zajął 9. miejsce na 20 km i 5. miejsce na 50 km.
Podczas igrzysk olimpijskich w Los Angeles w 1984 odniósł największe triumfy: zdobył złoty medal w chodzie na 50 kilometrów oraz srebrny w chodzie na 20 kilometrów. W 1987 był drugi na 50 km na igrzyskach panamerykańskich w Indianapolis, a na mistrzostwach świata w Rzymie zajął na tym dystansie 11. miejsce.

</doc>
<doc id="541936" url="https://pl.wikipedia.org/wiki?curid=541936" title="Helsinki (stacja kolejowa)">
Helsinki (stacja kolejowa)

Helsingin päärautatieasema (szw. "Helsingfors centralstation") – największy dworzec i stacja kolejowa Helsinek, stolicy Finlandii. Do 2010 nosił nazwę "Helsingin rautatieasema" („Dworzec kolejowy w Helsinkach”).
Ruch pasażerski.
Stacja Helsingin päärautatieasema jest stacją czołową, co oznacza, że wszystkie pociągi kończą lub zaczynają tu bieg. Codziennie stacja obsługuje około 200 tysięcy pasażerów, co sprawia, że jest najczęściej odwiedzanym budynkiem Finlandii.
Z dworca odchodzą pociągi dalekobieżne do większości dużych miast kraju, jak również w komunikacji zagranicznej do Petersburga i Moskwy. Jest stacją końcową dla pociągu dużej prędkości Allegro do Petersburga oraz dla wszystkich linii helsińskiej kolei aglomeracyjnej:
W podziemiach dworca znajduje się końcowa stacja metra w Helsinkach.
Obsługa pasażerów.
Na stacji znajdują się kasy i automaty biletowe, informacja, przechowalnie bagażu, biuro rzeczy znalezionych, pomoc dla niepełnosprawnych, parking, parking rowerowy, kawiarnie, restauracja, kioski, bankomaty, kantor wymiany walut, apteka oraz postój taxi.
Historia.
Pierwsza stacja kolejowa została wybudowana w roku 1862 i obsługiwała linię kolejową do Hämeenlinna. Na początku XX wieku budynek stacyjny okazał się zbyt mały, by obsłużyć rosnący ruch. W roku 1904 ogłoszono konkurs na nowy budynek. Jedną z prac był projekt architekta Eliela Saarinena. Projekt został wykończony w roku 1909, a dworzec został otwarty w roku 1919 i stał się jedną z najbardziej charakterystycznych budowli Helsinek. W 1940 na stacji na zawał serca umarł prezydent Finlandii Kyösti Kallio. W czerwcu 2010 zmieniono oficjalną nazwę stacji z "Helsingin rautatieasema" („Dworzec kolejowy w Helsinkach”) na "Helsingin päärautatieasema" („Główny dworzec kolejowy w Helsinkach”) i nadano mu skróconą nazwę "Helsinki C".
Wypadki.
Na stacji w Helsinkach doszło do kilku wypadków; w żadnym z nich nie było ofiar śmiertelnych.
4 stycznia 2010 cztery puste wagony pasażerskie przejechały bufory peronu 13. wskutek błędu manewrowego między stacją Pasila a stacją Helsingin päärautatieasema. Prędkość wagonów w momencie wjazdu na bufory wynosiła ok. 20–30 km/h. Wagony skierowano na peron 13, gdzie można było zminimalizować szkody. Jeden z wagonów uderzył w salę konferencyjną. Nie było ofiar w ludziach.

</doc>
<doc id="541938" url="https://pl.wikipedia.org/wiki?curid=541938" title="The College Dropout">
The College Dropout

The College Dropout – pierwszy album rapera i producenta muzycznego Kanyego Westa, wydany 10 lutego 2004 roku. Większość utworów wykonana jest z udziałem wielu znanych artystów, takich jak Jay-Z, Twista, Ludacris, Common, Mos Def czy Jamie Foxx. Utwór "Two Words" został wykonany przy udziale chóru The Harlem Boys Choir.
Kanye West nie dostał pozwolenia piosenkarki Lauryn Hill na użycie jej głosu w utworze "All Falls Down", gdzie został użyty refren z jej utworu "Mystery of Iniquity", dlatego refren ten wykonuje inna piosenkarka, Syleena Johnson. Utwór z oryginalnym refrenem ukazał się na EP "Freshmen Adjustment". Utwór "Through the Wire" został napisany przez artystę po tym, jak przeżył groźny wypadek samochodowy. O swoim wypadku wspomina też w utworze "Last Call".
W 2012 roku album został sklasyfikowany na 298. Miejscu na liście 500 albumów wszech czasów stworzonej przez magazyn Rolling Stone.

</doc>
<doc id="541939" url="https://pl.wikipedia.org/wiki?curid=541939" title="31337">
31337



</doc>
<doc id="541940" url="https://pl.wikipedia.org/wiki?curid=541940" title="II liga polska w piłce nożnej (1985/1986)">
II liga polska w piłce nożnej (1985/1986)

II liga 1985/1986 – 38. edycja rozgrywek drugiego poziomu ligowego piłki nożnej mężczyzn w Polsce. Wzięły w nich udział 32 drużyny, grając w dwóch grupach systemem kołowym. Sezon ligowy rozpoczął się w sierpniu 1985, ostatnie mecze rozegrano w czerwcu 1986.
Rozgrywki.
Uczestnicy obu grup rozegrali po 30 kolejek ligowych (razem 240 spotkań) w dwóch rundach: jesiennej i wiosennej. Mistrzowie grup uzyskali awans do I ligi, zaś do III ligi spadły drużyny z miejsc 13–16.

</doc>
<doc id="541941" url="https://pl.wikipedia.org/wiki?curid=541941" title="Św. Jadwiga Śląska">
Św. Jadwiga Śląska



</doc>
<doc id="541942" url="https://pl.wikipedia.org/wiki?curid=541942" title="Pliohippus">
Pliohippus

†Pliohippus – jeden z przodków współczesnych koniowatych. Pojawił się w miocenie ok. 15 mln lat temu. Zbliżony kształtem, wielkością i uzębieniem do współczesnych koni. Był wyższy od swojego przodka – "Merychippusa" – wzrost w kłębie 120 cm.
"Pliohippus" był pierwszą formą jednopalczastą – nastąpił u niego zanik nieużywanych palców bocznych. Żył na sawannie i porośniętych trawami stepach. Pojawił się w Ameryce Północnej i stamtąd przedostał się do Ameryki Południowej.

</doc>
<doc id="541943" url="https://pl.wikipedia.org/wiki?curid=541943" title="Czarny Potok">
Czarny Potok



</doc>
<doc id="541944" url="https://pl.wikipedia.org/wiki?curid=541944" title="Alan Jones (kierowca)">
Alan Jones (kierowca)

Alan Stanley Jones (ur. 2 listopada 1946 w Melbourne) – australijski kierowca wyścigowy i komentator telewizyjny. Kawaler Orderu Imperium Brytyjskiego (MBE).
Życiorys.
Największym sukcesem Jonesa jest tytuł mistrza świata Formuły 1, wywalczony w 1980 roku w barwach brytyjskiego zespołu Williams.
W swojej karierze Jones startował w 116 wyścigach Formuły 1; odniósł 12 zwycięstw. Po zakończeniu występów w Europie wrócił do ojczyzny, gdzie ścigał się w mistrzostwach samochodów turystycznych.
W końcu lat osiemdziesiątych podjął się roli komentatora telewizyjnego, którą kontynuował przez ponad dekadę. W latach 2005-2009 był szefem australijskiego zespołu w mistrzostwach A1 Grand Prix.
Syn Jonesa, Christian, również jest kierowcą wyścigowym.

</doc>
<doc id="541945" url="https://pl.wikipedia.org/wiki?curid=541945" title="Wikipedia greckojęzyczna">
Wikipedia greckojęzyczna

Wikipedia greckojęzyczna – grecka edycja językowa Wikipedii. Ta edycja powstała 1 grudnia 2002 i na dzień 18 lutego 2014 miała ponad 98 tys. artykułów zajmując 51. pozycję na liście największych Wikipedii.
Słowa „Wikipedia, wolna encyklopedia” brzmią po grecku "Wikipédia, i eléftheri enkiklopédia" ("Βικιπαίδεια, η ελεύθερη εγκυκλοπαίδεια").

</doc>
<doc id="541953" url="https://pl.wikipedia.org/wiki?curid=541953" title="Electric Circus (album)">
Electric Circus (album)



</doc>
<doc id="541957" url="https://pl.wikipedia.org/wiki?curid=541957" title="Szczotka">
Szczotka

szczotka – narzędzie służące do zamiatania, wygładzania, szorowania lub mycia czegoś; zwykle zbudowana jest z włókien chemicznych lub pochodzenia roślinnego, włosia, drutów, gałęzi etc. w formie małych pęków lub węzełków umocowanych w oprawie lub grzbiecie. Przykłady:

</doc>
<doc id="541958" url="https://pl.wikipedia.org/wiki?curid=541958" title="Edgar A. Poe">
Edgar A. Poe



</doc>
<doc id="541959" url="https://pl.wikipedia.org/wiki?curid=541959" title="Parahippus">
Parahippus

Parahippus − rodzaj wymarłych ssaków z rodziny koniowatych, jeden z przodków współczesnych koniowatych. Forma przejściowa między "Mesohippusem" a "Merychippusem". Żył w okresie wczesnego miocenu około 20 milionów lat temu. Był już w znacznym stopniu przystosowany do spożywania pokarmu trawiastego - nastąpiła u niego modyfikacja powierzchni trących siekaczy. Wysokość w kłębie – 80-90 cm.

</doc>
<doc id="541962" url="https://pl.wikipedia.org/wiki?curid=541962" title="Edgar Poe">
Edgar Poe



</doc>
<doc id="541963" url="https://pl.wikipedia.org/wiki?curid=541963" title="Might and Magic VIII">
Might and Magic VIII



</doc>
<doc id="541964" url="https://pl.wikipedia.org/wiki?curid=541964" title="Palestyna (ujednoznacznienie)">
Palestyna (ujednoznacznienie)



</doc>
<doc id="541975" url="https://pl.wikipedia.org/wiki?curid=541975" title="Zużycie adhezyjne">
Zużycie adhezyjne

Zużycie adhezyjne zachodzi najczęściej przy małych prędkościach i dużych naciskach – w warunkach niedostatecznego smarowania lub jego braku. Występy, nierówności powierzchni są wówczas sczepiane, a następnie ścinane. Podczas współpracy materiałów o różnej wytrzymałości zużycie jest niewielkie. Podczas współpracy materiałów o podobnej wytrzymałości występuje głębokie wyrywanie i przywarte do trących się powierzchni wyrwane cząstki metalu bruzdują je – co jest niedopuszczalne w eksploatacji maszyn. Zużycie adhezyjne występuje w wolnobieżnych łożyskach ślizgowych, a czasami w przekładniach ślimakowych – zwłaszcza gdy wymienione węzły maszyn są niedostatecznie smarowane, a materiały współpracujących części są źle dobrane.

</doc>
<doc id="541976" url="https://pl.wikipedia.org/wiki?curid=541976" title="Scott McKenzie">
Scott McKenzie

Scott McKenzie (ur. jako Philip Wallach Blondheim 10 stycznia 1939 w Jacksonville w stanie Floryda, zm. 18 sierpnia 2012 w Los Angeles) – amerykański piosenkarz, najbardziej znany z piosenki "San Francisco (Be Sure to Wear Flowers in Your Hair)".
Życie i kariera.
Dorastał w Karolinie Północnej i w Wirginii, gdzie zaprzyjaźnił się z synem przyjaciół swojej matki, Johnem Philipsem. W połowie lat pięćdziesiątych śpiewał z Timem Rose'em w studenckim zespole The Singing Strings, a następnie z Phillipsem, Mikiem Boranem i Billem Clearym stworzyli zespół doo wop pod nazwą The Abstracts. W Nowym Jorku The Abstracts zmienił nazwę na The Smoothies i nagrał dwa single z Decca Records (Milt Gabler). W 1961 Phillips i McKenzie poznali Dicka Wiessmana i uformowali The Journeymen, razem, z którym nagrali trzy albumy dla Capitol Records.
Po rozpadzie The Journeymen w 1964, rozważali założenie grupy The Mamas &amp; the Papas. McKenzie chciał wykonywać na własną rękę więc Phillips założył zespół ze swoją drugą żoną Michelle Phillips, Dennym Dohertym i Cass Elliot. Grupa wkrótce przeniosła się do Kalifornii. Dwa lata później McKenzie wyjechał z Nowego Jorku i śpiewał z Lou Adler's Ode Records.
Na początku 1967 roku John Phillips napisał dla McKenziego piosenkę "San Francisco (Be Sure to Wear Flowers in Your Hair)", który została nagrana i wydana jako singiel w maju tego roku. McKenzie wykonywał utwór jako wokalista, Phillips grał na gitarze, a jego żona Michelle Phillips na dzwonkach. Wiosną i latem 1967 roku piosenka "San Francisco" zyskała popularność w radiostacjach w całych Stanach Zjednoczonych promując Festiwal w Monterey (16-18 czerwca 1967), który był najważniejszym wydarzeniem tzw. "lata miłości" ("summer of love") w San Francisco. Odwołująca się do haseł rodzącego się wówczas ruchu hipisowskiego i ruchu Flower Power piosenka stała się przebojem nie tylko "lata miłości" '67 w Kalifornii, ale wraz z ruchem hipisowskim zyskała popularność na całym świecie.
W 1986 zaczął śpiewać w reaktywowanej grupie The Mamas &amp; the Papas, a w 1988 pomagał w pisaniu hitu The Beach Boys "Kokomo" z Phillipsem, Mikiem Love'em i Terrym Melcherem. W 1998 odszedł z The Mamas and the Papas. W ostatnich latach życia mieszkał w Los Angeles.

</doc>
<doc id="541977" url="https://pl.wikipedia.org/wiki?curid=541977" title="Sklepienie lustrzane">
Sklepienie lustrzane



</doc>
<doc id="541983" url="https://pl.wikipedia.org/wiki?curid=541983" title="Mora (fonetyka łacińska)">
Mora (fonetyka łacińska)



</doc>
<doc id="541984" url="https://pl.wikipedia.org/wiki?curid=541984" title="Zużycie cieplne">
Zużycie cieplne

Zużycie cieplne występuje przy dużych prędkościach względnych poruszających się elementów i dużych naciskach (dużych tarciach) w zespołach tribomechanicznych. W tych warunkach pracy, przy złym smarowaniu, wytwarza się dużo ciepła i może wystąpić nadtapianie metalu. Proces ten w konsekwencji wywołuje zatarcie i awarię zespołu.

</doc>
<doc id="541989" url="https://pl.wikipedia.org/wiki?curid=541989" title="Jim Clark">
Jim Clark

Jim Clark, właśc. James Clark Jr (ur. 4 marca 1936 w Kilmany, Szkocja, zm. 7 kwietnia 1968 w Hockenheim, Niemcy) – Szkocki kierowca wyścigowy, dwukrotny mistrz świata Formuły 1.
Powszechnie uznawany za najlepszego kierowcę wyścigowego w historii Szkocji, a zdaniem licznego grona, także najlepszego kierowcę w historii Formuły 1. Odznaczony Orderem Imperium Brytyjskiego IV klasy (OBE).
Życiorys.
Urodzony w górzystej Szkocji, jako syn biednego rolnika, rozpoczął karierę w 1956 roku od startów w lokalnych rajdach i wyścigach górskich. W 1958 roku został odkryty przez charyzmatycznego szefa zespołu Lotusa, Colina Chapmana. Było to podczas zawodów w których zajął drugie miejsce ustępując jedynie szefowi Lotusa, który w owym czasie również startował w imprezach samochodowych. Skromny i nieśmiały kierowca pozostał pod skrzydłami Chapmana już do końca swojej kariery.
Lista sukcesów Clarka obejmuje m.in. dwa tytuły mistrza świata Formuły 1 (1963, 1965) oraz zwycięstwo w słynnym wyścigu Indianapolis 500 (1965). Tylko ogromna awaryjność samochodów Lotusa pozbawiła go szans na zdobycie większej liczby tytułów w Formule 1.
Będąc u szczytu kariery, Clark zginął tragicznie podczas wyścigu Formuły 2 na torze Hockenheim. Eksplozja opony w najszybszym punkcie trasy spowodowała, iż prowadzony przez Szkota Lotus rozbił się na drzewie. W miejscu tragedii postawiono malutki krzyż z wyrytą datą śmierci Clarka; jeden z najbardziej emocjonalnych symboli w świecie sportu. Obecnie miejsce to jest zalesione, gdyż tor Hockenheim uległ gruntownej przebudowie.
W chwili śmierci Clark był rekordzistą Formuły 1 pod względem odniesionych zwycięstw (25) i zdobytych pole position (33). Dokonał tego w zaledwie 72 startach (w latach 1960–1968).
Jim Clark jest pochowany w Chirnside, w hrabstwie Berwickshire.

</doc>
<doc id="541990" url="https://pl.wikipedia.org/wiki?curid=541990" title="James Clark">
James Clark



</doc>
<doc id="541991" url="https://pl.wikipedia.org/wiki?curid=541991" title="Heksafluorek siarki">
Heksafluorek siarki

Heksafluorek siarki, fluorek siarki(VI), – nieorganiczny związek chemiczny o bardzo dobrych własnościach dielektrycznych. Jest to bezbarwny gaz, bez smaku i zapachu, ok. 5 razy gęstszy niż powietrze (6,4 kg/m³).
Właściwości.
Jego własności elektroizolacyjne są około 3 razy lepsze niż powietrza, dobrze gasi łuk elektryczny, przewodność cieplna (1,26 W/(cm·K)) jest ok. 2 razy mniejsza od przewodności cieplnej powietrza (2,86 W/(cm·K)), jest niepalny, mało aktywny chemicznie oraz w warunkach normalnych jest nietoksyczny (porównywalny z gazami szlachetnymi, jak np. argon lub hel). W podwyższonych temperaturach (powyżej 200 °C), a zwłaszcza w ekstremalnie wysokich temperaturach jak np. generowanych w łuku elektrycznym i przy obecności wilgoci lub tlenu mogą powstawać toksyczne substancje, głównie i .
Z powodu dużej gęstości dźwięk rozchodzi się w nim wolniej, w związku z tym ma on właściwości zmniejszające wysokość dźwięku (odwrotnie niż w przypadku gazów lżejszych od powietrza, np. helu). Wdychanie SF6 może jednak powodować obrzęk płuc – ponieważ jest on gazem cięższym od powietrza, może zalegać w układzie oddechowym. Heksafluorek siarki można „nalać” do naczynia jak wodę i położyć na nim łódeczkę z papieru lub folii aluminiowej. Jest to bardzo widowiskowe, a zarazem bezpieczne doświadczenie, stąd też często prezentowane na różnego rodzaju pokazach.
Wpływ na globalne ocieplenie.
 zaliczany jest do fluorowanych gazów cieplarnianych (tzw. F-gazy), które ze względu na trwałość swoich cząsteczek długotrwale przebywają w atmosferze i wpływają na podwyższenie jej temperatury. Z uwagi na opisane wyżej swoje właściwości jest stosowany w hermetycznie zabudowanych rozdzielniach wysokiego napięcia. Współczynnik ocieplenia globalnego (GWP) wynosi 23 900, co czyni go najmocniejszym dotychczas znanym gazem cieplarnianym wg IPCC. Wartość tego współczynnika oznacza, że kilogram tego związku ma takie samo działanie, jak 23 900 kg dwutlenku węgla. Emisja jest praktycznie całkowicie pochodzenia antropogenicznego i powoduje jego postępującą i nieodwracalną akumulację w atmosferze. Przeprowadzone w latach 1980–1990 badania wykazały roczny wzrost jego stężenia o 7%, od zanotowanego w 1980 roku poziomu poniżej 1 ppt do niemal 4 ppt w późnych latach 90., co oznacza około 4-krotny wzrost na przestrzeni 20 lat. Jest niezwykle trwały w atmosferze, jego czas rozkładu szacuje się na 800–3200 lat.

</doc>
<doc id="541995" url="https://pl.wikipedia.org/wiki?curid=541995" title="Epoka Późna">
Epoka Późna

Epoka Późna – okres od około 656 – 525 p.n.e.; epoka w dziejach starożytnego Egiptu od XXVI dynastii do XXXI dynastii. Epokę rozpoczęło panowanie Necho I z XXVI dynastii, a zakończyły rządy Dariusza III Kodomana.

</doc>
<doc id="542004" url="https://pl.wikipedia.org/wiki?curid=542004" title="Mereczowszczyzna">
Mereczowszczyzna

Mereczowszczyzna (błr. Мерачоўшчына, "Mieračoŭščyna"; ros. Меречевщина, "Mierieczewszczina") − wyludniona wieś na Białorusi, w obwodzie brzeskim, w rejonie iwacewickim.
Mereczowszczyzna leży nad Busiaczką, przy drodze z Iwacewicz do Różany, około 2 km na północny zachód od Kosowa. W 1746 w Mereczowszczyźnie urodził się Tadeusz Kościuszko.
Historia.
W I połowie XVIII wieku folwark Mereczowszczyzna był własnością Sapiehów. W 1733 r. objął go w zastaw Ludwik Tadeusz Kościuszko, w którego posiadaniu folwark znajdował się do czasu wykupienia w 1764 roku; Kościuszkowie przenieśli się wówczas do rodowych Siechnowicz. We dworze należącym do folwarku urodził się Tadeusz Kościuszko.
W II Rzeczypospolitej Mereczowszczyzna należała do gminy Kosów w powiecie kosowskim, w województwie poleskim. Była miejscem pamięci o Kościuszce do agresji sowieckiej z września 1939 roku. Dom Kościuszki został spalony w 1942 roku przez radzieckich partyzantów. W 1996 roku w Stanach Zjednoczonych powołano Komitet Odbudowy Domu Rodzinnego Kościuszki, staraniem którego dwór zrekonstruowano w 2004 roku. Odbudowę w większości sfinansowano z funduszy obwodu brzeskiego. W dworze mieści się muzeum.
Nieopodal Mereczowszczyzny znajduje się odbudowany pałac Pusłowskich w Kosowie.

</doc>
<doc id="542005" url="https://pl.wikipedia.org/wiki?curid=542005" title="Palność">
Palność

Palność – zdolność materiału do podtrzymywania ognia.
Wartość palności jest oznaczana jako współczynnik OI (ang. "Oxygen Index"), który wyraża procentową zawartość tlenu w mieszance z azotem niezbędną do podtrzymania palenia się materiału, którego temperatura w chwili zapłonu wynosiła 20 °C.
Materiały dla których OI jest mniejsze niż 21 (czyli normalna zawartość tlenu w powietrzu) są określone jako "łatwopalne". Materiały dla których OI jest w granicach pomiędzy 21 i 28 są określane jako "trudnopalne", natomiast dla OI równego lub większego niż 28 jako "niepalne".
W rzeczywistości palność materiałów zależy od większej ilości czynników niż tylko zawartość tlenu w atmosferze. Niemniej jednak współczynnik OI jest stosowany w próbach palności urządzeń elektrycznych w umownych warunkach pożarowych.

</doc>
<doc id="542006" url="https://pl.wikipedia.org/wiki?curid=542006" title="OI">
OI



</doc>
<doc id="542010" url="https://pl.wikipedia.org/wiki?curid=542010" title="Oxygen index">
Oxygen index



</doc>
<doc id="542014" url="https://pl.wikipedia.org/wiki?curid=542014" title="Andrzej Hrynkiewicz">
Andrzej Hrynkiewicz

Andrzej Zygmunt Hrynkiewicz, (ur. 29 maja 1925 w Wilnie, zm. 13 października 2016 w Krakowie) – polski fizyk, w czasie II wojny światowej żołnierz Armii Krajowej, aresztowany w 1944, zesłany do obozu pracy w kopalni węgla w Donbasie. Był jednym z najwybitniejszych polskich fizyków okresu powojennego. W ciągu swej blisko 70-letniej działalności naukowej uzyskał szereg osiągnięć, które stanowią trwały wkład w rozwój fizyki, a zwłaszcza fizyki jądra atomowego i fizyki fazy skondensowanej materii oraz fizyki medycznej.
Życiorys.
Dzieciństwo i młodość w Wilnie.
Jego rodzice urodzili się we Lwowie. Ojciec Józef był fizykiem, a jego matka Stanisława z domu Paszkowska matematyczką. Zmarła, gdy miał dwa lata. Druga żona jego ojca, Zofia Okołów-Hrynkiewicz, którą Andrzej Hrynkiewicz traktował jak prawdziwą matkę, była lekarzem okulistą i do wybuchu II wojny światowej pracowała w Klinice Okulistycznej Uniwersytetu Stefana Batorego w Wilnie. Jego ojcem chrzestnym był fizyk Henryk Niewodniczański, kolega i przyjaciel jego ojca z Zakładu Fizycznego Uniwersytetu Stefana Batorego.
Po ukończeniu szkoły podstawowej „Promień“ uczęszczał do Gimnazjum im. Króla Zygmunta Augusta w Wilnie. W czasie okupacji kształcił się w liceum ogólnokształcącym na kompletach tajnego nauczania, gdzie w 1941 roku uzyskał małą maturę, a w 1943 otrzymał świadectwo dojrzałości. Studia rozpoczął w roku 1943 w Wilnie, gdzie uczęszczał na wykłady z fizyki i matematyki tajnego Uniwersytetu Stefana Batorego.
Członek AK.
Był członkiem Armii Krajowej o pseudonimie „Żbik“. W wieku 19 lat brał udział w operacji "Ostra Brama", której celem było wyzwolenie Wilna przed wkroczeniem Armii Czerwonej. W styczniu 1945 został aresztowany przez NKWD i po miesięcznym pobycie w dwóch więzieniach na Antokolu i na Łukiszkach, wywieziony do pracy przy odbudowywaniu zniszczonych przez Niemców kopalni węgla w Zagłębiu Donieckim w Donbasie. Zwolniony niespełna rok później, po ok. 9 miesiącach, jako niezdolny do ciężkiej pracy fizycznej, wrócił do Wilna. Dowiedziawszy się, że jego matka w ramach „repatriacji“ wyjechała do Polski i zamieszkała we Włocławku poszedł w jej ślady i również miesiąc później wyjechał.
Studia i kariera naukowa.
W 1946 po przyjeździe do Polski kontynuował naukę. Początkowo na Wydziale Matematyczno-Przyrodniczym nowo utworzonego Uniwersytetu Mikołaja Kopernika w Toruniu. Należał do pierwszej grupy studentów tej uczelni. Otrzymał indeks UMK o numerze 48/MP, datowanego na dzień 5 stycznia 1946 roku. Uczęszczał na wykłady i ćwiczenia z astronomii prowadzone przez profesorów Władysława Dziewulskiego i Wilhelminę Iwanowską oraz rachunku różniczkowego i całkowego oraz logiki matematycznej i teorii grup prof. Stanisława Jaśkowskiego. Uczestniczył też w wykładach z fizyki doświadczalnej prof. Aleksandra Jabłońskiego. Jako wybitnie uzdolniony student z dniem 1 kwietnia 1946 został zatrudniony w Katedrze Fizyki Doświadczalnej UMK na stanowisku zastępcy asystenta. Od tej chwili brał aktywny udział w budowie od podstaw tamtejszej Pierwszej Pracowni Fizycznej. Wobec braku możliwości zakupu komercyjnej aparatury naukowo-dydaktycznej i badawczej w okresie powojennym, wszystkie urządzenia i pomoce naukowe musiały być budowane własnoręcznie. Ustawione przez niego ćwiczenia laboratoryjne, służyły wielu kolejnym pokoleniom studentów fizyki, astronomii, matematyki, chemii, biologii i hydrografii. Według dokumentów archiwalnych, z dniem 31 października 1946 Andrzej Hrynkiewicz złożył rezygnację ze stanowiska zastępcy asystenta.
Za namową Henryka Niewodniczańskiego, który jesienią 1946 objął II Katedrę Fizyki Doświadczalnej UJ, Hrynkiewicz opuścił Toruń i przeniósł się na stałe do Krakowa. W tym samym roku został zatrudniony jako młodszy asystent i przyjęty do grupy współpracowników oraz wychowanków z Wilna przez Henryka Niewodniczańskiego, który z rozmachem rozbudowywał Zakład Fizyki od podstaw tworząc fizykę jądrową w Krakowie. Po ukończeniu studiów w 1948 w katedrze filozofii na Wydziale Matematyczno-Przyrodniczym Uniwersytetu Jagiellońskiego Hrynkiewicz został przeniesiony na etat starszego asystenta.
Tytuł doktora uzyskał w 1950, od 1954 pracował na stanowisku docenta. W 1961 został profesorem nadzwyczajnym, a w 1969 zwyczajnym Uniwersytetu Jagiellońskiego w Krakowie.
Był współtwórcą Instytutu Fizyki Jądrowej w Krakowie i jego dyrektorem w latach 1969–1976. Za główne zadanie, podobnie jak Niewodniczański, uważał rozbudowę bazy aparaturowej instytutu. Jego główną troską był rozwój naukowy pracowników, dlatego szczególnie dbał o rozwijanie współpracy międzynarodowej, która znacznie rozszerzyła zakres prowadzonych w kraju badań i pozwalała na bezpośredni dostęp do aktualnych nurtów nauki światowej. Znacząco przyczynił się do rozwoju współpracy naukowej polsko-rosyjskiej. W latach 1966–68 był wicedyrektorem Zjednoczonego Instytutu Badań Jądrowych w Dubnej. Od 1991 był Pełnomocnym Przedstawicielem Rządu RP w tym Instytucie. Brał czynny udział w opracowywaniu dokumentów normatywnych regulujących działalność tego instytutu. Miał również duży wkład w rozwój współpracy międzynarodowej ZBIJ. W 1997 roku pozyskał grantu na Program "Bogolubow-Infeld" mającego na celu współpracę między ZIBJ i polskimi instytucjami.
Od 1966 do chwili odejścia na emeryturę w 1996 był kierownikiem Zakładu Spektroskopii Jądrowej UJ.
Związki z ks. Karolem Wojtyłą.
W latach młodzieńczych Hrynkiewicz należał do Katolickiego Stowarzyszenia Młodzieży Męskiej, kierowanego przez ks. Karola Wojtyłę, który to wiele czasu i energii poświęcał pracy z młodzieżą akademicką. Na początku lat pięćdziesiątych Hrynkiewicz brał również udział w wykładach i seminariach tomistycznych prowadzonych przez ks. Wojtyłę odbywających się w jednej z sal obecnego budynku Filharmonii Krakowskiej.
Wiedząc o zamiłowaniu księdza Wojtyły do wspólnych z młodzieżą wycieczek turystycznych, razem z Jackiem Hennelem zaprosili oni ks. Karola Wojtyłę „na próbę“ na dwudniową wycieczkę narciarską w Gorce. Chcieli się przekonać o jego umiejętnościach narciarskich. W warsztacie Instytutu Fizyki dopasowywali wiązania narciarskie do jego księżowskich trzewików i 24 stycznia 1953 pociągiem wyruszyli we trójkę do Poronina, a stamtąd udali się na nartach do Bukowiny Tatrzańskiej. Wieczorem pojechali do Zakopanego, gdzie dołączył do nich dr Stanisław Szymczyk. Następnego dnia po mszy św. wyruszyli na wycieczkę narciarską z Gubałówki przez Kościelisko do Hali Pisanej. Z Kir wrócili autobusem do Zakopanego, a stamtąd ­koleją do Krakowa. Wypad do Poronina, Zakopanego i Bukowiny został pomyślany jak sprawdzian narciarski dla Wojtyły, ale on sam nie zdawał sobie z tego wówczas sprawy. Wydarzenie to zapoczątkowało całą serię jego dalszych wypraw nie tylko narciarskich, lecz także pieszych, a następnie kajakowych i nawet rowerowych. W 1995 roku wspomnienie o tej wyprawie Hrynkiewicz dołączy­ł do listu do Ojca Świętego Jana Pawła II, który dziękując mu, w odpowiedzi napisał: "takich spotkań się nie zapomina i że ten pomyślnie zdany przez niego egzamin kwalifikacyjny sprzed czterdziestu lat ma trwale w pamięci".
Śmierć.
Zmarł 13 października 2016 w Krakowie. Uroczystości pogrzebowe odbyły się 20 października 2016 w Krakowie na Cmentarzu Salwatorskim (kwatera L-4-10).
Działalność naukowa.
Prowadził prace w zakresie spektroskopii jądrowej i zastosowań metod jądrowych w badaniach skondensowanej fazy materii, wprowadził w Polsce metody magnetycznego rezonansu jądrowego, zaburzonych korelacji kierunkowych promieniowania γ i spektroskopii mössbauerowskiej, zajmował się też popularyzacją energetyki jądrowej.
Osiem lat po odkryciu magnetycznego rezonansu jądrowego przez Felixa Blocha zbudował w Krakowie wraz z Jackiem Hennelem aparaturę – pierwszy w Polsce spektrometr Magnetycznego Rezonansu Jądrowego do badania tego zjawiska. Zbudowana przez nich aparatura, z dzisiejszego punktu widzenia bardzo prymitywna, dawała wówczas możliwość wykonywania pomiarów o istotnej wartości naukowej. Początkowo tematyka naukowa rozwijała się w dwóch kierunkach: pomiaru czasów relaksacji spinowo-sieciowej w cieczach i rezonansu jądrowego w płynącej wodzie. W ramach tematyki dotyczącej cieczy Hennel i Hrynkiewicz opracowali nową, dość dokładną i pewną metodę pomiaru czasu relaksacji T1. Tą metodą badali zależność temperaturową iloczynu T1 i lepkości cieczy podzielonego przez T, który według ówczesnych teorii miał być stały. Zaobserwowany przez nich efekt został wkrótce wyjaśniony przez Gutowskiego występowaniem oddziaływania spinowo-rotacyjnego. Ich wyniki pomiarów T1 weszły do Tablic Landolta. W roku 1958 Jacek Hennel i Andrzej Hrynkiewicz referując swoje wyniki na konferencji Colloque Ampere w Paryżu, dowiedzieli się, że praca o odwróceniu populacji stanów w przepływającej cieczy stanowiła inspirację dokonania wynalazku masera przez prof. Georges’a-Henriego Benoit.
Trzy lata po odkryciu zjawiska Mössbauera Hrynkiewicz zarejestrował sygnał mössbauerowski za pomocą własnoręcznie zbudowanej aparatury w Instytucie Fizyki UJ. Jako pierwszy na świecie w 1959 wraz z prof. Martinem Deutschem w Massachusetts Institute of Technology (MIT) w Stanach Zjednoczonych zdetektował sygnał zaburzonych korelacji kierunkowych promieniowania γ.
Miał również znaczący udział w budowie generatora Van de Graaffa na 800 keV oraz pierwszego w Polsce cyklotronu C-48. Przy użyciu protonów i cząstek alfa przyspieszonych w tym cyklotronie otrzymał pierwsze na świecie widma metodą wstecznego rozpraszania Rutherforda (RBS).
Wiedzę i doświadczenie naukowe zdobywał i pogłębiał w szeregu najlepszych laboratoriów świata: MIT w USA, ZIBJ w Dubnej, Centrum Badań Jądrowych CNRS w Strasbourgu, w Uniwersytecie w Nancy, Uniwersytecie w São Paulo i Katolickim Uniwersytecie w Leuven. Wyniki prezentował wizytując ponad 100 instytutów naukowych, a także na kilkudziesięciu konferencjach i szkołach naukowych. Był członkiem komitetów naukowych około 30 konferencji międzynarodowych. Przewodniczącym Komitetu Organizacyjnego 29 Szkół Fizyki w Zakopanem, które w roku 1973 uzyskały status międzynarodowych i przekształciły się w znane w świecie konferencje naukowe "School of Physics". Był także organizatorem Międzynarodowej Konferencji Zastosowań Efektu Mössbauera w Krakowie w 1975 roku.
Był niestrudzonym popularyzatorem nauki o ochronie środowiska. Miał ogromny wkład w kształcenie społeczeństwa w zakresie czystych ekologicznie metod wytwarzania energii. W roku 1980 zorganizował specjalność "fizyka medyczna" na Uniwersytecie Jagiellońskim, która później została rozszerzona na ochronę środowiska.
Jako wykładowca uniwersytecki wykształcił rzesze studentów, wypromował łącznie 45 doktorów, z których 17 uzyskało stopień doktora habilitowanego, a 12 zostało profesorami. Opublikował ponad 300 prac w recenzowanych czasopismach o zasięgu międzynarodowym. Był autorem kilku książek. Przez kilka kadencji piastował godność Przewodniczącego Rady ds. Atomistyki oraz Przewodniczącego Rady Naukowej Instytutu Fizyki Jądrowej im. H. Niewodniczańskiego. Był Honorowym Przewodniczącym Rady Naukowej IFJ PAN.
Był członkiem od 1969 Polskiej Akademii Nauk (PAN) oraz od 1989 Polskiej Akademii Umiejętności, którego pełnił też funkcję przewodniczącego. Został dwukrotnie wybrany w 1990 i 1993 na członka Komitetu Badań Naukowych. Członek Zarządu Polskiego Towarzystwa Nukleonicznego, Centralnej Komisji do Spraw Stopni i Tytułów oraz wielu innych prestiżowych towarzystw i organizacji naukowych. O międzynarodowym uznaniu dla głębokiej wiedzy oraz jego postawy jako naukowca świadczyło powołanie go przez Międzynarodową Unię Fizyki Czystej i Stosowanej (IUPAP) i Międzynarodowej Unii Chemii Czystej i Stosowanej (IUPAC) w skład gremium, które określiło priorytety odkryć ciężkich pierwiastków.
Dzięki jego poparciu w wysokich gremiach decydujących o rozdziale finansów na inwestycje dla nauki w latach 70. i 80. na UMK zrealizowano budowę radioteleskopów RT-3 i RT-4. Na przełomie lat 2000/2001 poparł także ulokowanie na UMK Międzyuczelnianego Laboratorium FAMO.
Rodzina.
Andrzej Hrynkiewicz był żonaty z Haliną Cholewą (m. 16 kwietnia 1966), z którą miał córkę Agnieszkę ur. 1979.

</doc>
<doc id="542015" url="https://pl.wikipedia.org/wiki?curid=542015" title="Słowotwórstwo">
Słowotwórstwo

Słowotwórstwo – dział językoznawstwa zajmujący się sposobami powstawania nowych wyrazów w języku.
Słowotwórstwo dzieli się na 
słowotwórstwo synchroniczne (funkcjonalne), zajmujące się strukturą słownictwa i badaniem sposobów, jakimi użytkownicy języka powiększają jego zasób, także derywacją oraz na słowotwórstwo diachroniczne, zajmujące się procesem historycznym w powstawaniu słów.

</doc>
<doc id="542016" url="https://pl.wikipedia.org/wiki?curid=542016" title="Andrzej Kosiński">
Andrzej Kosiński

Dr Andrzej Kosiński herbu Rawicz, ps. „Rawicz” (ur. 11 lutego 1890, zm. 8 czerwca 1946) – major lekarz Wojska Polskiego i Armii Krajowej.
Przyszedł na świat w rodzinie ziemiańskiej o silnych tradycjach patriotycznych w Turanówce, powiat głuchowski, guberni czernihowskiej (Ukraina), jako syn Andrzeja, powstańca styczniowego, i Leokadii Emilii Mierzwińskiej.
Gimnazjum ukończył w Kursku w 1909. W 1916 ukończył studia medyczne na Uniwersytecie Kijowskim. W czasie studiów był prezesem Rady Starostw Wydziału Lekarskiego. Kierował strajkami młodzieży akademickiej. Parokrotnie aresztowany. Ranny w walkach rewolucyjnych w Rosji. W czasie I wojny światowej początkowo pracował w Czerwonym Krzyżu, a następnie w wojsku rosyjskim. Za męstwo otrzymał odznaczenia: Krzyż św. Jerzego 4. klasy, św. Włodzimierza 4. klasy bojowy i św. Stanisława 3. klasy bojowy.
W latach 1918–1919 był dowódcą oddziału walczącego w powiecie taraszczańskim przeciw bolszewikom. W 1920 r. wstąpił do Wojska Polskiego i uczestniczył w wojnie polsko-bolszewickiej. Za waleczność w bitwie pod Nawozem został przedstawiony do Krzyża Walecznych.
Do 1924 pracował jako lekarz wojskowy w stopniu kapitana ze starszeństwem z dniem 1 czerwca 1919 r. (w 1934 r. zajmował 269 lokatę na liście starszeństwa oficerów rezerwy sanitarnych), a następnie jako lekarz cywilny. Po zwolnieniu z wojska był dyrektorem szpitala sejmikowego w Zelwie (powiat Wołkowysk) oraz pozostawał oficerem rezerwy 1 Batalionu Sanitarnego. Organizator i prezes kola rolniczego w Zelwie oraz wiceprezes dozoru szkolnego. Od 1926 r. lekarz kasy chorych, szkolny i samorządowy w Łapach (woj. białostockie). W 1931 pełnił obowiązki inspektora lekarskiego w Urzędzie Wojewódzkim w Lublinie, a także członka Zarządu okręgu PCK i Towarzystwa Przeciwgruźliczego. W roku 1935 został naczelnikiem Wydziału Zdrowia Urzędu Wojewódzkiego w Stanisławowie (dziś Ukraina), gdzie organizował okręg PCK i został prezesem Towarzystwa Przeciwgruźliczego. W następnym roku pełnił obowiązki inspektora w Wydziale Pracy, Opieki i Zdrowia województwa lubelskiego. Od 1938 r. Naczelnik Wydział u Zdrowia Urzędu Wojewódzkiego w Białymstoku.
Od początku II wojny światowej w 110 rezerwowym pułku ułanów, następnie w Narodowej Organizacji Wojskowej (członek Komendy Głównej), a od 1942 w AK w stopniu majora. W latach 1941–1944 był szefem służby sanitarnej ZWZ/AK inspektoratu białostockiego. Był kierownikiem Wydziału Zdrowia w Okręgowej Delegaturze Rządu RP na Białostocczyznę. Za działalność w AK został odznaczony Złotym Krzyżem Zasługi z Mieczami. Po wkroczeniu do Białegostoku w 1944 wojsk sowieckich, aresztowany (sierpień 1944) i wywieziony do więzienia Lefortowo w Moskwie. Następnie poprzez więzienie w Charkowie trafił do obozu NKWD Riazań-Diagilewo, gdzie zmarł.

</doc>
<doc id="542017" url="https://pl.wikipedia.org/wiki?curid=542017" title="Władimir Aksionow">
Władimir Aksionow

Władimir Wiktorowicz Aksionow, ros. Владимир Викторович Аксёнов (ur. 1 lutego 1935 w Giblicy, obwód riazański, ZSRR) – inżynier, kosmonauta radziecki, Lotnik Kosmonauta ZSRR.
Loty załogowe.
Pojazd kosmiczny Sojuz 22 wystartował w kosmos z kosmodromu Bajkonur 15 września 1976. Wyprawą dowodził Walerij Bykowski, a Władimir Aksionow pełnił funkcję inżyniera pokładowego. Lot prawie w całości poświęcony był badaniom Ziemi. W tym celu zapasowy statek kosmiczny Sojuz przewidziany do misji Sojuz-Apollo został specjalnie przebudowany. Zainstalowano w nim skonstruowaną w NRD wielozakresową kamerę o 6 obiektywach pracującą w zakresie światła widzialnego i podczerwieni. Podczas trwającej tydzień misji kosmonauci wykonali 2400 zdjęć powierzchni ZSRR oraz NRD. Na Ziemię powrócili 23 września 1976, lądując w odległości ok. 150 km od Celinogradu.
Była to pierwsza załogowa misja zmodyfikowanego statku kosmicznego serii Sojuz. Wyprawą dowodził Jurij Małyszew, a Aksionow, tak jak poprzednio, był inżynierem pokładowym. Lot miał na celu potwierdzenie skuteczności zastosowanych rozwiązań technicznych. Start z kosmodromu Bajkonur nastąpił 5 czerwca 1980. Dzień później statek połączył się z zespołem orbitalnym Salut 6 – Sojuz 36, na pokładzie którego znajdowała się czwarta stała załoga – Leonid Popow i Walerij Riumin. Po trzech dniach wspólnych prac statek Sojuz T- 2 odcumował od stacji kosmicznej i powrócił na Ziemię, lądując w odległości około 200 km od Żezkazganu.

</doc>
<doc id="542019" url="https://pl.wikipedia.org/wiki?curid=542019" title="Czesław Czarnowski">
Czesław Czarnowski

Czesław Czarnowski (ur. 23 czerwca 1883 w Warszawie, zm. 29 listopada 1983 tamże) – polski lekarz otolaryngolog, żeglarz i działacz sportowy.
Życiorys.
Był jednym z prekursorów polskiego żeglarstwa, współinicjatorem powołania Polskiego Związku Żeglarskiego i zakupu pierwszego jachtu Carmen przez Yacht Klub Polski. Opublikował m.in. "Podróże "Jurandem" do Skandynawii" (1938) oraz "Strzępy wspomnień". Był także malarzem amatorem, twórcą prac o tematyce marynistycznej (sprzedał ponad tysiąc obrazów).
Jego ojcem był inżynier leśnik. Został przez władze carskie skierowany wraz z rodziną w głąb Rosji (ojciec otrzymał przydział do pracy nad środkową Wołgą). W ramach służby wojskowej ukończył Akademię Medyczną w Petersburgu. Studiował również w Dorpacie. Praktykował jako lekarz na terenie Rosji. Po odzyskaniu przez Polskę niepodległości zamieszkał w Wilnie, gdzie wykładał na Uniwersytecie Wileńskim i został tam profesorem otolaryngologii. Na szesnaście lat wyjechał do Argentyny, potem cztery lata mieszkał w Anglii, trzy na Bliskim Wschodzie i niecały rok w USA. W 1965 przyjechał do Polski. Został członkiem Polskiego Towarzystwa Otolaryngologicznego i ponownie Yacht Klubu Polski (był jego członkiem od założenia w 1924). Po wodach śródlądowych przepłynął około 3000 kilometrów, a po morzach około 5000 mil morskich. Wydał siedem publikacji z zakresu tematyki morskiej i żeglarstwa.
Pochowany został na cmentarzu Powązkowskim w Warszawie (kwatera 251-5-19/20).

</doc>
<doc id="542020" url="https://pl.wikipedia.org/wiki?curid=542020" title="Rezerwat przyrody Segiet">
Rezerwat przyrody Segiet

Rezerwat przyrody Segiet – częściowy leśny rezerwat przyrody, leżący w obrębie Garbu Tarnogórskiego, na granicy Bytomia i Tarnowskich Gór. Rezerwat położony jest w szczytowych partiach Srebrnej Góry (347 m n.p.m.), będącej jednym z wyższych wzniesień zachodniej części Garbu Tarnogórskiego. Obszar rezerwatu podlega ochronie czynnej.
Powołany został zarządzeniem Ministra Leśnictwa z dnia 27 kwietnia 1953 r. () w celu zachowania ze względów naukowych, dydaktycznych i społecznych fragmentu naturalnego lasu bukowego z domieszką świerka i jodły na obszarze dawnych wyrobisk górniczych. Powierzchnia rezerwatu wynosi 92,29 ha (akt powołujący podawał 24,29 ha), a utworzonej wokół rezerwatu i stanowiącej strefę ochronną otuliny – 142,14 ha.
Podłoże obszaru rezerwatu budują głównie osady środkowego triasu: wapienie, margle oraz kruszconośne, diploporowe lub margliste dolomity. W nielicznych miejscach są one przykryte utworami czwartorzędowymi, głównie piaskami polodowcowymi.
Historia.
Już w 1908 roku zostały podjęte starania o utworzenie rezerwatu na Srebrnej Górze, w obrębie kompleksu leśnego, zwanego Lasem Segieckim. W czerwcu 1916 r. odbyto wizję lokalną z udziałem przyrodników, nadleśniczego i przedstawiciela hrabiego Donnersmarcka, który był właścicielem tych terenów. Późniejsze wielokrotne starania o utworzenie rezerwatu, zarówno przyrodników polskich jak niemieckich, zakończone zostały powodzeniem dopiero w 1953 r. Dobrze zachowany 150-letni drzewostan bukowy z domieszką jaworu, świerka, sosny, jarzębu, w którym buki osiągają wysokość 35-40 m, jest efektem naturalnej sukcesji lasu na terenach znacznie przekształconych przez gospodarkę człowieka.
W 2023 roku obszar rezerwatu przyrody Segiet oraz jego otuliny został zwiększony, odpowiednio do 92,29 i 142,14 ha. Zarządzenia Regionalnego Dyrektora Ochrony Środowiska w Katowicach w tej sprawie weszło w życie 27 stycznia 2023.
Cel ochrony.
Celem ochrony w rezerwacie jest zachowanie ze względów naukowych, dydaktycznych, społecznych i krajobrazowych fragmentu naturalnego lasu bukowego oraz dawnych wyrobisk górniczych (tzw. warpie), wraz z całym bogactwem gatunkowym fauny i flory.
Flora.
Na terenie rezerwatu reprezentowane są trzy zespoły leśne:
Flora rezerwatu składa się z (dane zbliżone) 15 gatunków drzew, 9 gatunków krzewów oraz 103 gatunków roślin zielnych i 40 gatunków mszaków. Wśród roślin zielnych występuje szereg storczykowatych: buławnik czerwony, gnieźnik leśny, kruszczyk rdzawoczerwony czy kruszczyk szerokolistny i najokazalszy z polskich storczyków – obuwik pospolity. Pozostałe chronione gatunki roślin w okolicy rezerwatu: lilia złotogłów, orlik pospolity, śnieżyczka przebiśnieg, tojad dzióbaty i wawrzynek wilczełyko.
Fauna.
Ze względu na występujący na terenie rezerwatu skomplikowany system podziemnych szybów i chodników teren rezerwatu jest największym skupiskiem zimujących nietoperzy, w szczególności mroczki późne, gacki brunatne i szare oraz nocki duże, rude, wąsatki, Brandta i Natterera.
Otoczenie przyrodnicze i kulturowe.
Rezerwat Segiet bezpośrednio sąsiaduje ze stanowiskiem dokumentacyjnym Blachówka będącym nieczynnym kamieniołomem dolomitu. Stare wyrobisko dolomitu, powstałe na przełomie XIX/XX wieku, zostało objęte ochroną w 1995 r. ze względu na jego wyjątkowe walory naukowe, dydaktyczne, historyczne i krajobrazowe. Strome ściany wyrobiska są siedliskiem ptactwa (również drapieżników) oraz rzadkich kserotermicznych roślin.
Z rezerwatem Segiet oraz wyrobiskiem Blachówka związane są tzw. Podziemia Tarnogórsko-Bytomskie, powstałe w wyniku eksploatacji górniczej trwającej od XII do XX w. Powstałe w ten sposób sztolnie oraz szyby, chodniki, komory i wybierki, których długość wynosi ponad 300 km, stały się największym na Górnym Śląsku stanowiskiem zimowania nietoperzy. Występowanie w podziemiach gatunków nietoperzy ujętych w załączniku II dyrektywy siedliskowej stało się powodem objęcia tego terenu ochroną jako ostoja Natura 2000 Podziemia Tarnogórsko-Bytomskie o powierzchni 3490,8 ha. Przyrodnicy oznaczyli na tym terenie aż 10 gatunków nietoperzy, m.in. nocek duży, gacek brunatny (największe w Europie zimowisko tego nietoperza). W południowej części nieczynnego wyrobiska Blachówka, w ścianie eksploatacyjnej znajdują się otwory wlotowe, którymi nietoperze przemieszczają się z podziemi na zewnątrz, pełnią one również funkcję otworów wentylacyjnych dla systemu podziemnych korytarzy.
Na terenie Segietu można znaleźć liczne ślady dawnego górnictwa srebra i ołowiu takie jak: leje, zapadliska.
Zagrożenia dla Segietu, Srebrnej Góry i Lasu Segieckiego.
W najbliższym sąsiedztwie rezerwatu Segiet i wyrobiska Blachówka powstał kompleks sportowo-rekreacyjny Dolomity Sportowa Dolina (całoroczne stoki narciarskie z wyciągami i kompleksem usługowym), na potrzeby którego wykarczowano znaczne połacie Lasu Segieckiego stanowiącego ścianę ochronną dla rezerwatu. Funkcjonowanie tego obiektu w granicach obszarów chronionych nasiliło antropopresję na te obszary, kompleks sportowo-rekreacyjny organizuje liczne imprezy masowe: zloty pojazdów militarnych, rajdy quadów, aut terenowych i motorów. Kolejnym zagrożeniem jest budowa osiedla ponad 30 domów jedno- i wielorodzinnych (docelowo powstanie jeszcze osiedle ponad 100 domów, pawilonu handlowego, przychodni, garaży), która pociąga za sobą dalszą wycinkę Lasu Segieckiego, wnikanie terenów zabudowanych na obszary rezerwatu. Inwestycje zagrażają występującej w sąsiednich podziemiach populacji nietoperzy, ze względu na kurczenie się bazy pokarmowej i niszczenie miejsc żerowania tych ssaków, a także możliwe zasypywanie w trakcie robót budowlanych otworów w wyrobiskach, którymi nietoperze przedostają się do podziemnych korytarzy.
Zagrożeniem jest konieczność wycinki dużej ilości chorych drzew Lasu Segieckiego stanowiącego otulinę rezerwatu przyrody Segiet. Najpoważniejsze ubytki powstaną od strony południowej rezerwatu. Leśnicy przewidują, że nastąpi nadmierne naświetlenie lasu bukowego stanowiącego drzewostan rezerwatu. W skrajnym przypadku może to doprowadzić do wymierania buczyny.
Obiekt UNESCO.
Rezerwat Segiet, będący fragmentem krajobrazu pogórniczego Srebrnej Góry, został wpisany 9 lipca 2017 na listę światowego dziedzictwa UNESCO jako część Kopalni rud ołowiu, srebra i cynku wraz z systemem gospodarowania wodami podziemnymi w Tarnowskich Górach. 

</doc>
<doc id="542022" url="https://pl.wikipedia.org/wiki?curid=542022" title="Cyprian Kreutz">
Cyprian Kreutz

Cyprian baron Belzig von Kreutz (ros. Киприан Антонович Крейц; w Rzeczycy w guberni mińskiej, zm. 13 lipca 1850 w Bukhof, gubernia kurlandzka) – generał rosyjski, baron (od 1839 graf).
Życie prywatne.
Był potomkiem kurlandzkiej rodziny pochodzenia szwedzkiego, która posiadała tytuł barona. Żonaty z Karoliną von Offenberg.
Wczesne lata.
Służbę rozpoczął w Polsce, przy królu Stanisławie Auguście Poniatowskim, otrzymując stopień generał-adiutanta. W 1794 został kawalerem Orderu Świętego Stanisława. Od 1801 na służbie w armii rosyjskiej, początkowo w stopniu pułkownika w pułku Zubowa. Brał udział w wojnie 1805-1807; w jednej z bitew raniony 13 razy. W latach 1808-1809 osłaniał wybrzeże Bałtyku. 8 marca 1810 mianowany dowódcą syberyjskiego pułku dragonów.
Dalsza kariera.
Brał udział w kampanii 1812 roku, walcząc pod Witebskiem, Smoleńskiem, Wiaźmą. 15 czerwca mianowany na stopień generał-majora. 30 czerwca dowodził w bitwie kawaleryjskiej pod Oszmianą, walczył również pod Borodino, gdzie był raniony czterokrotnie. Wziął udział w wielu bitwach kampanii 1813-1814. W 1814 został generał-gubernatorem księstwa Szlezwiku.
11 grudnia 1824 mianowany generał-lejtnantem. Brał również udział w wojnie z Turcją (1828-1829), operując w Mołdawii i Bułgarii. Po wojnie wycofał się ze służby.
Powstanie listopadowe.
Po wybuchu powstania listopadowego wrócił do armii i wziął udział w tłumieniu zrywu. Stanął na czele 5 Rezerwowego Korpusu Kawalerii w sile 24 szwadronów, 2 pułków kozackich i 27 dział, liczącego łącznie 6000 żołnierzy i na jego czele wkroczył w początkach lutego 1831 roku w Lubelskie, przekraczając Bug w okolicy Uściługu. Bez problemów zajął niemal całą (niebronioną) Lubelszczyznę i w połowie lutego przekroczył Wisłę pod Puławami, kierując się przez Zwoleń na Radom. Przegrał jednak starcie pod Nową Wsią i naciskany przez Józefa Dwernickiego i Jana Kantego Juliana Sierawskiego wycofał się za Wisłę, gdzie umiejętnie szachował Dwernickiego.
Rozbicie Sierawskiego pod Kazimierzem Dolnym mogło przesądzić o klęsce Polaków na froncie południowo-wschodnim. 15 kwietnia 1831 mianowany na stopień generała kawalerii. W sierpniu 1831 dowodził jeszcze 2-im korpusem piechoty nadciągającym od strony Wilna. Z nim brał udział w szturmie Warszawy. We wrześniu 1831 roku odznaczony został Orderem św. Jerzego II klasy. Posiadał także IV klasę tego Orderu, dwie Złote Szable „Za Dzielność”, Order Świętego Aleksandra Newskiego, Order Świętego Włodzimierza I i II klasy, Order Świętej Anny I klasy, pruski Order Orła Czerwonego I klasy.

</doc>
<doc id="542027" url="https://pl.wikipedia.org/wiki?curid=542027" title="Prokurator Krajowy">
Prokurator Krajowy



</doc>
<doc id="542028" url="https://pl.wikipedia.org/wiki?curid=542028" title="Eros i Psyche">
Eros i Psyche

Eros i Psyche – dramat autorstwa Jerzego Żuławskiego, wydany w 1904 we Lwowie. W tym samym roku wystawiany w krakowskich i lwowskich teatrach.
Utwór składa się z 7 części, których akcja rozgrywa się na przestrzeni kilkunastu wieków, poczynając od starożytności. Opowiada o walce duszy, którą symbolizuje Psyche, z materią, przedstawioną w postaci Blaksa. Zamiarem autora było ukazanie znaczenia idei w dziejach ludzkości. Utwór wielokrotnie wystawiany, cieszący się zainteresowaniem publiczności, nie zdobył uznania krytyków, którzy zarzucali mu płytkość.
Ludomir Różycki przerobił dramat na libretto, do którego skomponował operę pod tym samym tytułem.

</doc>
<doc id="542029" url="https://pl.wikipedia.org/wiki?curid=542029" title="Szczotka (elektrotechnika)">
Szczotka (elektrotechnika)

Szczotka – specjalny rodzaj kontaktu elektrycznego pomiędzy co najmniej dwiema ruchomymi częściami. Zazwyczaj szczotki współpracują z komutatorem lub pierścieniami ślizgowymi. Spotyka się jednak również inne rodzaje kontaktów, jak to ma miejsce np. w autotransformatorze lub potencjometrze drutowym, gdzie szczotka jest przesuwana bezpośrednio po uzwojeniu.
Konstrukcja szczotek.
W zależności od rodzaju kontaktu i wymagań konstrukcyjnych szczotka może być wykonana ze stopu metali (np. z dużą zawartością miedzi w celu uzyskania niewielkiej rezystancji) lub odpowiednio spreparowanego grafitu odpornego na ścieranie.
Szczotki wymagają stałego docisku, którego siła jest z góry określona dla konkretnego rozwiązania konstrukcyjnego. Zbyt słaby docisk skutkuje nadmiernym iskrzeniem (spowodowanym łukiem elektrycznym) i przyspieszonym wypalaniem miejsca kontaktu. Zbyt silny docisk powoduje zwiększone straty mocy na tarcie mechaniczne oraz szybsze ścieranie kontaktów.
Docisk jest zazwyczaj zapewniony przez użycie odpowiednio zaprojektowanych sprężyn (zobacz zdjęcie). W miarę użytkowania urządzenia następuje ścieranie szczotek, które są ciągle dociskane do miejsca kontaktu. Zachodzi więc konieczność elastycznego połączenia elektrycznego pomiędzy samą szczotką oraz resztą układu doprowadzającego lub odprowadzającego prąd elektryczny. W tym celu zazwyczaj stosuje się splecioną linkę miedzianą umożliwiającą swobodne przesuwanie szczotek (zobacz zdjęcie).
W niektórych rozwiązaniach jak np. autotransformator lub potencjometr drutowy występuje stosunkowo niewielka prędkość przesuwu szczotki, wobec czego zużycie samej szczotki jest praktycznie zaniedbywalne. Dlatego też, szczotki takie mogą być na stałe przymocowane do sprężynującego elementu i nie muszą być konstrukcyjnie przystosowane do częstej wymiany.
Zużywanie się szczotek.
W miarę pracy urządzenia następuje miarowe zużywanie się szczotek, które co jakiś czas muszą być zamieniane na nowe. W przypadku współpracy z komutatorem również i jego powierzchnia powinna zostać poddana regularnej konserwacji w celu zniwelowania efektów mechanicznego ścierania i wypalania łukiem elektrycznym.
Wady szczotek.
W najnowszych rozwiązaniach urządzeń elektrycznych dąży się do eliminacji użycia szczotek z uwagi na występujące straty mechaniczne wynikające z tarcia i straty elektryczne wynikający ze znacznego oporu elektrycznego (do kilku omów) ruchomego kontaktu oraz iskrzenia. Przykładem jest np. bezszczotkowy silnik elektryczny, gdzie komutacja osiągnięta jest przy użyciu odpowiednich elementów elektronicznych zamiast mechaniczno-elektrycznych. Niemniej jednak, szczotki są stosunkowo powszechnie stosowane, szczególnie w silnikach szeregowych w urządzeniach gospodarstwa domowego (odkurzacz, młynek do kawy, wiertarka małej mocy, itp.)

</doc>
<doc id="542030" url="https://pl.wikipedia.org/wiki?curid=542030" title="Stanisław Igar">
Stanisław Igar

Stanisław Igar, właśc. Czesław Kubiak (ur. 14 lipca 1918 w Płocku, zm. 29 grudnia 1987 w Krakowie) – polski aktor teatralny i filmowy.
Życiorys.
Słuchacz Państwowego Instytutu Sztuki Teatralnej. W 1952 zdał aktorski egzamin eksternistyczny. Występował od 1945 w Warszawie na deskach Miejskiego Teatru Dramatycznego, w Olsztynie i Elblągu (w latach 1946-1952 Teatr im. Stefana Jaracza), Wrocławiu (1952-1967 Teatry Dramatyczne), Gdańsku (1967-1978 Teatr Wybrzeże), Krakowie (1979-1984 Teatr im. Juliusza Słowackiego). Sporadycznie reżyserował we Wrocławiu. Prowadził pracę pedagogiczną w Państwowej Wyższej Szkole Teatralnej im. Ludwika Solskiego w Krakowie oraz w Teatrze Muzycznym im. Danuty Baduszkowej w Gdyni.

</doc>
<doc id="542033" url="https://pl.wikipedia.org/wiki?curid=542033" title="DW908">
DW908



</doc>
<doc id="542035" url="https://pl.wikipedia.org/wiki?curid=542035" title="Maksencja">
Maksencja

Maksencja – imię żeńskie pochodzenia łacińskiego, pochodzące od imienia "Maxentius", wywodzącego się od słowa "maximus" "największy, najwspanialszy". Patronką tego imienia jest św. Maksencja z Beauvais, Szkotka z pochodzenia, oraz św. Maksencja z Trydentu, matka św. Wigiliusza.
Męskim odpowiednikiem jest Maksencjusz.
Maksencja imieniny obchodzi 30 kwietnia i 20 listopada

</doc>
<doc id="542037" url="https://pl.wikipedia.org/wiki?curid=542037" title="Stanisław Jędryka">
Stanisław Jędryka

Stanisław Józef Jędryka (ur. 27 lipca 1933 w Sosnowcu, zm. 22 kwietnia 2019 w Warszawie) – polski reżyser i scenarzysta filmowy, głównie twórca filmów i seriali dla młodzieży.
Życiorys.
W 1951 roku ukończył III Liceum Ogólnokształcące im. Bolesława Prusa w Sosnowcu. W 1956 roku ukończył studia na Wydziale Reżyserii Filmowej i Telewizyjnej Państwowej Wyższej Szkoły Filmowej w Łodzi. Pierwsze jego głośne filmy to: serial telewizyjny "" oraz jego kinowa wersja "Paragon gola!". Kolejne przygodowe seriale telewizyjne: "Wakacje z duchami" oraz nakręcony w 1971 roku "Podróż za jeden uśmiech" przeszły do klasyki filmu polskiego, a jego film fabularny "Koniec wakacji" z 1974 otrzymał wiele nagród i wyróżnień, w tym "Nagrodę Jury Dziecięcego IX MFF Dziecięcych" Moskwa 1975 oraz "Nagrodę XI MFF Dziecięcych" Teheran 1976.
Zmarł 22 kwietnia 2019 roku. Został pochowany 8 maja 2019 w Alei Zasłużonych na Cmentarzu Wojskowym na Powązkach w Warszawie (kwatera G-tuje-44).
Filmografia.
Źródło.

</doc>
<doc id="542038" url="https://pl.wikipedia.org/wiki?curid=542038" title="Potwór i dziewczyna">
Potwór i dziewczyna

Potwór i dziewczyna, (ang. "The Monster and the Girl") – film amerykański w reżyserii Stuarta Heislera z roku 1941.
Fabuła.
"Piękna dziewczyna jest zmuszana przez grupę przestępców do uprawiania prostytucji, zaś mózg jej zmarłego brata zostaje wszczepiony w ciało goryla".

</doc>
<doc id="542039" url="https://pl.wikipedia.org/wiki?curid=542039" title="Narzędzie tortur (film)">
Narzędzie tortur (film)

Narzędzie tortur (ang. "Torment") – film amerykański w reżyserii Samsona Asianiana oraz Johna Hopkinsa z roku 1986.
Fabuła.
Seryjny morderca (Witt) zabija młode kobiety w San Francisco. Detektyw Michael próbuje odnaleźć maniaka. Tymczasem nową obsesją tego ostatniego staje się Jennifer, dziewczyna Michaela.

</doc>
<doc id="542040" url="https://pl.wikipedia.org/wiki?curid=542040" title="William Hurt">
William Hurt

William McChord Hurt (ur. 20 marca 1950 w Waszyngtonie, zm. 13 marca 2022 w Portland) – amerykański aktor i producent filmowy. Zdobywca Oscara dla najlepszego aktora pierwszoplanowego w "Pocałunku kobiety pająka" (1985).
Życiorys.
Wczesne lata.
Urodził się w Waszyngtonie jako starszy syn Claire McGill (1923–1971), zatrudnionej w Time Inc., i Alfreda McCorda Hurta (1910–1996), urzędnika Departamentu Stanu USA. Jego rodzina miała pochodzenie angielskie, niemieckie, szkockie, irlandzkie i szwedzkie. Wychował się z młodszym bratem Jamesem (ur. 1951). W 1956, kiedy miał sześć lat, jego rodzice rozwiedli się. W 1960 matka ponownie wyszła za mąż za wydawcę Henry’ego Luce’a III, jednego z szefów trustu „Time” i „Life”, i zamieszkali na Manhattanie.
W 1968 ukończył Middlesex School w Concord w stanie Massachusetts, gdzie uczęszczał na kółko teatralne. W 1972 otrzymał licencjat na Wydziale Teologii Tufts University w Medford w stanie Massachusetts. W 1972 przebywał krótko na owczej farmie w Australii. W latach 1972–1975 studiował dramat w nowojorskiej Juilliard School, gdzie uczęszczali także Christopher Reeve i Robin Williams.
Kariera.
W 1975 przyłączył się do Oregon Shakespeare Festival debiutując w roli Jamiego w spektaklu "Długa podróż dnia ku nocy", a rok później pierwsze kroki stawiał na nowojorskiej scenie w sztuce "Henryk V" ("Henry V", 1976) podczas New York Shakespeare Festival. W 1977 związał się za awangardową grupą Circle Repertory Theatre i występował na scenie Off-Broadwayu.
Na szklanym ekranie pojawił się w serialach: CBS "Kojak" (1977) i PBS "Najlepsze rodziny" ("The Best of Families", 1977).
Na dużym ekranie debiutował w dramacie fantastycznonaukowym Kena Russella "Odmienne stany świadomości" ("Altered States", 1980) w roli młodego naukowca, który na samym sobie dokonuje niebezpiecznych eksperymentów cofających go w bezdenną otchłań czasu. Za rolę tę był nominowany do nagrody Złotego Globu.
Peter Yates powierzył mu interesującą psychologicznie rolę portiera z Manhattanu, który obsesyjnie nagrywa relacje komentatorki telewizyjnej w dreszczowcu "Naoczny świadek" ("Eyewitness", 1981) z Sigourney Weaver i Jamesem Woodsem.
W melodramacie "Żar ciała" ("Body Heat", 1981) zagrał adwokata kuszonego przez "femme fatale" Kathleen Turner, a następnie pojawił się jako Nick Carlton, pochłonięty psychologią, były handlarz narkotyków, w nostalgicznej opowieści o rozczarowaniach kontestatorów i zagubionych, byłych buntowników z końca lat 60. "Wielki chłód" ("The Big Chill", 1983) z udziałem Glenn Close, Jeffa Goldbluma, Toma Berengera i Kevina Kline’a oraz dramacie kryminalnym "Park Gorkiego" ("Gorki Park", 1983) z Lee Marvinem i Joanną Pacułą. Za rolę Eddiego w broadwayowskiej sztuce Davida Rabe’a "Harmider" ("Hurlyburly", 1984) zdobył nominację do nagrody Tony.
Ryzykowna kreacja homoseksualisty zamkniętego w jednej celi argentyńskiego więzienia z postępowym działaczem politycznym w dramacie Hectora Babenco "Pocałunek kobiety pająka" ("Kiss of the Spider Woman", 1985) przyniosła mu nagrodę Oscara, Brytyjskiej Akademii Filmowej (BAFTA), nagrodę na festiwalu w Cannes, włoską nagrodę Davida, National Board of Review, nagrodę krytyków filmowym w Los Angeles i Londynie oraz nominację do nagrody Złotego Globu.
Kolejne dwie nominacje do Oscara i Złotego Globu za najlepszą rolę męską otrzymał za postać nauczyciela głuchoniemych, przeżywającego trudną miłość z jedną ze swych podopiecznych w dramacie "Dzieci gorszego Boga" ("Children of a Lesser God", 1986) Randy Haines oraz jako telewizyjny prezenter w komediodramacie Jamesa L. Brooksa "Telepasja" ("Broadcast News", 1987).
W 1986 został laureatem nagrody im. Josepha Plateau. W 1988 otrzymał, jako pierwsza osoba, nagrodę im. Spencera Tracy’ego Uniwersytetu Południowej Kalifornii. Po udziale w melodramacie "Przypadkowy turysta" ("The Accidental Tourist", 1988) z Kathleen Turner i Geeną Davis, powrócił na scenę Off-Broadwayu w przedstawieniu "Obok siebie" ("Beside Herself", 1989) z awangardową grupą Circle Rep. Zagrał także w spektaklach: "5 lipca" ("5th of July"), "Hamlet", "Ryszard II", "Moje życie" ("My Life") – nagroda Obie dla najlepszego aktora, "Sen nocy letniej" i "Dobrze" ("Good").
Wystąpił potem w komedii kryminalnej "Kocham cię na zabój" ("I Love You to Death", 1990), melodramacie fantasy Woody’ego Allena "Alicja" ("Alice", 1990) jako mąż tytułowej bohaterki (Mia Farrow), dramacie "Doktor" ("The Doctor", 1991), niemiecko-francusko-australijskim dramacie sci-fi Wima Wendersa "Aż na koniec świata" ("Bis ans Ende der Welt", 1991), francusko-brytyjsko-argentyńskiej ekranizacji powieści Alberta Camusa "Dżuma" ("La Peste", 1992) z Sandrine Bonnaire i Jeanem-Markiem Barrem jako doktor Bernard Rieux, komediodramacie "Dym" ("Smoke", 1995) z Harveyem Keitelem, komediodramacie fantasy Nory Ephron "Michael" (1996) z Johnem Travoltą i Andie MacDowell jako cyniczny dziennikarz tabloidu, filmie sci-fi "Zagubieni w kosmosie" ("Lost in Space", 1998), dramacie "Jedyna prawdziwa rzecz" ("One True Thing", 1998) z Meryl Streep i Renee Zellweger, dramacie Istvána Szabó "Kropla słońca" ("Sunshine", 1999) jako komunistyczny lokaj, dramacie sensacyjnym fantastycznonaukowym Stevena Spielberga "A.I. Sztuczna inteligencja" ("Artificial Intelligence: AI", 2001) oraz dreszczowcu "Zmiana pasa" ("Changing Lanes", 2002) u boku Bena Afflecka i Samuela L. Jacksona.
Za rolę Williama Blake’a Pellarina, kandydata na gubernatora stanu Missouri z niejasną przeszłością w dramacie "Droga do Białego Domu" ("The Big Brass Ring", 1999) odebrał nagrodę na festiwalu filmowym w Newport w stanie Rhode Island. Za odtworzenie postaci Variana Frya w dramacie wojennym "Wojna Variana" ("Varian's War", 2001) został nominowany do nagrody Satelity. Za kreację Richiego Cusacka w filmowej wersji komiksu Davida Cronenberga "Historia przemocy" ("A History of Violence", 2005) zdobył nominację do nagrody Oscara i nagrody Saturna za najlepszą rolę drugoplanową oraz został uhonorowany nagrodą krytyków w Los Angeles i Nowym Jorku.
Aktywnie występował także w radiu. Wziął udział w nagraniu licznych książek, m.in. "Wielki kolejowy targ" ("The Great Railway Bazar") Paula Theroux, "Kroniki portowe" ("The Shipping News") E. Annie Proulx, "Ekspres polarny" ("The Polar Express"), "Chłopiec, którego pociągały kotki" ("The Boy Who Drew Cats"), był narratorem dokumentów "Einstein – Jak widzę świat " ("Einstein – How I See the World"), "Szukanie Ameryki: Odyseja Johna Dosa Passa" ("Searching for America: The Odyssey of John Dos Pass") i "Żeby mówić niewymownie" ("To Speak the Unspeakable").
Życie prywatne.
W latach 1971–1981 był żonaty z Mary Beth Supinger. Z trwającego od 1981 do 1984 związku z Sandrą Jennings miał syna Alexandra Devona (ur. 1983). Spotykał się z Glenn Close, a w latach 1985–1986 z Marlee Matlin. Od 1989 do 1993 był w związku małżeńskim z Heidi Henderson, z którą miał dwóch synów: Samuela (ur. 1989) i Williego (ur. 1991). Następnie, do 1997 był związany z francuską aktorką Sandrine Bonnaire, z którą miał córkę Jeanne (ur. 1994).
Śmierć.
W maju 2018 ogłoszono, że Hurt ma nieuleczalnego raka prostaty z przerzutami do kości. Zmarł 13 marca 2022 w swoim domu w Portland w stanie Oregon z powodu powikłań choroby w wieku 71 lat.

</doc>
<doc id="542041" url="https://pl.wikipedia.org/wiki?curid=542041" title="Anja Rubik">
Anja Rubik

Anja Rubik, właściwie Anna Helena Rubik (ur. 12 czerwca 1983 w Rzeszowie) – polska supermodelka, projektantka mody, prezenterka telewizyjna, osobowość medialna i działaczka społeczna.
Uznawana za jedną z najpopularniejszych i najbardziej wpływowych modelek XXI wieku. Założycielka Fundacji SEXED.PL, współtworzącej i promującej konsekwentną, nowoczesną edukację seksualną w Polsce.
Życiorys.
Urodziła się w Rzeszowie, jest córką Ewy i Andrzeja, lekarzy weterynarii. W młodości kilkukrotnie zmieniała miejsce zamieszania – w 1987 przeprowadziła się z rodzicami do Grecji, później mieszkali w Winnipeg w Kanadzie oraz w Umtacie w Południowej Afryce. W 1994 wrócili do Polski i osiedlili się w Częstochowie, gdzie Rubik uczęszczała do Prywatnej Lingwistycznej Szkoły Podstawowej i do I Społecznego Liceum Ogólnokształcącego STO.
W wieku 13 lat wzięła udział w konkursie Elite Model Look, a następnie dołączyła do agencji D’ivision Model. Na wybiegu debiutowała w 1998, idąc w paryskim tygodniu mody w pokazie jesienno-zimowej kolekcji. Wkrótce zamieszkała na stałe w Paryżu, gdzie uczyła się w brytyjskim liceum.
Uczestniczyła w kampaniach reklamowych wielu marek, m.in. Valentino, Versace, Dior, Emporio Armani, H&amp;M, Dolce &amp; Gabbana, Emanuel Ungaro, Ralph Lauren, Chanel, Gucci, Apart. Otwierała pokazy projektantów, m.in. Saint Laurent, Stelli McCartney i Proenzy Schouler. Pojawiła się na wybiegach następujących projektantów i domów mody: Yves Saint Laurent, Paco Rabanne, Carolina Herrera, Dolce &amp; Gabbana, Donna Karan, Karl Lagerfeld, Marc Jacobs, Vera Wang, Moschino, Gucci, Givenchy, Roberto Cavalli, Kenzo, Alexander McQueen, Atsuro Tayama, Christian Lacroix, Chanel, Óscar de la Renta, Matthew Williamson, Ralph Lauren czy Victoria’s Secret. Ponad czterdzieści razy zdobiła okładki magazynu Vogue.
W 2013 odebrała nagrodę Elle Style Awards w kategorii „Najlepsza modelka”. W 2021 portal models.com umieścił ją w rankingu Supers jako jedną z kilkunastu modelek na świecie.
W 2014 stworzyła kolekcję ubrań dla domu mody Mohito, wypuściła do sprzedaży autorski zapach "Original", który powstał we współpracy z Inglot oraz wystąpiła w teledysku do piosenki „Chleb” z płyty "Społeczeństwo jest niemiłe" Doroty Masłowskiej. W latach 2014–2015 prowadziła program TVN "Project Runway". W 2019 użyczyła głosu kioskarce w filmie animowanym Mariusza Wilczyńskiego "Zabij to i wyjedź z tego miasta".
W 2017 wyreżyserowała i wyprodukowała kampanię społeczną #sexedpl, która poruszyła temat kompleksowej edukacji seksualnej, a we wrześniu opublikowała podręcznik dla nastolatków i nastolatek pt. „#sexedpl. Rozmowy Anji Rubik o dojrzewaniu, miłości i seksie”, który zyskał status bestsellera w Polsce, sprzedając się w ponad 100 tys. egzemplarzy. Za swoją działalność dotyczącą edukacji seksualnej młodzieży została w 2018 wyróżniona nagrodą „Zacnego Uczynku” i statuetką „Kobieta Roku Glamour 2018”. Również w 2018 powołała do życia Fundację Sexed.pl, a w styczniu 2019 zaczęła prowadzić internetowy program "SexEdPL ROOM", w którym omawiała kwestie związane z seksem.
Życie prywatne.
16 lipca 2011 poślubiła na Majorce Sashę Knezevicia. W sierpniu 2016 ogłosili rozstanie.

</doc>
<doc id="542044" url="https://pl.wikipedia.org/wiki?curid=542044" title="Herb Tczewa">
Herb Tczewa

Herb Tczewa – jeden z symboli miasta Tczew w postaci herbu.
Wygląd i symbolika.
Herb przedstawia wizerunek czerwonego gryfa wspiętego w prawo, o dziobie i pazurach koloru złotego (żółtego) umieszczony na tarczy o polu koloru srebrnego (białego).
Historia.
Gryf jest typowym elementem herbów na Pomorzu Zachodnim. Takim znakiem posługiwał się książę Sambor II, który zbudował gród w Tczewie.
Legendy.
Istnieją różne legendy o herbie. Najpopularniejsza w gwarze nowokociewskiej mówi:
„Przed wiekami tak dalekiemi, jakoby nikt nie pamięta, gród bory otaczały nieprzeniknione. Olbrzemie zwierzęta, bestyje okrutne, zmory świata, porywały bydło a owce, konie i wszelkią zwierzynę udomowioną. Co dzień więcej zwierząt pożerane były, a i ludzie wobec takiej zuchwałości bestyj pewni życia i dobytku nie byli. I tak raz syn rajcy bawił beztrosko się w ogrodzie ojca. A tu nagle ptaszysko olbrzemie wzlatuje, porywa dziecko i w las chce uciekać ze zdobyczą. I za nim od Rzeki Świętyj Leniwkiy zwierzę latające- niby ptak, niby lew- rusza za zmorą w pogoni. A ludzkość patrzela wystraszona na bitwę powietrzną. Po zmaganiach długich orłolew ranił śmiertelnie sępa, który padł w nurty Wisłoki. Objął pacholątko w pazury, sfrunął, złożył dziecięcie cale i zdrowe w ramiona matczyne, po czem skonał. Rajca wdzięczny, gród wdzięczny, długo bohatera oplakiweli, a żadna z bestyj 'uż się ni zjawiła. A nie czcić takiegoż wyczynu niepodobna. Lud obrał obrońcę za symbol.”
Inna legenda podaje, że to smok porwał dziecko, a zabił go jadący z poselstwem do Mieszka I duński rycerz. Gryf był godłem Danii i tego rycerza.

</doc>
<doc id="542046" url="https://pl.wikipedia.org/wiki?curid=542046" title="Most średnicowy w Warszawie">
Most średnicowy w Warszawie

Most średnicowy – most kolejowy na Wiśle w Warszawie znajdujący się na trasie linii średnicowej, zbudowany w latach 1921–1931 w celu połączenia Dworca Głównego z Dworcem Wschodnim.
Opis.
Przeprawę zaprojektował Aleksander Pstrokoński. Budowę mostu, rozpoczętą w 1921 i przedłużającą się ponad 10 lat z powodu trudności finansowych, realizowało Polskie Towarzystwo Budowlane. Na wykonanych metodą pneumatyczną fundamentach kamiennych wzniesiono filary unoszące metalową konstrukcję. Most składał się z 5 przęseł o rozpiętości ponad 90 m, z wysokimi łukami kratownic. Główne prace montażowe wykonało przedsiębiorstwo K. Rudzki i S-ka.
Most został wysadzony przez Niemców podczas powstania warszawskiego i walk toczonych na Pradze w godzinach popołudniowych 13 września 1944.
W latach 1945–1949 most został w całkowicie zmienionej formie odbudowany według projektu Franciszka Szelągowskiego, na obniżonych o 5 m filarach. Podczas dyskusji nad odbudową przeprawy podnoszono m.in. argument, że przedwojenna konstrukcja wpływała negatywnie na krajobraz Wisły.
Odbudowany most został otwarty 23 czerwca 1949 roku. Obniżenie filarów nie spowodowało fizycznego obniżenia torowiska, ponieważ odwrócono konstrukcję mostu: pierwotnie był podwieszony na łukowatych przęsłach, zaś po odbudowie wspiera się na nich. Podczas odbudowy jednocześnie dobudowano bliźniacze filary w nurcie Wisły, przewidując przyszły rozwój kolei.
Bliźniaczy most wybudowano w latach 60. XX w., niedługo przed rozpoczęciem budowy Dworca Centralnego. Obecnie most sprawia wrażenie monolitycznego, mimo że składa się w rzeczywistości z dwóch niezależnych pomostów wspartych na wspólnych filarach. Na każdym pomoście znajdują się po dwa tory kolejowe. Dwa tory od strony północnej przeznaczone są dla ruchu dalekobieżnego, dwa pozostałe są zwykle używane przez pociągi podmiejskie.
Most ma 5 przęseł i długość 445 m.

</doc>
<doc id="542052" url="https://pl.wikipedia.org/wiki?curid=542052" title="Omen 666">
Omen 666



</doc>
<doc id="542053" url="https://pl.wikipedia.org/wiki?curid=542053" title="Wigiliusz">
Wigiliusz



</doc>
<doc id="542054" url="https://pl.wikipedia.org/wiki?curid=542054" title="Maksencjusz">
Maksencjusz



</doc>
<doc id="542056" url="https://pl.wikipedia.org/wiki?curid=542056" title="Tocjent">
Tocjent



</doc>
<doc id="542059" url="https://pl.wikipedia.org/wiki?curid=542059" title="Wigiliusz (imię)">
Wigiliusz (imię)

Wigiliusz – imię męskie pochodzenia łacińskiego, pochodzące od łacińskiego "vigilus", i oznaczające "który czuwa, czuwający". Wśród świętych św. Wigiliusz, biskup Trydentu, jeden z ojców Kościoła.
Żeńskim odpowiednikiem jest Wigilia.
Wigiliusz imieniny obchodzi 26 czerwca.
Znane osoby o tym imieniu: 

</doc>
<doc id="542061" url="https://pl.wikipedia.org/wiki?curid=542061" title="Wigilia (imię)">
Wigilia (imię)

Wigilia – imię żeńskie pochodzenia łacińskiego "Vigilia", wywodzące się od słowa "vigilus" oznaczającego "która czuwa, czuwająca". Patronką tego imienia jest święta Wigilia z Livorno.
Męskim odpowiednikiem jest Wigiliusz.
Wigilia imieniny obchodzi 19 kwietnia, jako wspomnienie św. męczennicy z Livorno.

</doc>
<doc id="542062" url="https://pl.wikipedia.org/wiki?curid=542062" title="Zdzisław Hierowski">
Zdzisław Hierowski

Zdzisław Hierowski (ur. 7 lipca 1911 w Stubienku, zm. 14 grudnia 1967 w Katowicach) – krytyk literacki, historyk literatury. W latach 1952–1956 redaktor naczelny w znacznej mierze socrealistycznego kwartalnika „Śląsk Literacki”.
W Krakowie ukończył polonistykę. Był autorem publikacji o piśmiennictwie śląskim i pisarzach związanych ze Śląskiem, m.in. "Życie literackie na Śląsku w latach 1922-1939" (1969), opracował antologię "Śląsk walczący... " (1946), redaktor pracy zbiorowej "Pisarze śląscy XIX i XX wieku" (1963), "Szkice krytyczne" (1975). Tworzył także przekłady z literatury czeskiej i słowackiej. Fascynowała go literatura polskiego romantyzmu. Na III Zjeździe Pisarzy Polskich we Wrocławiu (1947) wygłosił referat, w którym stwierdził m.in.: "Polskie ziemie na zachodzie i na północy czekają na pisarza [...] Złe wystawilibyśmy sobie świadectwo, gdyby kiedyś historia i krytyka literatury nie mogły się dopatrzeć w naszych czasach tego zjawiska, któremu mogłaby nadać nazwę - Pisarzy Ziem Odzyskanych". 
Był dziadkiem Jerzego Gorzelika, historyka sztuki i przewodniczącego Ruchu Autonomii Śląska.

</doc>
<doc id="542065" url="https://pl.wikipedia.org/wiki?curid=542065" title="Hochschule Wismar">
Hochschule Wismar

Hochschule Wismar – wyższa szkoła zawodowa, której większość kierunków studiów prowadzonych jest w Wismarze w Niemczech, ale istnieje także kilka placówek zamiejscowych. Największą z nich jest placówka w Warnemünde. Inna mniejsza znajduje się w Malchow na wyspie Poel.

</doc>
<doc id="542068" url="https://pl.wikipedia.org/wiki?curid=542068" title="Mieczysław Hartleb">
Mieczysław Hartleb

Mieczysław Emilian Hartleb (ur. 24 listopada 1895 w Zbarażu, zm. 1 maja 1935 w Otwocku) – historyk literatury, oficer.
W latach 1912-1922 studiował na Uniwersytecie Lwowskim (z przerwą podczas wojny, kiedy walczył w Legionach Polskich), od 1926 po uzyskaniu habilitacji związany z Uniwersytetem Warszawskim. 
Autor nowatorskich hipotez i programów badawczych dotyczących epoki odrodzenia i baroku, badacz literatury staropolskiej, zwłaszcza twórczości Jana Kochanowskiego.
Był kapitanem rezerwy piechoty Wojska Polskiego, w latach 20. i 30. oficerem rezerwy 44 pułku piechoty
Zmarł po dłuższej chorobie w sanatorium w Otwocku w wieku 40 lat.
Brat Kazimierza Hartleba.

</doc>
<doc id="542073" url="https://pl.wikipedia.org/wiki?curid=542073" title="Płaskowyż Wilujski">
Płaskowyż Wilujski

Płaskowyż Wilujski (ros. Вилюйское плато) – płaskowyż w azjatyckiej części Rosji, w Kraju Krasnojarskim i Jakucji.
Leży w centrum Wyżyny Środkowosyberyjskiej na południe od Płaskowyżu Anabarskiego; długość ok. 400 km, szerokość 200 km; średnia wysokość ok. 800 m n.p.m., maksymalna 962 m n.p.m. Fałdowany podczas orogenezy kaledońskiej i hercyńskiej; zbudowany z prekambryjskich skał metamorficznych przykrytych młodszymi skałami osadowymi. Źródła rzek z dorzeczy Jeniseju, Leny, Chatangi i Olenioka.
W niższych partiach tajga modrzewiowa, w wyższych tundra górska.
W północno-wschodniej części bogate złoża diamentów (Ajchał).

</doc>
<doc id="542086" url="https://pl.wikipedia.org/wiki?curid=542086" title="II liga polska w piłce nożnej (1984/1985)">
II liga polska w piłce nożnej (1984/1985)

II liga 1984/1985 – 37. edycja rozgrywek drugiego poziomu ligowego piłki nożnej mężczyzn w Polsce. Wzięły w nich udział 32 drużyny, grając w dwóch grupach systemem kołowym. Sezon ligowy rozpoczął się w sierpniu 1984, ostatnie mecze rozegrano w czerwcu 1985.
Drużyny.
Grupa II.
Uwaga: Hutnik Kraków grał w poprzednim sezonie pod nazwą Hutnik Nowa Huta.
Rozgrywki.
Uczestnicy obu grup rozegrali po 30 kolejek ligowych (razem 240 spotkań) w dwóch rundach: jesiennej i wiosennej. Mistrzowie grup uzyskali awans do I ligi, zaś do III ligi spadły drużyny z miejsc 13–16.

</doc>
<doc id="542089" url="https://pl.wikipedia.org/wiki?curid=542089" title="Michelle Akers">
Michelle Akers

Michelle Anne Akers (ur. 1 lutego 1966 w Santa Clara w Kalifornii) – amerykańska piłkarka.
Życiorys.
Początek kariery.
Akers zaczynała karierę na University of Central Florida. Aż czterokrotnie wybierana była do All American-Team. Do dziś jest najskuteczniejszą zawodniczką drużyny UCF Knights.
Kariera reprezentacyjna.
Akers grała w kobiecej reprezentacji USA od jej założenia w 1985. Pierwszą oficjalną bramkę w spotkaniach międzypaństwowych zdobyła 18 sierpnia 1985 w meczu z Włoszkami.
Michelle Akers zdobyła ze swoją drużyną dwa mistrzostwa świata. Pierwsze w 1991 w Chinach, gdzie strzeliła 10 bramek i zdobyła Srebrną Piłkę dla drugiej najlepszej zawodniczki turnieju. W roku 1995 Akers zagrała tylko w meczu otwarcia. Opuszczała boisko z rozbitą głową. Kolejne mistrzostwa w 1999 w Stanach Zjednoczonych zakończyły się kolejnym sukcesem Amerykanek oraz samej Akers, która tym razem dostała nagrodę za trzecie miejsce w klasyfikacji najlepszych zawodniczek turnieju.
W sumie w finałach mistrzostw świata zdobyła 12 bramek, co plasuje ją jako 2. na liście wszech czasów strzelczyń goli w turniejach finałowych mistrzostw świata, a piastowała pozycję pierwotnej liderki nieprzerwanie do 17 września 2007, kiedy została prześcignięta przez reprezentantkę Niemiec Birgit Prinz.
W całej reprezentacyjnej karierze podczas 153 gier strzeliła 105 bramek.
Michelle Anne Akers skończyła karierę zawodniczą 24 sierpnia 2000 roku z powodu problemów zdrowotnych.

</doc>
<doc id="542090" url="https://pl.wikipedia.org/wiki?curid=542090" title="II liga polska w piłce nożnej (1983/1984)">
II liga polska w piłce nożnej (1983/1984)

II liga 1983/1984 – 36. edycja rozgrywek drugiego poziomu ligowego piłki nożnej mężczyzn w Polsce. Wzięły w nich udział 32 drużyny, grając w dwóch grupach systemem kołowym. Sezon ligowy rozpoczął się w sierpniu 1983, ostatnie mecze rozegrano w czerwcu 1984.
Rozgrywki.
Uczestnicy obu grup rozegrali po 30 kolejek ligowych (razem 240 spotkań) w dwóch rundach: jesiennej i wiosennej. Mistrzowie grup uzyskali awans do I ligi, zaś do III ligi spadły drużyny z miejsc 13–16.

</doc>
<doc id="542091" url="https://pl.wikipedia.org/wiki?curid=542091" title="Łew Hankewycz">
Łew Hankewycz

Łew Hankewycz (ukr. "Лев Ганкевич"; ur. 1 czerwca 1881 w Podwołoczyskach, zm. 14 grudnia 1962 w Nowym Jorku) – ukraiński działacz polityczny, adwokat. Działacz Ukraińskiej Partii Socjal-Demokratycznej w Galicji, później w II Rzeczypospolitej (w latach 1930–1934 wiceprzewodniczący Komitetu Centralnego tej partii).
Dziennikarz i współredaktor ukraińskiego pisma „Wpered” w latach 1918-1922.
W okresie I wojny światowej członek Związku Wyzwolenia Ukrainy, w latach 1918–1919 wiceprzewodniczący Ukraińskiej Rady Narodowej, był obrońcą Ukraińców w procesach politycznych. Działacz Towarzystwa Naukowego im. Tarasa Szewczenki we Lwowie, po II wojnie światowej na emigracji w USA.

</doc>
<doc id="542092" url="https://pl.wikipedia.org/wiki?curid=542092" title="Dare (singel)">
Dare (singel)

Dare (stylizowane na "挑戦 (DARE)") – drugi singel zespołu Gorillaz pochodzący z albumu "Demon Days". Został wydany 29 sierpnia 2005 roku. Piosenka została wykonana przez Rosie Wilson (jako Noodle) wraz Shaunem Ryderem. Singel został wydany w wersji 2 płytowej CD wraz z płytą DVD.
Zawartość płyt.
Wielka Brytania.
CD 1 
CD 2 
DVD 

</doc>
<doc id="542093" url="https://pl.wikipedia.org/wiki?curid=542093" title="II liga polska w piłce nożnej (1982/1983)">
II liga polska w piłce nożnej (1982/1983)

II liga 1982/1983 – 35. edycja rozgrywek drugiego poziomu ligowego piłki nożnej mężczyzn w Polsce. Wzięły w nich udział 32 drużyny, grając w dwóch grupach systemem kołowym. Sezon ligowy rozpoczął się w sierpniu 1982, ostatnie mecze rozegrano w czerwcu 1983.
Rozgrywki.
Uczestnicy obu grup rozegrali po 30 kolejek ligowych (razem 240 spotkań) w dwóch rundach: jesiennej i wiosennej. Mistrzowie grup uzyskali awans do I ligi, zaś do III ligi spadły drużyny z miejsc 13–16.

</doc>
<doc id="542095" url="https://pl.wikipedia.org/wiki?curid=542095" title="Šako Polumenta">
Šako Polumenta

Šako Polumenta (ur. 27 marca 1968 w Bijelo Polje) – czarnogórski śpiewak i tekściarz pochodzenia bośniackiego, najlepiej znany w państwach byłej Jugosławii. Jego siostrzeniec Dado Polumenta i siostra Azra Polumenta są również piosenkarzami.

</doc>
<doc id="542096" url="https://pl.wikipedia.org/wiki?curid=542096" title="II liga polska w piłce nożnej (1981/1982)">
II liga polska w piłce nożnej (1981/1982)

II liga 1981/1982 – 34. edycja rozgrywek drugiego poziomu ligowego piłki nożnej mężczyzn w Polsce. Wzięły w nich udział 32 drużyny, grając w dwóch grupach systemem kołowym. Sezon ligowy rozpoczął się w sierpniu 1981, ostatnie mecze rozegrano w czerwcu 1982.
Rozgrywki.
Uczestnicy obu grup rozegrali po 30 kolejek ligowych (razem 240 spotkań) w dwóch rundach: jesiennej i wiosennej. Mistrzowie grup uzyskali awans do I ligi, zaś do III ligi spadły drużyny z miejsc 13–16.

</doc>
<doc id="542097" url="https://pl.wikipedia.org/wiki?curid=542097" title="Pietro Anastasi">
Pietro Anastasi

Pietro Anastasi (ur. 7 kwietnia 1948 w Katanii, zm. 17 stycznia 2020 tamże) – włoski piłkarz grający na pozycji środkowego napastnika. W swojej karierze występował w takich klubach jak Massiminiana, Varese FC, Juventus F.C., Inter Mediolan oraz Ascoli Calcio. W 1968 zdobył mistrzostwo Europy.

</doc>
<doc id="542098" url="https://pl.wikipedia.org/wiki?curid=542098" title="Liliowce (ujednoznacznienie)">
Liliowce (ujednoznacznienie)



</doc>
<doc id="542099" url="https://pl.wikipedia.org/wiki?curid=542099" title="II liga polska w piłce nożnej (1980/1981)">
II liga polska w piłce nożnej (1980/1981)

II liga 1980/1981 – 33. edycja rozgrywek drugiego poziomu ligowego piłki nożnej mężczyzn w Polsce. Wzięły w nich udział 32 drużyny, grając w dwóch grupach systemem kołowym. Sezon ligowy rozpoczął się w sierpniu 1980, ostatnie mecze rozegrano w czerwcu 1981.
Rozgrywki.
Uczestnicy obu grup rozegrali po 30 kolejek ligowych (razem 240 spotkań) w dwóch rundach: jesiennej i wiosennej. Mistrzowie grup uzyskali awans do I ligi, zaś do III ligi spadły drużyny z miejsc 13–16.

</doc>
<doc id="542100" url="https://pl.wikipedia.org/wiki?curid=542100" title="Tadeusz Zieliński (onkolog)">
Tadeusz Zieliński (onkolog)

Tadeusz Zieliński (ur. 28 lipca 1918, zm. 11 sierpnia 1981) – onkolog polski, profesor Akademii Medycznej w Gdańsku.
Był jednym z inicjatorów powołania Kliniki Onkologii i Radioterapii Akademii Medycznej w Gdańsku. W latach 1955-1968 kierował oddziałem onkologii tej kliniki. W 1962 odbył staż w Instytucie Onkologicznym Villejuiff we Francji. Kierował Wojewódzką Przychodnią Onkologiczną w Gdańsku, był również konsultantem wojewódzkim w zakresie onkologii. Na Akademii Medycznej pełnił funkcje kierownika Kliniki Radioterapii przy Katedrze Radiologii i Radioterapii, kierownika Kliniki Radioterapii Instytutu Radiologii i Radioterapii, prodziekana (1959-1962) i dziekana (1962-1966) Wydziału Lekarskiego. W latach 1972-1975 był prorektorem uczelni. Wchodził w skład Rady Naukowej Instytutu Onkologii w Warszawie. Od 1972 przewodniczył gdańskiemu oddziałowi Polskiego Towarzystwa Lekarskiego.
Ogłosił ok. 70 prac naukowych, wypromował 9 doktorów nauk medycznych. Był odznaczony Złotym Krzyżem Zasługi (1959), odznaką "Za wzorową pracę w służbie zdrowia" (1968), otrzymał również nagrodę ministra zdrowia I stopnia za osiągnięcia dydaktyczno-wychowawcze (1972/1973).
Pochowany na cmentarzu katolickim w Sopocie (kwatera E6-A-4).
W 2005 odsłonięto w Katedrze i Klinice Onkologii i Radioterapii Akademii Medycznej w Gdańsku tablicę pamiątkową, określając Tadeusza Zielińskiego mianem "twórcy gdańskiej onkologii". Jego imię nadano także sali seminaryjnej kliniki.

</doc>
<doc id="542101" url="https://pl.wikipedia.org/wiki?curid=542101" title="Roots Manuva">
Roots Manuva

Roots Manuva, właściwie Rodney Smith (ur. 1972 w Londynie) - brytyjski raper związany z wytwórnią Ninja Tune.

</doc>
<doc id="542102" url="https://pl.wikipedia.org/wiki?curid=542102" title="II liga polska w piłce nożnej (1979/1980)">
II liga polska w piłce nożnej (1979/1980)

II liga 1979/1980 – 32. edycja rozgrywek drugiego poziomu ligowego piłki nożnej mężczyzn w Polsce. Wzięły w nich udział 32 drużyny, grając w dwóch grupach systemem kołowym. Sezon ligowy rozpoczął się w sierpniu 1979, ostatnie mecze rozegrano w czerwcu 1980.
Rozgrywki.
Uczestnicy obu grup rozegrali po 30 kolejek ligowych (razem 240 spotkań) w dwóch rundach: jesiennej i wiosennej. Mistrzowie grup uzyskali awans do I ligi, zaś do klasy międzywojewódzkiej spadły drużyny z miejsc 13–16.

</doc>
<doc id="542105" url="https://pl.wikipedia.org/wiki?curid=542105" title="Wikipedia w języku ido">
Wikipedia w języku ido

Wikipedia w języku ido (Wikipedio per Ido) – edycja językowa Wikipedii tworzona w języku pomocniczym ido.
W dniu 7 lutego 2007 roku liczba artykułów w tej edycji wynosiła 14 382, co dawało jej 45. pozycję wśród wszystkich wersji językowych. Biorąc pod uwagę Wikipedie tworzone w międzynarodowych językach pomocniczych, pozostawała w tyle za Wikipedią w języku esperanto (15. pozycja), lecz wyprzedzała Wikipedię w języku interlingua (91. pozycja).

</doc>
<doc id="542106" url="https://pl.wikipedia.org/wiki?curid=542106" title="II liga polska w piłce nożnej (1978/1979)">
II liga polska w piłce nożnej (1978/1979)

II liga 1978/1979 – 31. edycja rozgrywek drugiego poziomu ligowego piłki nożnej mężczyzn w Polsce. Wzięły w nich udział 32 drużyny, grając w dwóch grupach systemem kołowym. Sezon ligowy rozpoczął się w lipcu 1978, ostatnie mecze rozegrano w czerwcu 1979.
Drużyny.
Przed sezonem 1978/1979 dokonano zmian w nazewnictwie grup i sposobie przydzielania do nich drużyn. W miejsce grup południowej i północnej powstały grupy I i II. Podziału drużyn dokonano według kryterium wschód-zachód, zależnie od ich lokalizacji.
Rozgrywki.
Uczestnicy obu grup rozegrali po 30 kolejek ligowych (razem 240 spotkań) w dwóch rundach: jesiennej i wiosennej. Mistrzowie grup uzyskali awans do I ligi, zaś do klasy międzywojewódzkiej spadły drużyny z miejsc 13–16.

</doc>
<doc id="542109" url="https://pl.wikipedia.org/wiki?curid=542109" title="Wahid Haszemian">
Wahid Haszemian

Wahid Haszemian Korbekandi (pers. وحيد هاشميان, ur. 21 lipca 1976 w Teheranie) – irański piłkarz występujący na pozycji napastnika, a także trener. Uczestnik Mistrzostw Świata 2006.
Kariera.
W reprezentacji Iranu zadebiutował 1 grudnia 1998 w meczu z Kazachstanem. Został dożywotnio zdyskwalifikowany z gry w kadrze narodowej po tym, jak założył zielone opaski na meczu z Koreą Płd. w Seulu, wyrażając swoje niezadowolenie z oszustw podczas wyborów prezydenckich w Iranie. Wraz z nim zostali zdyskwalifikowani także inni piłkarze reprezentacji Iranu – Hosejn Kabi oraz Ali Karimi. Łącznie w kadrze Iranu rozegrał 50 spotkań i zdobył 15 bramek.

</doc>
<doc id="542110" url="https://pl.wikipedia.org/wiki?curid=542110" title="Płaskowyż Nadleński">
Płaskowyż Nadleński

Płaskowyż Nadleński (ros. Приленское плато) – rozległy płaskowyż w azjatyckiej części Rosji, w Jakucji i (zachodni skraj) w obwodzie irkuckim.
Leży w dorzeczu środkowej Leny, na południe od Niziny Środkowojakuckiej; na północ od Wyżyny Patomskiej i Gór Ałdańskich; długość ok. 650 km, szerokość 200 km; średnia wysokość ok. 500 m n.p.m. Zbudowany z paleozoicznych wapieni, piaskowców i dolomitów. Porośnięty głównie tajgą modrzewiową, w niższych partiach łąkami.
Wydobycie soli kamiennej, gipsu.
Część płaskowyżu zajmuje Rezerwat Olokiemski.

</doc>
<doc id="542111" url="https://pl.wikipedia.org/wiki?curid=542111" title="Pocałunek kobiety pająka (film)">
Pocałunek kobiety pająka (film)

Pocałunek kobiety pająka (ang. "Kiss of the Spider Woman") – film fabularny z roku 1985 w reżyserii brazylijskiego reżysera Hectora Babenco. Scenariusz powstał na podstawie powieści Manuela Puiga pt.: "El Beso de la mujer araña" (hiszp.: "Pocałunek kobiety-pająka").
Opis fabuły.
Film opowiada losy więźniów politycznych i obyczajowych, osadzonych w latach 70. XX wieku, w jednym z argentyńskich więzień. Luis Molina odbywa karę za prowadzenie życia transseksualisty wśród gejów a heteroseksualny Valentin Arrequi za walkę z reżimem Perona. Obaj przebywają w tej samej celi. Lewicowe poglądy więźnia politycznego bardzo ułatwiają relacje międzyludzkie z więźniem z przyczyn obyczajowych. Luis i Valentin zajmują sobie czas opowieściami o filmach, jakie obejrzeli w swoim życiu, m.in. opowiadające czasy nazistowskich Niemiec. Przewijają się w nich postacie realne i mistyczne (m.in. tytułowa kobieta-pająk). Wizje z opowieści przepełnione są tajemniczością i symboliką. Opowiadający wykazuje się wielką wrażliwością na cierpienie, miłość i ból innych. Wyraża swoje pragnienie szacunku dla siebie i swojego stylu życia. Opowieści Luisa ukazują zło i krzywdy wyrządzane przez reżimy nazistowskie i faszystowskie osobom homoseksualnym, biseksualnym i transseksualnym, czyli środowiskom LGBT. Luis uświadamia Valention o rzeczywistych przyczynach istnienia w przyrodzie homoseksualizmu. Lewicowy więzień okazuje się być tym, który umie zrozumieć deficyt społecznej akceptacji dla mniejszości seksualnej, którą reprezentuje Luis.
Na skutek szykan służb więziennych wobec więźniów politycznych, stan zdrowia Valentina gwałtownie się pogarsza: w pożywieniu podano mu środki przeczyszczające. Luis opiekuje się swoim osłabionym towarzyszem z celi, myje go, daje pić i dożywia, ratując go przed śmiercią z wycieńczenia. Po wyzdrowieniu Valentin, nie umiejąc się w inny sposób odwdzięczyć za uratowanie życia, odbywa z Luisem akt płciowy.
Luis, po wyjściu z więzienia dostarcza współpracownikom politycznym Valentina wiadomości i ginie w czasie zasadzki junty wojskowej na opozycjonistów. Pozostały w więzieniu Valentin, zamęczony torturami, umiera mając wizję odwiedzin kobiety-pająka, która pocałunkiem daje mu ukojenie w chwili śmierci.
Nagrody i nominacje.
Oscary za rok 1985
Złote Globy 1985
Nagrody BAFTA 1985

</doc>
<doc id="542114" url="https://pl.wikipedia.org/wiki?curid=542114" title="Sempiterna">
Sempiterna



</doc>
<doc id="542115" url="https://pl.wikipedia.org/wiki?curid=542115" title="IAA">
IAA



</doc>
<doc id="542116" url="https://pl.wikipedia.org/wiki?curid=542116" title="Santa Venera">
Santa Venera

Santa Venera – jedna z jednostek administracyjnych na Malcie. Ludność: 6163 mieszkańców (2010). Siedziba gminy o tej samej nazwie.
Główną atrakcją miasta jest fragment pochodzącego z XVII wieku akweduktu Wignacourta, którym płynęła woda do Valletty.

</doc>
<doc id="542118" url="https://pl.wikipedia.org/wiki?curid=542118" title="Wikipedia indonezyjskojęzyczna">
Wikipedia indonezyjskojęzyczna

Wikipedia indonezyjskojęzyczna – indonezyjska edycja językowa Wikipedii.
Edycja ta rozpoczęła działalność 7 listopada 2003. 31 maja 2005 zawierała 10 tys. artykułów. 1 lutego 2008 przekroczyła 50 tys. artykułów. Na dzień 7 listopada 2008 indonezyjska Wikipedia miała około 91 867 artykułów, co pozwoliło jej na zajęcie 25. pozycji wśród wszystkich edycji językowych.

</doc>
<doc id="542120" url="https://pl.wikipedia.org/wiki?curid=542120" title="Kąty Eulera">
Kąty Eulera

Kąty Eulera – układ trzech kątów, za pomocą których można jednoznacznie określić wzajemną orientację dwóch kartezjańskich układów współrzędnych o jednakowej skrętności w trójwymiarowej przestrzeni euklidesowej. Nazwa pochodzi od nazwiska szwajcarskiego matematyka Leonharda Eulera.
Definicja formalna.
Definicja kątów Eulera opiera się na spostrzeżeniu, że dowolnie zorientowany układ współrzędnych formula_1 można otrzymać z danego układu formula_2 przez złożenie trzech obrotów wokół osi układu. Istnieje kilka takich kombinacji obrotów; wybór konkretnej z nich jest kwestią konwencji.
(1) Załóżmy najpierw, że osie formula_3 i formula_4 nie są równoległe, a zatem płaszczyzna formula_5 jest dobrze określona. Wówczas jedynym obrotem, który przekształca oś formula_3 na oś formula_7 jest obrót o odpowiedni kąt wokół linii węzłów formula_8 tj. prostej prostopadłej do płaszczyzny formula_5 w punkcie formula_10 Linia węzłów, jako prostopadła do obu osi formula_3 i formula_7 jest prostą, wzdłuż której przecinają się płaszczyzny formula_13 i formula_14 Tak więc układ formula_2 można nałożyć na formula_16 dokonując kolejno następujących trzech obrotów:
Zauważmy, że powyższe warunki wyznaczają dwie różne sekwencje obrotów, gdyż w kroku 1. istnieją dwa obroty (o kąty różniące się o formula_30) prowadzące do ustawienia osi formula_18 wzdłuż linii węzłów "w", lecz nadające jej przeciwne zwroty. Wybieramy zwrot zgodny ze zwrotem iloczynu wektorowego wersorów osi formula_3 i formula_4 formula_34 (przyjmując go za zwrot osi węzłów). Obrót 2. będzie więc zawsze obrotem o kąt z zakresu formula_35
Poszczególne kąty Eulera formula_36 parametryzują powyższe trzy obroty; definiujemy je zatem następująco:
W ten sposób każdemu obrotowi układu współrzędnych w przestrzeni, nie zachowującemu zwrotu ani kierunku osi formula_17 można wzajemnie jednoznacznie przypisać uporządkowaną trójkę kątów formula_50
(2) Osobnej uwagi wymaga sytuacja, gdy osie formula_3 i formula_4 są równoległe (identyczne lub o przeciwnych zwrotach). Płaszczyzna formula_5 i linia węzłów nie są wówczas jednoznacznie określone; oś formula_3 można przekształcić na oś formula_4 w wyniku obrotu (o kąt formula_56 lub formula_57 zależnie od zwrotu osi formula_4) wokół dowolnej prostej przechodzącej przez punkt formula_59 i leżącej w płaszczyźnie formula_60 Mamy zatem formula_61 lub formula_62 a ustawienie osi formula_63 formula_29 jest jednoznacznie wyznaczone odpowiednio przez sumę lub różnicę kątów formula_37 i formula_66
Związek z macierzą obrotu.
Macierze obrotów 1., 2. i 3. mają we współrzędnych formula_67 postacie:
toteż macierz wypadkowego obrotu prowadzącego od układu formula_2 do formula_1 przedstawia się następująco:
Jest to specjalna macierz ortogonalna, tj. macierz ortogonalna o wyznaczniku równym jedności.

</doc>
<doc id="542123" url="https://pl.wikipedia.org/wiki?curid=542123" title="Steve Archibald">
Steve Archibald

Steven Archibald (ur. 27 września 1956 roku w Glasgow w Szkocji) – były szkocki piłkarz grający na pozycji napastnika i manager piłkarski.
Życiorys.
Archibald jest wychowankiem klubu East Stirlingshire. Następnie grał w Clyde F.C. w szkockiej First Division. Początkowo grał na pozycji pomocnika, lecz w późniejszym czasie po przejściu do Aberdeen zaczął grać na pozycji napastnika. Z Aberdeen zdobył mistrzostwo Scottish Premier League w 1980 roku. Po zdobyciu tytułu podpisał czteroletni kontrakt z Tottenhamem, z którym dwukrotnie w latach 1981 i 1982 zdobywał Puchar Anglii, a w roku 1984 sięgnął po Puchar UEFA. W trakcie trwania kontraktu z Tottenhamem Archibald zagrał w 189 grach i strzelił dla swojej drużyny 77 goli. Dwukrotnie był ze Szkocką Reprezentacją Narodową na mistrzostwach świata w 1982 i 1986 roku. W 1984 przeszedł do Barcelony, gdzie był bardzo popularny. Później został wypożyczony do Blackburn Rovers skąd trafił do szkockiego Hibernianu. Po niedługim czasie znów pojechał do Hiszpanii tym razem do Espanyolu. Grał jeszcze w 6 klubach w Anglii, Irlandii i Szkocji. W końcu w roku 1994 trafił do East Fife jako grający trener.

</doc>
<doc id="542127" url="https://pl.wikipedia.org/wiki?curid=542127" title="Żabbar">
Żabbar

Żabbar (także Ħaż-Żabbar, wym. ; hist. "Città Hompesch") – jedna z jednostek administracyjnych na Malcie. Liczy około 14 600 mieszkańców.
Żabbar był znaczącym ośrodkiem kultu maryjnego i miejscem pielgrzymek już w czasach gdy wyspą rządzili joannici. 
Historia.
Pierwsza wzmianka o osadzie na terenie dzisiejszego Żabbar pochodzi z raportu wizytacji przeprowadzonej przez biskupa Senatore de Mello w 1436 roku. Z wizyty duszpasterskiej delegata apostolskiego i inkwizytora Pietra Dusino w roku 1575 pochodzi informacja o około 300 osobach zamieszkujących miejscowość. Po zakończeniu oblężenia Malty liczba mieszkańców osady podwoiła się.
Prawa miejskie nadał Żabbarowi Wielki Mistrz Zakonu Rycerzy Szpitalników Świętego Jana Jerozolimskiego Ferdinand von Hompesch, a mieszkańcy na pamiątkę tego wydarzenia zbudowali łuk triumfalny przy wjeździe do miejscowości.

</doc>
<doc id="542133" url="https://pl.wikipedia.org/wiki?curid=542133" title="Flaga Iraku">
Flaga Iraku

Flaga Iraku składa się z trzech poziomych pasów: czerwonego, białego i czarnego. Na białym polu znajduje się zielony napis ("Allah Akbar" – „Bóg jest wielki”) stylizowanym pismem arabskim.
Historia.
Od 1963 flaga miała barwy Flagi Wyzwolenia Arabów i trzy zielone gwiazdy, symbolizujące początkowo Irak, Syrię i Egipt dążące do zjednoczenia, a później jedność, wolność i tzw. socjalizm arabski.
W czasie I wojny w Zatoce Perskiej w 1991 roku Rewolucyjna Rada Dowódcza pod przewodnictwem Saddama Husajna postanowiła umieścić między gwiazdami słowa "Allahu Akbar". W 2004 zmieniono wygląd napisu z pisma odręcznego Saddama na stylizowane pismo kufickie. W 2004 zaproponowano też zupełne nową flagę Iraku, jednak projekt ten nie przyjął się, nowa flaga była krytykowana między innymi za to, że była utrzymana w tonacji biało-niebieskiej i w rezultacie zbytnio przypominała flagę Izraela.
22 stycznia 2008 iracki parlament przyjął nowy, tymczasowy wzór flagi narodowej, czego domagali się Kurdowie, twierdząc, że dotychczasowa przypomina im okrucieństwa epoki Saddama Husajna. Kurdowie zagrozili też, że nie zgodzą się na wywieszenie dotychczasowej flagi na spotkaniu w marcu przywódców państw arabskich w Kurdystanie. Nowy wzór flagi zaczął obowiązywać 5 lutego 2008.
Z dotychczasowej czerwono-biało-czarnej flagi usunięte zostały trzy zielone gwiazdy symbolizujące od ponad 40 lat jedność, wolność i socjalizm arabski, pierwotne założenia ideowe zdelegalizowanej partii Baas Saddama Husajna. Pozostawiono natomiast słowa "Allahu Akbar" (zmieniono jednak kaligrafię napisu, wcześniej napis ten miał formę odręcznego pisma Saddama Husajna).
Zaaprobowana flaga obowiązywała przez rok. Przez ten czas parlament dyskutował nad jej ostatecznym wyglądem. Iracki deputowany i były minister kultury ogłosił 14 lipca 2008 konkurs na nową flagę narodową. Propozycje przyjmowane były do końca września 2008.
Propozycje flag z 2008 roku.
W styczniu 2008 przedstawiono propozycję flagi, z której usunięto trzy zielone gwiazdki (nawiązujące do reżimu partii Baas, w środek zaś wstawiono zieloną, ośmioramienną gwiazdę z żółtym okręgiem w środku, umiejscowioną pośrodku napisu "Allahu Akbar", napisany stylizowanym pismem kufickim. Żółty kolor stanowił odniesienie do tradycji Kurdystanu.
Inny projekt z tego okresu zakładał pozostawienie 3 zielonych gwiazdek, których znaczenie miało ulec zmianie – miały one symbolizować pokój, tolerancję oraz sprawiedliwość. Żółty kolor napisu "Allahu Akbar" miał stanowić nawiązanie do tradycji irackich Kurdów.
Flagi Iraku.
Flagi historyczne Iraku:
Propozycje flag:

</doc>
<doc id="542134" url="https://pl.wikipedia.org/wiki?curid=542134" title="Wielozadaniowy Moduł Laboratoryjny">
Wielozadaniowy Moduł Laboratoryjny

Wielozadaniowy Moduł Laboratoryjny „Nauka” (, ) – moduł finansowany przez rosyjską agencję Roskosmos, który w 2021 roku został wysłany na orbitę i dołączony do Międzynarodowej Stacji Kosmicznej (ISS).
Historia.
Korpus modułu „Nauka” powstał w latach 90 XX w., na podstawie projektu statku transportowego TKS z końca lat 60 XX w. Moduł nazwany wówczas FGB-2 (Blok transportowo-narzędziowy) zbudowało Państwowe Produkcyjno-Badawcze Centrum Kosmiczne im. M. Chruniczewa, jako zapasowy egzemplarz na wypadek utraty modułu FGB „Zaria”. „Zaria” została umieszczona na orbicie w 1998 roku, stając się zaczątkiem Międzynarodowej Stacji Kosmicznej, a ukończony w 80% moduł FGB-2 pozostał na Ziemi. Strona rosyjska proponowała użycie go jako zastępstwo dla amerykańskiego modułu „Destiny”, którego start się opóźniał, ale w 2001 roku i on znalazł się na orbicie. Proponowano też przebudowę FGB-2 na uniwersalny moduł dokujący, ale pomysł został porzucony.
W 2004 roku zadecydowano, że zapasowy moduł zostanie przerobiony na laboratorium dla rosyjskiego segmentu orbitalnego ISS i wysłany w 2007 roku. Wymagało to gruntownej przebudowy. Prace opóźniły się, termin startu został przełożony na 2009, a następnie 2012 rok. W grudniu 2012 roku moduł trafił z Centrum im. M. Chruniczewa na testy do przedsiębiorstwa RKK Energia.
W 2013 roku w module wykryto szereg usterek. W jednym z zaworów układu napędowego odkryto wyciek, którego przyczyną okazały się metalowe opiłki w przewodach paliwowych. W oficjalnym przeglądzie wskazano, że opiłki powstały wskutek niedotrzymania procedur pracy (nieoficjalnie pojawiła się informacja, że pracownicy byli przekonani, że elementy modułu są przeznaczone do złomowania). Pod koniec roku moduł wrócił do Centrum im. M. Chruniczewa; termin startu przesunięto na 2016.
W 2017 roku takie same metalowe opiłki znaleziono w zbiornikach paliwa modułu. Próby wyczyszczenia nie powiodły się i ostatecznie zdemontowano wszystkie oryginalne przewody i zawory. W 2020 roku jako termin startu wskazywano maj 2021 roku. Po zakończeniu testów moduł był wreszcie gotowy do startu w lipcu 2021 roku.
3 września 2021 r. kosmonauci Oleg Nowickij i Piotr Dubrow ubrani w kombinezony Orłan MKS wyszli w przestrzeń kosmiczną by montować okablowanie na Nauce. 9 września 2021 r. odbyło się drugie wyjście kosmonautów by wykonać podłączenia techniki kosmicznej na MLM. 19 stycznia 2022 roku kosmonauci Anton Szkaplerow i Piotr Dubrow wykonali trzecie wyjście w kosmos, by wykonać instalację między Nauką a Priczałem.
Start.
Moduł został ostatecznie wyniesiony na orbitę okołoziemską 21 lipca 2021 roku, o godzinie 16:58 CEST. Rakieta Proton M wyniosła go z kosmodromu Bajkonur w Kazachstanie. Moduł oddzielił się od rakiety, rozłożył anteny komunikacyjne i panele słoneczne.
Wkrótce po starcie pojawiły się problemy z modułem „Nauka”. Nie udało się uruchomić jego głównych silników, ale obsłudze udało się podnieść orbitę z pomocą silników zapasowych. Pojawił się także problem z systemem zbliżania Kurs, który miał posłużyć do bezpiecznego dokowania do stacji.
Dołączenie do stacji.
Moduł „Nauka” miał zostać przyłączony do dolnego portu cumowniczego na adapterze modułu „Zwiezda”. Do tego portu od 2001 roku przyłączona była śluza powietrzna „Pirs”. Została ona odłączona i spłonęła w atmosferze ziemskiej wraz ze statkiem transportowym Progress. Ze względu na problemy modułu „Nauka”, odłączenie śluzy zostało przesunięte o kilka dni względem planu. Ostatecznie moduł „Nauka” zadokował do ISS 29 lipca 2021 o 13:29 UTC (15:29 czasu polskiego).
Problemy nie skończyły się po dokowaniu. Kilka godzin po połączeniu z ISS nieoczekiwanie moduł uruchomił silniki, tak, jakby miał się oddalić od stacji, z którą był już połączony. Przyczyną był błędny kod w oprogramowaniu modułu. Wskutek tego utracono kontrolę nad orientacją Międzynarodowej Stacji Kosmicznej, która obróciła się o około 540°. W celu zatrzymania obrotu uruchomiono silniki modułu „Zwiezda” i statku „Progress”. Silniki „Nauki” wyłączyły się po 15 minutach i stacja powróciła do właściwej orientacji.
Wyposażenie.
„Nauka” to największy moduł w rosyjskim segmencie orbitalnym ISS. Ma służyć głównie jako laboratorium, ma także śluzę powietrzną pozwalającą na przeprowadzenie spacerów kosmicznych. W module znajduje się instalacja sanitarna i system regeneracji powietrza, może także w nim spać jeden kosmonauta.
Wraz z „Nauką” do stacji dotarło Europejskie Ramię Robotyczne (, ERA), które ma obsługiwać rosyjską część ISS, pracując od zewnątrz. W listopadzie 2021 roku do dolnego doku „Nauki” przyłączono nowy moduł węzłowy „Priczał”&lt;ref name="KS/WML"&gt;&lt;/ref&gt;.

</doc>
<doc id="542136" url="https://pl.wikipedia.org/wiki?curid=542136" title="Anthony Wolfe">
Anthony Wolfe

Anthony Wolfe (ur. 23 grudnia 1983 w Manzanilla) – piłkarz pochodzący z Trynidadu i Tobago, grający na pozycji pomocnika lub napastnika.
Życiorys.
Wolfe nim został piłkarzem kończył college sportowy w Trynidadzie o nazwie Manzanilla Government School. Pierwszym klubem w karierze Wolfe’a był North East Stars, z którym to zdobył m.in. Puchar Trynidadu i Tobago w 2003 roku, a także tytuł mistrza ligi w 2004. W 2006 roku był zawodnikiem innego dobrego klubu z Trynidadu – San Juan Jabloteh. Od początku 2007 gra w Atlancie Silverbacks w rozgrywkach USL First Division.
Grając jeszcze w klubie North East Stars Wolfe zrobił wielkie wrażenie na selekcjonerze Leo Beenhakkerze, kiedy to jego drużyna klubowa wygrała sparing z pierwszą reprezentacją Trynidadu i Tobago 2-0. Od tego czasu Wolfe stał się członkiem kadry narodowej drużyny Soca Warriors na dłużej. Wolfe na tyle świetnie spisywał się w lidze, że trafił także do kadry olimpijskiej na Igrzyska Olimpijskie w Atenach. Debiut Wolfe’a w pierwszej reprezentacji miał miejsce 3 lipca 2003 roku w zremisowanym 2-2 meczu z reprezentacją Wenezueli jeszcze za czasów poprzedniego selekcjonera Stuarta Charlesa. Duża liczba strzelonych bramek w poprzednim sezonie w lidze zaowocowała powołaniem przez Beenhakkera do kadry na Mistrzostwa Świata w Niemczech.

</doc>
<doc id="542137" url="https://pl.wikipedia.org/wiki?curid=542137" title="Wikipedia włoskojęzyczna">
Wikipedia włoskojęzyczna

Wikipedia włoskojęzyczna – włoskojęzyczna wersja Wikipedii założona 11 maja 2001 roku.
W sierpniu 2005 roku Wikipedia włoskojęzyczna prześcignęła Wikipedię hiszpańskojęzyczną i portugalskojęzyczną, zostając ósmą pod względem liczby artykułów wersją językową Wikipedii. Głównym powodem wzrostu liczby artykułów było wstawienie za pomocą ośmiu tysięcy o miejscowościach w Hiszpanii. 8 września tegoż roku Wikipedia włoskojęzyczna prześcignęła Wikipedię niderlandzkojęzyczną, a dzień później, 9 września, przekroczyła próg 100 000 haseł. 11 września prześcignęła Wikipedię szwedzkojęzyczną, stając się piątą pod względem wielkości wersją językową. Znowu pomogły w tym automatycznie tworzone artykuły – Bot stworzył ponad 35 000 artykułów o miejscowościach we Francji. Jednakże piąte miejsce zostało jej odebrane 23 września 2005 roku przez Wikipedię polskojęzyczną. Próg 250 tysięcy artykułów został osiągnięty 4 lutego 2007 roku. Wzrost liczby artykułów w pierwszych miesiącach 2007 roku w dalszym ciągu w dużej mierze był wynikiem działań botów. Na samym tylko przełomie stycznia i lutego bot utworzył kilkanaście tysięcy haseł o ciałach niebieskich.
3 października 2008 roku Wikipedia włoskojęzyczna przekroczyła 500 000 artykułów, co dawało jej szóste miejsce w rankingu wszystkich wersji językowych. 22 czerwca 2010 roku przekroczyła 700 000. 13 kwietnia 2010 roku osiągnęła liczbę 500 000 zarejestrowanych użytkowników. 28 września wyprzedziła Wikipedię polskojęzyczną, stając się czwartą, wkrótce znowu spadła na piąte miejsce, by powrócić później na 4. miejsce w rankingu. Liczba artykułów w obu wersjach jest zbliżona.
4 października 2011 Wikipedia włoskojęzyczna ogłosiła protest w związku z głosowaniem ustawy, która mogłaby zaszkodzić rozwojowi encyklopedii. Wszystkie hasła przekierowywały do komunikatu o proteście.

</doc>
<doc id="542139" url="https://pl.wikipedia.org/wiki?curid=542139" title="Multipurpose Laboratory Module">
Multipurpose Laboratory Module



</doc>
<doc id="542140" url="https://pl.wikipedia.org/wiki?curid=542140" title="Jim Lovell">
Jim Lovell



</doc>
<doc id="542141" url="https://pl.wikipedia.org/wiki?curid=542141" title="Osvaldo Ardiles">
Osvaldo Ardiles

Osvaldo César Ardiles (ur. 3 sierpnia 1952 w Córdobie, Argentynie) – argentyński trener piłkarski i piłkarz.
Życiorys.
W 1978 zdobył ze swoją drużyną narodową tytuł mistrza świata. Po mistrzostwach trafił do Anglii do Tottenhamu. Ardiles zakończył swoją karierę zawodniczą w 1991 jako grający trener Swindon Town. Potem był trenerem wielu drużyn między innymi w ligach Anglii, Japonii, Arabii Saudyjskiej czy Argentyny. W 2003 wrócił do Japonii i trenował Tokyo Verdy.
Osvaldo Ardiles grał 52 razy w argentyńskiej reprezentacji narodowej.
Filmografia.
Osvaldo Ardiles zagrał w filmie Johna Hustona "Ucieczka do zwycięstwa" (1981).

</doc>
<doc id="542143" url="https://pl.wikipedia.org/wiki?curid=542143" title="Jack Swigert">
Jack Swigert



</doc>
<doc id="542144" url="https://pl.wikipedia.org/wiki?curid=542144" title="Solista">
Solista



</doc>
<doc id="542148" url="https://pl.wikipedia.org/wiki?curid=542148" title="Kukułka (samolot)">
Kukułka (samolot)

Kukułka – polski samolot amatorski konstrukcji Eugeniusza Pieniążka, który z powodu szykan władz na samolocie tym 13 września 1971 nielegalnie opuścił terytorium Polski przez Słowację i Węgry do Suboticy w Jugosławii. 
Historia.
Samolot powstawał od 1969 początkowo w mieszkaniu w bloku, później w hangarze aeroklubowym. Elementy niemieszczące się na klatce schodowej spuszczane były na linach z okna na pierwszym piętrze. Do jego konstrukcji użyto usterzenia i przerobionych płatów z szybowca SZD-24 Foka i SZD-8 Jaskółka. Oblotu dokonał Ludwik Natkaniec. Był to pierwszy samolot amatorski zarejestrowany w PRL 10 sierpnia 1971 ze znakami SP-PHN. Po ucieczce na Zachód, samolot skreślono z polskiego rejestru 29 lipca 1972. W 1992 samolot został zarejestrowany w Szwecji ze znakami SE-XKK. Od 1997 samolot znalazł się znowu w Polsce pod numerem SP-FKU. 13 września 2005 konstruktor przekazał samolot do Muzeum Lotnictwa Polskiego w Krakowie.
Na temat tej ucieczki powstał film Piotra Załuskiego i Tomasza Piotrowskiego pod tytułem "Trzeba w życiu coś zrobić".
Ucieczce tym samolotem poświęcono odc. 7. serialu Wielkie ucieczki.
Konstrukcja.
Jednomiejscowy samolot sportowo-turystyczny w układzie wolnonośnego dolnopłatu.
Kadłub o konstrukcji półskorupowej i pokryciu drewnianym. Za silnikiem znajduje się główny zbiornik paliwa o pojemności 54 litrów i zbiornik oleju o pojemności 3,8 litra. Osłona kabiny jednoczęściowa, odchylana na bok. Tablica przyrządów wyposażona w prędkościomierz, zakrętomierz, wysokościomierz, busolę, wskaźnik ciśnienia i temperatury, wskaźnik temperatury głowic i obrotomierz.
Płat z szybowca SZD-8 Jaskółka zmodyfikowany poprzez skrócenie końcówek i systemu mocowania do kadłuba. Wyposażony w klapy i lotki.
Usterzenie zaadaptowane z szybowca SZD-24 Foka.
Podwozie główne zaadaptowane z samolotu Piper Cub, amortyzowane krążkami gumowymi. Kółko ogonowe zawieszone na resorze ze stali sprężynującej.
Napęd – czterocylindrowy silnik Continental A-65 o mocy 65 KM napędzający dwułopatowe, stałe śmigło drewniane typu "Hartzel". Silnik osłonięty obudową z tworzywa sztucznego.

</doc>
<doc id="542149" url="https://pl.wikipedia.org/wiki?curid=542149" title="Solista (muzyka)">
Solista (muzyka)



</doc>
<doc id="542150" url="https://pl.wikipedia.org/wiki?curid=542150" title="Przewrotka">
Przewrotka



</doc>
<doc id="542151" url="https://pl.wikipedia.org/wiki?curid=542151" title="Frank Arnesen">
Frank Arnesen

Frank Arnesen (ur. 30 września 1956 w Kopenhadze) – duński piłkarz, grający na pozycji pomocnika.
Grał 52 razy dla duńskiej reprezentacji i strzelił dla niej 14 bramek. Razem ze swoją reprezentacją uczestniczył w mistrzostwach Europy we Francji w 1984 i w mistrzostwach świata w Meksyku w 1986. W roku 1988 wygrał z PSV Eindhoven Puchar Mistrzów.
Po zakończeniu kariery zawodniczej pracował dla PSV jako łowca talentów. Jego odkryciami są między innymi Ronaldo, Ruud van Nistelrooy i Arjen Robben. Potem był managerem Tottenhamu, a obecnie jest łowcą talentów w Chelsea F.C. 12 lipca 2009 roku dodatkowo został dyrektorem sportowym londyńskiego klubu.

</doc>
<doc id="542152" url="https://pl.wikipedia.org/wiki?curid=542152" title="Heather Locklear">
Heather Locklear

Heather Deen Locklear (ur. 25 września 1961 w Los Angeles) – amerykańska aktorka i producentka telewizyjna. 
Rozpoznawalność zapewnił jej udział w telewizyjnych serialach takich jak "Dynastia" (1981–1989), "T.J. Hooker" (1982–1986), "Melrose Place" (1993–1999) i "Spin City" (1999–2002). Jej pierwszą rolą kinową była postać Victorii „Vicky” Tomlinson McGee w filmie Marka L. Lestera "Podpalaczka" ("Firestarter", 1984).
Była sześciokrotnie nominowana do Złotego Globu (1994, 1995, 1996, 1997, 2000, 2002). Została uhonorowana dwiema statuetkami Bravo Otto dla najlepszej gwiazdy telewizyjnej (1983, 1989), przyznanymi przez niemiecki dwutygodnik dla młodzieży „Bravo”.
Życiorys.
Wczesne lata.
Przyszła na świat w Los Angeles w stanie Kalifornia w zamożnej rodzinie biznesmenów angielskiego, szkockiego i niemieckiego pochodzenia. Jej ojciec William Robert Locklear był dziekanem Szkoły Inżynierskiej przy Uniwersytecie Kalifornijskim (UCLA), a matka Diane Meredyth Tinsley pełniła funkcję asystenta administracyjnego koncernu „Disneya”. Dorastała w doskonałych warunkach razem z trzema starszymi siostrami. Po tym, jak została odrzucona ze swojego szkolnego zespołu cheerleaderek, Locklear dołączyła do klubu teatralnego i odkryła, że aktorstwo jest jej prawdziwą pasją.
W 1979, po ukończeniu Newbury Park High School w Newbury Park w stanie Kalifornia, podjęła studia psychologiczne na Uniwersytecie Kalifornijskim w Los Angeles. Po studiach pracowała jako modelka w reklamach.
Kariera.
Przed kamery telewizyjne trafiła jako studentka psychologii, wyróżniona przez prowadzącego klasę reklamy. Gościła na szklanym ekranie w serialach: NBC "CHiPs" z Erikiem Estradą, Robertem Pine i Williamem Smithem, ABC "240-Robert" (1981) i sitcomie ABC "Osiem to wystarczająco" ("Eight Is Enough", 1981) z Dickiem Van Patten. Wystąpiła w komedii telewizyjnej CBS "Return of the Beverly Hillbillies" (1981) u boku Buddy’ego Ebsena i dramacie telewizyjnym NBC "Twirl" (1981) z Erin Moran.
W osiemnastym odcinku opery mydlanej ABC, producenta Aarona Spellinga, "Dynastia" ("Dynasty", 1981–1989) pojawiła się jako zmysłowa i prowokująca Samantha Josephine „Sammy Jo” – uwielbiająca wykorzystywać i manipulować ludźmi, uwikłana w intrygi klanu wielkich nafciarzy. Lecz jak żadna inna postać tego serialu zmienia się – ze „złej” dziewczyny, która wdarła się do rodziny Carringtonów dla pieniędzy, w wartościową kobietę i czułą matkę. Za tę rolę była dwukrotnie nominowana do nagrody Soap Opera Digest (1986, 1990). Pierwszą główną rolę zagrała w serialu policyjnym ABC "T.J. Hooker" (1982–1986) jako oficer Stacy Sheridan.
W 1983 i 1989 została uhonorowana niemiecką nagrodą Bravo Otto, przyznawaną przez dwutygodnik dla młodzieży „Bravo”. Była na okładkach magazynów takich jak „Playgirl” (w lipcu 1983 z Lorenzo Lamasem), „Ekran” (w grudniu 1989), „Film” (we wrześniu 1990 z Alem Corleyem i w lutym 1992), „Shape” (w październiku 1990), „Complete Woman” (w grudniu 1993), „Details” (w październiku 1994), „InStyle” (w marcu 1995, w maju 2000), „Cosmopolitan” (w kwietniu 1995), „Esquire” (w czerwcu 1995), „Glamour” (w czerwcu 2000), „Allure” (we wrześniu 2000) i „Marie Claire” (w czerwcu 2001).
Spróbowała też sił na dużym ekranie w adaptacji powieści Stephena Kinga "Podpalaczka" ("Firestarter", 1984), w roli matki tytułowej bohaterki (w tej roli Drew Barrymore). Jej kolejna rola kinowa Abby Arcane, obiekt uczuć zielonawego monstrum z bagien, w żartobliwym filmie "Powrót potwora z bagien" ("The Return of Swamp Thing", 1989) nie została dobrze przyjęta przez krytyków i otrzymała nagrodę Złotej Maliny dla najgorszej aktorki roku.
Z powodzeniem wcieliła się w rolę Melody Shepherd, przewrotnej asystentki dziennikarki wiadomości telewizyjnych (Barbara Eden) w teledramacie "Zabójczy urok" ("Her Wicked Ways", 1991), Jan, która po załamaniu psychicznym wyjeżdża ze swoim mężem (Robert Carradine) do domu na odludną wieś w telewizyjnym dreszczowcu "Iluzje" ("Illusions", 1992) z udziałem Emmy Samms, ambitnej Betsy, która awansuje na kierownicze stanowisko kierownicze, prześladowanej przez psychopatyczną sekretarkę (Linda Purl) w telewizyjnym dreszczowcu "Język ciała" ("Body Language", 1992), Victorii Gilbert w telewizyjnym horrorze "Podglądacz" ("Fade to Black", 1993) u boku Timothy’ego Busfielda oraz postać mężatki i matki dwóch córek, którą targa wiele osobowości i mierzy się z przerażającą przeszłością mrocznych sekretów po śmierci ojca w telewizyjnym dreszczowcu psychologicznym "Rozbity umysł" ("Shattered Mind", 1996). Rola Amandy Woodward, kobiety zawziętej i perfidnej w operze mydlanej ABC "Melrose Place" (1993–1999) przyniosła jej w latach 1994–1997 czterokrotnie nominację do nagrody Złotego Globu. 14 maja 1994 gościła w programie rozrywkowym "Saturday Night Live".
W 1994 i 2001 została wybrana przez czytelników magazynu „People” jedną z „50. najpiękniejszych ludzi na świecie”.
Za rolę Caitlin Moore w sitcomie muzycznym "Spin City" (1999–2002) u boku Michaela J. Foxa i potem Charliego Sheena dwukrotnie była nominowana do Złotego Globu (2000, 2002).
W 2000 wzięła udział w reklamie L’Oréal. Następnie zagrała Harley Random, szefową portu lotniczego zarządzająca płytą lotniska w serialu NBC "Port lotniczy LAX" ("LAX", 2004–2005), którego była także producentem wykonawczym. Wystąpiła gościnnie w sitcomie CBS "Dwóch i pół" ("Two and a Half Men", 2004) i serialu "Boston Legal" (2005) z Williamem Shatnerem. W komedii romantycznej "Idealny facet" ("The Perfect Man", 2005) była matką Hilary Duff. W 2006 gościła w programie telewizyjnym "Kobiety pewnego wieku" ("Women of a Certain Age") i pojawiła się w teledysku do singla Toby’ego Keitha „Crash Here Tonight” (2006).
W 2007 wystąpiła gościnnie jako Heather Truscott w sitcomie dla młodzieży Disney Channel Original Series "Hannah Montana" oraz serialu CBS "Sposób użycia" ("Rules of Engagement") w roli Barbary i zajęła 25. miejsce na liście „100. największych ikon telewizyjnych” według „TV Guide” i „Entertainment Weekly”.
Życie prywatne.
Była związana z Andrew Stevensem (1980-1981), Tomem Cruise’em (1982), Scottem Baio (1983), Christopherem Atkinsem (1983-1984) i Markiem Harmonem (1984).
Locklear ma za sobą dwa nieudane związki małżeńskie z muzykami rockowymi. W 1985 poznała Tommy’ego Lee, ekscentrycznego perkusistę grupy Mötley Crüe. Wzięli ślub 10 maja 1986. Po zdradzie z gwiazdą porno – Debi Diamond na planie filmu kręconego przez przyjaciela Tommy’ego Lee – Rona Jeremy’ego, 16 sierpnia 1993 doszło do rozwodu. W maju 1994 poznała Richiego Samborę, gitarzystę zespołu Bon Jovi. Pobrali się 17 grudnia 1994 w Paryżu. Mają córkę Avę Elizabeth (ur. 4 października 1997). Rozstali się w lutym 2006, a po trzynastu latach małżeństwa wzięli rozwód 11 kwietnia 2007, gdy Locklear odkryła odkryła korespondencję Richiego i swojej bliskiej przyjaciółki Denise Richards.
W 2006 spotykała się z Davidem Spade’em. W latach 2007–2011 była w związku z Jackiem Wagnerem. W latach 2012–2013 związała się z pracownikiem technicznym Larrym Porushem. Od marca 2013 jej partnerem był chirurg plastyczny doktor Marc Mani.

</doc>
<doc id="542153" url="https://pl.wikipedia.org/wiki?curid=542153" title="Pratchawce">
Pratchawce



</doc>
<doc id="542154" url="https://pl.wikipedia.org/wiki?curid=542154" title="Zabbar">
Zabbar



</doc>
<doc id="542155" url="https://pl.wikipedia.org/wiki?curid=542155" title="Romasanta">
Romasanta

Romasanta (hiszp. "Romasanta, la caza de la bestia") – horror produkcji hiszpańskiej z 2004 roku, w reżyserii Francisco Plazy. Nominacja do nagród Goya w dwóch kategoriach: za najlepsze zdjęcia i za najlepsze efekty specjalne.
Film oparty jest na prawdziwej historii Manuela Blanco Romasanty, który przyznał się do zamordowania trzynastu osób.

</doc>
<doc id="542156" url="https://pl.wikipedia.org/wiki?curid=542156" title="Uberlandia">
Uberlandia



</doc>
<doc id="542161" url="https://pl.wikipedia.org/wiki?curid=542161" title="Picasa">
Picasa

Picasa – menedżer i przeglądarka plików graficznych do organizowania kolekcji zdjęć cyfrowych i wykonywania na nich prostych edycji.
Picasa została wydana w październiku 2002 roku przez firmę Lifescape, związaną ze startupem Idealab. W 2004 została przejęta przez Google. Program został udostępniony jako freeware dla systemów Windows, Linux oraz w wersji beta dla macOS w wersji 10.4.4 lub nowszej. Od stycznia 2006 Picasa działała także w polskiej wersji językowej.
12 lutego 2016 roku Google poinformowało o zaprzestaniu rozwijania tego programu w dniu 15 marca, „w celu skupienia się na Zdjęciach Google”.
Ostatnią wersją programu, którą nadal (rok 2021) można pobrać na „własne ryzyko” jest Picasa 3.9.141 Build 259 (Windows) oraz 3.9 (Mac).
Działanie programu.
Program Picasa kataloguje zdjęcia w specjalnych folderach. Program nie nadpisuje edytowanych zdjęć. Oryginały obrazów zapisuje w ukrytym katalogu, który znajduje się w tym samym katalogu, co ulepszany obraz. Dzięki temu wszystkie zmiany na obrazach, również te zapisane, można cofnąć.
Picasa Web Albums.
Jako siostrzany produkt Picasy powstał sieciowy serwis Picasa Web Albums, w którym można było umieszczać zdjęcia bezpośrednio z programu. Dla użytkowników dostępny był darmowo 1 GB przestrzeni w chmurze, którą można było płatnie rozszerzyć do 20 GB za 5 dolarów rocznie.

</doc>
<doc id="542165" url="https://pl.wikipedia.org/wiki?curid=542165" title="Linia średnicowa">
Linia średnicowa

Linia średnicowa – droga kolejowa lub samochodowa przechodząca przez określony region (najczęściej miasto lub aglomerację) w taki sposób, że przecina ona jego strefę centralną, mając cechy trasy przelotowej, ale rzadko tranzytowej – zwykle linia średnicowa jest elementem wewnętrznego układu komunikacyjnego i służy głównie sprawnemu powiązaniu centrum z układem zewnętrznym. Trasy średnicowe budowane są najczęściej dla obsługi wewnątrzaglomeracyjnego ruchu pasażerskiego, w przeciwieństwie do tras obwodowych, obsługujących ruch towarowy i tranzytowy względem centrum ruch pasażerski.
W celu zapewnienia szybkiego przejazdu przez gęsto zabudowane i zatłoczone centrum miasta, trasy średnicowe prowadzi się w tunelach i wykopach oraz na nasypach i estakadach. W miastach położonych nad rzekami są zwykle ważnym elementem spajającym oba brzegi, prowadzone po moście lub w tunelu.
Nazwa „średnicowa” pochodzi od średnicy. Wynika to z faktu podobieństwa miasta „z lotu ptaka” do koła i przecięcia go linią kolejową lub drogową na dwie części.
Systemy transportowe z trasami średnicowymi funkcjonują w wielu miastach świata, m.in. w Berlinie, Wiedniu, Tokio i w Sydney. W Polsce najbardziej znana jest kolejowa linia średnicowa w Warszawie i związane z nią elementy: most średnicowy oraz tunel średnicowy. W Górnośląskim Okręgu Przemysłowym istnieje Drogowa Trasa Średnicowa. Do ważniejszych planowanych inwestycji w Polsce należy kolejowy tunel średnicowy w Łodzi.

</doc>
<doc id="542166" url="https://pl.wikipedia.org/wiki?curid=542166" title="Niuja">
Niuja

Niuja (ros. Нюя) – rzeka w Rosji, w Jakucji; lewy dopływ Leny. Długość 798 km; powierzchnia dorzecza 38 100 km²; średni roczny przepływ u ujścia 115 m³/s.
Płynie w kierunku wschodnim po Płaskowyżu Nadleńskim; wszystkie większe dopływy są lewe. Spławna na prawie całej długości; żeglowna od 146 km od ujścia; wiosną bardzo wysokie stany wody.
Zamarza od października do maja; zasilanie głównie śniegowe.

</doc>
<doc id="542167" url="https://pl.wikipedia.org/wiki?curid=542167" title="Fulko">
Fulko



</doc>
<doc id="542170" url="https://pl.wikipedia.org/wiki?curid=542170" title="Mecz towarzyski">
Mecz towarzyski

Mecz towarzyski, potocznie sparing – w sporcie (np. piłka nożna) spotkanie odbywające się poza oficjalnymi rozgrywkami (liga, puchar, superpuchar, mistrzostwa międzypaństwowe). Stawką takiego spotkania nie są więc punkty czy awans do następnej rundy.
Rolą meczów towarzyskich jest z reguły wykrystalizowanie kadry na oficjalne spotkania, umożliwienie przećwiczenia nowych wariantów taktycznych, większe "zgranie" zawodników ze sobą. Międzynarodowe organizacje planują z wyprzedzeniem kalendarz rozgrywek, z góry przeznaczając część dni na oficjalne rozgrywki, zaś resztę na mecze towarzyskie. 
Szczególnym przypadkiem meczu towarzyskiego jest mecz charytatywny, z którego dochód przekazywany jest na szczytny cel. 
Sparing może również oznaczać mecz towarzyski, jednakże pojęcie stosowane jest przede wszystkim dla określenia meczów drużyn o nierównoprawnym statusie, na przykład drużyny pierwszoligowej z drugoligową, reprezentacji narodowej z drużyną klubową, pierwszego zespołu z drużyną rezerw.

</doc>
<doc id="542177" url="https://pl.wikipedia.org/wiki?curid=542177" title="Papa Bue's Viking Jazzband">
Papa Bue's Viking Jazzband

Papa Bue's Viking Jazzband – duński zespół jazzowy, istniejący od 1956 roku, założony przez Arnego 'Papę Bue' Jensena. 
Najbardziej znanym nagraniem zespołu jest utwór „The Olsen Gang”, skomponowany przez Benta Fabricius-Bjerre i stanowiący temat przewodni filmów z cyklu "Gang Olsena".

</doc>
<doc id="542179" url="https://pl.wikipedia.org/wiki?curid=542179" title="Józef Hebda">
Józef Hebda

Józef Hebda (ur. 7 października 1906 we Lwowie, zm. 23 września 1975 w Krakowie) – polski tenisista, wielokrotny mistrz Polski i reprezentant w Pucharze Davisa.
Życiorys.
Zainteresował się tenisem stosunkowo późno, po 20. roku życia, wcześniej próbując swoich sił m.in. jako piłkarz. W ciągu kariery bronił barw Lwowskiego Klubu Tenisowego, ŁKS Łódź, Legii Warszawa, Wisły i Olszy Kraków. Do krajowej czołówki tenisowej przebił się w 1930, kiedy zajmował 5-8. miejsce w rankingu Polskiego Związku Tenisowego. Rok później figurował na 3. miejscu.
W 1932 zdobył pierwszy tytuł mistrza Polski w grze pojedynczej. Pokonał w finale Ignacego Tłoczyńskiego, pozbawiając go tym samym szansy na Puchar Millera, trofeum przyznawane trzykrotnym z rzędu lub pięciokrotnym mistrzom Polski. Hebda pokonał także Tłoczyńskiego w finale międzynarodowych mistrzostw Polski, zostając pierwszym polskim zwycięzcą tego turnieju. W międzynarodowych mistrzostwach Polski triumfował również w 1937 i 1938, a uwzględniając grę podwójną i mieszaną zdobył łącznie osiem tytułów (ostatni w 1947). W narodowych mistrzostwach Polski we wszystkich konkurencjach zdobył trzynaście tytułów, ostatni w 1954. Grę pojedynczą wygrał także w 1933 (w finale z Ernestem Wittmannem), w 1935 (z Kazimierzem Tarłowskim), 1936 (ponownie z Tarłowskim) oraz w pierwszej edycji powojennej w 1945 (z Władysławem Skoneckim). Szansy na piąty triumf – i tym samym zdobycie Pucharu Millera – nie wykorzystał w 1937 i 1938, w pierwszym finale ulegając Tarłowskiemu, w drugim Tłoczyńskiemu. Rywalizacja krajowa z Ignacym Tłoczyńskim (który ostatecznie w 1939 został mistrzem Polski po raz piąty) cieszyła się dużym zainteresowaniem kibiców.
W rywalizacji zagranicznej Hebda odnosił stosunkowo mniej sukcesów niż Tłoczyński, ale miał na koncie m.in. zwycięstwo nad znanym Australijczykiem Vivem McGrathem w mistrzostwach Francji w 1933, a w meczach towarzyskich (międzyklubowych) pokonał Niemca Hennera Henkela i Francuza Jeana Borotrę. W zespole narodowym w Pucharze Davisa lwowianin debiutował w maju 1931, przyczyniając się do zwycięstwa nad Norwegią. W 1935 pokonał w ramach tych
rozgrywek reprezentanta Afryki Południowej Vernona Kirby’ego, półfinalistę mistrzostw USA rok wcześniej. Dobrą dyspozycję prezentował także w 1936, kiedy w meczu z Austrią zdobył dwa punkty singlowe, pokonując Georga von Metaxę i Adama Baworowskiego. Nie wystarczyło to jednak do zwycięstwa Polski. Po anschlussie Austrii ta trójka graczy spotkała się razem na korcie w meczu deblowym Pucharu Davisa w 1939, ale w zupełnie innej konfiguracji – Hebda z Baworowskim w polskiej ekipie, von Metaxa w parze z Henkelem w reprezentacji Niemiec. Ostatni występ w zespole daviscupowym Hedba zaliczył już po wojnie, przegrywając w 1947 m.in. z Anglikiem Tony Mottramem. Łącznie wygrał 14 meczów, przegrał 18. Barw narodowych bronił również w Pucharze Europy Środkowej, który polska reprezentacja zdobyła w 1938 po dwuletniej walce z ekipami Włoch, Węgier, Austrii, Jugosławii i Czechosłowacji.
Latem 1939 zdobył międzynarodowe mistrzostwo Łotwy.
W okresie II wojny światowej przebywał początkowo we Lwowie. W 1940 zdobył tytuł mistrza ZSRR w grze pojedynczej, nie tracąc w turnieju seta. Po zajęciu Lwowa przez Niemców przedostał się do Krakowa, gdzie pozostał do końca okupacji, a także w okresie powojennym. Po wojnie kontynuował karierę sportową, ze względu na wiek z mniejszymi sukcesami. Pracował także jako trener tenisowej młodzieży.
Praworęczny Hebda znany był jako utalentowany tenisista, o wielkich umiejętnościach, ale także wyjątkowo chimeryczny. W meczu Pucharu Davisa z Włochem Emanuele Sertorio w 1936 potrafił wygrać osiemnaście gemów z rzędu – ze stanu 1:5 do 7:5, 6:0, 6:0! Z drugiej strony znany był także z rozrywkowego trybu życia. Stanowił tym samym kontrast swojego rywala Tłoczyńskiego, którego tenis uchodził za wypracowany, a sam zawodnik miał opinię wyjątkowo pracowitego gracza. W 1932 Hebda jedyny raz znalazł się w czołowej dziesiątce Plebiscytu „Przeglądu Sportowego” na najlepszych sportowców Polski (na 8. miejscu).

</doc>
<doc id="542180" url="https://pl.wikipedia.org/wiki?curid=542180" title="Elizabeth Olsen">
Elizabeth Olsen

Elizabeth Chase Olsen (ur. 16 lutego 1989 w Stanach Zjednoczonych) – amerykańska aktorka, młodsza siostra bliźniaczek Mary-Kate i Ashley Olsen. Wystąpiła m.in. w filmach ', ', "" i "Godzilla".

</doc>
<doc id="542181" url="https://pl.wikipedia.org/wiki?curid=542181" title="Herb Vrnjačkiej Banji">
Herb Vrnjačkiej Banji

Herb Vrnjačkiej Banji to herb miejscowości i gminy Vrnjačka Banja w Serbii.
Herb przedstawia Matkę Boską w czerwonej szacie z Jezusem w szacie w barwach żółtej i niebieskiej na planie gotyckiej (lub hiszpańskiej) tarczy herbowej. Za nimi znajduje się mur miasta z trzema równymi wieżami na niebieskim tle. Tarczę herbową z lewej i prawej strony trzymają dwa anioły ze skrzydłami w barwach czarnej, brązowej, żółtej (lub złotej) i białej, w białych szatach, a pod nią znajduje się stylizowane trójwzgórze w kolorze zielonym, symbolizujące górzysty region Vrnjačkiej Banji, oraz biała wstęga z napisem w cyrylicy: Врњачка Бања ("Vrnjačka Banja"). Nad tarczą herbową znajdują się dwie skrzyżowane chorągwie: pierwsza to flaga Serbii, a druga przedstawia stylizowany biały grecki krzyż na czerwonym tle.
Zobacz też: 

</doc>
<doc id="542182" url="https://pl.wikipedia.org/wiki?curid=542182" title="Faul taktyczny">
Faul taktyczny

Faul taktyczny - w piłce nożnej rozmyślny faul popełniany w celu zatrzymania akcji przeciwnika. Jego głównym celem jest zatrzymanie dobrze rozwijającej się akcji zespołu przeciwnego, zazwyczaj w znacznej odległości od własnej bramki. 
Faul taki popełnia się przez popchnięcie, przytrzymanie bądź kopnięcie przeciwnika, choć zauważa się, że może dotyczyć każdego członka drużyny, nie tylko tego z piłką. Korzyścią z takiego postępowania jest zatrzymanie rozpędzonego zawodnika, przez co później przeciwnikowi łatwiej będzie odebrać piłkę, a także możliwość powrotu i nowego ustawienia własnych zawodników. Inną korzyścią jest upływ czasu, zwłaszcza jeśli wynik oparty jest na jednej bramce przewagi. 
Strona poszkodowana otrzymuje rzut wolny. Ponadto faul taki karany jest przez sędziego karą indywidualną wymierzaną zawodnikowi faulującemu adekwatnie do jego oceny sytuacji. Sędziowie dzielą te faule według tego, czy dochodzi tylko do zatrzymania obiecującego ataku (ang. Stop a Promising Attack, SPA), czy do przerwania realnej szansy na zdobycie bramki (ang. Denying an Obvious Goal-Scoring Opportunity, DOGSO). W pierwszym przypadku dochodzi do ukarania zawodnika atakującego żółtą kartką. Taka korzyść nie rekompensuje jednak stronie poszkodowanej straty. Zauważa się, że idea faulu taktycznego zmierza do poświęcenia dobra jednego zawodnika na rzecz dobra drużyny . W przypadku drugiego z opisanych rodzajów fauli, to jest DOGSO, przyznaje się czerwoną kartkę zawodnikowi faulującemu. W tym ostatnim przypadku, dzieje się to na przykład kiedy piłkarz atakujący został nieprzepisowo zatrzymany w sytuacji, gdy wychodził na pozycję sam na sam z bramkarzem. Okoliczności każdorazowo rozpatruje jednak sędzia. 

</doc>
<doc id="542183" url="https://pl.wikipedia.org/wiki?curid=542183" title="Herb Vrniaczkiej Bani">
Herb Vrniaczkiej Bani



</doc>
<doc id="542184" url="https://pl.wikipedia.org/wiki?curid=542184" title="Herb Vrńaczkiej Bańi">
Herb Vrńaczkiej Bańi



</doc>
<doc id="542187" url="https://pl.wikipedia.org/wiki?curid=542187" title="Eksperyment Filadelfia (film)">
Eksperyment Filadelfia (film)

Eksperyment Filadelfia (ang. "The Philadelphia Experiment") – amerykański film fabularny z roku 1984 w reżyserii Stewarta Raffilla. Scenariusz powstał na podstawie książki Charlesa Berlitza i Williama I. Moore pt. "Eksperyment filadelfijski".
Fabuła filmu.
Akcja filmu zajmuje się mitycznym, wojskowym eksperymentem filadelfijskim, przeprowadzonym na terenie Bazy Sił Morskich USA w Filadelfii (stan Pensylwania, USA), w 1943 roku. Eksperymentem objęty był amerykański okręt "USS Eldrige", stacjonujący w tym porcie.
Dwóch marynarzy z okrętu, David Herdeg i Jim Parker, było świadkami tego, jak w czasie uruchomienia nieznanych im urządzeń elektrycznych, złożonych m.in. z komory wypełnionej niezliczoną liczbą lamp diodowych, okręt zaczął znikać. W chwili, gdy ponownie ujrzeli pokład statku, część załogi nie żyła. Ciała niektórych marynarzy uległy strasznym deformacjom, względnie zostały w tajemniczy sposób na stałe scalone z elementami statku.
Herdeg i Parker zostali poddani działaniom tajemniczych sił: zaczęli przenosić się w czasie i przestrzeni. Towarzyszyły temu gwałtowne wyładowania elektryczne, obejmujące miejsce znikania i pojawiania się marynarzy. Herdeg nie powrócił do swoich czasów, Parkerowi to się udało.
Przypadkowym świadkiem pojawienia się Herdega w roku 1984 była Allison Hayes. Postanowiła pomóc tajemniczemu marynarzowi. Wspólnie dotarli do starego już Parkera, aby móc wyjaśnić, co się stało. Parker nie wykazał gotowości pomocy. Herdega zaczęli ścigać urzędnicy FBI i armii amerykańskiej.
Anomalia w czasoprzestrzeni roku 1984, jaką wywołał pojawieniem się w przyszłości Herdeg, wyrzucony ze swojego czasu i przestrzeni w roku 1943, zaczęła działać niszcząco na Ziemię. Żyjący świadkowie eksperymentu, naukowcy z 1943 r., postanawiają wyekspediować Herdega w powstałą dziurę czasową. Ma on spowodować w przeszłości, w roku 1943, aby eksperymentu nigdy nie przeprowadzono. Cofając się ponownie w czasie, Herdeg niszczy na okręcie wojennym część instalacji elektrycznej i doprowadza do przerwania eksperymentu w roku 1943. Odwraca w ten sposób los innych marynarzy. Jednak w ostatnim momencie, gdy eksperyment ulegał destrukcji, udało mu się dokonać ponownego skoku w czasie, do roku 1984. Tu na stałe wiąże się z Allison.

</doc>
<doc id="542189" url="https://pl.wikipedia.org/wiki?curid=542189" title="Trójwzgórze">
Trójwzgórze

Trójwzgórze – element w heraldyce, występujący na herbach i godłach. Przedstawia on trzy wzgórza w kolorze zazwyczaj zielonym, w których środkowe jest większe od dwóch pozostałych. Wzgórza są zwykle o zaokrąglonych szczytach, rzadziej spiczaste.
W symbolice trójwzgórze oznacza góry, wyżynę lub po prostu pagórkowatość terenu.
Przykłady trójwzgórz na różnych herbach:

</doc>
<doc id="542190" url="https://pl.wikipedia.org/wiki?curid=542190" title="Ślizg na ogon">
Ślizg na ogon

Ślizg na ogon – figura akrobacji lotniczej, podczas której samolot po zmniejszeniu przez pilota obrotów silnika do minimum i ściągnięciu drążka sterowego na siebie, aż do wznoszenia się samolotu pod kątem 45° opada na ogon. Po pewnym czasie przód samolotu opuszcza się, maszyna przechodzi w lot nurkowy, z którego wyprowadza się ją w lot poziomy, ściągając stopniowo drążek sterowy. 
Są możliwe dwa rodzaje ślizgu na ogon, tzw.:
W pierwszym przypadku kąt wznoszenia jest zazwyczaj mniejszy niż 90°, co sprawi, że płatowiec ślizgając się „po ogonie”, przewróci się przez łeb, bądź większy niż 90° – wówczas przewróci się przez plecy.
Pilot może również zdecydować jakiego rodzaju ma wykonać ślizg odpowiednio wychylając ster wysokości:
Ślizg na ogon kończy się przejściem płatowca w lot nurkowy, z którego pilot wyprowadza do lotu poziomego sterem wysokości.
Ślizg przez „łeb” jest przyjemniejszy w wykonaniu, ponieważ działają w tym przypadku tylko przeciążenia dodatnie, natomiast stopień trudność w wykonaniu obu rodzajów ślizgów jest porównywalny.
Ślizg na ogon może wykonać przystosowany do tego samolot akrobacyjny lub szybowiec akrobacyjny.

</doc>
<doc id="542191" url="https://pl.wikipedia.org/wiki?curid=542191" title="Herb Vrnjackiej Banji">
Herb Vrnjackiej Banji



</doc>
<doc id="542198" url="https://pl.wikipedia.org/wiki?curid=542198" title="Świeca (lotnictwo)">
Świeca (lotnictwo)

Świeca uznawana kiedyś za figurę akrobacji, jako taka nie występuje w katalogu figur akrobacji samolotowej ani szybowcowej, mianem tym określa się bardzo strome wznoszenie.
Manewr polega na wprowadzeniu samolotu bądź szybowca z lotu poziomego do lotu pionowego (bądź zbliżonego do pionu), następnie wznoszenia się, w tak ustalonym locie do momentu, aż prędkość zmniejszy się do takiej, która gwarantuje bezpieczne przejście do lotu poziomego. "Świeca" jest jak gdyby połową figury akrobacyjnej zwanej potocznie "skoblem" ujętej w katalogu lotniczych figur akrobacyjnych, a polegającym na wprowadzeniu do lotu pionowego w górę wykonaniu połowy pętli tzw. pchanej i przejściu do lotu pionowego w dół, a następnie zakończeniu figury w locie poziomym.
Manewr "świecy" jest stosunkowo prostym manewrem, wymagającym jednak od pilota umiejętności przejścia z lotu pionowego do poziomego w takim momencie, aby zapewnić już w locie poziomym prędkość powyżej prędkości minimalnej samolotu lub szybowca na którym manewr ten jest wykonywany.

</doc>
<doc id="542199" url="https://pl.wikipedia.org/wiki?curid=542199" title="Wanda Dubieńska">
Wanda Dubieńska

Wanda Dubieńska, z domu Nowak (ur. 12 czerwca 1895 w Krakowie, zm. 28 listopada 1968 w Rząsce) – polska sportsmenka, pierwsza polska olimpijka, mistrzyni Polski w szermierce, tenisie i biegach narciarskich.
Życiorys.
Była córką Juliana Ignacego Nowaka (mikrobiologa, profesora Uniwersytetu Jagiellońskiego, późniejszego premiera RP) i Zofii z Wężowiczów, ukończyła studia w zakresie muzykologii i weterynarii. Portretowana przez Stanisława Wyspiańskiego i Jacka Malczewskiego, grała na fortepianie na cztery ręce z Ignacym Paderewskim. Zaliczała się do czołowych, a zarazem wszechstronnych sportsmenek polskich w okresie międzywojennym. W latach 1912–1933 występowała w barwach AZS Kraków.
Szermierka i olimpiada.
Była pierwszą polską olimpijką zgłoszoną przez Polski Komitet Olimpijski do startu w szermierczym turnieju kobiet na igrzyskach w Antwerpii (1920), ale z powodu trwającej wojny polsko-bolszewickiej nie wzięła w nich udziału. Wystąpiła dopiero w następnych igrzyskach w Paryżu (1924) we florecie, kończąc start na grupie eliminacyjnej. W tej samej konkurencji zdobyła tytuł wicemistrzyni Polski w 1928 i mistrzyni w 1929, następnie zaniechała występów w tej dyscyplinie sportu. W latach 1928–1929 opublikowała kilka artykułów o szermierce tenisie w czasopiśmie „Start”.
Tenis ziemny.
W mistrzostwach Polski w grze pojedynczej triumfowała w 1928 w Katowicach, pokonując w finale młodą Jadwigę Jędrzejowską. W finałach singla przegrywała w 1921, 1922, 1926, 1927, 1930, 1932 i 1933, w trzech ostatnich przypadkach z Jędrzejowską. Jak wynika ze wspomnień Jędrzejowskiej "Urodziłam się na korcie", stosunki między tymi zawodniczkami nie układały się najlepiej, Dubieńska pozostawała niedostępna dla młodszej rywalki, odmawiała wspólnych treningów i przeciwstawiała się przyjęciu Jędrzejowskiej do klubu. W pozostałych konkurencjach tenisowych Dubieńska zdobyła tytuły mistrzyni Polski w deblu w 1933 i w mikście w 1927, a w finałach przegrywała w 1926, 1928 (w deblu) i w 1932 (w mikście).
Narciarstwo.
W latach 20. należała też do czołówki polskich biegaczek narciarskich. W 1924 została mistrzynią Polski w biegu narciarskim na 8 km. W 1929 roku na międzynarodowych zawodach FIS zajęła 7. miejsce na 23 startujące zawodniczki.
II wojna światowa.
W czasie okupacji hitlerowskiej mieszkała w Krakowie. Do września 1940 pracowała przy produkcji surowic i szczepionek „Sero”. W latach 1940–1942 pracowała jako laborantka w szpitalu św. Łazarza. Od 1942 do 1944 była stenotypistką i maszynistką fabryce armatur w Łagiewnikach. Podpisała volkslistę, za co po wojnie, wyrokiem Sądu Okręgowego, została osadzona w obozie pracy. Na mocy art. 1 ust.2 z dn. 20 lipca 1950 (Dz.U. R.P Nr 29/50 r. poz.270) kara została jej darowana.
Dalsze losy.
Po zwolnieniu z obozu pracy najpierw mieszkała i pracowała w Gorzowie Wielkopolskim jako lekarz weterynarii. Od listopada 1948 do grudnia 1951 była zatrudniona jako pielęgniarka w sanatoriach w Jaworzu, Połczynie-Zdroju, Iwoniczu i Rymanowie-Zdroju. W lutym 1952 osiadła na stałe ponownie w Gorzowie Wielkopolskim. W 1964 uzyskała stopień doktora nauk weterynaryjnych. Do 1967 pracowała w Wojewódzkim Zakładzie Higieny Weterynaryjnej. Zmarła w 1968. Została pochowana na Cmentarzu Rakowickim w Krakowie. Jej małżeństwo z Józefem Dubieńskim, zawarte przed 1924, rozpadło się; po wojnie mąż osiadł w Izraelu.

</doc>
<doc id="542200" url="https://pl.wikipedia.org/wiki?curid=542200" title="Berlin-Schöneberg (stacja kolejowa)">
Berlin-Schöneberg (stacja kolejowa)

Berlin-Schöneberg – stacja przesiadkowa kolei miejskiej S-Bahn, położona w dzielnicy Schöneberg. Znajduje się na skrzyżowaniu Ringbahn i Wannseebahn. Stacja nosi oznaczenie kolejowe "BSGR".
Już od 1896 istniała w tej okolicy stacja kolei obwodowej pod nazwą "Ebersstraße". Mimo położonego w pobliżu skrzyżowania z Koleją Wannsee nie było możliwości bezpośredniej przesiadki między liniami. W celu przesiadki należało jechać odnogą linii obwodowej aż do dworca Kolonnenstraße (który wówczas nazywał się "Schöneberg"), a tam przejść na peron Wannseebahn. Stacja "Ebersstraße" stanowiła dość typowy przykład dworca kolei obwodowej z przełomu wieków z budynkiem wejściowym z cegły klinkierowej. Historyzujący malowniczy dwukondygnacyjny budynek stylizowany był na bramę miejską – nakryty był wysokim, czterospadowym dachem, zwieńczonym pokrytą miedzią wieżyczką zegarową, boczne minimalnie zryzalitowane partie zwieńczone były krenelażem, co nadawało im pozór baszt, zaś wejście prowadziło przez parę drzwi umieszczoną w półkolistym przeszklonym łuku.
Wraz z elektryfikacją Wannseebahn, która jako ostatnia nie posiadała możliwości przesiadki na kolej obwodową, dokonano w latach 1932–1933 przebudowy dworca. Dotychczasowy dworzec został zburzony i wzniesiono zamiast niego położony 145 m dalej na wschód dworzec w układzie wieżowym. Stację zaprojektowali wybrani w konkursie architekci Carl Heinrich Schwennecke i Erich Zimmermann. Linie krzyżują się pod kątem 37° i posiadają połączone klatką schodową perony wyspowe o szerokości 13,5 m (górny peron) i 16 m (dolny peron). Położona na górnym poziomie kolej obwodowa uzyskała kubiczną przeszkloną halę peronową o długości 160 m, szerokości 24 m i wysokości niemal 8 m, dolny peron posiada pogrążony dach oparty w części południowej na jednym rzędzie słupów, zaś w północnej na dwóch. Wejścia na dworzec prowadzą na oba końce dolnego peronu. 1 marca 1933 otwarto peron kolei obwodowej, zaś 15 maja Wannseebahn. W czasie II wojny światowej dworzec nie uległ większym uszkodzeniom i już wkrótce po ustaniu walk wznowiono ruch.
Po strajku kolejarzy S-Bahn w 1980 obie przebiegające przez stację linie zostały zamknięte. Dopiero po przejęciu S-Bahn w Berlinie Zachodnim przez Berliner Verkehrsbetriebe wznowiono 1 lutego 1985 ruch na Wannseebahn. Południowy odcinek kolei obwodowej uruchomiono ponownie 17 grudnia 1993.
Obecnie przez stację przejeżdżają linie kolei obwodowej "S41", "S42", "S45", "S46" i "S47" oraz linia Wannseebahn "S1".

</doc>
<doc id="542203" url="https://pl.wikipedia.org/wiki?curid=542203" title="Olympiastadion München">
Olympiastadion München

Olympiastadion München – wielofunkcyjny stadion, który znajduje się w północnej części Monachium, w centralnej części Parku Olimpijskiego (Olympiapark München). Stadion ten był główną areną Letnich Igrzysk Olimpijskich 1972 oraz jedną z aren Mistrzostw Świata w Piłce Nożnej 1974 i Mistrzostw Europy w Piłce Nożnej 1988.
Zaprojektowany przez niemieckiego architekta Güntera Behnischa oraz inżyniera Frei Otto stadion był uważany w swoich czasach za projekt rewolucyjny: tak duże połacie sklepień ze szkła akrylowego podtrzymywane stalowymi słupami zastosowano po raz pierwszy na tak dużą skalę.
Po igrzyskach stadion był miejscem rozgrywek dwóch monachijskich klubów piłkarskich: Bayern Monachium i TSV 1860 Monachium. Obie drużyny grały na nim mecze aż do 2005, kiedy to kluby przeniosły się do nowo powstałego stadionu Allianz Arena.
Na tym stadionie piłkarska reprezentacja Polski odnosiła największe sukcesy: złoty medal na igrzyskach olimpijskich 1972 oraz brązowy (3 miejsce) na mistrzostwach świata 1974 (7:0 z Haiti oraz 1:0 w decydującym meczu z Brazylią).

</doc>
<doc id="542212" url="https://pl.wikipedia.org/wiki?curid=542212" title="Polatucha syberyjska">
Polatucha syberyjska

Polatucha syberyjska, dawniej: polatucha ("Pteromys volans") – wiewiórka należąca do plemienia polatuch (Pteromyini). Dzięki rozpiętym między przednimi a tylnymi łapami fałdom skóry potrafi szybować na odległość niemal 50 metrów. To jedyna europejska latająca wiewiórka.
Nazwa zwyczajowa.
W polskiej literaturze zoologicznej dla oznaczenia gatunku używana była nazwa zwyczajowa „polatucha”. Ostatecznie w wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi przypisano oznaczenie polatucha syberyjska, rezerwując nazwę polatucha dla rodzaju "Pteromys".
Zasięg występowania.
Występuje w lasach mieszanych od Estonii i południowej Finlandii na zachodzie po północną Japonię na wschodzie. Jeszcze w XIX w. występowała również w Polsce (Puszcza Białowieska).
Charakterystyka.
Długość ciała:
Ma gęstą sierść, puszysty ogon, ubarwienie sierści jasnoszare, spód ciała biały. Polatucha ma rozciągający się po bokach ciała między przednimi i tylnymi kończynami fałd skórny, który ułatwia wykonywanie dalekich skoków między odległymi drzewami. W latach 2003–2005 japońscy naukowcy dokonali pomiarów lotów wykonywanych przez osobniki z podgatunku "Pteromys v. orii" z populacji na wyspie Hokkaido. Maksymalna długość lotu ślizgowego mierzona w poziomie wyniosła 49,4 m, przy różnica wysokości między punktem skoku i lądowania 18,6 m. Większość lotów odbywało się jednak na dystans 10–20 m.
Rozmnażanie.
Pora godowa zaczyna się w kwietniu, a kończy w listopadzie. Ciąża trwa 5-6 tygodni. W ciągu roku polatucha ma 1-2 mioty, a w każdym z miotów może być około 4 młodych. Rodzą się nagie i ślepe. Po miesiącu życia otwierają oczy, a po dwóch miesiącach życia stają się samodzielne.

</doc>
<doc id="542214" url="https://pl.wikipedia.org/wiki?curid=542214" title="Berlin-Schöneberg">
Berlin-Schöneberg

Niemcy:
Zobacz też: 

</doc>
<doc id="542215" url="https://pl.wikipedia.org/wiki?curid=542215" title="Olympiapark München">
Olympiapark München

Olympiapark München – park olimpijski w Monachium z zespołem obiektów sportowych, w których odbywały się zawody podczas Letnich Igrzysk Olimpijskich 1972.
Obiekty znajdujące się w parku:

</doc>
<doc id="542216" url="https://pl.wikipedia.org/wiki?curid=542216" title="Georgi Asparuchow">
Georgi Asparuchow

Georgi Asparuchow (ur. 4 maja 1943 w Sofii, Bułgaria, zm. 30 czerwca 1971) – bułgarski piłkarz.
Asparuchow był napastnikiem drużyny Lewski Sofia w sezonie 1960/61 i w sezonach od 1964 do 1971. W międzyczasie grał dla innej bułgarskiej drużyny Botew Płowdiw, kiedy równolegle służył w wojsku. W lidze bułgarskiej rozegrał 245 meczów i strzelił 150 goli. W Europie zasłynął po meczu 1/8 finału Pucharu Miast Targowych, kiedy Lewski Sofia zmierzył się z Benficą Lizbona. Asparuchow rozegrał wtedy dwa świetne mecze, w których strzelił w sumie cztery bramki (po dwie w domu i na wyjeździe). Benfica była gotowa zapłacić za niego każde pieniądze, lecz w czasach zimnej wojny przejście z bułgarskiego klubu do portugalskiego było niemożliwe.
Georgi Asparuchow rozegrał w reprezentacji kraju 50 spotkań i strzelił w nich 19 bramek. Był też jedynym Bułgarem, któremu udało się strzelić bramkę Anglikom na Wembley. Razem z reprezentacją występował na mistrzostwach świata w Chile w 1962 i w Anglii cztery lata później.
Zginął tragicznie w wypadku samochodowym 30 czerwca 1971 roku. Na jego pogrzeb przyszło ok. 200 tys. mieszkańców Sofii. Wraz z nim w wypadku zginął Nikoła Kotkow. Od 1990 roku jego imię nosi stadion Lewskiego Sofia.

</doc>
<doc id="542218" url="https://pl.wikipedia.org/wiki?curid=542218" title="Postój lodowca">
Postój lodowca

Postój lodowca (stagnacja lodowca) – zjawisko, polegające na tym, że lodowiec nie zmienia swojego zasięgu przez co najmniej kilka lat. Ma to miejsce wówczas, gdy bilans masy lodowca jest w zerowy, tzn. ablacja i akumulacja są sobie równe. 
W wyniku długotrwałego postoju lodowca dochodzi do akumulacji moren czołowych i bocznych. W rzeczywistości długotrwały postój lodowca jest zjawiskiem bardzo rzadkim. Większość wałów morenowych formowana jest w wyniku oscylacji czoła lodowca.
Termin ten odnosi się zarówno do lądolodu jak i lodowców górskich.

</doc>
<doc id="542220" url="https://pl.wikipedia.org/wiki?curid=542220" title="Faustino Asprilla">
Faustino Asprilla

Faustino Hernán Asprilla Hinestroza (ur. 10 listopada 1969 w Tuluá w Kolumbii) – piłkarz kolumbijski grający na pozycji napastnika.
Życiorys.
W swojej karierze zagrał 57 razy dla Reprezentacji Narodowej Kolumbii, z którą uczestniczył w Mistrzostwach Świata w 1994 i 1998. Grał w wielu klubach na całym świecie w Cúcuta Deportivo, Atlético Nacional, AC Parma, Newcastle United, SE Palmeiras, Fluminense FC, Atlante, Club Universidad de Chile i Estudiantes La Plata.

</doc>
<doc id="542223" url="https://pl.wikipedia.org/wiki?curid=542223" title="Palestyna (mandat)">
Palestyna (mandat)

Brytyjski Mandat Palestyny (arab. الانتداب البريطاني على فلسطين; hebr. המנדט הבריטי על פלשתינה א”י; ang. "The British Mandate for Palestine"), czasami określany jako Mandat Palestyny – terytorium mandatowe istniejące w latach 1922–1948, utworzone z części terytoriów byłego Imperium Osmańskiego na Bliskim Wschodzie.
Po zakończeniu I wojny światowej, Liga Narodów starała się zapobiec rozszerzaniu na tych terytoriach kolonializmu. Nie mając jednak żadnej władzy wykonawczej, powierzyła mandat nad Palestyną w ręce Wielkiej Brytanii. Władze mandatowe miały obowiązek wykonywania wszystkich poleceń organizacji międzynarodowej. W 1921 za zgodą Ligi Narodów z terytorium Mandatu Palestyny wydzielono obszar położony na wschód od rzeki Jordan, tworząc Emirat Transjordanii (25 maja 1946 uzyskał niepodległość jako Królestwo Transjordanii). Tereny położone na zachód od rzeki Jordan pozostały jako Mandat Palestyny pod bezpośrednimi rządami brytyjskimi. Narastający konflikt arabsko-żydowski spowodował, że na początku 1947 Wielka Brytania zrzekła się roli mediatora w Palestynie. Sprawa Palestyny została poddana pod obrady Zgromadzenia Ogólnego Organizacji Narodów Zjednoczonych, które przyjęło 29 listopada 1947 rezolucję nr 181 w sprawie rozwiązania konfliktu arabsko-żydowskiego, poprzez utworzenie dwóch państw: arabskiego i żydowskiego. Arabowie odrzucili plan doprowadzając do wybuchu wojny domowej w Mandacie Palestyny. 14 maja 1948 państwo Izrael proklamowało niepodległość. Następnego dnia rozpoczęła się I wojna izraelsko-arabska.
Etymologia nazwy.
Terytorium mandatowe otrzymało nazwę Mandatu Palestyna. Nadanie nazwy nastąpiło zgodnie z europejskimi tradycjami. Nazwa „Palestyna” pochodzi od nazwy rzymskiej prowincji Syria Palaestina, później bizantyńskiej prowincji Palestina Prima i Palestina Secunda.
W 1926 brytyjskie władze mandatowe formalnie zdecydowały się na użycie tradycyjnych nazw arabskiej Filasţīn (arab. فلسطين) i hebrajskiej Palestyna (hebr. פּלשׂתינה). Przedstawiciele społeczności żydowskiej zasugerowali, że prawidłową nazwą hebrajską powinna być Ziemia Izraela (hebr. ארץ ישׂראל). Ostatecznie Brytyjczycy poszli na kompromis, i kiedy w oficjalnych dokumentach wymieniano nazwę Mandatu Palestyna w języku hebrajskim, dodawali inicjały proponowanej nazwy hebrajskiej א”י. Przywódcy społeczności arabskiej uznali ten kompromis za naruszenie warunków mandatu i zażądali arabskiej nazwy Południowa Syria (سوريا الجنوبية). Nawiązywała ona do arabskiej koncepcji utworzenia Wielkiej Syrii. Brytyjskie władze odrzuciły tę propozycję.
Symbole Mandatu Palestyny.
Terytorium to nie posiadało własnej oficjalnej flagi. Jako że było częścią imperium brytyjskiego, jego flagą de facto był brytyjski "Union Jack". Lokalny rząd, ministerstwa i administracja miały swoje własne symbole. Jedyną specyficzną dla Palestyny flagą nie zastrzeżoną dla oficjalnego rządu, była "Palestine Ensign", wzorowana na brytyjskim "Red Ensign". Miała czerwone tło, z flagą brytyjską w kantonie. W części prawej, na środku, znajdował się biały okrąg z napisem "Palestine". Używana była praktycznie tylko jako bandera statków zarejestrowanych na terytorium Brytyjskiego Mandatu Palestyny. Jej używanie na lądzie było bardzo ograniczone, nie identyfikowali się z nią też mieszkańcy Palestyny.
Historia.
Podczas I wojny światowej w 1917 Brytyjczycy pokonali wojska tureckie, zajmując całość terytorium Palestyny, Syrii i Libanu. Do końca wojny obszar ten pozostawał pod brytyjską administracją wojskową. Po wojnie istniała pilna potrzeba uregulowania stref wpływów i granic państwowych na całym Bliskim Wschodzie. Podczas spotkania alianckiej „Rady Czterech” w 1919, brytyjski premier David Lloyd George oświadczył, że podstawą porozumienia musi być umowa Fajsal-Weizman zawarta pomiędzy przywódcą ruchu syjonistycznego Chaimem Weizmanem i arabskim emirem Fajsalem I. Przy czym dla społeczności żydowskiej niezwykle ważnym były pochodzące z 1917 brytyjskie obietnice utworzenia w Palestynie "„żydowskiej siedziby narodowej”" zawarte w deklaracji Balfoura. Natomiast dla społeczności arabskiej niezwykle ważną była korespondencja prowadzona podczas I wojny światowej pomiędzy brytyjskim wysokim komisarzem Egiptu sir Henry McMahonem a szarifem Mekki Said Husajn ibn Ali. Korona brytyjska zgodziła się wówczas "„poprzeć arabskie dążenia niepodległościowe”" w Imperium osmańskim. W zamian Arabowie przyłączyli się do wojny przeciwko Turkom. Na podstawie tych dwóch częściowo sprzecznych z sobą obietnic, zarówno Żydzi, jak i Arabowie byli przekonani, że Wielka Brytania obiecała im utworzenie niepodległego państwa w Palestynie. Mocarstwa zachodnie były jednak związane odrębną umową Sykes-Picot zawartą w 1916 pomiędzy Wielką Brytania a Francją. Na jej podstawie zawarły podczas konferencji w San Remo 25 kwietnia 1920 formalne porozumienie przyznające Wielkiej Brytanii Mandat Palestyny, a Francji – Mandat Syrii i Libanu. Odpowiednie zapisy w tej sprawie zostały włączone w sierpniu 1920 do treści traktatu pokojowego w Sèvres.
Brytyjczycy od samego początku usiłowali prowadzić wyważoną politykę w Palestynie. Było to niezwykle trudne wobec nieustannie rosnącego osadnictwa żydowskiego, które budziło coraz większe niezadowolenie społeczności arabskiej. Do pierwszych wystąpień arabskich doszło już w 1920 – były to zamieszki w Nabi Musa. W ich wyniku, przywódca i inicjator wystąpień, Al-Hadżdż Muhammad Amin al-Husajni został zaocznie skazany na dziewięć lat więzienia, a społeczność żydowska rozpoczęła tworzenie własnej paramilitarnej organizacji samoobrony Hagana. W lipcu 1920 administracja wojskowa Palestyny została zastąpiona przez administrację cywilną, kierowaną przez wysokiego komisarza Palestyny. W tym celu 20 czerwca 1920 do Palestyny przybył sir Herbert Samuel, który 1 lipca oficjalnie został pierwszym wysokim komisarzem Palestyny. Próbował on stworzyć samorządowe instytucje żydowskiej i arabskiej społeczności Palestyny, napotkał jednak na opór arabskich przywódców, którzy odmówili współpracy z jakąkolwiek instytucją w skład której weszliby Żydzi. W maju 1921 doszło do kolejnych krwawych arabskich wystąpień – zamieszki w Jafie. Brytyjskie wojska mandatowe przez pierwsze trzy dni nie angażowały się w starcia, umożliwiając im rozszerzenie się na prawie całe terytorium państwa. W ich rezultacie zginęło 47 Żydów i 48 Arabów, a rannych było 146 Żydów i 73 Arabów. Aby uspokoić nastroje społeczności arabskiej, brytyjskie władze uzyskały zgodę Ligi Narodów na wydzielenie z terytorium Mandatu Palestyny obszaru położonego na wschód od rzeki Jordan, tworząc tam arabski Emirat Transjordanii (obszar ten wyłączono z deklaracji Balfoura). Następnie sir Samuel wyraził zgodę, aby Al-Hadżdż Muhammad Amin al-Husajni powrócił do Palestyny i został wielkim muftim Jerozolimy. Był on arabskim nacjonalistą i odegrał kluczową rolę w gwałtownej opozycji wobec żydowskiego osadnictwa w Palestynie. Postanowił wykorzystać dla własnych politycznych celów Wzgórze Świątynne w Jerozolimie, a szczególnie meczet al-Aksa i Kopułę na Skale. Amin był zdecydowany przekształcić meczet Al-Aksa w symbol panarabskiego i palestyńskiego nacjonalizmu w walce z napływem żydowskich imigrantów do Palestyny. Prowadząc swoją kampanię często oskarżał Żydów o planowanie przejęcia kontroli nad Murem Zachodnim, który był niezbywalną własnością i częścią meczetu al-Aksa. Pomimo tych wszystkich trudności, brytyjskim władzom udało się jednak utworzyć żydowskie Zgromadzenie Reprezentantów i arabską Najwyższą Radę Muzułmańską. W 1922 al-Husajni został prezesem Najwyższej Rady Muzułmańskiej. Rada nadzorowała finanse muzułmańskiego Wakfu, o wartości dziesiątek tysięcy funtów rocznie oraz funduszu o wartości około 50 000 funtów rocznie. W porównaniu roczny budżet Agencji Żydowskiej wynosił 600 000 funtów. Kolejnym krokiem ustępstw Brytyjczyków względem Arabów było ogłoszenie w czerwcu 1922 białej księgi Churchilla, która w znacznym stopniu ograniczała liczebność nowych żydowskich imigrantów napływających do Palestyny. 29 września 1923 Liga Narodów oficjalnie przyznała Wielkiej Brytanii mandat nad Palestyną. W październiku tego samego roku, Brytania przedstawiła Lidze raport z administracji nad Palestyną w latach 1920–1922. Aby uspokoić niezadowolenie społeczności żydowskiej, władze mandatowe zezwoliły w kwietniu 1925 na formalne otwarcie Uniwersytetu Hebrajskiego.
Do kolejnych arabskich wystąpień doszło w 1925. Brytyjczycy wówczas stanowczo stłumili wszystkie wystąpienia, nie pozwalając na eskalację starć. Jednak w 1929 sytuacja wymknęła się im spod kontroli, i starcia spod Wzgórza Świątynnego w Jerozolimie rozlały się po całym kraju – zamieszki w Palestynie 1929. Zginęło wówczas 133 Żydów i 116 Arabów. Po tych wydarzeniach zostało przeprowadzone dochodzenie, a końcowy raport przedstawił sekretarza stanu do spraw kolonii sir John Hope Simpson. Raport mówił, że arabska społeczność Palestyny nie jest w stanie stworzyć własne samodzielne państwo, ponieważ jest zbyt biedną i słabą ekonomicznie grupą społeczną. Jako jedyną możliwość rozwoju Palestyny wskazano napływ średniej klasy żydowskiej, która poprzez tworzenie nowych osad rolniczych pobudzała rozwój gospodarki narodowej. Jednakże wiązało się z tym rosnące zagrożenie ze strony arabskich rozruchów. Wrogość do nowych imigrantów była podstawowym czynnikiem budującym rodzącą się narodową tożsamość palestyńskich Arabów. Podsumowując, raport zalecał, aby utrzymać spokój wewnętrzny należy ograniczyć żydowską imigrację. W rezultacie, w październiku 1930 brytyjski rząd opublikował kolejną białą księgę Passfielda, zmniejszając liczbę żydowskich imigrantów i ograniczając prawa nabywania ziemi w Palestynie. Zapoczątkowało to organizowanie nielegalnej Aliji, która nasiliła się wraz z dojściem w 1933 narodowych socjalistów do władzy w Niemczech. W odpowiedzi Brytyjczycy stosowali różnorodne środki represyjne wobec społeczności żydowskiej w Palestynie. Nic to jednak nie pomagało, i Haganie udawało się utrzymywać kanały przerzutowe imigrantów.
W 1930 szejk Izz ad-Din al-Kassam założył antysyjonistyczną i antybrytyjską organizację Czarna Ręka (arab. الكف الاسود; "al-Kaff al-Aswad"). Rozpoczął werbunek chłopów i zorganizował system szkoleń paramilitarnych, w którym w 1935 uczestniczyło około 800 ludzi. Na ich podstawie rozpoczęto tworzenie siatki zbrojnych oddziałów, które zaangażowały się w akcje dywersyjne przeciwko żydowskim kibucom i moszawom, oraz brytyjskim liniom kolejowym. W listopadzie 1935 doszło do starcia arabskich bojowników z patrolem brytyjskiej policji, w którym zginął jeden policjant. Po tym incydencie Brytyjczycy zorganizowali obławę i w starciu przy wiosce Dża’bad zabili al-Kassama. Jego śmierć wywołała oburzenie arabskiej społeczności. W pogrzebie w Hajfie uczestniczyły tłumy. Krótko po tym arabscy przywódcy zażądali zezwolenia na utworzenie własnego rządu Palestyny i całkowitego zakazania żydowskiego osadnictwa. Wobec odmowy w kwietniu 1936 spontanicznie ogłoszono strajk powszechny, który trwał do października. Podczas lata doszło do licznych aktów napaści na żydowskie osady rolnicze, podczas których doszło do pobić, podpaleń i celowych zniszczeń mienia żydowskiego. Starcia przerodziły się w arabskie powstanie w Palestynie. W 1937 raport o przyczynach wybuchu rozruchów i sposobach rozwiązania sytuacji przedstawiła Królewska Komisja Palestyny, na czele której stał Lord William Peel. Jako jedyne rozwiązanie konfliktu wskazano odseperowanie obu zwaśnionych ze sobą społeczności w dwóch państwach: mniejszym żydowskim i większym arabskim. Strona żydowska wykazała zainteresowanie tym planem i wyraziła gotowość współpracy, jednak Arabowie odrzucili propozycje, zapowiadając kontynuację walki aż do uzyskania pełnej arabskiej samodzielności. W rezultacie jesienią 1937 doszło do nasilenia walk i Brytyjczycy utracili na osiemnaście miesięcy kontrolę nad miastami Nablus i Hebron. Brytyjczycy aby stłumić powstanie musieli użyć regularnych oddziałów wojskowych, które były wspierane przez liczące około 6 tys. ludzi żydowskie oddziały organizowane przez kapitana Orde Wingate’a. Konsekwencje tego powstania były tragiczne – zginęło 400 Żydów, 200 brytyjskich żołnierzy i ponad 5 tys. Arabów, natomiast około 15 tys. Arabów zostało rannych. Jednak najpoważniejszą konsekwencją powstania było pozbawienie arabskiej społeczności przywództwa narodowego, rozbicie spójności narodowej i zniszczenie zdolności wojskowych. Wielki mufti Jerozolimy musiał uciec z Palestyny i w bardzo ograniczonym stopniu kontynuował swoją politykę na emigracji. Miało to daleko idące konsekwencje, ponieważ kilka lat później, "„gdy Palestyńczycy stanęli w obliczu najbardziej brzemiennych w skutkach wydarzeń lat 1947–1949, nadal cierpieli oni skutki brytyjskich represji 1936–1939, i w istocie nie posiadali jednolitego przywództwa. W rzeczywistości można argumentować, że praktycznie w ogóle nie mieli przywództwa”". Natomiast powstanie miało zupełnie odmienne konsekwencje dla społeczności żydowskiej, która uświadomiła sobie własną słabość i rozpoczęła reorganizację swojej podziemnej organizacji paramilitarnej Hagany.
W 1938 rząd brytyjski wysłał do Palestyny Komisję Podziału Palestyny, na czele której stał sir John Woodhead. Jej raport zawierał trzy propozycje przebiegu granic: plan A był powtórzeniem raportu Komisji Peela, natomiast plan B i plan C różniły się od siebie wielkością terytorium pozostawionego pod kontrolą brytyjską. Żaden z tych planów nie zadowolił żadnej ze stron konfliktu. W rezultacie, rząd brytyjski ogłosił białą księgę z 1939, która praktycznie zamknęła Żydom dostęp do Palestyny. Okazało się to niezwykle tragiczne w skutkach dla wielu Żydów, którzy zginęli podczas Holocaustu w Europie – prawie nie mieli możliwości ucieczki. Pomimo to, począwszy od 1939 żydowskie organizacje przystąpiły do organizacji nielegalnej imigracji do Palestyny. Żydowscy uciekinierzy z Europy byli przemycani statkami, z których wiele zostało przechwyconych przez nazistów bądź brytyjskie władze mandatowe. Jedną z większych tragedii było zatopienie w lutym 1942 na Morzu Czarnym statku Struma przez sowiecką łódź podwodną. Zginęło wówczas prawie 800 ludzi. Wielu innych nielegalnych żydowskich imigrantów zostało zatrzymana przy plażach w Palestynie i osadzona w obozach dla internowanych lub deportowana do takich miejsc jak Mauritius. Sytuacja ta wywoływała wzburzenie radykalnych prawicowych środowisk żydowskich w Palestynie. Awraham Stern odłączył się wówczas od organizacji Irgun, i założył własną Lechi, która rozpoczęła walkę z brytyjskimi władzami mandatowymi domagając się zniesienia ograniczeń imigracji. Członkowie Lechi dopuścili się licznych brutalnych akcji, z których wiele można nazwać działaniami terrorystycznymi. 6 listopada 1944 w Kairze zamordowano brytyjskiego ministra stanu ds. Bliskiego Wschodu barona Waltera Guinnessa. W odwecie Brytyjczycy aresztowali wielu członków żydowskich organizacji Hagana i Irgun, dążąc do rozbicia Lechi.
Podczas II wojny światowej, na wiosnę 1941 siły brytyjskie w Egipcie znalazły się w bardzo poważnym zagrożeniu ze strony niemieckiego korpusu ekspedycyjnego Afrika Korps generała Erwina Rommela, który prowadził natarcie w Afryce Północnej w kierunku Kanału Sueskiego. W przypadku brytyjskiej porażki Niemcy mogliby z łatwością wkroczyć do Palestyny i połączyć swoje siły z francuskimi siłami Vichy w Libanie i Syrii. Wielka Brytania bezskutecznie usiłowała nakłonić bliskowschodnie państwa arabskie do utworzenia wspólnego sojuszu przeciwko Niemcom. W świecie arabskim brakowało jednak jednomyślności, a idee panarabizmu były w wielu zarysach zbliżone do narodowego socjalizmu, co czyniło z Arabów potencjalnych sojuszników dla Niemców. Wielu arabskich przywódców liczyło na zwycięstwo państw Osi, spodziewając się, że będzie to najlepszym sposobem ochronienia Palestyny przed Syjonistami i Brytyjczykami. Sytuację usiłował wykorzystać Amin al-Husajni, który pod koniec 1941 spotkał się włoskim przywódcą Benito Mussolinim, a następnie przyjechał do Berlina, gdzie z Ernstem von Weizsäcker omówił tekst deklaracji o współpracy niemiecko-arabskiej. 20 listopada odbyło się spotkanie z ministrem spraw zagranicznych Joachimem von Ribbentropem, a 28 listopada z Adolfem Hitlerem. Al-Husajni poprosił Hitlera o wydanie publicznej deklaracji "„uznania i sympatii dla arabskiej walki o niepodległość i wyzwolenie, które byłoby wsparciem do likwidacji żydowskiej siedziby narodowej”". Hitler nigdy nie wygłosił podobnej deklaracji, mówiąc, że pobudziłoby to brytyjskie działania przeciwko francuskim rządom Vichy w Libanie i Syrii. Dał jednak al-Husajniemu zapewnienie, że Niemcy będą systematycznie dążyć do ostatecznego rozwiązania kwestii żydowskiej. Po rozwiązaniu problemu w Europie i Rosji, celem Niemiec miało być zniszczenie elementów żydowskich zamieszkujących państwa arabskie ("Das deutsche Ziel Würde lediglich dann die vernichtung des im Arabischen Raum der unter der Protektion britischen Macht lebenden Judentums sein"). Brytyjczycy doszli do wniosku, że sytuacja zmusza ich do rozpoczęcia ścisłej współpracy ze społecznością żydowską w Mandacie Palestyny i nawiązali wówczas bliskie kontakty z Haganą, aby prowadzić działania przeciwko wspólnemu wrogowi – hitlerowskim Niemcom. Współpraca ta polegała między innymi na utworzeniu kompanii szturmowych Palmach oraz rekrutacji żydowskich ochotników do British Army (utworzono Brygadę Żydowską). Okres największego zagrożenia brytyjskich linii obronnych w Egipcie został nazwany "„dwustoma dniami grozy”", podczas których przygotowywano linie obronne w Palestynie.
Po zakończeniu wojny cały Bliski Wschód zaczął przechodzić bardzo poważne przemiany geopolityczne. 22 marca 1945 przedstawiciele Królestwa Egiptu, Królestwa Arabii Saudyjskiej, Królestwa Iraku, Republiki Libanu, Republiki Syrii (Mandat Syrii), Emiratu Transjordanii oraz Jemenu spotkali się w celu utworzenia Ligi Państw Arabskich, której celem miało być koordynowanie wspólnej polityki arabskiej. Emirat Transjordanii uzyskał w 1946 niepodległość jako Królestwo Transjordanii. Było ono rządzone przez haszymickiego króla Abdullaha I, jednak w rzeczywistości nadal pozostawało pod silnymi wpływami brytyjskimi. Od 1945 roku Królestwo Egiptu usiłowało renegocjować z Brytyjczykami umowę w sprawie użytkowania Kanału Sueskiego. Pomimo niepodległości, w Egipcie nadal stacjonowały wojska brytyjskie, co było spostrzegane przez Egipcjan jako upokarzająca pozostałość kolonializmu. Liban od 1943 istniał jako niezależne państwo, jednak francuskie wojska stacjonowały w nim do 1946. Gdy w 1946 Syria uzyskała niepodległość, wojska francuskie wycofały się z jej terytorium, oraz z sąsiedniego Libanu. W ten sposób powstałym nowym państwom arabskim, nie udawało się jednak koordynować wspólnej polityki. Główną przyczyną były rozbieżne interesy i inne wizje rozwoju regionu. Haszymicki król Abdullah I marzył o zjednoczeniu Transjordanii, Palestyny, Syrii, Libanu i Iraku jako Wielkiej Syrii. Usiłował on bezskutecznie przekonać do tego planu Brytyjczyków. Również większość arabskich przywódców z nieufnością podchodziła do Abdullaha I, popierając ideę unii państw arabskich w ramach istniejącej organizacji Ligi Arabskiej. Tymczasem doświadczenie Holocaustu całkowicie odmieniło świadomość społeczności żydowskiej żyjącej w Palestynie. Ich przywódcy zrozumieli, że tylko własna siła może uchronić w przyszłości Żydów przed powtórzeniem się podobnej tragedii. Szoa stało się więc punktem zwrotnym, determinującym Żydów do walki o własne bezpieczeństwo, niezależność i niepodległy byt państwowy. Ocaleni z zagłady europejscy Żydzi znajdowali się w specjalnych obozach dla przesiedleńców rozproszonych po całej Europie. Liczbę żydowskich uchodźców ocenia się na około 250 tys. Usiłowali oni różnymi drogami przedostać się do Palestyny, napotykali jednak na poważne utrudnienia ze strony brytyjskich władz mandatowych. Anglo-Amerykańska Komisja Śledcza przedstawiła w 1946 raport zalecający natychmiastowe zezwolenie 100 tys. żydowskim uchodźcom wjazd do Palestyny. Pomimo to Brytyjczycy utrzymali swoje ograniczenia. Jako pierwsza walkę z Brytyjczykami ogłosiła w lutym 1944 organizacja Irgun. Przez cały ten czas, największa żydowska organizacja paramilitarna Hagana utrzymywała współpracę z administracją brytyjską. Sytuacja zmieniła się, gdy nowy brytyjski premier Clement Richard Attlee zapowiedział w lipcu 1945, że rząd Jego Królewskiej Mości nie zamierza zmienić swojej polityki odnośnie do żydowskiej imigracji do Palestyny. W tej sytuacji przywódcy żydowscy podjęli decyzję o uznaniu Brytyjczyków za głównych wrogów w Palestynie. Wszystkie trzy główne żydowskie organizacje (Hagana, Irgun i Lechi) rozpoczęły atakowanie obiektów brytyjskiej administracji. Do najgłośniejszego zamachu doszło 22 lipca 1946, kiedy to Irgun wysadził Hotel King David w Jerozolimie, który był siedzibą brytyjskiego sztabu wojskowego. W zamachu zginęła 91 osób, a 45 zostało rannych. Po zamachu brytyjskie władze zaostrzyły represje wobec żydowskiej społeczności w Palestynie, oraz utworzyły na Cyprze obozy dla internowanych nielegalnych żydowskich imigrantów. Sytuacja wymagała, aby brytyjska armia utrzymywała ponad 100 tys. żołnierzy w Palestynie. Równocześnie brytyjski rząd, za pośrednictwem ministra spraw zagranicznych Ernesta Bevina zrzekł się 14 lutego 1947 roli mediatora w narastającym konflikcie żydowsko-arabskim.
2 kwietnia 1947 sprawa Palestyny została poddana pod obrady Zgromadzenia Ogólnego Organizacji Narodów Zjednoczonych. Od 28 kwietnia do 15 maja 1948 trwała I Sesja Specjalna Zgromadzenia Ogólnego NZ w sprawie Palestyny, która powołała Specjalny Komitet do Spraw Palestyny (ang. "United Nations Special Committee on Palestine" – UNSCOP). Wysoki Komitet Arabski zajął przy tym stanowisko, że Specjalny Komitet nie ma prawa podejmować żadnych decyzji w sprawie Palestyny, i odmówił współpracy. W międzyczasie następowała stopniowa eskalacja przemocy. 4 maja 1947 członkowie Irgunu zaatakowali brytyjskie więzienie w Akce, uwalniając 28 żydowskich więźniów. Równocześnie mnożyły się akty wzajemnej agresji pomiędzy żydowską i arabską społecznością. 15 sierpnia 1947 wysadzono dom rodziny Labana Abu, zamożnego arabskiego plantatora pomarańczy w pobliżu Petach Tikwa. W zamachu zginęło 12 mieszkańców, w tym 6 dzieci. 31 sierpnia 1947 Specjalny Komitet do Spraw Palestyny zakończył prace nad raportem. Raport w swoich wnioskach końcowych nie był jednoznaczny. Część członków komisji zaproponowała utworzenie oddzielnych państw żydowskiego i arabskiego, połączonych unią gospodarczą. Jerozolima wraz z przyległym obszarem miała pozostać pod nadzorem międzynarodowym. Druga część członków komisji zaproponowała utworzenie federacji żydowsko-arabskiej ze stolicą w Jerozolimie. W wyniku rozbieżności zdań Zgromadzenie Ogólne powołało 23 września "Komitet Ad Hoc" do Spraw Problemu Palestyńskiego, w skład którego weszli przedstawiciele wszystkich krajów członkowskich Organizacji Narodów Zjednoczonych. Utworzono dwie podkomisje, które zajęły się analizą obu propozycji Specjalnego Komitetu do Spraw Palestyny. Przy czym przedstawiciele większości państw muzułmańskich skoncentrowali się nad drugim projektem, który ostatecznie odrzucili. 29 września wiceprezes Najwyższej Rady Muzułmańskiej Dżamal al-Husajni sprzeciwił się pomysłowi podziału Palestyny na dwa państwa, kwestionując przy tym prawo ONZ do podejmowania decyzji w tej sprawie. W argumentacji podał, że ONZ nie jest spadkobierczynią Ligi Narodów, która utworzyła Mandat Palestyny, wobec tego nie ma prawo decydować w tej sprawie. Stanowisko to poparli prawie wszyscy przedstawiciele państw muzułmańskich. Druga podkomisja pracowała nad propozycją podziału Palestyny na dwa odrębne państwa. 2 października prezes amerykańskiej sekcji Agencji Żydowskiej Abba Hillel Silver zaapelował do podkomisji, aby przyjęto plan utworzenia odrębnego państwa żydowskiego. Plan ten został bez większych zmian zalecony do realizacji. 25 listopada 1947 "Komitet Ad Hoc" oficjalnie zaakceptował projekt podziału Palestyny. Za głosowało dwadzieścia pięć państw, przeciw trzynaście, a wstrzymało się od głosu siedemnaście.
Zgromadzenie Ogólne zaakceptowało raport "Komitetu Ad Hoc" i przyjęło 29 listopada 1947 rezolucję nr 181 w sprawie rozwiązania konfliktu arabsko-żydowskiego w Palestynie, poprzez utworzenie dwóch państw: arabskiego i żydowskiego. Oba państwa miały składać się z trzech głównych części, które miały być połączone eksterytorialnymi skrzyżowaniami.
Zadanie wprowadzenia w życie planu podziału otrzymała Komisja Narodów Zjednoczonych do Spraw Palestyny (ang. "United Nations Palestine Commission" – UNPC). Brytyjski Mandat Palestyny miał zakończyć się o północy 14 maja 1948.
Niemal natychmiast po przyjęciu rezolucji nr 181, Agencja Żydowska ogłosiła uznanie jej decyzji jako obowiązujące społeczność żydowską w Palestynie. Natomiast Najwyższa Rada Muzułmańska od razu odrzuciła rezolucję, twierdząc, że narusza ona prawa większości mieszkańców Palestyny. Arabowie spostrzegali plan podziału Palestyny jako niesprawiedliwy, ponieważ oddawał większość terytorium państwa w ręce stanowiącej mniejszość społeczności żydowskiej. Arabscy przywódcy zaczęli wzywać do "„zwrócenia Palestyny jej prawowitym mieszkańcom”", "„zepchnięciu Żydów do morza”" i oczyszczeniu Palestyny z "„syjonistycznej plagi”". W rezultacie, 30 listopada 1947 doszło do pierwszego aktu przemocy, który został uznany za pierwszy akt wojny domowej w Mandacie Palestyny. Aby wyprzedzić termin zakończenia brytyjskiego mandatu nad Palestyną, żydowscy przywódcy z Dawidem Ben Gurionem na czele ogłosili 14 maja 1948 Deklarację Niepodległości Izraela (15 maja przypadał szabat). W ciągu kilku godzin od proklamacji niepodległości, zaczęła się arabska interwencja zbrojna w Palestynie, która rozpoczęła I wojnę izraelsko-arabską. 14 maja 1948 Palestynę opuścił brytyjski wysoki komisarz Palestyny Alan Cunningham. Przez kilka następnych tygodni w Palestynie pozostawały jeszcze niewielkie brytyjskie siły, skupione głównie w rejonie portu w Hajfie. Ostatni brytyjscy żołnierze opuścili Palestynę 30 czerwca 1948.
Geografia.
Brytyjski Mandat Palestyny obejmował tereny współczesnych państw Jordanii, Izraela oraz Autonomię Palestyńską. Granice Mandatu Palestyny opierały się na Morzu Śródziemnym od zachodu, Francuskim Mandacie Syrii i Libanu i Brytyjskim Mandacie Mezopotamii od północy, Królestwie Arabii Saudyjskiej od wschodu i południa, oraz na Królestwie Egiptu od południowego zachodu.
Mandat Palestyny został pomniejszony w 1922 poprzez utworzenie Emiratu Transjordanii (współczesna Jordania). Na pozostałej części terytorium mandatowego powstało w 1948 państwo Izrael oraz terytoria okupowane przez Egipt i Transjordanię (obecnie obszar Autonomii Palestyńskiej).
Ustrój polityczny.
Po zajęciu podczas I wojny światowej terenów Palestyny przez wojska brytyjskie, obszar ten znalazł się pod brytyjską okupacją wojskową. Na czele brytyjskiej administracji wojskowej stali wysocy przedstawiciele władz Wielkiej Brytanii: Edmund Allenby, sir Arthur Wigram Money i sir Louis Jean Bols.
Gdy po konferencji w San Remo w 1920 przyznano Wielkiej Brytanii mandat nad Palestyną, przystąpiono do procesu tworzenia administracji cywilnej. Najwyższym rangą urzędnikiem reprezentującym Wielką Brytanię w Mandacie Palestyny był wysoki komisarz Palestyny. Jego biuro rozpoczęło swoją działalność w Jerozolimie 1 lipca 1920, i funkcjonowało do 15 maja 1948. Wysoki komisarz był wysłannikiem brytyjskiego króla, a tym samym był szefem rządu oraz zwierzchnikiem wszystkich spraw wojskowych i cywilnych. Do jego kompetencji należało wydawanie nakazów, zleceń i przepisów regulujących wszystkie aspekty życia obywateli. Ponadto komisarz powoływał sędziów. Do jego pomocy powołano naczelnego sekretarza Palestyny, który odpowiadał za całą działalność administracyjną Mandatu Palestyny i pełnił funkcję podobną do wicepremiera.
Brytyjskie władze mandatowe zachowały system milletów obowiązujący w Imperium osmańskim od XVI wieku. Był to porządek prawny określający prawa i obowiązki każdej społeczności narodowo-religijnej w Palestynie. Każdej z nich pozostawiano dość znaczną swobodę co do wyznania i kultury, jednakże nałożono obowiązek płacenia podatków. Wszystkie kwestie natury religijnej i statusu osobistego podlegały jurysdykcji sądów danego wyznania. Władze mandatowe uznały jedenaście milletów (wspólnot religijnych): muzułmanów, żydów i dziewięć wyznań chrześcijańskich. Wszyscy ci, którzy nie byli członkami uznanych wspólnot, byli wyłączeni spod porządku prawnego milletów. W rezultacie nie było możliwości na zawieranie małżeństw między wyznaniowych, nie było także ślubów cywilnych. Osobiste kontakty między społecznościami wyznaniowymi były minimalne. Każdy millet posiadał własnego przywódcę religijnego. Millety miały sporo władzy – ustanawiały własne prawa, zbierały i rozdzielały własne podatki. Wszystko czego od nich wymagano to lojalność wobec brytyjskich władz mandatowych.
Podział administracyjny.
W trakcie brytyjskiego mandatu obszar Palestyny został podzielony na sześć dystryktów i szesnaście poddystryktów (subdystrykt).
Każdy dystrykt posiadał własną administrację, na czele której stał komisarz dystryktu, którym zazwyczaj był oficer brytyjskiej armii. Poddystrykty nazywały się od nazw głównych miast i były zarządzane przez asystentów komisarzy dystryktu, wspomaganych przez oficerów dystryktu. Tymi oficerami mogli być Żydzi bądź Arabowie, w zależności od większości etnicznej mieszkańców danego obszaru.
Siły zbrojne.
W Mandacie Palestyny rozmieszczonych było około 100 tys. brytyjskich żołnierzy zorganizowanych w: dwóch dywizjach piechoty, dwóch niezależnych brygadach piechoty, dwóch regimentach zmechanizowanych, kilku jednostkach artylerii i kilku eskadrach lotnictwa. Siły te były jednak systematycznie wycofywane z Palestyny. W lipcu 1947 stacjonowało tutaj 70,2 tys. żołnierzy wspieranych przez 1277 cywilnych kierowców i 28 155 pracowników cywilnych.
Gospodarka.
Podstawą gospodarki Mandatu Palestyny stanowiło rolnictwo. Po przejściu pod brytyjską administrację, około jedna trzecia użytków rolnych Palestyny znajdowała się w posiadaniu potężnych klanów arabskich i lokalnych szejków muzułmańskich. Pozostałe grunty były w posiadaniu zagranicznych organizacji chrześcijańskich (w większości Kościoła Prawosławnego), żydowskich organizacji prywatnych i syjonistycznych, a w mniejszym stopniu w posiadaniu małych społeczności Samarytan, Czerkiesów i bahaistów. Na początku 1931 Mandat Palestyny miał powierzchnię 26 625,6 km², z czego 8 252,9 km² było gruntami ornymi (33% ogółu powierzchni). Oficjalne statystyki podają, że w 1945 Żydzi byli właścicielami 1 393,53 km² ziemi. Przy czym żydowskie tereny rolne koncentrowały się głównie w Galilei i na nadmorskiej równinie Szaron. Jednak oszacowanie powierzchni całości gruntów zakupionych przez Żydów do 15 maja 1948 jest trudne i skomplikowane, ponieważ wiele transakcji odbywało się nielegalnie i poza oficjalną rejestracją. Poza tym brakuje kompletnej dokumentacji dotyczącej koncesji gruntów po 31 marca 1936. Według historyka Avneri, w 1947 Żydzi posiadali 1850 km². Natomiast historyk Stein podaje wielkość 2000 km² na 1948. Niemniej wielkość gruntów żydowskich jest i tak łatwiejsza do obliczenia niż arabskie grunty państwowe, które w większości nie były udokumentowane. Z tego powodu wielkość gruntów należących do prywatnych właścicieli muzułmańskich, chrześcijańskich i druzyjskich jest bardzo trudna do określenia. Dane statystyczne opracowane w 1945 przez ONZ podają, że Arabowie byli właścicielami średnio 68% gruntów ornych w dystrykcie, przy czym wielkość ta wahała się od 15% w poddystrykcie Beer Szewy do 99% w poddystrykcie Ramallah.
Poniższe tabele przedstawiają użytkowanie gruntów Palestyny z podziałem na rodzaje zagospodarowania terenu według stanu z dnia 1 kwietnia 1943 oraz własność gruntów z podziałem na dystrykty według stanu z 1945:
31 sierpnia 1947 Specjalny Komitet do Spraw Palestyny zakończył prace nad raportem. Liczbę ludności Mandatu Palestyny oszacowano na ponad 1,6 mln, z czego około 1,1 mln Arabów i ponad 500 tys. Żydów. Przy czym ludność arabska była równomiernie rozmieszczona na całej powierzchni kraju, a ludność żydowska skupiała się w kilku większych miastach oraz skupiskach osad wiejskich. Społeczność żydowska była jednak lepiej przygotowana do stworzenia własnego samodzielnego państwa. Żydzi swoją organizację narodową opierali na wzorcach cywilizacji Zachodu. Na czele społeczności stały instytucje wybierane w powszechnych wyborach. Przywódcy cieszyli się dużym autorytetem i szacunkiem. Poprzez organizacje syjonistyczne posiadali oni sprawnie działające przedstawicielstwo polityczne i dyplomatyczne. Natomiast społeczność arabska opierała się na więzach klanowych, a nie rodzinnych. Największe wpływy posiadał Al-Hadżdż Muhammad Amin al-Husajni, był on jednak zmuszony za swoją działalność anty-brytyjską do przebywania na emigracji. Gospodarka obu społeczności opierała się na rolnictwie, jednak Żydzi sprzedawali 75% produkcji, a Arabowie zaledwie 25%. Wynikało to przede wszystkim z faktu, że żydowskie gospodarstwa były nastawione na intensywną produkcję rolniczą z wykorzystaniem najnowszych rozwiązań agrotechnicznych. Arabskie gospodarstwa były niewielkimi rodzinnymi firmami, opierającymi się na przestarzałych metodach upraw bez wykorzystania techniki. Żydowska średnia klasa była dobrze wykształcona i przyjechała do Palestyny z wysoko rozwiniętej technologicznie Europy. Miało to decydujący wpływ na rozwój żydowskich przedsiębiorstw i rozbudowę rodzimego przemysłu. Informacje te miały swoje odzwierciedlanie w danych statystycznych. W latach 1922–1947 roczna stopa wzrostu gospodarczego w sektorze żydowskim wynosiła 13,2%, natomiast w sektorze arabskim 6,5%. Odpowiednio w przeliczeniu na jednego mieszkańca wskaźnik ten wynosił 4,8% i 3,6%. W 1936 sektor żydowski dominował nad sektorem arabskim, i przeciętnie żydowski obywatel zarabiał 2,6 razy więcej od arabskiego obywatela Palestyny.
Nauka i edukacja.
Edukacja w Mandacie Palestyny była dostępna dla wszystkich dzieci i młodzieży, bez względu na narodowość lub przekonania religijne. Władze mandatowe zapewniały społeczności arabskiej i żydowskiej możliwość utrzymywania własnych szkół, w których dzieci i młodzież mogły uczyć się własnego języka oraz poznawać własną kulturę. Jedynym ograniczeniem była konieczność dostosowania się do obowiązkowego programu nauczania narzuconego przez władze mandatowe.
Z wyższych uczelni najstarszym uniwersytetem był założony w 1918 i oficjalnie otwarty w 1925 Uniwersytet Hebrajski w Jerozolimie. W 1924 w Hajfie otworzono Instytut Technologii – Technion.
Demografia.
W 1920 obszar Palestyny zamieszkiwała wieloetniczna populacja licząca około 750 tys. ludzi. W liczbie tej większość stanowili muzułmańscy Arabowie, obok których żyli Żydzi, Beduini, Syryjczycy, Druzowie, Czerkiesi, Egipcjanie i Grecy. Brytyjczycy przeprowadzili dwa powszechne spisy ludności Mandatu Palestyny. Przeprowadzony w 1922 spis wykazał obecność 757182 mieszkańców, w tym 78% muzułmanów, 11% żydów i 9,6% chrześcijan. Drugi spis przeprowadzony w 1931 wykazał 1035154 mieszkańców, w tym 73,4% muzułmanów, 16,9% żydów i 8,6% chrześcijan. Bardzo duża rozbieżność między danymi obu spisów wynika z faktu żydowskiej imigracji masowo napływającej do Palestyny. Dodatkowym czynnikiem była wysoka dzietność arabskich rodzin. W następnych latach nie przeprowadzono już żadnego spisu ludności, prowadzono jednak dokumentację dotyczącą urodzeń, zgonów i legalnej imigracji. Na podstawie tych danych przeprowadzono badania demograficzne, które ustaliły, że w 1945 w Palestynie żyło 1764520 mieszkańców, w tym 1061279 muzułmanów, 553600 żydów, 135550 chrześcijan i 14100 innych grup wyznaniowych.

</doc>
<doc id="542226" url="https://pl.wikipedia.org/wiki?curid=542226" title="Wyższa Szkoła Filozoficzno-Pedagogiczna &quot;Ignatianum&quot;">
Wyższa Szkoła Filozoficzno-Pedagogiczna &quot;Ignatianum&quot;



</doc>
<doc id="542231" url="https://pl.wikipedia.org/wiki?curid=542231" title="Carlos Babington">
Carlos Babington

Carlos Alberto Babington (ur. 20 września 1949 w Buenos Aires) – piłkarz argentyński, grający na pozycji napastnika. Nosił przydomek "Inglés".
Życiorys.
Babington reprezentował Argentynę 13 razy. Był w jej kadrze na mistrzostwa świata w 1974 w Niemczech. W swojej karierze grał w takich klubach jak CA Huracán (1969-1974), SG Wattenscheid 09 (1974-1978), ponownie Huracán (1979-1982) oraz Tampa Bay Rowdies (1982). Dla Huracanu zdobył 126 goli przez 8 lat gry, a w Bundeslidze strzelił ich 46 (w 120 meczach). Od 2005 roku jest prezydentem Huracánu.

</doc>
<doc id="542232" url="https://pl.wikipedia.org/wiki?curid=542232" title="Ignatianum">
Ignatianum



</doc>
<doc id="542238" url="https://pl.wikipedia.org/wiki?curid=542238" title="Victoria Częstochowa (piłka nożna)">
Victoria Częstochowa (piłka nożna)

Victoria Częstochowa – polski klub sportowy, posiadający obecnie dwie sekcje sportowe a mianowicie założoną w roku 1922 sekcję piłki nożnej oraz powstałą w roku 1926 sekcję tenisa ziemnego. Aktualnie piłkarze drużyny seniorów reprezentują klub w rozgrywkach IV ligi, gr. śląskiej I. Klub prowadzi szkolenie w 11 grupach piłkarskich i 3 grupach tenisowych w różnych kategoriach wiekowych.
Historia.
Przy fabryce Motte, Meillassoux et Caulliez zorganizowano drużynę, która posługiwała się nazwą Blich. Zawodnicy trenowali w obrębie toru kolarskiego nieistniejącego związku Częstochowskich Towarzyszy i przy fabryce Peltzer et Fils. Treningi przy fabryce na Stradomiu zaowocowały wspólnymi występami obu fabryk przeciwko innym drużynom. 11 października 1908 r. na placu przy fabryce Mottów rozegrano spotkanie połączonych drużyn fabryki Mottów i Peltzerów z łódzkim Towarzystwem Union. Był to pierwszy międzymiastowy mecz piłki nożnej rozegrany w Częstochowie. 1 listopada 1908 r. odbył się mecz z Towarzystwem Sportowym Turing Club z Łodzi. 24 kwietnia 1910 r. piłkarze z fabryki Mottów przegrali 1:5 z zawodnikami Zjednoczonego Klubu Footbalistów z Łodzi.
W 1922 r. założono Klub Ogólno-Sportowy Victoria 1922 Fabryk Motte Meillassox Częstochowa. Pierwszym prezesem był Edmund Reimschüssel. Jednym z założycieli i członkiem honorowym klubu był Henryk Stalens, w latach 1928–1933 dyrektor ww. fabryki. Stworzono go na bazie dwóch drużyn „Częstochowianki I” oraz „Częstochowianki II”. Były one złożone głównie z młodzieży z dzielnicy Ostatni Grosz. Boisko piłkarskie powstało na terenie należącym do fabryki włókienniczej. Pierwszą sekcją klubu była drużyna piłki nożnej prowadzona przez Franciszka Lichnowskiego. W 1923 r. klub reprezentował częstochowską C klasę. W 1925 r. zdobył mistrzostwo Częstochowy. Na własność klubu przeszedł ufundowany przez Prezydenta Częstochowy przechodni „Puchar płk. Okińskiego”. W ciągu czterech lat, oprócz piłkarskiej, utworzono w nim kilka sekcji: kolarską, bokserską, tenisa ziemnego i lekkoatletyczną.
W 1924 r. działacze klubu zawarli umowę z Ministerstwem Robót Publicznych w Warszawie, otrzymując w dzierżawę plac przy ul. Krakowskiej 21. Dzięki temu powstało klubowe boisko wraz z trybuną. Infrastruktura sportowa objęła również korty tenisowe, kręgielnię letnią, tor rowerowy, strzelnicę oraz lodowisko (zimą). Boisko do piłki nożnej oraz siedziba klubu istnieje w tym miejscu do dziś.
W 1934 r. sukcesem drużyny piłkarskiej było zwycięstwo 5:4 nad pierwszoligowym „Libertasem” Wiedeń na stadionie miejskim im. Marszałka Józefa Piłsudskiego, a także równorzędność w rozgrywkach z wicemistrzem kraju Wisłą Kraków. Te sukcesy osłabiła porażka z młodym zespołem KKS „Błękitni” Aniołów. Drużyna Victorii po raz pierwszy dzięki wygraniu rywalizacji z CKS Częstochowa o mistrzostwo okręgu mogła reprezentować Częstochowę w grach barażowych o I ligę państwową. To podejście zakończyło się porażką w pierwszym meczu z wojskowym zespołem „Gwiazda” Kielce w stosunku 0:3. Klub odnosił również sukcesy w tenisie ziemnym.
W sezonie 1948/1949 zespół pod nazwą Włókniarz Częstochowa został mistrzem okręgu częstochowskiego, a następnie zwycięzcą swojej grupy, uzyskując awans do grupy finałowej. W rozgrywkach grupy finałowej zajął 3 miejsce uzyskując awans do II ligi.
W 1953 r. drużyna piłkarska została mistrzem klasy B okręgu częstochowskiego. W 1954 roku powstało Terenowe koło sportowe „Włókniarz”. Wszystkie ośrodki sportowe związane z przemysłem włókienniczym podzielono na koła. Najlepsi zawodnicy każdego z kół zasilali branżowy klub Victorię. Od 1953 r. drużyna w ciągu czterech sezonów awansowała z C klasy do III ligi (3 poziomy) i w 1957 r. brała udział w eliminacjach do II ligi. Przyczynił się do tego Wojciech Pędziach, w latach 1959–1960 zawodnik Legii Warszawa.
W 1961 r. na otwarcie nowego stadionu piłkarskiego z 10-tysięcznymi trybunami, rozegrano mecz z Unią Racibórz. 21 czerwca 1967 r. na stadionie rozegrano mecz półfinału Pucharu Polski, w którym Raków Częstochowa wygrał 2:1 z Odrą Opole. Spotkanie obu drużyn obejrzało 8000 widzów.
W latach 1984, 1993, 1995, 2001, 2007, 2010 zespół wygrał rozgrywki Pucharu Polski w okręgu częstochowskim (od 2001 w podokręgu częstochowskim i lublinieckim, zobacz: Puchar Polski w piłce nożnej mężczyzn na szczeblu województwa śląskiego).
14 sierpnia 2012 r. z okazji 90 lecia klubu odbył się mecz oldbojów drużyn Victorii i Rakowa, zakończony zwycięstwem Victorii 3:2. W meczu zagrali m.in. Sławomir Palacz (Victoria), Jerzy Brzęczek, Robert Załęski, Wojciech Szymczyk (Raków). W ramach obchodów odbył się również Memoriał im. Zdzisława Przybylskiego. Ponadto z okazji jubileuszu wyemitowano pamiątkową monetę.
W rozgrywkach seniorskich w sezonie 2018/2019 klub prowadził najmłodszą drużynę piłkarską seniorską w Polsce ze średnią wieku grających zawodników 17 lat i 9 miesięcy zajmując w końcowej tabeli rozgrywek częstochowskiej klasy A gr. I 5 miejsce. W listopadzie 2019 r. Akademia piłkarska Victorii 1922 Częstochowa otrzymała srebrny certyfikat szkółek PZPN.
14 sierpnia 2022 r. klub obchodził 100 lecie istnienia.
Zawodnicy.
Wychowankiem klubu był Wojciech Pędziach, wicemistrz Polski w 1960 r. Zawodnikami drużyny piłkarskiej byli m.in. Robert Załęski, Sebastian Synoradzki, Andrzej Dziedzic, występujący wcześniej na I poziomie rozgrywkowym. Zawodnikiem sekcji piłkarskiej, a później tenisowej był Dawid Celt. Trenerem drużyny piłkarskiej był Eugeniusz Seifried. Zawodnikiem sekcji kolarskiej był Bolesław Łazarczyk, wielokrotny reprezentant Polski i wicemistrz kraju w kolarstwie przełajowym w 1933 r.
Sekcja lekkoatletyczna.
Zawodnikami sekcji lekkoatletycznej klubu byli m.in. Zdobysław Stawczyk, Kazimierz Fabrykowski oraz Marian Hoffmann, który w barwach klubu zdobył tytuły mistrza Polski w trójskoku i wicemistrza Polski w skoku w dal w 1946 r. Na Zimowych Mistrzostwach Polski Seniorów w Lekkoatletyce w 1951 r. Władysław Płonka zdobył brązowy medal w biegu na 3000 m.
Tabela wyników.
II poziom – 10 sezonów, III poziom – 23 sezony, IV poziom – 39 sezonów, V poziom – 11 sezonów, VI poziom – 8 sezonów, VII poziom – 3 sezony
Victoria zajmuje 188 miejsce w tabeli wszech czasów I ligi.
Informacje ogólne.
Stadion.
Stadion znajduje się w Częstochowie przy ul. Krakowskiej 80. Jego pojemność wynosi około 800 miejsc, z czego 600 to miejsca siedzące. Boisko ma wymiary 105 × 68 m.

</doc>
<doc id="542239" url="https://pl.wikipedia.org/wiki?curid=542239" title="John B. Kelly (1889–1960)">
John B. Kelly (1889–1960)

John Brenden "Jack" Kelly senior (ur. 4 października 1889 w Filadelfii, zm. 20 czerwca 1960 tamże) – wioślarz amerykański, mistrz olimpijski, ojciec aktorki i księżnej Monako Grace Grimaldi, dziadek Alberta II Grimaldiego.
John Kelly zaliczany jest do najwybitniejszych postaci w historii wioślarstwa. Na igrzyskach olimpijskich w Antwerpii w 1920 zdobył złoto w jedynkach i dwójce podwójnej (z kuzynem Paulem Costello). Osiągnięcia tego nikt nie powtórzył. Walka o złoto w jedynkach ze słynnym Brytyjczykiem Jackiem Beresfordem przeszła do legendy. Na kolejnej olimpiadzie w Paryżu w 1924 Kelly obronił złoty medal w dwójce podwójnej.
Kelly odniósł także sukces w biznesie, osiągając status milionera w branży budowlanej. Za swoje osiągnięcia sportowe trafił do Hall of Fame Amerykańskiego Ruchu Olimpijskiego oraz Hall of Fame Wioślarstwa Amerykańskiego.
Był bratem dramaturga George’a. Syn John junior poszedł w ślady ojca i zdobył medal olimpijski w wioślarstwie na olimpiadzie w Melbourne w 1956, a później był prezydentem Amerykańskiego Komitetu Olimpijskiego. Jeszcze większą sławę zdobyła córka Grace, aktorka, a od 1956 księżna Monako (żona Rainiera III). Wnukiem Johna Kelly’ego seniora jest obecny monarcha Monako, Albert II Grimaldi.

</doc>
<doc id="542243" url="https://pl.wikipedia.org/wiki?curid=542243" title="Dziewicza Góra (Pojezierze Wielkopolskie)">
Dziewicza Góra (Pojezierze Wielkopolskie)

Dziewicza Góra (pierw. "Dziewcza Góra"; niem. "Annaberg") – wzniesienie o wysokości 144,9 m n.p.m. na Pojezierzu Wielkopolskim, położone w woj. wielkopolskim, w powiecie poznańskim, w gminie Czerwonak, sołectwie (wsi) Czerwonak. Wysokość względna to około 90 m.
Informacje ogólne.
Dziewicza Góra jest najwyższym wzniesieniem na terenie Parku Krajobrazowego Puszcza Zielonka oraz całego powiatu poznańskiego. Teren wzniesienia jest objęty specjalnym obszarem ochrony siedlisk „Uroczyska Puszczy Zielonki”. Jest drugim co do wysokości w paśmie wzgórz moreny czołowej stadiału poznańskiego.
Znajduje się na pograniczu Pojezierza Gnieźnieńskiego (północ) i Równiny Wrzesińskiej (południe).
Historia.
Wzniesienie pierwotnie nosiło nazwę "Dziewcza Góra". Nazwa ta pochodzi od cysterek, którym w 1242 książę Przemysł I nadał wzniesienie.
Środowisko przyrodnicze.
Dziewicza Góra stanowi element moreny czołowej stadiału poznańskiego 2 km na wschód od Doliny Warty. Stoki wzniesienia (grzbiet ma około 400 m długości) porasta las mieszany zaś w kilku miejscach znajduje się starodrzew dębowy. Obszar objęto ochroną ze względu na ok. 700 gatunków roślin naczyniowych oraz ok. 130 gatunków mchów i wątrobowców. Są to gatunki charakterystyczne dla zróżnicowanych środowisk: leśnych, łąkowych, stepowych a nawet górskich. Na stokach góry występuje również czerwiec polski, którego być może hodowały tu cysterki, a od którego pochodzi nazwa pobliskiego Czerwonaka. Swoją strukturą las ten przypomina pierwotną puszczę.
Wieża.
Po dużym pożarze w 1992 roku w którym spłonęło 250 ha Puszczy Zielonki oraz kilku mniejszych postanowiono wzmocnić ochronę przeciwpożarową kompleksu leśnego. W 2005 roku na szczycie Dziewiczej Góry Nadleśnictwo Łopuchówko wybudowało przeciwpożarową wieżę obserwacyjną. Wieża służy również jako punkt widokowy turystom. Żelbetowa wieża na planie koła ma 40 m wysokości. Poziom kabiny obserwacyjnej to 33 m, a pod nią na wysokości 30 m znajduje się taras widokowy z którego rozciąga się rozległy widok na Poznań. Obiekt wykonało Przedsiębiorstwo Projektowo-Budowlane MCP Kopuły z Bielska-Białej, według projektu inż. arch. Joanny Giczali-Ochodek i inż. Andrzeja Czecha.
Sport.
Od 2014 w okresie jesienno-zimowym na stokach Dziewiczej Góry rozgrywany jest cykl biegów górskich na dystansach 5 i 10 km.

</doc>
<doc id="542244" url="https://pl.wikipedia.org/wiki?curid=542244" title="Erazm Bartholin">
Erazm Bartholin



</doc>
<doc id="542247" url="https://pl.wikipedia.org/wiki?curid=542247" title="Ogroble">
Ogroble

Ogroble – wieś w Polsce położona w województwie łódzkim, w powiecie wieluńskim, w gminie Wierzchlas.
W latach 1975–1998 miejscowość administracyjnie należała do województwa sieradzkiego.
Na terenie Ogrobla, na skraju lasu za ostatnimi zabudowaniami wsi, znajduje się nieczynny już dziś niewielki kamieniołom o powierzchni 10 x 10 metrów i głębokości 6 metrów.
Zobaczyć tu można ciekawe odsłonięcie wapieni górnojurajskich, występujących pod pokrywą wodnolodowcowych piasków czwartorzędowych a przy dużym szczęściu – odnaleźć skamieniałości w postaci amonitów i małży.

</doc>
<doc id="542256" url="https://pl.wikipedia.org/wiki?curid=542256" title="Nadawca publiczny">
Nadawca publiczny

Nadawca publiczny (także potocznie media publiczne) – radio, telewizja i inne media stanowiące własność skarbu państwa. Regulowane w Polsce przez ustawę o radiofonii i telewizji.
Opis.
Środek masowego przekazu ustawowo zobowiązany do szerzenia tzw. "społecznej misji programowej", bowiem generowanie zysków nie jest jej podstawowym zadaniem. Dlatego też ramówki nadawców państwowych zawierają m.in.: programy kulturalne, magazyny przeznaczone dla mniejszości narodowych i etnicznych oraz magazyny religijne. Nie oznacza to braku takiego programu w stacjach komercyjnych – np. w Polsce stacje komercyjne, takie jak Telewizja Śląska, Telewizja Trwam zawierają podobne programy.
W Polsce rolę nadawców publicznych pełnią:
W niektórych państwach telewizje publiczne odgrywają dominującą rolę na rynku mediowym (np. brytyjska korporacja BBC). Telewizje publiczne niekoniecznie muszą być stricte państwowe; np. w USA PBS to stacja bez ustawowego abonamentu i w zasadzie pozbawiona bezpośredniej kontroli państwa.

</doc>
<doc id="542259" url="https://pl.wikipedia.org/wiki?curid=542259" title="Czarna-Cedron">
Czarna-Cedron

Czarna (Czarna-Cedron) – rzeka, lewobrzeżny dopływ Wisły w okolicy Czerska. Do 1973 dolny odcinek rzeki Czarna, której główny bieg skierowano wówczas do Jeziorki. Swój bieg rozpoczyna od bifurkacji w Budach Sułkowskich. Należy do rzek II rzędu.
Różne wykazy przedstawiają inaczej przebieg głównego koryta. Mapa Podziału Hydrograficznego Polski (MPHP) ciek od bifurkacji w Budach Sułkowskich określa jako Czarna-Cedron i nadaje mu identyfikator 2554. W Czersku znajduje się kolejna bifurkacja. Według MPHP ciek biegnie lewym ramieniem i wpada do Wisły w Górze Kalwarii między mostem kolejowym a drogowym. Prawe ramię ma nazwę Czarna i identyfikator 25536, a do Wisły wpada na południe od mostu drogowego. Ponieważ MPHP jest mapą referencyjną dla gospodarki wodnej, w jej systemie wyróżniono jednolitą część wód powierzchniowych PLRW20001725549 Czarna-Cedron. Z kolei Państwowego Rejestru Nazw Geograficznych (PRNG) nazwę Czarna stosuje dla odcinka od bifurkacji w Budach Sułkowskich oraz dla prawego ramienia od bifurkacji w Czersku, a dla lewego ramienia od niej nazwę Kanał Czarna-Cedron. Podobnie przyjęto w wykazie hydronimów przygotowanym dla administracji rządowej.
Przepływa przez miejscowości: Sułkowice, Kiełbaska, Czaplinek, Wincentów, Szpruch, Brzumin.
Na wysokości wsi Boglewice przekopano kanał (Kanał Czarna-Kraska) o dł. ok. 2,5 km, którym swoimi wodami zasila rzekę Kraskę w miejscowości Wola Boglewska.
W systemie gospodarki wodnej jednolita część wód powierzchniowych Czarna-Cedron jest zaliczona do typu 17 (potok piaszczysty). W 2019 prawie wszystkie parametry fizykochemiczne mieściły się w normach dobrego stanu ekologicznego, ale ze względu na stan elementów biologicznych ostatecznie stan ekologiczny wód sklasyfikowano jako umiarkowany. Spośród badanych w tym samym roku substancji priorytetowych stwierdzono przekroczenie norm dobrego stanu chemicznego dla fluorantenu i kilku wielopierścieniowych węglowodorów aromatycznych.

</doc>
<doc id="542261" url="https://pl.wikipedia.org/wiki?curid=542261" title="Miś Paddington">
Miś Paddington

Miś Paddington (ang. "Paddington Bear") – fikcyjna postać niedźwiadka, która została stworzona przez angielskiego pisarza Michaela Bonda. 
Pierwsza książka o misiu Paddingtonie ukazała się 13 października 1958 roku. Autor napisał ją zainspirowany maskotką, którą kupił w Wigilię 1956 roku. Maskotka, pluszowy miś, leżała samotnie na półce londyńskiego sklepu z zabawkami. Michaelowi Bondowi zrobiło się żal osamotnionego misia i postanowił podarować go żonie. 
Miś Paddington, przypominający bardziej pluszowego misia niż prawdziwego niedźwiedzia, występuje w 14 książkach dla dzieci i filmach animowanych. 
Miś urodził się w Peru, w Anglii znalazł się dziwnym trafem. Rodzina Brownów znalazła go na stacji Paddington w Londynie i nadała mu imię na jej cześć. Miś ma spokojny temperament, jest pomocnikiem pań Bird i Brown. Jednak jego sprytny sąsiad lubi go wykorzystywać. Przyjaźni się z panem Gruberem, właścicielem antykwariatu na Portobello Road. Zna tam także wszystkich kupców. Niedźwiadek jest dobry, miły, grzeczny, chociaż zdarzają mu się także różne kłopoty. Często bawi się z Jonatanem i Judytą.

</doc>
<doc id="542263" url="https://pl.wikipedia.org/wiki?curid=542263" title="Iván Hurtado">
Iván Hurtado

Iván Jacinto Hurtado Angulo (ur. 16 sierpnia 1974 roku w Esmeraldas) – ekwadorski piłkarz występujący najczęściej na pozycji środkowego obrońcy.
Jest rekordzistą pod względem występów w reprezentacji swojego kraju oraz jej kapitanem. W drużynie narodowej zadebiutował 24 maja 1992 w meczu przeciwko Gwatemali.
Obdarzony przydomkiem „Bam-Bam”.
Linki zewnętrzne.
 

</doc>
<doc id="542265" url="https://pl.wikipedia.org/wiki?curid=542265" title="Szczerbiec (miesięcznik)">
Szczerbiec (miesięcznik)

Szczerbiec – pismo o charakterze narodowo-radykalnym.
Historia.
Szczerbiec ukazuje się od listopada 1991 roku jako miesięcznik popularnonaukowy. Redaktorem naczelnym pisma był Mirosław Szczepan Żochowski. Pismo liczyło 24 strony.
Od lutego 1994 r. w „Szczerbcu” swój dodatek pod nazwą „Awangarda Narodowa” miało Narodowe Odrodzenie Polski. We wrześniu 1994 (nr 35) wpływy nacjonalistów z NOP wzrosły i czasopismo stało się oficjalnym organem prasowym tego ugrupowania. Redaktorem naczelnym miesięcznika jest obecnie Adam Gmurczyk. Zmieniła się czcionka nazwy gazety i do nagłówka została dodana falanga (ręka z mieczem). Grafika i treść pisma uległa zdynamizowaniu i zradykalizowaniu.
Od listopada 1991 do maja 1995 r. Szczerbiec ukazywał się co miesiąc (wyjątek nr podwójny 4-5). Od czerwca 1995 r. (nr 44-45) zaczął się ukazywać co dwa miesiące, jego objętość wzrosła z 24 do 32 stron. W takiej częstotliwości wychodził do października 1996 r., gdy po raz pierwszy pojawił się po 3 miesięcznej przerwie (nr 60-62). Od 1997 r. Szczerbiec ukazywał się 4-6 razy w roku. Pod koniec 1997 r. pismo ukazało się pierwszy raz z kolorową okładką (nr 71-74). Od 2001 r. Szczerbiec wydawany jest w mniejszym formacie. Liczba stron w poszczególnych numerach od 1998 nie jest taka sama, ich liczba wahała się dotąd między 40 a 90.
W początkowych latach pismo miało stosunkowo stonowany charakter. Po przejęciu przez NOP w 1994 roku stało się jednak forum propagowania bardzo skrajnych idei - od ekstremalnego antysemityzmu, przez ataki na papieża Jana Pawła II, aż po kwestionowanie Holokaustu i podważanie słuszności procesów zbrodniarzy hitlerowskich.
Tematyka.
„Szczerbiec” głosi poglądy nacjonalistyczne, tercerystyczne, narodowo radykalne, antyglobalistyczne, antykomunistyczne, antyliberalne, antylewicowe, antysocjalistyczne i antykapitalistyczne. Wypowiada się przeciwko liberalizmowi zarówno gospodarczemu, jak i moralnemu przy równoczesnym poparciu dla korporacjonizmu gospodarczego. Pismo promuje postawę katolicką. Ważną częścią jego treści są artykuły dotyczące „tradycyjnego katolicyzmu” i krytyki przemian jakie nastąpiły w Kościele katolickim po Soborze Watykańskim II. W czasopiśmie podkreśla się silnie wagę twórczości Chestertona oraz innych myślicieli katolickich, których w Polsce często w ogóle do tej pory nie tłumaczono.
Od roku 1999 w „Szczerbcu” funkcjonuje dział kulturalny pod nazwą „Hobbit. narodowo-rewolucyjny dodatek kulturalny”, w którym publikowane są opowiadania, fragmenty książek, recenzje itd.

</doc>
<doc id="542266" url="https://pl.wikipedia.org/wiki?curid=542266" title="Roman Kotlarz">
Roman Kotlarz

Roman Kotlarz (ur. 17 października 1928 w Koniemłotach, zm. 18 sierpnia 1976 w Radomiu) – polski ksiądz diecezji sandomierskiej, kaznodzieja, działacz opozycji w PRL, uczestnik w 1976 protestu robotników tzw. wydarzeń radomskich, prześladowany, a następnie pobity przez Służbę Bezpieczeństwa, ofiara represji komunistycznych oraz Sługa Boży Kościoła katolickiego.
Życiorys.
Lata dzieciństwa i młodości.
Urodził się 17 października 1928 w Koniemłotach koło Staszowa (diecezja sandomierska) jako najmłodsze dziecko z sześciorga rodzeństwa małżeństwa rolników Szczepana i Walerii z d. Czerwiec. 12 listopada tegoż roku został ochrzczony z rąk ks. Franciszka Furmańskiego w kościele Wniebowzięcia NMP w Koniemłotach. Jego dom rodzinny sąsiadował z kościołem parafialnym, co wpłynęło na jego późniejsze losy i powołanie, kiedy już w wieku kilku lat chciał zostać księdzem. W 1935 rozpoczął naukę w szkole podstawowej, a od 1942 uczył się na tajnych kompletach w Staszowie. Po rozpoczęciu ofensywy Armii Czerwonej na zachód, 15 sierpnia 1944, rodzina Kotlarzów została przesiedlona w okolice Połańca. Uczył się później w Busku-Zdroju, zdobywając w 1947 tzw. małą maturę. Następnie w Staszowie i w IV Liceum i Gimnazjum im. Henryka Sienkiewicza w Krakowie, gdzie otrzymał w 1949 świadectwo dojrzałości.
Powołanie kapłańskie.
1 sierpnia 1949 został przyjęty do Częstochowskiego Seminarium Duchownego w Krakowie i jako kleryk uczęszczał na wykłady, na Uniwersytecie Jagiellońskim. W 1952 przeniósł się do Seminarium Duchownego w Sandomierzu i tam 8 grudnia 1953 otrzymał święcenia diakonatu, a następnie 30 maja 1954 święcenia prezbiteratu w katedrze sandomierskiej z rąk bp. Jana Kantego Lorka.
Po otrzymaniu święceń kapłańskich przydzielono go do pracy wikariusza w parafii św. Zygmunta w Szydłowcu (1954–1956), a następnie do parafii św. Mikołaja w Żarnowie k. Opoczna (1956–1958), po czym skierowano go do parafii Matki Bożej Różańcowej w Koprzywnicy k. Tarnobrzega (1958–1959), a w latach 1959–1961 był w parafiach: św. Leonarda w Mircu, św. Władysława w Kunowie i św. Wawrzyńca w Nowej Słupi. W okresie 1961–1976 był wikariuszem i proboszczem w parafii Matki Bożej Częstochowskiej w Pelagowie k. Radomia.
Prześladowania przez Służbę Bezpieczeństwa.
Już w pierwszej parafii w Szydłowcu ujawnił się jego talent oratorski, jako kaznodziei. Jego bardzo emocjonalne kazania przyciągały tłumy wiernych. Jedno z nich stało się przyczyną pierwszego poważnego konfliktu z władzami. 17 stycznia 1956 do Kurii Biskupiej w Sandomierzu wpłynęło pismo Prezydium Wojewódzkiej Rady Narodowej w Kielcach domagające się udzielenia ks. Kotlarzowi upomnienia za cztery słowa, w których miał poniżyć miejscowych nauczycieli, co było potem powodem przeniesienia go decyzją biskupa sandomierskiego na inną placówkę. W kolejnych parafiach podobnie wygłaszał kontrowersyjne – zdaniem władz państwowych – kazania, które podobały się wiernym, ale były źle odbierane przez władze jako antypaństwowe. Na jednej z mszy stwierdził:
A innym razem powiedział wiernym:
Znajdował się pod stałą obserwacją i inwigilacją funkcjonariuszy i tajnych współpracowników Służby Bezpieczeństwa. W swoim kościele wygłaszał kazania patriotyczne, nagrywane i analizowane przez bezpiekę.
20 maja 1959 zażądano jego odwołania z parafii w Koprzywnicy za „wypowiadanie złośliwych dygresji pod adresem obecnego ustroju i władz państwowych”. Zawiązał się wtedy Komitet Społeczny Obrony Księdza Romana Kotlarza, którego członkowie – nie bacząc na osobiste ryzyko – zaczęli zabiegać u władz o zmianę zarządzeń wobec niego. Kuria po zwróceniu mu uwagi starała się uniknąć konfrontacji z władzami państwowymi, decydując się raczej na jego przeniesienie, na inną parafię. W sierpniu 1961 trafił do kolejnej parafii w Pelagowie, położonej w bezpośrednim sąsiedztwie Potkanowa, przemysłowej dzielnicy Radomia. Objął w niej stanowisko wikariusza i zastępcy nieobecnego ze względu na stan zdrowia proboszcza ks. Michała Skowrona. Pełnił tu m.in. posługę duszpasterską dla chorych w pobliskim Wojewódzkim Zespole Psychiatrycznym w Krychnowicach. Jeździł tam 2–3 razy w tygodniu (zazwyczaj furmanką lub rowerem) i odprawiał mszę świętą w szpitalnej stołówce. 
Stan jego zdrowia zaczął się z końcem lat 50. znacznie pogarszać. Jeszcze przed przybyciem do Pelagowa (w 1960 i na początku 1961) przeszedł dwie operacje: częściowej resekcji żołądka i dwunastnicy oraz wyrostka robaczkowego. Potem wielokrotnie poddawał się leczeniu szpitalnemu.
8 listopada 1965 w reakcji na coraz bardziej pogarszające się stosunki między władzami państwowymi a Kościołem, dokonał publicznego aktu oddania parafii Pelagów w niewolę Matce Bożej za wolność Kościoła.
Pomimo ostrzeżeń i napomnień jego niezłomna postawa w obronie praw Kościoła i wiernych była ponownie poddana kolejnej próbie szykan i prześladowań. W piśmie z dnia 5 maja 1970 Prezydium Wojewódzkiej Rady Narodowej (Wydział do spraw Wyznań), poinformowało Kurię Biskupią w Sandomierzu o wszczęciu postępowania w sprawie „szkodliwej dla państwa działalności ks. Romana Kotlarza z Pelagowa.
W tym okresie podlegał obserwacji w ramach tzw. teczki ewidencji operacyjnej księdza (TEOK). W zasobach archiwalnych delegatury Instytutu Pamięci Narodowej w Kielcach historycy natrafili na pochodzące z 1958 pismo zastępcy komendanta powiatowego Milicji Obywatelskiej ds. SB w Opocznie do naczelnika Wydziału III SB KW MO w Kielcach przekazujące sprawę „ewidencyjno-obserwacyjną” przeciwko księdzu Kotlarzowi zarejestrowaną pod numerem 1856.
Wydarzenia radomskie.
25 czerwca 1976 na ulice Radomia wyszli robotnicy z zakładów pracy. Był to protest przeciwko decyzji rządu zapowiadającej drastyczne podwyżki cen żywności. Pokojowa manifestacja przerodziła się w godzinach popołudniowych w zamieszki i walki uliczne, brutalnie stłumione przez milicję.
W tym dniu ks. Kotlarz pojechał do Radomia, gdzie wybierał się na obiad, który zazwyczaj jadał w stołówce dla księży prowadzonej przez zakonnice w parafii św. Jana Chrzciciela przy ul. Wałowej. W drodze natknął się na tłum robotników kierujących się w stronę siedziby Komitetu Wojewódzkiego Polskiej Zjednoczonej Partii Robotniczej przy ul. 1 Maja i został przez robotników wciągnięty w szereg. Przy kościele Świętej Trójcy, w pobliżu Aresztu Śledczego, opuścił pochód i ze schodów pobłogosławił robotników znakiem krzyża.
Po powrocie do Pelagowa, będąc pod wrażeniem manifestacji, a także wiadomości o represjach stosowanych przez władze, wygłosił kilka kazań upominających się o prawa robotników. Część z nich została nagrana przez SB. Na jednym z nich (11 lipca 1976) tak m.in. mówił: 
21 lipca 1976 do Kurii Diecezjalnej w Sandomierzu wpłynęło kolejne już pismo Wydziału do spraw Wyznań Urzędu Wojewódzkiego w Radomiu w sprawie „szkodliwej dla państwa działalności ks. Romana Kotlarza z Parafii rzymskokatolickiej w Pelagowie”.
U schyłku życia.
W tym okresie nasiliły się prześladowania i szykany księdza. 12 lipca 1976 w Prokuraturze Wojewódzkiej w Radomiu został poinformowany o konsekwencjach jego działań przez prokuratora Zbigniewa Młynarczyka z Prokuratury Generalnej w Warszawie. W połowie lipca 1976 pod plebanię w Pelagowie przybyli w samochodach nieznani ludzie, którzy następnie go zbili i torturowali.
15 sierpnia 1976, odprawiając mszę świętą, zasłabł i ze słowami „Matko, ratuj!”, osunął się na ziemię, tracąc przytomność. Nazajutrz przyjęto go do szpitala w Krychnowicach z rozpoznaniem nerwicy, po czym jego stan uległ systematycznemu pogorszeniu, w następstwie czego zmarł 18 sierpnia około godziny 8:00.
Sekcja zwłok wykazała, że przyczyną zgonu była niewydolność mięśnia sercowego. Pomimo wielu świadectw znęcania się nad nim, lekarze nie stwierdzili obrażeń mogących powstać po pobiciu, które by były bezpośrednią przyczyną jego śmierci.
20 i 21 sierpnia 1976 odbyły się uroczystości pogrzebowe, najpierw w Pelagowie, a potem w Koniemłotach. Przybrały one charakter manifestacji politycznej. Wiernych na pogrzebie było tak wielu, że nabożeństwo żałobne – odprawiane przez sufragana sandomierskiego bp. Walentego Wójcika – musiało się odbyć pod gołym niebem. W swoim testamencie, sporządzonym w 1967 tak m.in. napisał:
Ciało księdza zostało złożone – zgodnie z jego wolą – w rodzinnym grobie na cmentarzu parafialnym w Koniemłotach.
Postępowania wyjaśniające przyczyny śmierci.
Naturalna przyczyna jego śmierci była później wielokrotnie kwestionowana. Komitet Obrony Robotników domagał się podania prawdziwych okoliczności jego zgonu oraz ustalenia nazwisk ewentualnych sprawców znęcania się nad nim. W 1980 Zarząd NSZZ „Solidarność” Ziemi Radomskiej wystąpił z żądaniem dokładnego zbadania przyczyn jego śmierci i uczynił z tego jeden z głównych postulatów w czasie rozmów z władzami. W październiku 1981 z inicjatywy Jacka Jerza własne śledztwo rozpoczęła radomska Konfederacja Polski Niepodległej, w trakcie którego jej działacze zbierali dowody, m.in. przesłuchując personel medyczny oraz lekarzy, którzy uczestniczyli w jego sekcji zwłok. Jesienią 1981 wszczęto śledztwo, ale nie wniosło ono nic nowego i zakończyło się umorzeniem. Podobnie było w 1990, kiedy Prokuratura Wojewódzka w Radomiu po raz drugi próbowała ustalić okoliczności jego śmierci, ale i to postępowanie zostało również umorzone.
Instytut Pamięci Narodowej również starał się ustalić prawdziwe przyczyny jego śmierci, prowadząc przez swoich prokuratorów z pionu śledczego postępowanie w sprawie funkcjonowania grupy „D” Służby Bezpieczeństwa, struktury odpowiedzialnej za najdrastyczniejsze szykany przeciwko księżom w czasach PRL, w tym i skrytobójcze morderstwa. Ustalenia prokuratorów w 2013 nie pozwoliły wznowić umorzonych wcześniej postępowań.
Proces beatyfikacyjny.
W 2004 biskup sandomierski Andrzej Dzięga powołał Ośrodek Dokumentacji Życia i Działalności Księdza Romana Kotlarza, który gromadzi materiały i dokumenty potrzebne do ewentualnej jego beatyfikacji.
Pamięć o jego śmierci, porównywanej z męczeńską śmiercią bł. ks. Jerzego Popiełuszki i przekonanie osób duchownych i świeckich o jego świątobliwości życia była powodem starań o wyniesienie go na ołtarze. Biskup radomski Henryk Tomasik stosownym pismem z 23 maja 2018 zwrócił się do Konferencji Episkopatu Polski o opinię w sprawie rozpoczęcia procesu jego beatyfikacji. Po wyrażeniu zgody 18 czerwca tegoż roku, skierowano prośbę do Kongregacji Spraw Kanonizacyjnych w Rzymie o możliwość rozpoczęcia tego procesu. 26 października Stolica Apostolska udzieliła zgody, wydając dekret tzw. "Nihil obstat", co było powodem rozpoczęcia 1 grudnia 2018 w katedrze radomskiej, podczas uroczystej mszy świętej pod przewodnictwem abp. Wacława Depo procesu jego beatyfikacji. Odtąd przysługuje mu tytuł Sługi Bożego. Postulatorem diecezjalnym procesu został mianowany ks. Edward Poniewierski, natomiast wicepostulatorem ks. Albert Warso. Proces został ukierunkowany na wykazanie, że został on zamordowany i stał się męczennikiem. Ponadto ułożono specjalną modlitwę o uzyskanie łask za jego przyczyną.
Została powołana specjalna Komisja Historyczna, w skład której weszli:
Powołano również Trybunał beatyfikacyjny w następującym składzie:
Jednocześnie bp Henryk Tomasik zwrócił się do wiernych, którzy posiadają jakiekolwiek dokumenty (pisma, pamiątki, zdjęcia lub wiadomości), aby zechcieli je przekazać do Biura Postulacji Kurii Diecezji Radomskiej (ul. Malczewskiego 1), do dnia 31 maja 2019, celem uzupełnienia dokumentacji mogącej pomóc w procesie jego beatyfikacji.
Upamiętnienie.
15 sierpnia 1990 prezydent RP na uchodźstwie Ryszard Kaczorowski odznaczył go Złotym Krzyżem Zasługi z Mieczami „za ofiarę życia w walce z komunistami o niepodległą Polskę”. Papież św. Jan Paweł II wspomniał o nim w homilii wygłoszonej 4 czerwca 1991 podczas mszy świętej na lotnisku wojskowym w Radomiu, podczas swojej IV pielgrzymki do Polski:
W tym samym roku (1991) radni gminy Kowala przyjęli uchwałę nadającą drodze z Trablic do Pelagowa nazwę „Aleja Księdza Romana Kotlarza”. Imieniem księdza nazwany został również przykościelny plac w jego rodzinnych Koniemłotach oraz rondo przy jednym z głównych skrzyżowań w Radomiu – u zbiegu ulic: Reja, Mireckiego, gen. Okulickiego i Limanowskiego. Ponadto przy rondzie tym postawiono pomnik jemu poświęcony. W Trablicach utworzono placówkę oświatową – Punkt przedszkolny „Dziecięcy Raj” im. ks. Romana Kotlarza.
W 1997 Ośrodek Karta i Fundacja im. Stefana Batorego ogłosiły konkurs „Obywatel–władza 1956–1980”. Za najlepszą uznana została praca „Ksiądz Roman Kotlarz – obrońca wolności, prawdy i sprawiedliwości 1954–1976”, autorstwa uczniów VI LO im. Jana Kochanowskiego w Radomiu.
W latach 90. zaczęły powstawać audycje radiowe i reportaże prasowe dotyczące jego osoby. Reżyser Wojciech Maciejewski z Łodzi nakręcił w 1999 film dokumentalny poświęcony sylwetce ks. Kotlarza „...i cicho ciało spocznie w grobie”. 23 lipca 2006 w kościele św. Zygmunta w Szydłowcu odsłonięto przez jego siostrę Michalinę Kawalec i poświęcono przez bp. Zygmunta Zimowskiego tablicę pamiątkową, upamiętniającą jego posługę kapłańską w tej parafii.
9 kwietnia 2009 prezydent RP Lech Kaczyński uhonorował go Krzyżem Komandorskim z Gwiazdą Orderu Odrodzenia Polski „za działalność na rzecz wolnej Polski”. W 2021 otrzymał pośmiertnie Krzyż Wolności i Solidarności. 17 sierpnia 2014 w dawnej plebanii gdzie mieszkał, w Trablicach utworzono izbę pamięci Księdza Romana Kotlarza, w której można obejrzeć wystawę jemu poświęconą oraz wiele eksponatów związanych z jego życiem i posługą duszpasterską, a ponadto postawiono, a następnie poświęcono przez bp. Henryka Tomasika obelisk z tablicą pamiątkową, którą odsłonił jego bratanek Eugeniusz Kotlarz.
10 sierpnia 2016 Rada Gminy w Kowali podjęła uchwałę w sprawie nadania mu tytułu Honorowego Obywatela Gminy Kowala.
Powstaje film fabularny o nim w reżyserii Jacka Gwizdały „Klecha” (data produkcji 2022) z główną rolą Mirosława Baki.

</doc>
<doc id="542273" url="https://pl.wikipedia.org/wiki?curid=542273" title="Karl Giese">
Karl Giese



</doc>
<doc id="542274" url="https://pl.wikipedia.org/wiki?curid=542274" title="II liga polska w piłce nożnej (1977/1978)">
II liga polska w piłce nożnej (1977/1978)

II liga 1977/1978 – 30. edycja rozgrywek drugiego poziomu ligowego piłki nożnej mężczyzn w Polsce. Wzięły w nich udział 32 drużyny, grając w dwóch grupach systemem kołowym. Sezon ligowy rozpoczął się w sierpniu 1977, ostatnie mecze rozegrano w czerwcu 1978.
Rozgrywki.
Uczestnicy obu grup rozegrali po 30 kolejek ligowych (razem 240 spotkań) w dwóch rundach: jesiennej i wiosennej. Mistrzowie grup uzyskali awans do I ligi, zaś do klasy międzywojewódzkiej spadły drużyny z miejsc 13–16.

</doc>
<doc id="542275" url="https://pl.wikipedia.org/wiki?curid=542275" title="Bo Larsson">
Bo Larsson

Bo „Bosse” Göran Larsson (ur. 5 maja 1944 w Malmö) – szwedzki piłkarz występujący na pozycji pomocnika oraz napastnika.
Bosse Larsson był graczem reprezentacji w latach siedemdziesiątych. W sumie zaliczył w niej 70 występów biorąc również udział w trzech kolejnych turniejach mistrzostw świata (1970, 1974, 1978).
Większość swej sportowej kariery spędził w Malmö FF, gdzie kilkukrotnie zdobywał ligowe mistrzostwo Szwecji. W latach 1966–1969 grał profesjonalnie w VfB Stuttgart. Został laureatem Guldbollen (nagrody dla najlepszego szwedzkiego piłkarza) w 1946 i 1973 roku.

</doc>
<doc id="542276" url="https://pl.wikipedia.org/wiki?curid=542276" title="Peter Beardsley">
Peter Beardsley

Peter Andrew Beardsley (ur. 18 stycznia 1961 roku w Newcastle upon Tyne) - piłkarz angielski.
Życiorys.
Zaczynał karierę międzynarodową jako 15-latek. Uczył się grać w piłkę w Newcastle United skąd wyjechał by reprezentować barwy Carlisle United a potem kanadyjskiego Vancouver Whitecaps. Do Newcastle wrócił w 1983 roku. Grał tam przez 4 sezony, do roku 1987, kiedy przeszedł do Liverpoolu. Kiedy Beardsley przechodził do Liverpoolu kwota, którą za niego zapłacono - 1.9 milionów funtów brytyjskich - była rekordem Anglii. Później grał jeszcze w Evertonie, Bolton Wanderers, Manchester City, Fulham i Hartlepool United. Reprezentował także 59 razy barwy Anglii. Sława angielskiej Piłki Gary Lineker mówił o nim: 
Za zasługi dla Angielskiej piłki został uhonorowany w 1995 Orderem Imperium Brytyjskiego.
Obecnie zajmuje się trenowaniem młodzieży w szkółce piłkarskiej Newcastle United.

</doc>
<doc id="542277" url="https://pl.wikipedia.org/wiki?curid=542277" title="Giese">
Giese



</doc>
<doc id="542278" url="https://pl.wikipedia.org/wiki?curid=542278" title="Aasvär">
Aasvär



</doc>
<doc id="542279" url="https://pl.wikipedia.org/wiki?curid=542279" title="Władysław Nikiciuk">
Władysław Nikiciuk

Władysław Nikiciuk (ur. 9 marca 1940 w Dziewiątkach pow. Wołkowysk) – polski lekkoatleta, oszczepnik, medalista mistrzostw Europy i olimpijczyk. Absolwent warszawskiej AWF.
Kariera.
Był głównym rywalem Janusza Sidły w latach 60. XX w. Dwukrotnie startował w igrzyskach olimpijskich: w Tokio w 1964 był dziewiąty (73,11), a w Meksyku w 1968 uplasował się tuż za podium zajmując 4. miejsce i uzyskując wynik 85,70.
Czterokrotnie startował w mistrzostwach Europy zdobywając dwa medale. W Belgradzie w 1962 zdobył brązowy medal, a w Budapeszcie w 1966 srebrny. W Atenach w 1969 był ósmy, a w Helsinkach w 1971 siódmy.
Siedem razy zdobywał mistrzostwo Polski: 1961, 1964, 1967, 1968, 1970, 1971 i 1973. Rekordzista kraju w rzucie oszczepem - wynik 86,10 (23 czerwca 1968, Saarijärvi) jest także rekordem życiowym zawodnika. W 1959 roku ustanowił rekord świata juniorów - 79,12 (12 lipca, Kraków). W 1969 został mistrzem Wielkiej Brytanii ("AAA Championships").
Był zawodnikiem kolejno: Spójni Białystok, Jagiellonii Białystok, AZS Warszawa, Wybrzeża Gdańsk, Gwardii Warszawa.
Życie prywatne.
Po zakończeniu kariery został trenerem. Jego syn – Bartosz Nikiciuk w latach 90 XX wieku również uprawiał rzut oszczepem.

</doc>
<doc id="542280" url="https://pl.wikipedia.org/wiki?curid=542280" title="II liga polska w piłce nożnej (1976/1977)">
II liga polska w piłce nożnej (1976/1977)

II liga 1976/1977 – 29. edycja rozgrywek drugiego poziomu ligowego piłki nożnej mężczyzn w Polsce. Wzięły w nich udział 32 drużyny, grając w dwóch grupach systemem kołowym. Sezon ligowy rozpoczął się w sierpniu 1976, ostatnie mecze rozegrano w czerwcu 1977.
Rozgrywki.
Uczestnicy obu grup rozegrali po 30 kolejek ligowych (razem 240 spotkań) w dwóch rundach: jesiennej i wiosennej. Mistrzowie grup uzyskali awans do I ligi, zaś do klasy międzywojewódzkiej spadły drużyny z miejsc 13–16.

</doc>
<doc id="542282" url="https://pl.wikipedia.org/wiki?curid=542282" title="Tragedia w Marsdon Manor">
Tragedia w Marsdon Manor

Tragedia w Marsdon Manor (ang. "The Tragedy at Marsdon Manor") – jedna z przygód Herkulesa Poirota, autorstwa Agathy Christie.
Jonathan Maltravers, który cierpiał z powodu wrzodów, dzięki pomocy swojej młodej żony wraca do zdrowia. Wkrótce jednak umiera, a jego ciało zostaje znalezione pod dębem. Susan Maltravers odpowiedzialnością za śmierć męża oskarża ducha, który nawiedził drzewo. Herkules Poirot i jego przyjaciel, Arthur Hastings przybywają do Marsdon Manor na prośbę Samuela Naughtona. Jednak detektyw nie wierzy w wyjaśnienia wdowy.
Występują:

</doc>
<doc id="542287" url="https://pl.wikipedia.org/wiki?curid=542287" title="II liga polska w piłce nożnej (1975/1976)">
II liga polska w piłce nożnej (1975/1976)

II liga 1975/1976 – 28. edycja rozgrywek drugiego poziomu ligowego piłki nożnej mężczyzn w Polsce. Wzięły w nich udział 32 drużyny, grając w dwóch grupach systemem kołowym. Sezon ligowy rozpoczął się w sierpniu 1975, ostatnie mecze rozegrano w czerwcu 1976.
Rozgrywki.
Uczestnicy obu grup rozegrali po 30 kolejek ligowych (razem 240 spotkań) w dwóch rundach: jesiennej i wiosennej. Mistrzowie grup uzyskali awans do I ligi, zaś do klasy międzywojewódzkiej spadły drużyny z miejsc 14–16.
Baraże o II ligę.
Po zakończeniu sezonu II ligi i klasy wojewódzkiej (trzeci poziom ligowy) odbyły się turnieje barażowe o udział w II lidze 1976/1977. Wzięły w nich udział 24 drużyny. Zostały one podzielone na 6 grup po 4 uczestników, których zwycięzcy zdobyli miejsca na drugim poziomie rozgrywkowym.
Grupa I.
Uczestnicy:
Awans: Górnik Wałbrzych.
Grupa III.
Uczestnicy:
Awans: Olimpia Elbląg.
Grupa IV.
Uczestnicy:
Awans: Unia Tarnów (pierwotnie zwycięzcą grupy ogłoszono Stal Brzeg, jednak w spotkaniu Stal – Unia w drużynie gospodarzy wystąpił nieuprawniony zawodnik, przez co orzeczono walkower na korzyść tarnowian).
Grupa V.
Po rozpoczęciu rozgrywek II ligi 1976/1977 Polski Związek Piłki Nożnej zdegradował Zagłębie Konin, Stilon Gorzów Wielkopolski i RKS Błonie do klasy A (piąty poziom ligowy) za udział w tzw. aferze konińskiej. Jednym z „ustawionych” spotkań był mecz Błonie – Zagłębie (1:3). Awans na drugi poziom rozgrywkowy uzyskała Concordia Piotrków Trybunalski.
Grupa VI.
Uczestnicy:
Awans: Arkonia Szczecin.

</doc>
<doc id="542288" url="https://pl.wikipedia.org/wiki?curid=542288" title="Richard Owen">
Richard Owen

Sir Richard Owen (ur. 20 lipca 1804, zm. 18 grudnia 1892) – angielski biolog, anatom porównawczy zwierząt i paleontolog. Laureat Medalu Copleya.
Życiorys.
Urodził się w angielskim Lancaster i tam uczył się w Królewskim Gimnazjum. W 1820 terminował u miejscowego chirurga i aptekarza, a w 1824 kontynuował medyczne studia na uniwersytecie w Edynburgu. Porzucił uniwersytet w następnym roku i ukończył medyczny kurs przy szpitalu św. Bartłomieja w Londynie pod kierunkiem wybitnego chirurga Johna Abernethy.
Początkowo rozważał, czy rozpocząć tam swoją zawodową karierę, ale jego zainteresowania zmierzały w kierunku anatomii naukowej. John Abernethy nakłonił go do przyjęcia stanowiska asystenta Williama Clifta, konserwatora muzeum przy Królewskim Kolegium Chirurgicznym. I wkrótce Owen porzucił plany medycznej praktyki, oddając się całkowicie pracy naukowej. Opracował zbiory katalogów zgromadzonych tam okazów, a zdobyta przy tej pracy wiedza dotycząca anatomii porównawczej wzbogaciła inne działy nauki i znacznie ułatwiła badanie szczątków wymarłych zwierząt. W 1836 został profesorem, a w 1849 przejął od Clifta obowiązki konserwatora. Pozostawał na tym stanowisku do 1856, kiedy został kierownikiem działu historii naturalnej British Museum.
Poświęcił dużo energii realizacji planu przenoszenia eksponatów do nowego budynku przy South Kensington, gdzie powstało Muzeum Historii Naturalnej. Po ukończeniu tego zadania w 1884 w uznaniu zasług otrzymał Order Łaźni (K.C.B.) i przeszedł na emeryturę. Do śmierci mieszkał przy Sheen Lodge, Richmond Park.
Napisał "History of the British Fossil Mammalia and Birds" (1846), "Reptiles" (1849), "On the Classification of Mammalia" (1859) i in. Był twórcą nazwy dinozaur.

</doc>
<doc id="542290" url="https://pl.wikipedia.org/wiki?curid=542290" title="II liga polska w piłce nożnej (1974/1975)">
II liga polska w piłce nożnej (1974/1975)

II liga 1974/1975 – 27. edycja rozgrywek drugiego poziomu ligowego piłki nożnej mężczyzn w Polsce. Wzięły w nich udział 32 drużyny, grając w dwóch grupach systemem kołowym. Sezon ligowy rozpoczął się w sierpniu 1974, ostatnie mecze rozegrano w czerwcu 1975.
Rozgrywki.
Uczestnicy obu grup rozegrali po 30 kolejek ligowych (razem 240 spotkań) w dwóch rundach: jesiennej i wiosennej. Mistrzowie grup uzyskali awans do I ligi, zaś do klasy wojewódzkiej spadły drużyny z miejsc 14–16.
Baraże o II ligę.
Po zakończeniu sezonu II ligi i klasy wojewódzkiej (trzeci poziom ligowy) odbyły się turnieje barażowe o udział w II lidze 1975/1976. Wzięły w nich udział 24 drużyny. Zostały one podzielone na 6 grup po 4 uczestników, których zwycięzcy zdobyli miejsca na drugim poziomie rozgrywkowym.

</doc>
<doc id="542291" url="https://pl.wikipedia.org/wiki?curid=542291" title="II liga polska w piłce nożnej (1973/1974)">
II liga polska w piłce nożnej (1973/1974)

II liga 1973/1974 – 26. edycja rozgrywek drugiego poziomu ligowego piłki nożnej mężczyzn w Polsce. Wzięły w nich udział 32 drużyny, grając w dwóch grupach systemem kołowym. Sezon ligowy rozpoczął się w sierpniu 1973, ostatnie mecze rozegrano w czerwcu 1974.
W 1973 przeprowadzono reformę rozgrywek centralnych, której głównym elementem było zwiększenie liczby uczestników II ligi z 16 do 32 drużyn oraz podział drugiego poziomu ligowego na dwie grupy – północną i południową. Prawo gry w II lidze uzyskały: drużyny z miejsc 5–12 poprzedniej edycji, przegrani baraży o I ligę, zwycięzcy baraży o II ligę, po trzy najlepsze zespoły z 4 grup ligi międzywojewódzkiej oraz 4 zespoły dokooptowane z ligi międzywojewódzkiej (najlepsze drużyny z województw, które nie miały w poprzednim sezonie reprezentantów w II lidze: białostockiego, koszalińskiego, olsztyńskiego i zielonogórskiego).
Drużyny.
Grupa południowa.
Uwaga: Sparta Zabrze grała w poprzednim sezonie pod nazwą MGKS Mikulczyce-Rokitnica.
Rozgrywki.
Uczestnicy obu grup rozegrali po 30 kolejek ligowych (razem 240 spotkań) w dwóch rundach: jesiennej i wiosennej. Mistrzowie grup uzyskali awans do I ligi, zaś do klasy wojewódzkiej spadły drużyny z miejsc 14–16.
Baraże o II ligę.
Po zakończeniu sezonu II ligi i klasy okręgowej A (trzeci poziom ligowy) odbyły się turnieje barażowe o udział w II lidze 1974/1975. Wzięło w nich udział 18 drużyn – mistrzowie klas okręgowych w poszczególnych województwach. Zostały one podzielone na 6 grup po 3 uczestników, których zwycięzcy zdobyli miejsca na drugim poziomie rozgrywkowym (z województwa katowickiego do baraży zakwalifikowali się zwycięzcy obu grup klasy okręgowej).
Grupa I.
Udział wzięli mistrzowie klas okręgowych w województwach: gdańskim, koszalińskim i szczecińskim.
Grupa II.
Udział wzięli mistrzowie klas okręgowych w województwach: białostockim, olsztyńskim i warszawskim (z miastem wydzielonym Warszawą).
Grupa III.
Udział wzięli mistrzowie klas okręgowych w województwach: bydgoskim, poznańskim (z miastem wydzielonym Poznaniem) i zielonogórskim.
Grupa IV.
Udział wzięli mistrzowie klas okręgowych w województwach: katowickim (grupa II), opolskim i wrocławskim (z miastem wydzielonym Wrocławiem).
Grupa V.
Udział wzięli mistrzowie klas okręgowych w województwach: krakowskim (z miastem wydzielonym Krakowem), łódzkim (z miastem wydzielonym Łodzią) i rzeszowskim.
Grupa VI.
Udział wzięli mistrzowie klas okręgowych w województwach: katowickim (grupa I), kieleckim i lubelskim.

</doc>
<doc id="542297" url="https://pl.wikipedia.org/wiki?curid=542297" title="II liga polska w piłce nożnej (1972/1973)">
II liga polska w piłce nożnej (1972/1973)

II liga 1972/1973 – 25. edycja rozgrywek drugiego poziomu ligowego piłki nożnej mężczyzn w Polsce. Wzięło w nich udział 16 drużyn, grając systemem kołowym. Sezon ligowy rozpoczął się w sierpniu 1972, ostatnie mecze rozegrano w czerwcu 1973. Była to ostatnia edycja II ligi przed reformą rozgrywek, po której powstały dwie grupy tego poziomu rozgrywkowego.
Rozgrywki.
Uczestnicy rozegrali 30 kolejek ligowych po 8 meczów każda (razem 240 spotkań) w dwóch rundach: jesiennej i wiosennej.
Po sezonie dokonano reformy II ligi – zwiększono liczbę uczestników z 16 do 32 i wprowadzono podział na dwie grupy. Równocześnie I liga została powiększona z 14 do 16 zespołów. W związku z tym mistrz i wicemistrz II ligi uzyskali awans do I ligi, a drużyny z 3. i 4. miejsca rozegrały dwumecze barażowe o wejście do I ligi z 13. i 14. zespołem najwyższej klasy rozgrywkowej. Do ligi międzywojewódzkiej nie spadła bezpośrednio żadna drużyna; zespoły z miejsc 13–16 rozegrały mecze barażowe z 4. drużynami grup ligi międzywojewódzkiej o utrzymanie.
Baraże o II ligę.
Po zakończeniu sezonu II ligi i ligi międzywojewódzkiej rozegrano mecze barażowe o 4 miejsca w drugiej klasie rozgrywkowej w sezonie 1973/1974 między zespołami z miejsc 13–16 II ligi i 4. drużynami grup ligi międzywojewódzkiej (w grupie zachodniej nie dopuszczono do baraży 4. zespołu – Górnika Radlin).
W pierwszej fazie baraży zmierzyły się:
Zwycięzcy pierwszej fazy zapewnili sobie miejsca w II lidze, zaś przegrani zmierzyli się ze sobą o pozostałe dwa miejsca.
Miejsca na drugim poziomie ligowym nie utrzymał Górnik Wałbrzych.

</doc>
<doc id="542299" url="https://pl.wikipedia.org/wiki?curid=542299" title="Przewodniczący rady gminy">
Przewodniczący rady gminy

Przewodniczący rady gminy (w miastach: przewodniczący rady miasta lub przewodniczący rady miejskiej) – osoba prowadząca obrady rady gminy i ją reprezentująca, wybierana bezwzględną większością głosów przy obecności ponad połowy radnych na pierwszej sesji po wyborach do samorządu. 
W przypadku niewybrania przewodniczącego rozpisywane są nowe wybory do rady. W zależności od liczby członków rady, ma on od 1 do 3 zastępców. Przewodniczący nie ma wpływu (jak było do roku 2002) na wybór wójta, burmistrza, prezydenta i jego zastępców. Prowadzi kontrolę nad działalnością rady (do najważniejszych jej obowiązków należy uchwalanie budżetu) i odpowiada za jej działanie w ramach prawa.

</doc>
<doc id="542300" url="https://pl.wikipedia.org/wiki?curid=542300" title="II liga polska w piłce nożnej (1971/1972)">
II liga polska w piłce nożnej (1971/1972)

II liga 1971/1972 – 24. edycja rozgrywek drugiego poziomu ligowego piłki nożnej mężczyzn w Polsce. Wzięło w nich udział 16 drużyn, grając systemem kołowym. Sezon ligowy rozpoczął się w sierpniu 1971, ostatnie mecze rozegrano w czerwcu 1972.
Drużyny.
Uwaga: Arka Gdynia rozpoczęła rozgrywki pod nazwą MZKS Gdynia.
Rozgrywki.
Uczestnicy rozegrali 30 kolejek ligowych po 8 meczów każda (razem 240 spotkań) w dwóch rundach – jesiennej i wiosennej.
Mistrz i wicemistrz II ligi uzyskali awans do I ligi, a zespoły z miejsc 13–16 spadły do III ligi.

</doc>
<doc id="542301" url="https://pl.wikipedia.org/wiki?curid=542301" title="Wóz opancerzony">
Wóz opancerzony



</doc>
<doc id="542303" url="https://pl.wikipedia.org/wiki?curid=542303" title="II liga polska w piłce nożnej (1970/1971)">
II liga polska w piłce nożnej (1970/1971)

II liga 1970/1971 – 23. edycja rozgrywek drugiego poziomu ligowego piłki nożnej mężczyzn w Polsce. Wzięło w nich udział 16 drużyn, grając systemem kołowym. Sezon ligowy rozpoczął się w sierpniu 1970, ostatnie mecze rozegrano w czerwcu 1971. 
Rozgrywki.
Uczestnicy rozegrali 30 kolejek ligowych po 8 meczów każda (razem 240 spotkań) w dwóch rundach – jesiennej i wiosennej.
Mistrz i wicemistrz II ligi uzyskali awans do I ligi, a zespoły z miejsc 13–16 spadły do III ligi.

</doc>
<doc id="542304" url="https://pl.wikipedia.org/wiki?curid=542304" title="Czerwonak (ptak)">
Czerwonak (ptak)



</doc>
<doc id="542306" url="https://pl.wikipedia.org/wiki?curid=542306" title="II liga polska w piłce nożnej (1969/1970)">
II liga polska w piłce nożnej (1969/1970)

II liga 1969/1970 – 22. edycja rozgrywek drugiego poziomu ligowego piłki nożnej mężczyzn w Polsce. Wzięło w nich udział 16 drużyn, grając systemem kołowym. Sezon ligowy rozpoczął się w sierpniu 1969, ostatnie mecze rozegrano w czerwcu 1970.
Rozgrywki.
Uczestnicy rozegrali 30 kolejek ligowych po 8 meczów każda (razem 240 spotkań) w dwóch rundach – jesiennej i wiosennej.
Mistrz i wicemistrz II ligi uzyskali awans do I ligi, a zespoły z miejsc 13–16 spadły do III ligi.

</doc>
<doc id="542307" url="https://pl.wikipedia.org/wiki?curid=542307" title="Laserbeak">
Laserbeak

Laserbeak (pl. "Laserowy Dziób", czasem "Laserowy Pocisk"; jap. "Condor"; fr. "Vautour"; wł. "Gufo"), postać uniwersum Transformery. Decepticon, pierwszy z robotów kasetowych.
Laserbeak jest niewielkim robotem w formie pterodaktyla. Wykonuje głównie zadania szpiegowskie. Dyskretnie wykrada najbardziej strzeżone tajemnice Autobotów. Jego bronią są lasery, którymi strzela z chirurgiczną precyzją. Prawie niezniszczalny, dzięki swojej zwrotności. Ulubieniec Megatrona, ponieważ on jeden z jego wojowników nigdy go nie zawiódł. Jeden z trzech, obok Ratbat'a i Buzzsaw'a, latających kasetowych robotów Soundwave'a.

</doc>
<doc id="542309" url="https://pl.wikipedia.org/wiki?curid=542309" title="II liga polska w piłce nożnej (1968/1969)">
II liga polska w piłce nożnej (1968/1969)

II liga 1968/1969 – 21. edycja rozgrywek drugiego poziomu ligowego piłki nożnej mężczyzn w Polsce. Wzięło w nich udział 16 drużyn, grając systemem kołowym. Sezon ligowy rozpoczął się w sierpniu 1968, ostatnie mecze rozegrano w czerwcu 1969.
Rozgrywki.
Uczestnicy rozegrali 30 kolejek ligowych po 8 meczów każda (razem 240 spotkań) w dwóch rundach – jesiennej i wiosennej.
Mistrz i wicemistrz II ligi uzyskali awans do I ligi, a zespoły z miejsc 13–16 spadły do III ligi.

</doc>
<doc id="542310" url="https://pl.wikipedia.org/wiki?curid=542310" title="II liga polska w piłce nożnej (1967/1968)">
II liga polska w piłce nożnej (1967/1968)

II liga 1967/1968 – 20. edycja rozgrywek drugiego poziomu ligowego piłki nożnej mężczyzn w Polsce. Wzięło w nich udział 16 drużyn, grając systemem kołowym. Sezon ligowy rozpoczął się w sierpniu 1967, ostatnie mecze rozegrano w czerwcu 1968.
Drużyny.
Uwaga: Zagłębie Wałbrzych rozpoczęło sezon pod nazwą Górnik Thorez.
Rozgrywki.
Uczestnicy rozegrali 30 kolejek ligowych po 8 meczów każda (razem 240 spotkań) w dwóch rundach – jesiennej i wiosennej.
Mistrz i wicemistrz II ligi uzyskali awans do I ligi, a zespoły z miejsc 13–16 spadły do III ligi.

</doc>
<doc id="542311" url="https://pl.wikipedia.org/wiki?curid=542311" title="II liga polska w piłce nożnej (1966/1967)">
II liga polska w piłce nożnej (1966/1967)

II liga 1966/1967 – 19. edycja rozgrywek drugiego poziomu ligowego piłki nożnej mężczyzn w Polsce. Wzięło w nich udział 16 drużyn, grając systemem kołowym. Sezon ligowy rozpoczął się w sierpniu 1966, ostatnie mecze rozegrano w czerwcu 1967.
Rozgrywki.
Uczestnicy rozegrali 30 kolejek ligowych po 8 meczów każda (razem 240 spotkań) w dwóch rundach – jesiennej i wiosennej.
Mistrz i wicemistrz II ligi uzyskali awans do I ligi, a zespoły z miejsc 13–16 spadły do III ligi.

</doc>
<doc id="542313" url="https://pl.wikipedia.org/wiki?curid=542313" title="II liga polska w piłce nożnej (1965/1966)">
II liga polska w piłce nożnej (1965/1966)

II liga 1965/1966 – 18. edycja rozgrywek drugiego poziomu ligowego piłki nożnej mężczyzn w Polsce. Wzięło w nich udział 16 drużyn, grając systemem kołowym. Sezon ligowy rozpoczął się w sierpniu 1965, ostatnie mecze rozegrano w czerwcu 1966.
Drużyny.
Uwaga: Urania Kochłowice w poprzednim sezonie grała pod nazwą Górnik Kochłowice.
Rozgrywki.
Uczestnicy rozegrali 30 kolejek ligowych po 8 meczów każda (razem 240 spotkań) w dwóch rundach – jesiennej i wiosennej.
Mistrz i wicemistrz II ligi uzyskali awans do I ligi, a zespoły z miejsc 13–16 spadły do III ligi.

</doc>
<doc id="542315" url="https://pl.wikipedia.org/wiki?curid=542315" title="II liga polska w piłce nożnej (1964/1965)">
II liga polska w piłce nożnej (1964/1965)

II liga 1964/1965 – 17. edycja rozgrywek drugiego poziomu ligowego piłki nożnej mężczyzn w Polsce. Wzięło w nich udział 16 drużyn, grając systemem kołowym. Sezon ligowy rozpoczął się w sierpniu 1964, ostatnie mecze rozegrano w czerwcu 1965.
Rozgrywki.
Uczestnicy rozegrali 30 kolejek ligowych po 8 meczów każda (razem 240 spotkań) w dwóch rundach – jesiennej i wiosennej.
Mistrz i wicemistrz II ligi uzyskali awans do I ligi, a zespoły z miejsc 13–16 spadły do III ligi.

</doc>
<doc id="542316" url="https://pl.wikipedia.org/wiki?curid=542316" title="Elektrownia jądrowa w Czernobylu">
Elektrownia jądrowa w Czernobylu



</doc>
<doc id="542318" url="https://pl.wikipedia.org/wiki?curid=542318" title="Botew Płowdiw">
Botew Płowdiw

Profesijonalen Futbolen Kłub Botew Płowdiw () – bułgarski klub piłkarski działający w Płowdiwie i założony 12 marca 1912 roku przez grupę studentów francuskiej uczelni katolickiej, położonej do dziś tuż obok klubowego stadionu. Od 1967 do 1989 roku nazywa się Trakia Płowdiw, po zjednoczeniu trzech drużyn z Płowdiwu, oprócz Botewu, Spartaka i Akademika. Jest najstarszym klubem w Bułgarii. Nazwa klubu została nadana na cześć Christo Botewa, XIX-wiecznego poety, uznawanego za bułgarskiego wieszcza narodowego. Słowa: "Krasota, wiara, borba" (tzn. "Piękno, wiara, walka") są mottem kibiców klubu. Piłkarzy Botewu nazywa się "Kanarkami".
Drużyna dwukrotnie zdobywała mistrzostwo kraju 1929 i 1967. W latach 60., oprócz tego tytułu, Botew wygrał Puchar Armii Sowieckiej (1962) i (1981) oraz dotarł do ćwierćfinału Pucharu Zdobywców Pucharów (1963). Gwiazdą tamtego zespołu był Dinko Dermendżiew. Dermendżijew, wielokrotny reprezentant Bułgarii, uczestnik Mundiali 1962, 1966 i 1970 jest rekordzistą klubu pod względem liczby rozegranych meczów (447) i strzelonych goli (194).
Botew po kilkunastu słabszych sezonach, kiedy najczęściej był w środku tabeli, powrócił do bułgarskiej czołówki na początku lat 80. W ciągu kolejnych piętnastu lat – od 1980 do 1995 roku – ośmiokrotnie zajmował trzecie miejsce w tabeli, raz (1986) zdobył wicemistrzostwo kraju, wygrał Puchar Armii Sowieckiej (1981) i wielokrotnie awansował do finału Pucharu Bułgarii. Napastnik Georgi Sławkow został najlepszym strzelcem Europy w sezonie 1980-81 (31 goli w 21 meczów). W tym okresie Botew (Trakia) wygrywa swoje mecze z Barceloną (1:0, 1981) i Bayern M. (2:0, 1984) dla Pucharu Zdobywców Pucharów.
Później najczęściej rozczarowywał swoich kibiców z powodu słabego panowania prezesa D. Hristołowa. W sezonie 2000-2001 po raz pierwszy od 1954 roku spadł do II ligi. Do ekstraklasy powrócił już rok później, ale na krótko. Ponownie w I lidze występował od 2005 do 2010 roku.
Podczas przerwy zimowej w sezonie 2009/2010 klub został relegowany z rozgrywek z powodu długów przekraczających 2 miliony lew. Nowa drużyna rozpoczęła rozgrywki od III poziomu rozgrywkowego w Bułgarii, gdzie podczas sezonu 2010-11 bez żadnej konkurencji zwyciężył w swojej grupie. (37 zw., 1 r., 0 p.)
Stadion.
Stadion Christo Botewa został otwarty w 1951 roku. Jego patronem jest jeden z najwybitniejszych bułgarskich poetów. Ostatnio obiekt nosi nazwę College (ze względu na to, że kiedyś blisko istniała katolicka uczelnia), która ciągle jest popularna, szczególnie wśród młodszych kibiców. Stadion Botewu może pomieścić 21 tysięcy widzów. Ostatnio był remontowany w 1993 roku.

</doc>
<doc id="542319" url="https://pl.wikipedia.org/wiki?curid=542319" title="Katastrofa w Czernobylu">
Katastrofa w Czernobylu



</doc>
<doc id="542321" url="https://pl.wikipedia.org/wiki?curid=542321" title="II liga polska w piłce nożnej (1963/1964)">
II liga polska w piłce nożnej (1963/1964)

II liga 1963/1964 – 16. edycja rozgrywek drugiego poziomu ligowego piłki nożnej mężczyzn w Polsce. Wzięło w nich udział 16 drużyn, grając systemem kołowym. Sezon ligowy rozpoczął się w sierpniu 1963, ostatnie mecze rozegrano w czerwcu 1964.
Drużyny.
Uwaga: GKS Katowice występował w rundzie jesiennej pod nazwą Rapid-Orzeł Wełnowiec.
Rozgrywki.
Uczestnicy rozegrali 30 kolejek ligowych po 8 meczów każda (razem 240 spotkań) w dwóch rundach – jesiennej i wiosennej.
Mistrz i wicemistrz II ligi uzyskali awans do I ligi, a zespoły z miejsc 13–16 spadły do III ligi.

</doc>
<doc id="542322" url="https://pl.wikipedia.org/wiki?curid=542322" title="Czernobyl">
Czernobyl



</doc>
<doc id="542324" url="https://pl.wikipedia.org/wiki?curid=542324" title="Donald Kagan">
Donald Kagan

Donald Kagan (ur. 1 maja 1932 w Kurszanach; zm. 6 sierpnia 2021 w Waszyngtonie) – amerykański wykładowca, analityk polityczny, jeden z najbardziej znanych i wpływowych neokonserwatystów.
Pochodzi z rodziny litewskich Żydów. Jest ojcem Roberta Kagana, poczytnego pisarza i publicysty, oraz Fredericka Kagana, wykładowcy akademii wojskowej.
Ukończył studia na Uniwersytecie Browna, doktoryzował się na Uniwersytecie Stanu Ohio (1958). Był wykładowcą historii klasycznej na Uniwersytecie Yale, specjalistą w zakresie starożytnej Grecji.

</doc>
<doc id="542325" url="https://pl.wikipedia.org/wiki?curid=542325" title="II liga polska w piłce nożnej (1962/1963)">
II liga polska w piłce nożnej (1962/1963)

II liga 1962/1963 – 15. edycja rozgrywek drugiego poziomu ligowego piłki nożnej mężczyzn w Polsce. Wzięło w nich udział 16 drużyn, grając systemem kołowym. Sezon ligowy rozpoczął się w sierpniu 1962, ostatnie mecze rozegrano w czerwcu 1963.
Była to pierwsza edycja II ligi rozgrywana systemem jesień – wiosna zamiast stosowanego przed 1962 wiosna – jesień.
Drużyny.
Uwaga: Karpaty Krosno występowały w poprzednim sezonie pod nazwą MZKS Krosno.
Rozgrywki.
Uczestnicy rozegrali 30 kolejek ligowych po 8 meczów każda (razem 240 spotkań) w dwóch rundach – jesiennej i wiosennej.
Mistrz i wicemistrz II ligi uzyskali awans do I ligi, a zespoły z miejsc 13–16 spadły do III ligi.

</doc>
<doc id="542326" url="https://pl.wikipedia.org/wiki?curid=542326" title="II liga polska w piłce nożnej (1962)">
II liga polska w piłce nożnej (1962)

II liga 1962 – 14. edycja rozgrywek drugiego poziomu ligowego piłki nożnej mężczyzn w Polsce. Wzięło w nich udział 16 drużyn, grając w dwóch grupach systemem kołowym. Sezon ligowy rozpoczął się w marcu 1962, ostatnie mecze rozegrano w czerwcu 1962.
Była to edycja przejściowa między systemami wiosna – jesień i jesień – wiosna.
Rozgrywki.
Uczestnicy obu grup rozegrali po 14 kolejek ligowych (razem po 56 spotkań).
Mistrzowie grup II ligi uzyskali awans do I ligi, a zespoły z miejsc 7–8 spadły do III ligi.

</doc>
<doc id="542327" url="https://pl.wikipedia.org/wiki?curid=542327" title="Aksjomat Martina">
Aksjomat Martina

Aksjomat Martina – zdanie postulujące pewną własność zbiorów uporządkowanych.
Zdanie to jest używane w teorii mnogości i pokrewnych dziedzinach matematyki. Jest niezależne od standardowych aksjomatów ZFC, tzn. nie można go udowodnić na gruncie tych aksjomatów ani nie można go obalić. Ponieważ ma wiele ciekawych konsekwencji, jest traktowane przez matematyków jako dodatkowy aksjomat, który może być zakładany, jeśli tego wymaga dowód. W tym sensie pozycja aksjomatu Martina może być porównana do pozycji zajmowanej przez hipotezę continuum (CH).
Historia i znaczenie.
Około roku 1965 amerykańscy matematycy Robert M. Solovay i Stanley Tennenbaum rozwinęli metodę forsingu, wprowadzając forsing iterowany, aby udowodnić niezależność hipotezy Suslina. W procesie badania ich wyników, Donald A. Martin (również amerykański matematyk) zaproponował aksjomat, który w dużym stopniu odzwierciedlał sedno modelu teorii mnogości skonstruowanego przez Solovaya i Tennenbauma. Aksjomat zaproponowany przez Martina i pewne jego zastosowania były przedstawione w 1970 r., a dowód niesprzeczności tego aksjomatu i sama metoda forsingu iterowanego były opublikowane w 1971.
Aksjomat Martina uogólnia hipotezę "continuum" i w wielu przypadkach pozwala na powtórzenie argumentów stosowanych przy użyciu CH. Najważniejsze zastosowania aksjomatu Martina są związane z jednoczesnym odrzuceniem hipotezy "continuum" (tzn. założeniem formula_1) i wtedy jego siła polega na stwierdzeniu, że pomimo tego, iż formula_2 to uniwersum teorii mnogości wygląda trochę tak, jakby CH była prawdziwa – to znaczy, nieskończone zbiory o mocy mniejszej niż continuum zachowują się podobnie jak zbiory przeliczalne.
Należy podkreślić, że główne źródło popularności aksjomatu Martina tkwi w możliwości wyeliminowania dość skomplikowanych dowodów niesprzeczności pewnych stwierdzeń przy użyciu forsingu. Ma więc on znaczenie dydaktyczne jako wprowadzenie do metody forsingu oraz praktyczne jako narzędzie dla matematyków nie zaznajomionych z metodą forsingu.
Definicje.
Przed sformułowaniem aksjomatu przypomnijmy następujące definicje.
Niech formula_3 będzie porządkiem częściowym.
Aksjomat.
Aksjomat Martina to następujące zdanie:
Aksjomat Martina jest tradycyjnie oznaczany przez MA. Należy zauważyć, że CH implikuje MA w formie sformułowanej powyżej (patrz sekcja 5 o aksjomatach forsingowych) i wtedy nie ma wielkiego pożytku z zakładania tego aksjomatu. Dlatego też matematycy często mówiąc "aksjomat Martina", myślą "MA+¬CH".
Konsekwencje.
Załóżmy MA oraz ¬CH. Wówczas następujące stwierdzenia są prawdziwe:
Porównanie: MA a CH.
Hipoteza "continuum" jest równoważna ze zdaniem:
Aksjomat Martina jest słabszą wersją tego zdania; powyższe konsekwencje aksjomatu Martina demonstrują, że MA ma formę
Ogólny schemat aksjomatów forsingowych.
Aksjomat Martina był pierwszym aksjomatem forsingowym sformułowanym w teorii mnogości. Gdy jego popularność poza teorią mnogości (np. w topologii czy też w teorii miary) stała się oczywista, specjaliści w teorii forsingu starali się zaproponować społeczności matematycznej szerszą rodzinę aksjomatów opartych na schemacie przedstawionym poniżej.
Należy zauważyć, że na mocy klasycznego lematu polskich matematyków Heleny Rasiowej i Romana Sikorskiego, formula_71 jest prawdziwe (w ZFC). Nietrudno jest też wykazać, że jeśli formula_5 jest porządkiem bezatomowym i separatywnym, to formula_73 jest zdaniem fałszywym (w ZFC).
Jeśli CCC oznacza klasę wszystkich porządków częściowych spełniających ccc, to wprowadzony wcześniej aksjomat Martina oznacza formula_74 Aksjomat formula_75 był uogólniony przez Saharona Szelacha do PFA, aksjomatu, który również jest wspomnianej powyżej postaci i także jest niezależny od aksjomatów ZFC. Wśród aksjomatów forsingowych PFA jest drugim co do popularności w matematyce (po MA).
W literaturze matematycznej istnieją pewne rozbieżności, jeśli chodzi o terminologię związaną z aksjomatami forsingowymi. Niektórzy autorzy rezerwują nazwę "aksjomat Martina" i symbol formula_76 dla formula_77 a dla pozostałych przypadków używają oznaczenia formula_78 Istnieją również pewne niekonsekwencje w formułowaniu definicji i roli liczby formula_79 Czasami formula_76 jest rozumiany jako formula_81 tzn. postulat istnienia filtru przecinającego zadane formula_82 zbiorów gęstych.

</doc>
<doc id="542332" url="https://pl.wikipedia.org/wiki?curid=542332" title="Rak (wada drewna)">
Rak (wada drewna)



</doc>
<doc id="542334" url="https://pl.wikipedia.org/wiki?curid=542334" title="Fablok Ls40">
Fablok Ls40

Ls40 – manewrowa lokomotywa spalinowa produkowana w Fabryce Lokomotyw im. Feliksa Dzierżyńskiego w Chrzanowie (obecnie Fablok) od 1952.
Historia.
Lokomotywa nie znalazła szerszego zastosowania w PKP (seria SM02) ze względu na niewielkie osiągi (zasięg: ok. 60 km, maksymalna prędkość: 11 km/h), jednakże, pod oznaczeniem Ls40, była szeroko używana do obsługi bocznic zakładów przemysłowych jako mała, ekonomiczna i lekka lokomotywa mogąca przetransportować niezbyt duże ładunki. W takiej roli można było je często spotkać do lat 90. XX wieku. Obecna tendencja odchodzenia małych i średnich zakładów od korzystania z transportu kolejowego doprowadziła do skasowania lub odstawienia znacznej liczby maszyn tego typu. Model Ls40 był najmniejszą (długość: 6 m, masa: 16 ton) lokomotywą normalnotorową produkowaną w powojennej Polsce. Do końca produkcji w 1961 roku chrzanowska fabryka wyprodukowała łącznie 581 sztuk Ls40.
Modernizacje.
Szybko okazało się, że niewielki silnik S-64L o mocy 44 KM okazał się zbyt słaby, dlatego stopniowo zastępowano go silnikami S324HL o mocy 60 KM oraz 75 KM (takimi jak w lokomotywach Ls60).

</doc>
<doc id="542335" url="https://pl.wikipedia.org/wiki?curid=542335" title="Postawy">
Postawy

Postawy, Pastawy (biał. "Паставы", "Pastawy", ros. "Поставы") – miasto na Białorusi, centrum administracyjne rejonu postawskiego obwodu witebskiego. Położone w północnej części kraju na Pojezierzu Białoruskim, nad rzeką Miadziołką – dopływem Dzisny, 20 km od granicy z Litwą. Od zachodu graniczy z jeziorem Zadziewskim. Leży na historycznej Wileńszczyźnie. Liczba mieszkańców wynosi 20,1 tys. (2014). W mieście krzyżują się drogi R27 i R110.
Miasto magnackie położone było w końcu XVIII wieku w powiecie oszmiańskim województwa wileńskiego.
Herb.
Herb Postaw został ustanowiony 20 stycznia 2006 ukazem prezydenta Białorusi nr 36.
Historia.
Starożytność.
Według danych archeologicznych starożytna osada w miejscu Postaw istniała w 2. tysiącleciu p.n.e. na północnym brzegu jeziora Zadziewskiego. Podczas prac wykopaliskowych znaleziono skrobaki krzemienne, groty, noże i ceramiczne części.
Średniowiecze.
Pierwsza pisemna wzmianka Postaw, zwanych Posadnik pochodzi z 996 roku. Rosyjski historyk Siergiej Fiodorow w swojej pracy „Osady na północno-zachodnim terytorium Wielkiego Księstwa Litewskiego”, opublikowanej w Sankt Petersburgu, napisał: „osada powstała w 996 roku. Despot Zenowicz, przyjezdny magnat, upodobał sobie to miejsce i założył w 1005 roku (osadę)”. Prawdopodobnie w 1409 roku Wielki Książę Witold podniósł Postawy do rangi miasteczka.
W I Rzeczypospolitej.
W 1522 roku właściciel miejscowych dóbr Jan Zenowicz wzniósł w mieście, na rynku drewniany kościół parafialny Niepokalanego Poczęcia Najświętszej Maryi Panny (przebudowany w 1760 roku, został rozebrany po powstaniu styczniowym). Miasteczko znajdowało się wówczas w powiecie oszmiańskim, województwie wileńskim w Wielkim Księstwie Litewskim. W 1579 roku Postawy znalazły się na trasie pochodu króla Stefana Batorego na Połock. W Postawach wyznaczono punkt zborny artylerii. Następnie transportowano ją rzekami Miadziołką i Dziśnienką do Dzisny. Na początku XVII wieku majątek i miasteczko stały się własnością Biegańskich. W 1628 roku Postawy zostały ośrodkiem wolnego handlu. Z Postaw prowadziły drogi do Miadzioła, Głębokiego i Druji. Po drugiej stronie rzeki znajdowało się przedmieście Miadziołka, które miało obszar 17 jardów. Łącznie Postawy zajmowały wówczas obszar 66 jardów. Poza granicami miasta nie było domostw.
W 1640 r. na północny zachód od centrum Postaw, na wyspie utworzonej przez rzekę i kanał Miadziołka, sekretarz króla Władysława IV Wazy, Stanisław Biegański, ufundował kościół i klasztor ojców franciszkanów. Podczas wojny trzynastoletniej miasto zostało zniszczone przez Rosjan, ocalało tylko 5 domów.
W ostatnich latach I Rzeczypospolitej Postawy znane były jako miasteczko sądowe bardzo rozległego powiatu oszmiańskiego: od 1775 roku na zmianę z Oszmianą odbywały się tu sądy powiatowe. W 1780 roku otwarto w Postawach tak zwaną szkołę podwydziałową, znajdującą się pod zarządem Szkoły Głównej Wileńskiej, czyli późniejszego Uniwersytetu Wileńskiego. Postawy należały m.in. do Deszpotów i Zenowiczów, zaś w drugiej połowie XVIII w. do Antoniego Tyzenhauza, wtedy nastąpił rozwój i rozbudowa miasteczka. Antoni Tyzenhauz, słynny reformator epoki stanisławowskiej urządził w Postawach swą główną siedzibę i zamienił miasteczko w promieniujący na okolicę ośrodek kultury i oświaty. Staraniem Tyzenhauzów Postawy w 1791 roku otrzymały prawa miejskie i stały się na krótko (w latach 1791–96) stolicą powiatu zawilejskiego.
Okres zaborów.
W 1795 w wyniku III rozbioru Polski Postawy zostały włączone do powiatu dziśnieńskiego w zaborze rosyjskim. W latach 1814–1853 Postawy należały do Konstantego Tyzenhauza, który założył tu muzeum ornitologiczne i galerię sztuki, w której w 1840 roku było ponad 60 dzieł sztuki. 26 czerwca 1863 roku podczas powstania styczniowego niedaleko Postaw w Kropiwnikach został rozbity oddział Leona Czechowicza herbu Ostoja. Przedtem został on z 30 ludźmi odcięty po bitwie pod Lubkami niedaleko Iży i udał się w powiat dziśnieński. W potyczce poległo 3 powstańców, a 8 dostało się do niewoli, wśród nich dowódca. W 1880 roku majątek przeszedł w posiadanie Przeździeckich. W końcu XIX wieku miasto liczyło 2400 mieszkańców. Do jego rozwoju przyczyniła się budowa w 1897 roku linii kolejowej z Podbrodzia do Królewszczyzny. W latach 1898–1904 na fundamentach i piwnicach dawnego klasztoru franciszkanów wybudowano ceglany kościół św. Antoniego Padewskiego według projektu Artura Goebla.
W latach 1899–1914 przy ul. Wileńskiej, na terenie majątku Przeździeckich, funkcjonowała szkoła polowań - oficerska szkoła kawalerii, filia Wyższej Oficerskiej Szkoły Kawalerii w Sankt Petersburgu. W polowaniach uczestniczyli m.in. Mikołaj II, Mikołaj Mikołajewicz, Fiodor Arturowicz Keller, Aleksiej Brusiłow, Carl Gustaf Mannerheim, Aleksiej Ignatjew, Piotr Krasnow. 
W latach 1903 i 1905 w domu aptekarza Kazimierza Parniewskiego przy ul. Zadziewskiej, przed carską policją ukrywał się Józef Piłsudski. W 1938 roku starosta postawski Tadeusz Wielowiejski uroczyście odsłonił tablicę upamiętniającą tamte wydarzenia. W budynku znajdowały się organizacje kulturalne i edukacyjne oraz pokój-muzeum Józefa Piłsudskiego. 
W czasie I wojny światowej zniszczono kościół św. Antoniego Padewskiego. W Postawach znajdował się pomnik upamiętniający niemieckich żołnierzy, obecnie nieistniejący.
II Rzeczpospolita i II wojna światowa.
W czerwcu 1919 roku, zajmująca odcinek pod Postawami, 3 kompania 6 pułku piechoty Legionów, dowodzona przez ppor. Jana Niemierskiego, została otoczona w mieście przez przeważające siły nieprzyjaciela. Przez trzy dni (19–21 czerwca 1919) kompania broniła się odpierając natarcia sowieckie, aż do nadejścia odsieczy.
Dnia 1 czerwca 1920 r. 159 pp wielkopolskiej, należący do VII Brygady Rezerwowej, uderzył dwoma batalionami na Postawy zajęte przez oddziały sowieckie. Nieprzyjaciel powstrzymał atak IV batalionu. Powodzenie uzyskał III batalion, który o godz. ósmej zajął Postawy. W walkach zdobyto dwa działa. 159 pp wlkp. stracił 7 zabitych i 31 rannych.
Po odzyskaniu przez Polskę niepodległości miasto zostało siedzibą powiatu postawskiego i wiejskiej gminy Postawy w województwie wileńskim, a liczba mieszkańców zaczęła szybko rosnąć. W latach dwudziestych odbudowano kościół parafialny. W 1934 roku wzniesiono pomnik obok mogiły zbiorowej ponad 30 żołnierzy polskich poległych w latach 1919–1920 podczas wojny polsko-bolszewickiej. W 1939 roku Sowieci zdewastowali pomnik, a następnie próbowali go przewrócić za pomocą czołgów. Zdołali go jednak tylko pochylić. Następnie chciano go wysadzić w powietrze, jednak nie zrobiono tego w wyniku protestów mieszkańców. Żelazne krzyże usunięto, a kości leżących tam żołnierzy wywieziono podobno w okolice Postaw. W miejscu cmentarza wybudowano dwupiętrowy dom. Zdewastowany pomnik stoi do dziś, odseparowany od rynku tym budynkiem. 18 i 19 sierpnia 1931 roku odbył się w Postawach kongres eucharystyczny. W 1935 r. w Postawach odbyła się wystawa lniarska. W latach 30. XX w. wybudowano koszary 23 pułku ułanów grodzieńskich.
Od września 1939 do 1941 miasteczko znalazło się pod okupacją sowiecką, a później w latach 1941–1944 pod okupacją niemiecką. W 1940 roku Sowieci zburzyli sukiennice znajdujące się na rynku wybudowane w drugiej połowie XVIII wieku. Postawy leżały w dystrykcie Głębokie Komisariatu Generalnego Białorusi. Ze względu na liczną społeczność żydowską zamieszkującą miasto Niemcy w kwietniu 1942 roku utworzyli getto. Do listopada 1942 roku zabito około 4000 Żydów. W 1942 roku Niemcy rozstrzelali ks. Bolesława Maciejewskiego, który był miejscowym proboszczem od 1933 roku. 5 lipca 1944 roku do miasta wkroczyła 145 dywizja strzelców Armii Czerwonej. 
Okres powojenny.
W latach 1944–1991 Postawy znajdowały się w Białoruskiej SRR. W latach 50. komuniści zburzyli cerkiew pounicką. Budynek został zbudowany w XVIII wieku. Do 1815 roku mieścił się tam sąd. Gdy spłonęła drewniana cerkiew, Konstanty hrabia Tyzenhauz oddał budynek prawosławnym. W 1893 roku została zbudowana nowa murowana cerkiew prawosławna św. Mikołaja Cudotwórcy. W 1959 roku odebrano wiernym kościół św. Antoniego Padewskiego, który został im zwrócony w 1989 roku. Na cmentarzu znajduje się kwatera polskich żołnierzy poległych w wojnie polsko-bolszewickiej ekshumowanych z miejscowości Bahudziuki, Hoduciszki, Komaje, Koziany, Michaliszki, Ozierawo, Platerów, Podzisieniki, Przewoźniki, Rabieki, Wielka Olsia, Wilejty, Winogrady. 
W dawnych koszarach 23 pułku ułanów grodzieńskich początkowo stacjonował 25 pułk pancerny 3 Armii, a w latach 50. XX w. 45. gwardyjska zwienigorodska dywizja pancerna. Od 1 lipca 1960 r. znajdowała się tutaj jednostka Wojsk Rakietowych Przeznaczenia Strategicznego ZSRR. Stacjonował tu 346 pułk rakietowy wchodzący w skład 32 dywizji rakietowej, której sztab miał tutaj swoją siedzibę. Początkowo pułk dysponował dwoma wyrzutniami rakiet naziemnych i jednej minowej z rakietami R-12, R-12U, od 1977 r. był uzbrojony w RK 15P645, a od 1991 r. w RK Topol. Na północ od Kościeniów i na północ od Kozian wzniesiono bazy rakietowe. Na południe od Jeziorek w 1983 roku wybudowano lotnisko eskadry śmigłowców. W 1993 r. jednostkę wojsk rakietowych rozformowano. Część dawnych zabudowań w Postawach i lotnisko w Jeziorkach przejęła Komenda Straży Granicznej. Część budynków w Kościeniach przeznaczono na Dziecięce Centrum Rehabilitacji. W 1954 roku w Nowym Dworze wybudowano wojskową bazę lotniczą, która funkcjonowała do 1995 roku. 
Obecnie w Postawach mieści się siedziba władz rejonu w obwodzie witebskim. Przedmieścia Postaw są zabudowane drewnianymi domami w otoczeniu ogródków. Główna ulica, biegnąca ze wschodu na zachód, przecina rzekę Miadziołkę rozlaną tu w dwa stawy. Przy rozdzielającym je moście znajduje się tama i zabytkowy, późno klasycystyczny młyn wodny z drugiej połowy XIX wieku z zachowanymi starymi mechanizmami. Na brzegu mniejszego ze stawów stoi neogotycki kościół św. Antoniego Padewskiego. Od mostu niedaleko do Rynku. Dzięki jego unikalnej, zabytkowej zabudowie Postawy uważane są za jedno z najciekawszych pod względem architektonicznym i urbanistycznym miast Białorusi.
W mieście znajduje się stadion piłkarski o pojemności 2000 osób, na którym mecze rozgrywał klub piłkarski PMC Postawy.
Demografia.
Obecne Postawy do 1939 składały się z trzech osobnych jednostek osadniczych. Miasteczka, folwarku (późniejsza osada-cegielnia) oraz stacji kolejowej.
Według Powszechnego Spisu Ludności z 1921 roku oraz Drugiego Powszechnego Spisu Ludności zamieszkiwało:
Religia.
Cerkiew prawosławna.
Miasto jest siedzibą dekanatu postawskiego (w eparchii połockiej i głębockiej) oraz należącej do niego parafii pw. św. Mikołaja Cudotwórcy. Świątynią parafialną jest cerkiew z lat 90. XIX w.
Kościół rzymskokatolicki.
W XVI wieku powstała rzymskokatolicka parafia w Postawach. Pierwszy drewniany kościół ufundował Jan Zenowicz herbu Deszpot. Obecna, murowana świątynia została zbudowana w latach 1898–1904. W 2014 r. powstała druga parafia rzymskokatolicka w mieście. Od 2017 r. nabożeństwa odbywają się w tymczasowej kaplicy.

</doc>
<doc id="542336" url="https://pl.wikipedia.org/wiki?curid=542336" title="Nadchloran amonu">
Nadchloran amonu

Nadchloran amonu – nieorganiczny związek chemiczny, sól amonowa kwasu nadchlorowego. Silny i stabilny utleniacz, stosowany m.in. w pirotechnice do paliw rakietowych oraz materiałów wybuchowych.
W stanie czystym jest materiałem wybuchowym (czym różni się od nadchloranu potasu). W odróżnieniu od chloranu amonu jest związkiem stabilnym. Stosowany jako składnik niektórych kruszących mieszanin wybuchowych, tzw. szedytów, zamiast chloranu lub nadchloranu potasu. Przykładowo, w czasie I wojny światowej Francuzi używali szedytu B (82% NH4ClO4, 13% dinitrotoluenu, 5% oleju rycynowego) lub prostszych mieszanek 86–92% NH4ClO4 i 14–8% parafiny; elaborowano nimi pociski o niskiej prędkości wylotowej np. pociski moździerzowe lub bomby lotnicze. Podobnego materiału (78% NH4ClO4, 16% parafiny i 8% aluminium) używali Brytyjczycy do napełniania min lądowych.
Ze względu na większy ciężar właściwy nadchloranu amonu materiały wybuchowe przygotowane z jego użyciem są silniejsze od tych przygotowanych z azotanem amonu. Są czulsze na tarcie i płomień od materiałów chloranowych. Ich wykorzystanie w kopalnictwie podziemnym ogranicza możliwość występowania chlorowodoru w produktach rozkładu.
Nadchloran amonu jest jednym z najczęściej spotykanych utleniaczy w stałych paliwach rakietowych. Mieszaniny z jego udziałem palą się stosunkowo wolno, w niższej temperaturze i dają mniej dymu niż mieszaniny z nadchloranem potasu. Popularne są paliwa złożone z nadchloranowego utleniacza i wielosiarczkowych polimerów, które służą równocześnie jako element wiążący i paliw.
Nadchloran amonowy był utleniaczem stosowanym w silnikach SRB.

</doc>
<doc id="542339" url="https://pl.wikipedia.org/wiki?curid=542339" title="Henryk Kostrzewa">
Henryk Kostrzewa

Henryk Kostrzewa (ur. 16 czerwca 1928 w Antoniowie, zm. 6 marca 2018) – polski żołnierz i prawnik, generał brygady Wojska Polskiego, wieloletni sędzia wojskowy, Naczelny Prokurator Wojskowy – zastępca Prokuratora Generalnego w latach 1984–1990 .
Życiorys.
Rodzice: Roman Kostrzewa, kolejarz i Stanisława Kostrzewa z domu Bartecka (Knosała po drugim mężu), brat Aleksy, przyrodni brat Zenon Knosała.
Do 20. roku życia mieszkał w Radomsku. Absolwent Gimnazjum Handlowego (1946) i Liceum Administracyjnego (1948) w Radomsku. Służbę wojskową rozpoczął we wrześniu 1948 jako podchorąży kompanii, a następnie w latach 1948-1949 kursant Batalionu Akademickiego w Łodzi, a po jego przemianowaniu w latach 1949–1950 Fakultetu Wojskowego we Wrocławiu (1949–1950). Do stalinowskiego sądownictwa dostał się bez ukończenia studiów prawniczych. Dopiero w 1952 został ekspresowo magistrem prawa Uniwersytetu Łódzkiego (w tym czasie był już asesorem wojskowego sądu w Łodzi).
Od 18 sierpnia 1950 r. do 24 października 1951 r. pracował na stanowisku sekretarza w Wojskowym Sądzie Rejonowym w Łodzi, po czym został mianowany asesorem tego sądu (do 10 grudnia 1952 r.) oraz pełnił obowiązki sędziego w Wojskowym Sądzie Rejonowym w Warszawie (11 grudnia 1952 r. – 30 czerwca 1953 r.), znanym w tym okresie przede wszystkim z niesławnych sesji wyjazdowych, na których niejednokrotnie wymierzano kary śmierci. W 1953 mianowany na pierwszy stopień oficerski - chorążego i został asesorem Sądu Garnizonowego w Łodzi.
Od 1 lipca 1953 r. do 31 lipca 1958 r. instruktor Wydziału/Oddziału I Zarządu Sądownictwa Wojskowego, następnie inspektor Oddziału Organizacyjnego (1958–1961). Inspektor – sędzia Najwyższego Sądu Wojskowego (1961-1962).
Sędzia Izby Wojskowej (1962–1964), następnie szef Wydziału I Izby Wojskowej Sądu Najwyższego (1964) oraz Wydziału II Izby Wojskowej (1964–1967) Sądu Najwyższego. W 1968 awansował na stopień pułkownika. Uchwałą Rady Państwa PRL z 23 maja 1969 powołany na sędziego Sądu Najwyższego w Izbie Wojskowej. W latach 1969–1984 zastępca prezesa Izby Wojskowej Sądu Najwyższego – szef oddziału nadzoru sądowego. W 1976 ukończył Podyplomowe studium organizacji i zarządzania w Akademii Sztabu Generalnego WP.
W okresie stanu wojennego w Polsce (1981–1983) był pełnomocnikiem Komitetu Obrony Kraju – komisarzem wojskowym w Ministerstwie Sprawiedliwości.
Od 1984 do 1990 Naczelny Prokurator Wojskowy – zastępca Prokuratora Generalnego PRL. W latach 1985–1989 zastępca członka Trybunału Stanu. Na mocy uchwały Rady Państwa PRL z 3 października 1986 awansowany do stopnia generała brygady. Nominację wręczył mu 10 października 1986 w Belwederze przewodniczący Rady Państwa, Zwierzchnik Sił Zbrojnych PRL gen. armii Wojciech Jaruzelski.
W lipcu 1989 r. jako naczelny prokurator wojskowy odmówił uznania rtm. Witolda Pileckiego za niewinnego. W swojej odpowiedzi stwierdził: „Nie negując zasług Witolda Pileckiego w czasie wojny i aktywnej walki z okupantem hitlerowskim, niestety brak jest podstaw do pełnej rehabilitacji wyżej wymienionego w odniesieniu do jego działalności w latach powojennych”.
31 lipca 1990 odwołany przez prezesa Rady Ministrów Tadeusza Mazowieckiego ze stanowiska Naczelnego Prokuratora Wojskowego i zastępcy Prokuratora Generalnego. 19 października 1990 uroczyście pożegnany przez ministra obrony narodowej wiceadmirała Piotra Kołodziejczyka w związku z zakończeniem zawodowej służby wojskowej. Przeniesiony w stan spoczynku w związku z osiągnięciem wieku emerytalnego 29 listopada 1990.
Za działalność na stanowisku szefa prokuratury wojskowej PRL, IPN chciał postawić Kostrzewie zarzuty dotyczące udziału w bezprawnym pozbawieniu wolności 5 szpiegów wymienionych w czerwcu 1985 r. na Mariana Zacharskiego, jednak śledztwo utknęło po decyzji prokuratorskiego sądu dyscyplinarnego z 2011 r., odmawiającego uchylenia immunitetu Henrykowi Kostrzewie.
28 czerwca 2013 r. pion śledczy warszawskiego oddziału IPN skierował do Wojskowego Sądu Garnizonowego w Warszawie akt oskarżenia przeciwko Henrykowi Kostrzewie. Jak poinformował p.o. naczelnik warszawskiego pionu śledczego prok. Marcin Gołębiewicz, Henryk Kostrzewa „jako sędzia Wojskowego Sądu Rejonowego w Warszawie – funkcjonariusz państwa komunistycznego działający w strukturach systemu państwa totalitarnego, posługującego się na wielką skalę terrorem dla realizacji celów politycznych i społecznych, w okresie od marca 1952 r. do czerwca 1953 r., będąc zobowiązanym do zgodnego z ówcześnie obowiązującymi przepisami przedłużania okresu stosowania środka zapobiegawczego w postaci tymczasowego aresztowania na okres powyżej 6 miesięcy, nie dopełniał obowiązków w zakresie kontroli zasadności i terminowości podejmowanych w tym zakresie czynności procesowych, w przebiegu śledztw MBP w Warszawie prowadzonych przeciwko Leonowi Ch., Barbarze M. i Janowi O., co skutkowało bezprawnym pozbawieniem wolności pokrzywdzonych z powodu ich wcześniejszej działalności na rzecz niepodległego bytu Państwa Polskiego w strukturach organizacji niepodległościowych”, tj. o popełnienie przestępstw z art. 248 § 2kk z 1932 r. w zw. z art. 2 ust.1 i art. 3 ustawy z dn. 18.12.1998 r. o Instytucie Pamięci Narodowej – Komisji Ścigania Zbrodni przeciwko Narodowi Polskiemu. Pokrzywdzeni (m.in. zmarła w 1990 roku znana działaczka PSL Barbara Matusowa) byli członkami organizacji: Obrońcy Korony, Podziemna Organizacja Wolność i Niepodległość, PSL i AK. Czyny zarzucone oskarżonemu zagrożone są karą pozbawienia wolności do lat 10. Henryk Kostrzewa nie przyznał się do stawianych mu zarzutów.
We wrześniu 2013 odbyła się jedna rozprawa sądowa, a 19 listopada sędzia Michał Żak z Wojskowego Sądu Garnizonowego poinformował, że sąd zawiesił proces Henryka Kostrzewy ze względu na stan jego zdrowia. Decyzja wywołała ostry protest byłych opozycjonistów.
Zmarł 6 marca 2018 r. Pochowany w grobie rodzinnym na Powązkach Wojskowych w Warszawie (kwatera BII-1B-8). Pogrzeb odbył się w gronie rodzinnym, nie opublikowano żadnych informacji o dacie i miejscu pogrzebu.
Życie prywatne.
Mieszkał w Warszawie. Żonaty z Alicją Elżbietą z domu Paradowską (1934-1999). Małżeństwo miało córkę.

</doc>
<doc id="542341" url="https://pl.wikipedia.org/wiki?curid=542341" title="Kenzo (dom mody)">
Kenzo (dom mody)

Kenzo – francuski dom mody, założony przez Kenzō Takadę w 1970 roku w Paryżu, we Francji.
Historia.
Początkowo przedsiębiorstwo działało pod nazwą „Jungle Jap”.
Na początku lat 70. udziały 50% w firmie nabyła firma Saudyjczyka Adnana Khashoggiego, a pomysłodawca tego Gene Gutowski usiłował dokonać rozbudowy przedsiębiorstwa.
W 1988 Takada stworzył markę „Kenzo Perfums” i współuczestniczył w tworzeniu perfum: „Kenzo de Kenzo”, „Kenzo pour Homme”, „Parfum d'Été”, „Le Monde est Beau”, „Jungle Elephant”, „L'Eau par Kenzo”, „Jungle pour Homme”, „L'Eau par Kenzo pour Homme” oraz „Flower by Kenzo”. Następnie stworzył linię „Kenzoki”.
W 1998 główną kolekcję Kenzo zaprojektował Gilles Rosier, który wkrótce stał się dyrektorem artystycznym przedsiębiorstwa.
Kenzo należy do francuskiej grupy dóbr luksusowych LVMH.
W 2016 roku Kenzo zaprojektował kolekcję ubrań i akcesoriów dla szwedzkiej odzieżówki H&amp;M.

</doc>
<doc id="542343" url="https://pl.wikipedia.org/wiki?curid=542343" title="Puchar Armii Sowieckiej">
Puchar Armii Sowieckiej



</doc>
<doc id="542345" url="https://pl.wikipedia.org/wiki?curid=542345" title="Shadow the Hedgehog">
Shadow the Hedgehog

Shadow the Hedgehog – fikcyjna postać z serii gier komputerowych "Sonic the Hedgehog" wyprodukowanej przez Segę. Jest antybohaterem i w pewnym sensie przeciwieństwem Sonica. Imię postaci nawiązuje do mrocznego charakteru, osobowości oraz wyglądu tego bohatera. Został stworzony w laboratorium przez profesora Geralda Robotnika z DNA obcej istoty zwanej Black Doom.
Bohater zadebiutował w grze "Sonic Adventure 2", po wydarzeniach związanych z kolonią kosmiczną ARK pojawił się jako członek Team Dark w grze "Sonic Heroes". Od czasu swojego debiutu Shadow pojawił się w wielu grach, w tym w jednej całkowicie poświęconej jego osobie, "Shadow the Hedgehog". Dodatkowo pojawił się jako członek GUN w grze "Sonic the Hedgehog".
Postać została zaprojektowana przez Yujiego Uekawę.
Osobowość.
Shadow jest postacią wyalienowaną, chadzającą własnymi ścieżkami. Jego umiłowanie samotności przewyższa nawet skłonności Knucklesa. Również tak jak on, Shadow bywa nieuprzejmy, twardy, zaczepny i kpiący, choć sam zachowuje przy tym opanowanie – w przypadku niepowodzeń nie wybucha złością: tłumi emocje w sobie, by zwrócić to, czym go zraniono z nawiązką.
Jest osobą cichą i małomówną. Shadow nie cofnie się przed niczym, aby wypełnić złożoną obietnicę: wyjątkowo lojalny i równie bezwzględny – zrobi wszystko, by osiągnąć swój cel, nawet jeśli wymaga to uśmiercenia kogoś (przedstawione w grze "Shadow the Hedgehog"). Podejmuje służbę u Eggmana, gdyż jest świadomy, iż pomoże mu to wypełnić plan Geralda Robotnika oraz swój własny: zemstę na ludzkości, aby świat cierpiał tak jak oni po stracie Marii.
Mimo wszystko posiada uczucia, które z początku ignoruje zaślepiony żądzą zemsty. Dowodem na to jest głębokie uczucie, jakie żywi do Marii oraz ostateczny jego wybór względem świata w "Sonic Adventure 2".
Historia.
Shadow został stworzony przez profesora Geralda Robotnika, dziadka Doktora Eggmana, na stacji kosmicznej ARK wykorzystując do tego celu DNA Black Dooma, aby ten był wykonawcą jego planu zemsty. Według prowadzonego przez Robotnika dziennika pracował on nad istotą, która miała pomagać ludzkości (wcześniejszą formą jest Biolizard, z którym bohaterowie walczą na stacji 50 lat później). Jego powstanie wywołało niepokój wśród władz (dokładniej – organizacji G.U.N.) przed nieoczekiwanymi konsekwencjami przeprowadzanych eksperymentów, a więc wzrostem potęgi profesora badającego sferę nieśmiertelności, a zarazem twórcy istoty całkowicie będącej mu posłuszną. Dlatego też wydano rozkaz przejęcia stacji i zamknięcia prac nad projektem.
Shadow widzi śmierć swojej najlepszej, a zarazem jedynej przyjaciółki Marii, wnuczki profesora, gdy ta pragnie zapobiec jego schwytaniu. Obraz tej śmierci długo dręczył czarnego jeża stając mu nieustannie przed oczyma. W "Sonic Adventure 2" oraz "Sonic X" odczuwa ulgę, spełniając życzenie Marii co do ratowania świata, z kolei w "grze Shadow the Hedgehog" bohater sam postanawia pogodzić się z przeszłością i zapomnieć o minionym bólu. Sama Maria wspominana jest w prawie wszystkich grach z jego udziałem, z wyjątkiem gry Sonic Riders, gdzie Shadow nie gra kluczowej roli.
W serii komiksowej historia Shadowa nie ulega zbyt dużej zmianie, w przeciwieństwie do stosunków między Sonikiem a Shadowem.
Umiejętności.
Shadow, tak samo jak Sonic, posiada niezwykłą szybkość oraz zwinność i właściwie jest w stanie zrobić praktycznie wszystko, co potrafi niebieski jeż. Oprócz tego posiada niezwykłą siłę. Jego standardową umiejętnością jest „kontrola chaosu” (ang. "Chaos Control"), którą wykorzystuje do zatrzymania czasu. Aby jednak mógł on skorzystać z tej umiejętności, musi być w posiadaniu Szmaragdu Chaosu. Nie jest to jednak regułą w serii: w grach "Shadow the Hedgehog" oraz "Sonic Battle" jeż może wykonać kontrolę chaosu bez udziału szmaragdów.
Oprócz tego Shadow nie gardzi bronią konwencjonalną i zdecydowanie potrafi zrobić z niej użytek: w grze Shadow the Hedgehog, korzysta on z szerokiego arsenału broni konwencjonalnej, włączając w to broń maszynową, stacjonarną, wyrzutnie rakiet i pojazdy opancerzone. Dodatkowo potrafi skupić w sobie energię chaosu i w błyskawicznym tempie ją odrzucić. W efekcie wygląda to jak wybuch małej bomby atomowej, nazywany przez niego „wybuchem chaosu” (ang. "Chaos Blast").
Shadow korzysta również z umiejętności zwanej „włócznią chaosu” (ang. "chaos spear"): jest to skupiona energia chaosu ukierunkowana na konkretny cel. Właściwościami i kształtem przypomina piorun. Potrafi się też teleportować.
Ubiór.
Shadow w większości gier z jego udziałem nosił białe rękawiczki, białe buty z czerwonymi podeszwami i czarnymi piętami, oraz złote pierścienie na rękach i nogach (prawdopodobnie blokują nadmiar mocy w jego ciele), ale w kilku grach ("Zero Gravity", "Free Riders") ubiór Shadowa uległ zmianie. W "Zero Gravity" Shadow nosił niebieskie okulary ochronne, a na jednej nodze srebrny pierścień z zielonymi kamieniami. Jego buty sprawiały wrażenie pokrytych łuskami i pozwalały czarnemu jeżowi latać.
Super Shadow.
Super Shadow jest potężniejszą formą Shadowa, którą osiąga on dzięki mocy siedmiu Szmaragdów Chaosu. Jego ciało nabiera wtedy złocistego koloru, co upodabnia go do Super Sonica. Transformacja sprawia zwykle, że włosy (kolce) unoszą się do góry, ponieważ kolce Shadowa są ułożone w tym kierunku naturalnie, to ich kształt oraz uczesanie nie ulega zmianie, jak ma to miejsce np. u Sonica.
Związki z postaciami.
Nastawienie Shadowa do Dr. Eggmana jest całkiem odmienne niż w przypadku innych postaci. Mianowicie nie traktuje go on ani jako przyjaciela, ani jak wroga. Woli bardziej mediacje, umowy i pakty w zależności od zaistniałej sytuacji. Ponieważ plany dominacji nad światem doktora nie są dla Shadowa interesujące, to potrafi on bronić swoich racji oraz zamierzeń. Mimo wszystko ich relacje są nacechowane wzajemnym szacunkiem względem swoich umiejętności, czego wyrazem jest fakt, iż Shadow zwraca się do niego per „doktorze”, nie zaś za pomocą jego pseudonimu/przezwiska „Eggman”.
W grach głównym oponentem Shadowa jest Sonic, głównie z tego powodu, iż tylko on może (i czyni to) stanąć mu na drodze. Dochodzi więc do wielu pojedynków tych dwojga, co staje się niemal regułą w trakcie ich pierwszych spotkań. Wkrótce obaj nabierają szacunku do swoich umiejętności, a ich nastawienie względem siebie przeradza się w rywalizację. Gdy zagłada świata wydaje się nieunikniona Shadow staje się biernym obserwatorem nadchodzącej klęski przyjaciół, gdy jednak zdaje sobie sprawę z tego, iż nie zagłada świata jest jego celem, podejmuje współpracę z bohaterami, poświęcając swoje życie. Mimo to Shadow nie umiera.
Omega jest sprzymierzeńcem Shadowa. Choć z początku nie byli do siebie przyjaźnie nastawieni, to jednak zmienia się to wraz z rozwojem wypadków i tych dwoje staje do walki. W Sonic Heroes wraz z Rouge tworzą jedną drużynę, żeby się zmierzyć z Eggmanem, zaś w "Shadow the Hedgehog" Omega pomaga jeżowi w kilku neutralnych misjach, w Sonic the Hedgehog Omega przybył z pomocą, żeby powstrzymać Mephilesa, następnie jak spotykają Rouge, tworzą też jedną drużynę, żeby się zmierzyć z Mephilesem.
Sonic Heroes.
Po incydencie, który miał miejsce w grze Sonic Adventure 2, Rouge wtargnęła do bazy Eggmana, następnie go zauważyła, gdy go i uwalniała z kapsuły, który zaginął po wydarzeniach związanych z kolonią kosmiczną ARK pod koniec gry Sonic Adventure 2, włączyła Omegę i rusza do ataku, żeby zniszczyć bazę Eggmana, następnie Rouge ich prosiła, żeby przestali, a potem się pogodzili, mówiła im, że są drużyną, a następnie rusza w świat, żeby powstrzymać Eggmana, nagle gdy Shadow z całą drużyną zauważył Neo Metal Sonica, który się zmienił w potężnego metalopodobnego potwora Metal Madnessa, po jego pokonaniu zmienia się w Metal Overlorda, a po jego pokonaniu zmienia się w Metal Sonica i Omega go trzyma rannego.
Sonic X.
W serialu "Sonic X" następują silne implikacje względem jego nieśmiertelności, jednak jego los pozostaje nieznany (z silnym wskazaniem na jego śmierć) w rozwiązaniu sagi Sonic Adventure 2. W trzeciej serii jest postacią cieplejszą, choć nadal lojalną względem Eggmana.
Shadow jest mniej agresywny, lecz nadal jest postacią cokolwiek brutalną. Zabicie Cosmo będącej mimowolnym szpiegiem Metarexów, może według niego rozwiązać problem inwigilacji. Gdy Tails staje w jej obronie, uprzedza go, iż nie chce zabić ich obojga.

</doc>
<doc id="542346" url="https://pl.wikipedia.org/wiki?curid=542346" title="An-Nadżaf">
An-Nadżaf

An-Nadżaf dawniej Nedżef – miasto w środkowym Iraku, w pobliżu rzeki Eufrat, 144 km na południe od Bagdadu, zamieszkany przez ok. 0,5 mln mieszkańców.
Meczet z grobem zmarłego w 661 roku kalifa Alego Ibn Abi Taliba, kuzyna i zięcia Mahometa, jest ośrodkiem kultu religijnego i celem pielgrzymek szyitów. Przez dłuzszy czas miejsce pochówku Alego jego współwyznawcy utrzymywali w tajemnicy w obawie przed zbezczeszczeniem go przez Umajjadów. Grób odkryty został przypadkowo przez kalifa Haruna ar-Raszida, który zbudował w 791 roku pierwszy meczet nad grobem Alego i założył An-Nadżaf. Sam grobowiec Alego powstał w 977 roku. Dwukrotnie ulegał zniszczeniu, po raz pierwszy po pożarze w 1086 roku, następnie około roku 1500. W obu przypadkach był odbudowywany. W mieście leży też największy islamski cmentarz, liczący około dwóch milionów grobów.
W latach 1964-1978 w An-Nadżafie żył ajatollah Ruhollah Chomejni, który po rewolucji islamskiej został przywódcą Iranu. W marcu 1991 roku, po wojnie w Zatoce Perskiej, w An-Nadżafie i Karbali wybuchło krwawo stłumione powstanie szyitów.
W mieście znajdują się zakłady przemysłu włókienniczego i spożywczego. Jest ono także ośrodkiem handlu i rzemiosła oraz węzłem komunikacji drogowej.
Miasta partnerskie.
Miastem partnerskim An-Nadżaf jest Minneapolis.

</doc>
<doc id="542349" url="https://pl.wikipedia.org/wiki?curid=542349" title="Płaskowyż Rybnicki">
Płaskowyż Rybnicki

Płaskowyż Rybnicki (341.15) – mezoregion położony w południowej Polsce, stanowiący południowo-zachodnią część Wyżyny Śląskiej. 
Charakterystyka.
Obszar wznosi się do ok. 310 m n.p.m. (w Pszowie). Najwyższym naturalnym wzniesieniem płaskowyżu jest wzgórze Ramża (325 m n.p.m.), a sztucznym hałda w Rydułtowach (406 m n.p.m.). Powierzchnia płaskowyżu 850 km2.
Płaskowyż Rybnicki składa się z osadów wodno-lodowcowych zlodowacenia środkowopolskiego, a jego fundament stanowią skały karbońskie przykryte osadami morza mioceńskiego ze złożami soli, gipsu i siarki. Zewnętrzną warstwę osadów tworzą gliny, żwiry i piaski czwartorzędowe o niewielkiej miąższości znikomej przydatności rolniczej. 
Główną formą korzystania z surowców naturalnych jest przemysł wydobywczy. Występują złoża węgla kamiennego, soli, siarki i gipsu.
Na Płaskowyżu Rybnickim rozwinął się Rybnicki Okręg Węglowy.
Obszar jest gęsto zaludniony, główne miasta: Jastrzębie-Zdrój, Rybnik, Wodzisław Śląski, Żory.

</doc>
<doc id="542356" url="https://pl.wikipedia.org/wiki?curid=542356" title="Kenzo">
Kenzo



</doc>
<doc id="542357" url="https://pl.wikipedia.org/wiki?curid=542357" title="Kolej obwodowa">
Kolej obwodowa

Kolej obwodowa ("kolej pierścieniowa, okrężna") - określenie obwodnicy kolejowej, otaczającej obszar śródmieścia i łączącej wybiegające ze śródmieścia linie. Miano kolei obwodowej nosi jako nazwę własną wiele linii kolejowych.
Koleje obwodowe obok łączenia poszczególnych linii w celu omijania miasta przez pociągi towarowe czy transporty wojskowe mogą również służyć rozprowadzeniu ruchu na obszarze przedmieść.

</doc>
<doc id="542358" url="https://pl.wikipedia.org/wiki?curid=542358" title="Flaga Turkmenistanu">
Flaga Turkmenistanu

Flaga Turkmenistanu – flaga państwa Turkmenistan.
Symbolika.
Zieleń i półksiężyc to główne symbole islamu. Gwiazdy symbolizują wiarę w pomyślną przyszłość, a biel oznacza łagodne usposobienie i życzliwość. Pięć gwiazd symbolizuje pięć wilajetów kraju: achalski, balkański, lebapski, maryjski i daszoguski. W czołowej części umieszczono pięć dekoracyjnych medalionów z turkmeńskich dywanów.
Historia.
Flagę o wzorze zbliżonym do obecnej przyjęto 19 lutego 1992 roku; zastąpiła ona pochodzącą z okresu radzieckiego flagę Turkmeńskiej SRR, która nie nawiązywała do specyfiki i tradycji kraju. 2 lutego 1997 roku została ona nieznacznie zmodyfikowana, przez dodanie gałązek oliwnych symbolizujących pokój. Kolejnych korekt dokonano 24 stycznia 2001 roku.

</doc>
<doc id="542360" url="https://pl.wikipedia.org/wiki?curid=542360" title="SM01">
SM01

SM01 – zbiorcza seria niewielkich manewrowych lokomotyw spalinowych eksploatowana przez PKP i produkowana w latach 1930–1945 w różnych zakładach na terenie Niemiec. Obecnie jedyne zachowane egzemplarze przedwojennych normalnotorowych lokomotyw spalinowych można obejrzeć w skansenach - lokomotywowni Skierniewice - przebudowany Köf II i Pyskowice - Kö-0130. 
Różne firmy wyprodukowały w latach 1930–1956 lokomotywy serii Kö i Köf II dzięki czemu była to najpopularniejsza lekka lokomotywa manewrowa w Deutsche Bundesbahn i Deutsche Reichsbahn oraz niemieckich kolei przemysłowych.

</doc>
<doc id="542361" url="https://pl.wikipedia.org/wiki?curid=542361" title="Ryszard Michałowski">
Ryszard Michałowski

Ryszard Michałowski (ur. 21 listopada 1941 w Brodnicy, zm. 1 maja 2014 roku) – generał dywizji Wojska Polskiego, naczelny prokurator wojskowy-zastępca prokuratora generalnego RP w latach 1990–2001.
Po ukończeniu Liceum Ogólnokształcącego w Brodnicy studiował w latach 1959–1964 na Wydziale Prawa Uniwersytetu Adama Mickiewicza w Poznaniu. W 1966 powołany został do zawodowej służby wojskowej. Prokurator Wojskowej Prokuratury Garnizonowej w Elblągu i Prokuratury Pomorskiego Okręgu Wojskowego w Bydgoszczy. W latach 1984–1990 był szefem Wojskowego Sądu Garnizonowego w Olsztynie. Od 1990 do 2001 był naczelnym prokuratorem wojskowym-zastępcą prokuratora generalnego RP. 21 listopada 2001 został przeniesiony w stan spoczynku po ukończeniu 60 roku życia.
W 2000 roku został odznaczony Krzyżem Oficerskim Orderu Odrodzenia Polski.

</doc>
<doc id="542364" url="https://pl.wikipedia.org/wiki?curid=542364" title="Shadow">
Shadow



</doc>
<doc id="542365" url="https://pl.wikipedia.org/wiki?curid=542365" title="Obwodnica kolejowa">
Obwodnica kolejowa



</doc>
<doc id="542366" url="https://pl.wikipedia.org/wiki?curid=542366" title="Terytorium Arkansas">
Terytorium Arkansas

Terytorium Arkansas – terytorium zorganizowane wydzielone 4 lipca 1819 roku z Terytorium Missouri. W 1824 i 1828 roku, odłączono tereny zachodnie należące do dzisiejszej Oklahomy (z wyjątkiem Panhandle). Pierwszą stolicą zostało Arkansas Post (1819–1821), a następnie Little Rock.
Władzę terytorium sprawowało pięciu gubernatorów:
15 czerwca 1836 roku, Terytorium zostało przyjęte do Unii jako 25. stan.

</doc>
<doc id="542369" url="https://pl.wikipedia.org/wiki?curid=542369" title="Joshua Muravchik">
Joshua Muravchik

Joshua Muravchik - amerykański internacjolog, wykładowca uniwersytecki o wybitnym wkładzie w rozwój teorii polityki. 
Ukończył City College of New York, doktoryzował się na Uniwersytecie Georgetown. Członek wielu think tanków, należy do grupy najbardziej wpływowych neokonserwatystów. 

</doc>
<doc id="542370" url="https://pl.wikipedia.org/wiki?curid=542370" title="French Kicks">
French Kicks

French Kicks – zespół powstały w 1998 w Nowym Jorku, grający muzykę z gatunków indie rock, melodyjny post punk. Wydają w wytwórni Startime International.

</doc>
<doc id="542371" url="https://pl.wikipedia.org/wiki?curid=542371" title="Scott Baio">
Scott Baio

Scott Vincent James Baio (ur. 22 września 1961 w Nowym Jorku) – amerykański aktor, reżyser, scenarzysta i producent filmowy.
Życiorys.
Wczesne lata.
Urodził się w nowojorskim Brooklynie, w stanie Nowy Jork. Był najmłodszym trzecim dzieckiem Rose i Mario Baio, którzy wyemigrowali z Castellammare del Golfo z Włoch do Stanów Zjednoczonych Ameryki. Wychowywał się ze starszą siostrą Stephanie i bratem Stevenem. Jego kuzyni - Jimmy Baio i Joey Baio - zostali także aktorami. Uczęszczał do Saint Bernadette Elementary School w Dyker Heights w Brooklynie, a następnie uczył się w North Hollywood High School. Ukończył Xaverian High School w Bay Ridge, w Brooklynie.
Kariera.
Debiutował na kinowym ekranie tytułową rolą nieletniego gangstera w kryminalnej komedii muzycznej Alana Parkera "Bugsy Malone" (1976) z Jodie Foster. Ta parodia filmu gangsterskiego okazała się ogromnym sukcesem, dlatego reprezentowała Wielką Brytanię na Festiwalu Filmowym w Cannes w 1976.
Został dostrzeżony przez producenta Garryego Marshalla, który obsadził go w roli Anthony’ego DeLuca w serialu "Blansky's Beauties" (1977) i w popularnej serii telewizji ABC "Szczęśliwe dni" ("Happy Days", 1977-1984), a główna rola Charlesa 'Chachi' Arcoli, kuzyna Fonzie (Henry Winkler), uczyniła z niego idola nastolatek i przyniosła mu w roku 1982 nagrodę dla Młodego Artysty. Postać tę zagrał jeszcze w innym serialu ABC pt. "Joanie Loves Chachi" (1982–1983).
Komercyjnymi sukcesami stały się kolejne postaci telewizyjne w serialach; Charles w "Charles in Charge" (1984-1990), James Halbrook w "Baby Talk" (1991-1992), dr Jack Stewart w "Diagnoza morderstwo" ("Diagnosis Murder", 1993-1995).
Dowiódł również swoich umiejętności aktorskich w dramatach telewizyjnych. Za rolę Juliusa w jednym z odcinków serialu "NBC Special Treat" - "Luke Was There" (1976) i postać Buddy’ego Eldera w "All the Kids Do It" (1984) został nominowany do nagrody Emmy. A rola ucznia szkoły średniej Jacka Melona w "Stoned" (1980) przyniosła mu nagrodę Young Artist Awards w 1982. Stworzył ciekawą postać nastoletniego alkoholika marzącego, by pójść w ślady ojca i zostać gwiazdą hokeja w telewizyjnym dramacie familijnym "Nad przepaścią" ("The Boy Who Drank Too Much", 1980).
Za rolę właściciela piekarni Dominica w kinowym melodramacie "Dobry jak chleb" ("The Bread, My Sweet", 2001) odebrał nagrodę na Festiwalu Filmowym w San Diego, w stanie Kalifornia.
23 stycznia 2005 pojawił się na 18. miejscu w rankingu na „Największego idola nastolatek VH1”, ogłoszonego przez magazyn TV Guide.
Ma na swoim koncie dwa albumy: "Recorded The Boys Are Out Tonight" i "Scott Baio" (wyd. RCA).
Życie prywatne.
Romansował z aktorkami: Brooke Shields (1978-1981), Melissą Gilbert (1984), Nicollette Sheridan (1987-1988), Pamelą Anderson (1990-1993), Eriką Eleniak (1992), Denise Richards (1994) i Jeanette Jonsson (2000-2004). W 2005 związał się z kaskaderką Peaches Renée Sloan, którą poślubił 14 września 2007. Mają córkę Bailey DeLucę (ur. 2 listopada 2007).
29 stycznia 2018 Nicole Eggert oskarżyła Scotta Baia o molestowanie seksualne i seksualne wykorzystywanie jej jako nieletniej, gdy miała zaledwie 14 lat. Baio zdecydowanie zaprzeczył jej zarzutom i twierdził, że zaangażowali się w to jednorazowo i było to dobrowolne spotkanie seksualne, gdy Eggert miała 18 lat. Z kolei Eggert powiedziała, że miała 17 lat i że to Baio zainicjował ich spotkanie.

</doc>
<doc id="542374" url="https://pl.wikipedia.org/wiki?curid=542374" title="Teofil Maresch">
Teofil Maresch

Teofil Karol Maresch (ur. 1 sierpnia 1888 w Brzeżanach, zm. 18 października 1972 w Liverpoolu) – generał brygady Wojska Polskiego, Zastępca Przewodniczącego Głównego Sądu Koleżeńskiego Związku Legionistów Polskich od 1936 roku.
Życiorys.
Teofil Karol Maresch urodził się 1 sierpnia 1888 w Brzeżanach, w rodzinie Ferdynanda (ur. 1843, powstaniec styczniowy, dyrektor Powiatowego Towarzystwa Zaliczkowego w Brzeżanach), i Marceli z Wereszczyńskich. W 1907 zdał egzamin dojrzałości w C. K. Gimnazjum w Brzeżanach. W 1912 ukończył studia we Lwowie, gdzie działał w Związku Walki Czynnej i Związku Strzeleckim. Pracował potem jako adwokat. W okresie sierpień 1914 – lipiec 1917 w I Brygadzie Legionów Polskich. Podporucznik z października 1914. Po kryzysie przysięgowym powrócił do praktyki adwokackiej.
12 czerwca 1919 został przyjęty do Korpusu Sądowego Wojska Polskiego z byłych Legionów Polskich z zatwierdzeniem w stopniu kapitana. 20 czerwca tego roku został przydzielony do Sądu Wojskowego Okręgu Generalnego w Warszawie. W styczniu 1921 został kierownikiem Wojskowego Sądu Rejonowego Modlin. W 1922 został zweryfikowany w stopniu majora, w korpusie oficerów sądowych ze starszeństwem z dniem 1 czerwca 1919. Z dniem 1 sierpnia 1926 został przeniesiony do Prokuratury przy Wojskowym Sądzie Okręgowym Nr I w Warszawie na stanowisko podprokuratora. Posądzany o udział w zatuszowaniu sprawy gen. Włodzimierza Zagórskiego.
12 kwietnia 1927 awansował na podpułkownika ze starszeństwem z dniem 1 stycznia 1927 i 5. lokatą w korpusie oficerów sądowych. 24 kwietnia 1928 Prezydent RP mianował go sędzią orzekającym w wojskowych sądach okręgowych, a minister spraw wojskowych przeniósł z Prokuratury przy WSO Nr I do Wojskowego Sądu Okręgowego Nr I na stanowisko sędziego orzekającego. W 1930 został przeniesiony z Departamentu Sprawiedliwości Ministerstwa Spraw Wojskowych do Wojskowego Sądu Okręgowego Nr I w Warszawie na stanowisko szefa sądu. 29 stycznia 1932 został awansowany na pułkownika ze starszeństwem z dniem 1 stycznia 1932 i 2. lokatą w korpusie oficerów sądowych. 10 marca 1932 prezydent RP mianował go sędzią Najwyższego Sądu Wojskowego, a minister spraw wojskowych przeniósł z Wojskowego Sądu Okręgowego Nr I do Najwyższego Sądu Wojskowego w Warszawie na stanowisko sędziego. 20 maja tego samego roku został wyznaczony na stanowisko zastępcy szefa Departamentu Sprawiedliwości MSWojsk. 27 stycznia 1933 został mianowany z dniem 1 stycznia 1933 szefem Departamentu Sprawiedliwości Ministerstwa Spraw Wojskowych i Naczelnym Prokuratorem Wojskowym. W latach 30. był prezesem podolskiego koła Towarzystwa Rozwoju Ziem Wschodnich. Na generała brygady został awansowany ze starszeństwem z dniem 19 marca 1939 i 16. lokatą w korpusie generałów. We wrześniu 1939 był naczelnym szefem służby sprawiedliwości w Naczelnym Dowództwie WP.
Po kampanii wrześniowej internowany w Rumunii w obozie w Băile Herculane. W 1941 rząd I. Antonescu wydał go znalazł się w niewoli niemieckiej. Jeden z jedenastu polskich generałów więzionych przez Niemców w Dorsten i Dössel podczas II wojny światowej.
Po uwolnieniu z oflagu w 1945 do kwietnia 1948 mieszkał we Francji. Potem został przeniesiony do Anglii, gdzie po demobilizacji osiadł i gdzie zmarł 18 października 1972 w Liverpoolu.
Żonaty z Janiną Wolberzanką, tłumaczką dzieł niemieckich i francuskich. Uczęszczał do gimnazjum w Brzeżanach razem z Edwardem Rydzem-Śmigłym.

</doc>
<doc id="542376" url="https://pl.wikipedia.org/wiki?curid=542376" title="Zespół osadniczy">
Zespół osadniczy

Zespół osadniczy – osada wraz ze współczesnymi jej sztucznymi elementami krajobrazu, będącymi rezultatem działalności jej mieszkańców (według Z. Woźniaka, 1960).

</doc>
<doc id="542378" url="https://pl.wikipedia.org/wiki?curid=542378" title="Literatura skandynawska">
Literatura skandynawska

Literatura skandynawska lub literatura nordycka obejmuje literatury w językach krajów nordyckich Europy Północnej. Kraje nordyckie obejmują Danię, Finlandię, Islandię, Norwegię (w tym Svalbard), Szwecję i terytoria autonomiczne Skandynawii (Wyspy Alandzkie, Wyspy Owcze i Grenlandię). Większość mieszkających tam narodów mówi w językach północnogermańskich. Chociaż większość Finów mówi językiem należącym do rodziny języków uralskich, fińska historia i literatura były i są wyraźnie powiązane z historią i literaturą Szwecji i Norwegii, które w różnych okresach władały nad różnymi rejonami Północy i które mają znaczną populację i wpływy ludności samskiej.
Narody zamieszkujące Północ mogą szczycić się ważnymi i znaczących w skali światowej dziełami i twórcami. Henrik Ibsen, norweski dramaturg, autor sztuk "Dzika kaczka" i "Dom lalki," przyczynił się w dużej mierze do popularności współczesnego dramatu realistycznego w Europie. Nagrody Nobla w dziedzinie literatury, która sama w sobie jest nagrodą skandynawską, otrzymali tacy skandynawscy pisarze jak Selma Lagerlöf, Verner von Heidenstam, Karl Adolph Gjellerup, Henrik Pontoppidan, Knut Hamsun, Sigrid Undset, Erik Axel Karlfeldt, Frans Eemil Sillanpää, Johannes Vilhelm Jensen, Pär Lagerkvist, Halldór Laxness, Nelly Sachs, Eyvind Johnson, Harry Martinson i Tomas Tranströmer.
Średniowieczna literatura skandynawska.
W średniowieczu ludność zamieszkująca tereny dzisiejszej Skandynawii posługiwała się wspólnym językiem pranordyjskim, a następnie staronordyjskim. Najwcześniejsze zabytki piśmiennictwa ze Skandynawii to inskrypcje runiczne pozostawione na kamieniach pamiątkowych i innych przedmiotach. Niektóre z nich zawierają nawiązania do mitologii nordyckiej, a nawet krótkie wiersze w wersecie aliteratywnym. Najbardziej znanym przykładem jest misternie wykonany kamień runiczny Rök (pierwsza połowa IX wieku), który nawiązuje do legend z czasów wędrówki ludów. Uważa się, że najstarszy z poematów eddyjskich powstał w IX wieku, chociaż zachowały się one tylko na rękopisach z XIII wieku. Są to opowieści o mitach i legendach bohaterskich dawnej Skandynawii. Poezja skaldów zachowana jest głównie w późnych rękopisach, ale była przekazywana ustnie od IX wieku i pojawia się również na kamieniach runicznych.
Przyjęcie chrześcijaństwa w X wieku przyczyniło się do zwiększenia relacji Skandynawii z kulturą europejską, w tym alfabetem łacińskim i językiem łacińskim. W XII wieku zaowocowało to takimi literackimi dziełami jak duńska "Gesta Danorum", ambitne dzieło historyczne Saxo Grammaticusa. Wiek XIII uważa się za złotym wiekiem literatury islandzkiej z Eddą Młodszą Snorri Sturlusona i zbiorem sag "Heimskringla".
Literatura duńska.
W XVI wieku Dania, podobnie jak inne kraje północnej Europy, doświadczyła reformacji, która wyznacza też początek nowej epoki w duńskiej literaturze. Główni autorzy tej epoki to humanista , który przetłumaczył Nowy Testament na język duński, oraz , który stanowczo sprzeciwiał się reformacji. W XVI wieku pojawiły się również najwcześniejsze duńskie utwory dramatyczne, w tym dzieła . Wiek XVII był okresem ponownego zainteresowania skandynawskimi dziejami dawnymi, z uczonymi takimi jak Ole Worm na czele. Chociaż wzrastał religijny dogmatyzm, hymny autorstwa Thomasa Kingo wykroczyły znacznie poza uwarunkowania tego gatunku dzięki jego osobistej ekspresji. Wojny Danii ze Szwecją i rywalizacja duńskiej szlachty, które doprowadziły do zaprowadzenia w Danii monarchii absolutnej Danii w 1660 r., ukazano z perspektywy więźnia w prozie Eleonory Krystyny Oldenburg. Późniejsi znaczący duńscy autorzy to Hans Christian Andersen, Søren Kierkegaard, Johannes V. Jensen i Karen Blixen.
Literatura farerska.
Literatura farerska w tradycyjnym znaczeniu tego słowa rozwinęła się tak naprawdę dopiero w przeciągu ostatnich 100–200 lat. Wynika to głównie z powodu izolacji wyspy, a także dlatego, że język farerski nie został zapisany w standardowej wersji aż do 1890 roku. W średniowieczu wiele wierszy i opowieści z Wysp Owczych przekazywano ustnie. Dzieła te zostały podzielone na następujące rodzaje: "sagnir" (historyczne), "ævintyr" (opowieści) i "kvæði" (ballady, często z muzyką i tańcem). Zostały one ostatecznie spisane w XIX wieku, tworząc podstawę późnej, ale prężnej literatury.
Literatura fińska.
Dzieje Finlandii można scharakteryzować jako burzliwe. Przez większą część znanej nam z przekazów historii język rządzących (szwedzki, potem rosyjski) różnił się od języka większości mieszkańców Finlandii. Miało to silny wpływ na literaturę fińską, a wiele z jej największych dzieł miało za zadanie wywalczenie lub utrzymanie silnej fińskiej tożsamości narodowej.
Najbardziej znanym dziełem fińskiej poezji ludowej jest bez wątpienia Kalevala. Nazywany "eposem narodowym", została spisana przez Eliasa Lönnrota, który był jej redaktorem i kompilatorem. "Kalevala z"ostała opublikowany po raz pierwszy w 1835 roku i szybko stała się symbolem fińskiego przebudzenia narodowego. Pierwszą powieścią opublikowaną w języku fińskim było "Siedmiu" "braci" (1870) Aleksisa Kivi (1834-1872), które nadal powszechnie uważana za jedno z największych dzieł literatury fińskiej.
Literatura islandzka.
Sagi Islandczyków (isl. "Íslendingasögur") — z których wiele znanych jest również jako sagi rodzinne — to pisane prozą opowieści o najważniejszych wydarzeniach, które miały miejsce na Islandii w X i na początku XI wieku. Są najbardziej znanymi przykładami dzieł literackich z Islandii ze czasów średniowiecza. W późnym średniowieczu "" stał się najpopularniejszą formą ekspresji poetyckiej. Do ważnych autorów islandzkich od czasu reformacji należą Hallgrímur Pétursson, Jónas Hallgrímsson, Gunnar Gunnarsson i Halldór Laxness.
Literatura norweska.
Okres od XIV do XIX wieku jest uważany w literaturze norweskiej za ,wieki ciemne", chociaż norwescy pisarze, tacy jak i Ludvig Holberg, przyczynili się do powstania rozwoju wspólnej literatury Danii i Norwegii. Wraz z rozwojem świadomości narodowej i walką o niepodległość na początku XIX wieku rozpoczął się nowy okres w norweskiej literaturze narodowej. Dramaturg Henrik Wergeland był najbardziej znaczącym autorem tamtego okresu, a późniejsze dzieła Henrika Ibsena zapewniły Norwegii ważne miejsce w literaturze zachodnioeuropejskiej. W XX wieku znani pisarze norwescy to trzej laureaci Nagrody Nobla: Knut Hamsun, Bjørnstjerne Bjørnson i Sigrid Undset.
Literatura szwedzka.
Szwecja zajmuje trzecie miejsce na liście krajów z największą liczbą laureatów Nagrody Nobla w dziedzinie literatury. Znani szwedzcy pisarze to Astrid Lindgren, Gustaf Fröding, Carl Jonas Love Almqvist, Selma Lagerlöf, Vilhelm Moberg, August Strindberg i Tomas Tranströmer.
Znaczenie światowe.
Nagrody międzynarodowe.
Literacka Nagroda Nobla
Literacką Nagrodę Nobla otrzymało wielu pisarzy pochodzących ze Skandynawia, w tym:
Dania
Finlandia
Islandia
Norwegia
Szwecja
Nagrody regionalne.
Nagroda Literacka Rady Nordyckiej
Nagroda Literacka Rady Nordyckiej jest przyznawana co roku za utwór literacki powieść, sztuka, zbiór poezji, opowiadań lub esejów) napisany w jednym z języków nordyckich. Komitet wyłaniający laureata jest powoływany przez Radę Nordycką i składa się z 10 członków:
Nagrody krajowe.
Finlandia
Norwegia
Szwecja

</doc>
<doc id="542379" url="https://pl.wikipedia.org/wiki?curid=542379" title="Naczelna Prokuratura Wojskowa">
Naczelna Prokuratura Wojskowa

Naczelna Prokuratura Wojskowa – najwyższa w hierarchii komórka organizacyjna wojskowej części prokuratury w Polsce, istniejąca do 4 kwietnia 2016.
Zadania wojskowej części Prokuratury.
Wojskowa część Prokuratury wykonywała zadania zbliżone do cywilnej części lecz wobec żołnierzy i spraw związanych z Ministerstwem Obrony Narodowej, jemu podległym instytucjom i Siłami Zbrojnymi Rzeczypospolitej Polskiej.
Naczelny Prokurator Wojskowy.
Naczelny Prokurator Wojskowy był najwyższy po Prokuratorze Generalnym organ prokuratury w części wojskowej. Był on przełożonym prokuratorów Naczelnej Prokuratury Wojskowej oraz pozostałych prokuratorów wojskowych jednostek organizacyjnych prokuratury wojskowej.
II Rzeczpospolita.
W 1919 dekretem Naczelnika Państwa utworzono struktury prokuratury wojskowej. Naczelnym organem prokuratury w pionie wojskowym i zwierzchnikiem prokuratorów Naczelnej Prokuratury Wojskowej oraz prokuratorów pozostałych wojskowych jednostek organizacyjnych prokuratury został Naczelny Prokurator Wojskowy.
PRL.
W 1967 podporządkowano Prokuraturę Wojskową Prokuratorowi Generalnemu. Tym samym Naczelny Prokurator Wojskowy stał się zastępcą Prokuratora Generalnego, a Prokurator Generalny naczelnym organem całej prokuratury.
III Rzeczpospolita.
Naczelny Prokurator Wojskowy był najwyższym po Prokuratorze Generalnym organem prokuratury w części wojskowej, będąc jednocześnie zastępcą Prokuratora Generalnego. Był on przełożonym prokuratorów Naczelnej Prokuratury Wojskowej oraz pozostałych prokuratorów wojskowych jednostek organizacyjnych prokuratury.

</doc>
<doc id="542380" url="https://pl.wikipedia.org/wiki?curid=542380" title="Berliner Außenring">
Berliner Außenring

Berliner Außenring (niem. dosł. "Berliński Pierścień Zewnętrzny", w skrócie BAR) – kolej obwodowa o długości 125 km otaczająca zamkniętym pierścieniem Berlin. Określenie "zewnętrzny" służy rozróżnieniu z wewnętrzną obwodnicą kolejową Berlina, Ringbahn (zwaną też "Berliner Innenring").
Trasa została zbudowana w latach 1954–1961, aby umożliwić wjazd pociągów z zachodu i południa NRD do Berlina Wschodniego bez potrzeby tranzytu przez terytorium Berlina Zachodniego oraz umożliwić komunikację z zachodnimi przedmieściami Berlina, m.in. Poczdamem, Oranienburgiem i Hennigsdorfem. Stąd też trasa omijając zachodni Berlin, przebiega na swym wschodnim odcinku przez terytorium miasta. Dodatkowo trasa obsługuje także lotnisko Schönefeld.
Obecnie trasę wykorzystują głównie pociągi towarowe.
W kategorii dróg wodnych podobną rolę odegrał Kanał Haweli.

</doc>
<doc id="542381" url="https://pl.wikipedia.org/wiki?curid=542381" title="Berliner Aussenring">
Berliner Aussenring



</doc>
<doc id="542383" url="https://pl.wikipedia.org/wiki?curid=542383" title="BIR">
BIR

Zobacz też:

</doc>
<doc id="542388" url="https://pl.wikipedia.org/wiki?curid=542388" title="William Saxbe">
William Saxbe

William Bart Saxbe (ur. 24 czerwca 1916 w Mechanicsburg, Ohio, zm. 24 sierpnia 2010 tamże) – amerykański polityk, prokurator generalny Stanów Zjednoczonych, senator Stanów Zjednoczonych z ramienia Partii Republikańskiej.
W 1940 uzyskał tytuł bakałarza na Ohio State University w Columbus, służył następnie w armii w czasie II wojny światowej. W 1948 obronił dyplom z prawa na Ohio State University. Prowadził praktykę prawniczą w Columbus, z przerwą na służbę wojskową w czasie wojny koreańskiej (1951-1952).
W latach 1947–1954 pełnił mandat w Izbie Reprezentantów stanu Ohio. Dwukrotnie pełnił funkcję prokuratora stanowego, w latach 1957–1959 i 1963–1969. W 1968 został wybrany do Senatu USA, zastępując demokratę Franka Lausche. Z mandatu zrezygnował w 1974, powołany przez prezydenta Richarda Nixona na stanowisko prokuratora generalnego USA. Jego fotel w Senacie zajął z nominacji gubernatora Ohio Howard Metzenbaum, a kilka miesięcy później na pełną kadencję senacką wybrany został astronauta John Glenn.
Saxbe pełnił funkcję prokuratora generalnego zaledwie rok. W styczniu 1975 jego następcą został Edward Levi, a prezydent Gerald Ford powierzył Saxbemu misję ambasadora w Indiach. Po zakończeniu pracy dyplomatycznej w 1977 Saxbe powrócił do praktyki prawniczej w rodzinnym Mechanicsburg.

</doc>
<doc id="542389" url="https://pl.wikipedia.org/wiki?curid=542389" title="CDTV">
CDTV



</doc>
<doc id="542390" url="https://pl.wikipedia.org/wiki?curid=542390" title="TBF Avenger">
TBF Avenger



</doc>
<doc id="542391" url="https://pl.wikipedia.org/wiki?curid=542391" title="TBM Avenger">
TBM Avenger



</doc>
<doc id="542399" url="https://pl.wikipedia.org/wiki?curid=542399" title="Century Media Records">
Century Media Records

Century Media Records – wytwórnia płytowa z oddziałami w Niemczech, Anglii i Stanach Zjednoczonych.
Wytwórnia została założona w 1988 roku w Dortmundzie przez Roberta Kampfa, który zamierzał wydawać na rynku muzycznym swój własny zespół Despair. Wytwórnia specjalizuje się w odmianach metalu: power metalu, death metalu, black metalu, gothic metalu oraz metalcore i hardcore i pokrewnych gatunkach. Nakładem Century Media Records ukazały się nagrania m.in. takich zespołów jak: Lacuna Coil, The Gathering, Dream Evil, Iced Earth, Nevermore, Behemoth, Moonspell, In This Moment oraz Arch Enemy.
W latach 1994–1999 firma prowadziła skoncentrowany na muzyce blackmetalowej oddział pod nazwą Century Black Records. Kolejnym, działającym w latach 2002–2007 poddziałem była oficyna Abacus Records, której działalność była skoncentrowana na muzyce z nurtu metalcore. W 2003 roku Century Media Records nabyła wytwórnię muzyczną Olympic Recordings, która funkcjonowała jako jej pododdział do 2005 roku. W 2014 roku wytwórnia utworzyła specjalizujący się w muzyce rockowej pododdział - Another Century Records.
W 2015 roku wytwórnię nabył koncern Sony Music Entertainment.

</doc>
<doc id="542401" url="https://pl.wikipedia.org/wiki?curid=542401" title="Century Media">
Century Media



</doc>
<doc id="542402" url="https://pl.wikipedia.org/wiki?curid=542402" title="Reprezentacja Niemieckiej Republiki Demokratycznej w skokach narciarskich">
Reprezentacja Niemieckiej Republiki Demokratycznej w skokach narciarskich

Reprezentacja Niemieckiej Republiki Demokratycznej w skokach narciarskich – grupa skoczków narciarskich wybrana do reprezentowania NRD w międzynarodowych zawodach.
Reprezentacja istniała w latach 1949–1990, równolegle z reprezentacją Republiki Federalnej Niemiec. Po zjednoczeniu Niemiec, zawodnicy z obu krajów zostali wcieleni do jednej kadry.

</doc>
<doc id="542405" url="https://pl.wikipedia.org/wiki?curid=542405" title="King City">
King City

Miejscowości w Kanadzie:
Miejscowości w USA:

</doc>
<doc id="542406" url="https://pl.wikipedia.org/wiki?curid=542406" title="Salwia">
Salwia

Salwia – imię żeńskie pochodzenia łacińskiego; żeński odpowiednik imienia Salwiusz. Wśród patronów - św. Salwiusz albijski. 
Salwia imieniny obchodzi 26 czerwca, 28 października.

</doc>
<doc id="542407" url="https://pl.wikipedia.org/wiki?curid=542407" title="Sepecat Jaguar">
Sepecat Jaguar



</doc>
<doc id="542408" url="https://pl.wikipedia.org/wiki?curid=542408" title="Ukośnikowate">
Ukośnikowate



</doc>
<doc id="542409" url="https://pl.wikipedia.org/wiki?curid=542409" title="Reprezentacja Republiki Federalnej Niemiec w skokach narciarskich">
Reprezentacja Republiki Federalnej Niemiec w skokach narciarskich



</doc>
<doc id="542410" url="https://pl.wikipedia.org/wiki?curid=542410" title="Focke-Wulf Ta 154 Moskito">
Focke-Wulf Ta 154 Moskito



</doc>
<doc id="542412" url="https://pl.wikipedia.org/wiki?curid=542412" title="Lotniczy niekierowany pocisk rakietowy">
Lotniczy niekierowany pocisk rakietowy



</doc>
<doc id="542413" url="https://pl.wikipedia.org/wiki?curid=542413" title="Modest Mouse">
Modest Mouse

Modest Mouse – zespół indierockowy założony w 1993 roku w Issaquah w stanie Waszyngton. Szczytową popularność uzyskał wraz z wydaniem najnowszej płyty "We Were Dead Before the Ship Even Sank", która weszła na 1 miejsce listy Billboardu, lecz największe uznanie wśród krytyków i słuchaczy indie rocka zdobył albumami "The Lonesome Crowded West" i "The Moon and Antarctica".
Od czasu wydania debiutanckiego albumu "This Is a Long Drive for Someone with Nothing to Think About" w roku 1996, ich skład skupia się wokół Isaaca Brocka, Jeremiah Greena i basisty Erica Judy. Johnny Marr, były gitarzysta zespołu The Smiths, dołączył do grupy w maju 2006 roku, aby pracować nad płytą "We Were Dead Before the Ship Even Sank". Od czasu podpisania kontraktu z wytwórnią Epic Records (Sony) w 2000 roku, zespół osiągnął znaczący sukces. Elementy brzmienia Modest Mouse były inspirowane twórczością Elliotta Smitha, Pixies, Built to Spill oraz wielu innych zespołów wykonujących alternatywny rock. Nazwa grupy wywodzi się z opowiadania Virginii Woolf "Znak na ścianie".
Historia.
W 1994 roku Isaac Brock, Jeremiah Green, John Wickhart i Dann Gallucci nagrali swój debiutancki singel, "Blue Cadet-3. Do You Connect?" w Dub Narcotic Studio Calvina Johnsona, który potem został wydany przez wytwórnię płytową "K Records". Kolejny singel został wydany przez wytwórnię Sub-Pop z Seattle nagrany przez Steve'a Wolda w "Moon Studios". W tym samym czasie Modest Mouse nagrali również album "Sad Sappy Sucker", który miał być właściwym debiutem zespołu, ale ciągłe przekładanie terminów wydania płyty spowodowało, że projekt odłożono na półkę i zapomniano o nim aż do roku 2001, kiedy to został oficjalnie wydany. Po przejściu do wytwórni "Up Records" zespół stracił basistę Johna Wickharta, a na jego miejsce przychodzi Eric Judy. Również w tym okresie zespół stracił chwilowo gitarzystę Danna Gallucciego. Następnie Modest Mouse nagrało w wytwórni Moon Studios kilka utworów, które znalazły się na płycie z 1996 "This Is a Long Drive for Someone with Nothing to Think About". Obydwa albumy zostały nagrane i wyprodukowane przez Steve'a Wolda, który w tym czasie dołączył do zespołu. Następną płytą był mini-longplay "Interstate 8" również wydany przez Steve'a Wolda. W 1997 zespół wydał płytę "The Lonesome Crowded West" (nagraną w studiu Moon przez Scotta Swayze), która stała się przełomowym albumem w historii zespołu. Dzięki płycie "The Lonesome Crowded West", uważanej przez wielu krytyków za jedną z najważniejszych płyt gatunku indie rock połowy lat 90. W 2000, wytwórnia "Up" wydała kolekcję singli i rzadkich nagrań pt. "Building Nothing Out of Something", na której znalazły się wszystkie pozycje z krążka "Interstate 8", oprócz utworów "Edit the Sad Parts" i "Buttons to Push Buttons".
W roku 2000 wydali album "The Moon &amp; Antarctica" przy współpracy z wytwórnią "Epic Records". Zespół odniósł sukces w radiu alternatywnym dzięki singlom "3rd Planet" i "Gravity Rides Everything". Album ten został od razu dobrze oceniony przez krytyków, między innymi zdobywając 9,8 na 10 punktów w recenzji magazynu internetowego Pitchfork Media. Lider zespołu Isaac Brock wydał solowy album "Ugly Cassanova" nagrany w wytwórni "Sub Pop Records". Zespół udostępnił utwór "Gravity Rides Everything" na potrzeby kampanii reklamowej minivana Nissan Quest. Brock publicznie uznał to za posunięcie rażąco komercyjne, ale niezbędne do uzyskania stabilizacji finansowej.

</doc>
<doc id="542414" url="https://pl.wikipedia.org/wiki?curid=542414" title="Stanisław Szurlej">
Stanisław Szurlej

Stanisław Szurlej (ur. 21 listopada 1878 w Lutczy, zm. 10 sierpnia 1965 w Londynie) – doktor nauk prawnych, adwokat, publicysta, pułkownik audytor Wojska Polskiego.
Życiorys.
Stanisław Szurlej urodził się 21 listopada 1878 roku w Lutczy, powiecie strzyżowskim. Był absolwentem Wydziału Prawa Uniwersytetu Jagiellońskiego. Od 1902 doktor nauk prawnych, od 1909 adwokat. W 1910 otworzył we Lwowie kancelarię adwokacką przy ulicy Akademickiej 2. Później prowadził kancelarię przy Alejach Ujazdowskich 18 w Warszawie.
Po zakończeniu wojny z bolszewikami zweryfikowany został w stopniu podpułkownika ze starszeństwem z 1 czerwca 1919 w korpusie oficerów artylerii. W 1924 był oficerem rezerwy 1 pułku artylerii najcięższej w Warszawie. W 1929 został przeniesiony do pospolitego ruszenia, z zachowaniem przydziału do 1 pan. Dziesięć lat później zajmował 11. lokatę na liście starszeństwa oficerów pospolitego ruszenia artylerii, pozostawał na ewidencji Powiatowej Komendy Uzupełnień Warszawa-Miasto III i posiadał przydział mobilizacyjny do Oficerskiej Kadry Okręgowej Nr I, jako oficer „przewidziany do użycia w czasie wojny”.
Był członkiem Stronnictwa Narodowego. Działał w środowisku kombatanckim, był prezesem Związku Oficerów Rezerwy Rzeczypospolitej Polskiej. W 1937 został uhonorowany Złotym Wawrzynem Polskiej Akademii Literatury. W okresie międzywojennym zdobył sławę i przydomek „złotousty” w wielu głośnych procesach, między innymi jako obrońca generała brygady Michała Żymierskiego w 1927 i Wincentego Witosa w procesie brzeskim oraz jako pełnomocnik rodziny zamordowanego w sprawie zabójstwa Tadeusza Hołówki. Był także obrońcą kapitana Marian Jureckiego oskarżonego o zabójstwo szwagra, porucznika Aleksandra Głogowskiego oraz obrońcą porucznika Leona Pruszanowskiego oskarżonego o zabójstwo porucznika rezerwy obserwatora Zdzisława Bilażewskiego.
6 listopada 1939 roku Minister Spraw Wojskowych, generał dywizji Władysław Sikorski mianował go szefem Sądownictwa Wojskowego i Naczelnym Prokuratorem Wojskowym. 20 czerwca 1940 roku został awansowany na pułkownika w korpusie oficerów audytorów. 28 czerwca 1944 roku został przeniesiony w stan spoczynku. Od 1940 roku był prezesem Stowarzyszenia Prawników Polskich w Zjednoczonym Królestwie.
Po wojnie, w Londynie, został współzałożycielem Instytutu im. generała Władysława Sikorskiego. Od 1964 roku był jego honorowym członkiem. Z małżeństwa z Jadwigą z Ciepielowskich, zawartego w 1908 roku, miał córkę Stefanię, zamężną Kossowską – pisarkę i dziennikarkę oraz syna Stanisława – prawnika.
Zmarł 10 sierpnia 1965 roku w Londynie. Pochowany na cmentarzu Highgate Cemetery w Londynie.

</doc>
<doc id="542417" url="https://pl.wikipedia.org/wiki?curid=542417" title="SMART-1">
SMART-1

SMART-1 (ang. Small Missions for Advanced Research in Technology 1) – bezzałogowa sonda kosmiczna Europejskiej Agencji Kosmicznej (ESA), pierwsza księżycowa misja tej agencji. Przeznaczona do testowania nowych technologii, które mają zostać wykorzystane w konstrukcji przyszłych sond kosmicznych. Od listopada 2004 do września 2006 sztuczny satelita Księżyca.
Konstrukcja sondy.
Głównym wykonawcą sondy i jej wyposażenia była szwedzka firma Swedish Space Corporation.
Kadłub sondy miał kształt sześcianu o długości boku 1 m. Całkowita rozpiętość z dwoma skrzydłami baterii słonecznych wynosiła 14 m. Wykonane z arsenku galu baterie słoneczne o łącznej powierzchni około 10 m² dostarczały energii o mocy 1850 W. Silnik jonowy o impulsie właściwym 1640 s wytwarzał ciąg 68 mN. Materiał pędny dla silnika stanowiło 82 kg ksenonu. Sonda stabilizowana była trójosiowo. Całkowita masa przy starcie wynosiła 366,5 kg, a na orbicie Księżyca ok. 305 kg.
Instrumenty naukowe i eksperymenty.
Masa instrumentów naukowych i technologicznych wynosiła 19 kg. Należały do nich:
Przebieg misji.
Sonda została wyniesiona z kosmodromu Kourou w Gujanie Francuskiej 27 września 2003 roku przy użyciu rakiety nośnej Ariane 5G wraz z dwoma satelitami telekomunikacyjnymi. Początkowo weszła na wydłużoną orbitę okołoziemską o perygeum 742 km i apogeum 36 016 km. Silnik jonowy został po raz pierwszy uruchomiony 30 września 2003. Podczas kolejnych 14 miesięcy dzięki pracy silnika orbita była stopniowo podwyższana. Wykorzystano też trzykrotnie manewry rezonansu grawitacyjnego z Księżycem (19 sierpnia 2004, 15 września 2004 i 12 października 2004), które znacząco modyfikowały orbitę sondy. 15 listopada 2004 SMART-1 wszedł na wstępną orbitę wokółksiężycową o perycentrum 4962 km i apocentrum 51 477 km. Dalsze manewry doprowadziły do osiągnięcia 27 lutego 2005 orbity roboczej odległej od powierzchni o około 300 – 3000 km i o nachyleniu 90°. 17 września 2005 po zużyciu prawie całego zapasu ksenonu silnik jonowy został ostatecznie wyłączony. Łącznie pracował on przez 4958,3 h podczas 844 odpaleń. Misja sondy zakończyła się 3 września 2006 roku, podczas 2890 orbity wokół Księżyca, upadkiem na jego powierzchnię.

</doc>
<doc id="542418" url="https://pl.wikipedia.org/wiki?curid=542418" title="Apogonidae">
Apogonidae



</doc>
<doc id="542422" url="https://pl.wikipedia.org/wiki?curid=542422" title="Tadeusz Kubiak (poeta)">
Tadeusz Kubiak (poeta)

Tadeusz Kubiak (ur. 16 maja 1924 w Warszawie, zm. 3 czerwca 1979 w Topoli k. Belgradu) – polski poeta, satyryk, autor utworów dla dzieci i słuchowisk radiowych.
Życiorys.
Syn Franciszka i Cecylii z Damięckich, brat Zygmunta i Janusza. Był absolwentem Gimnazjum im. Joachima Chreptowicza w Ostrowcu Świętokrzyskim.
Debiutował w 1943 na łamach konspiracyjnego pisma „Jutro Poezji”. W czasie wojny należał do AK. Studiował filologię polską w Warszawie i Krakowie. Pracował w redakcjach „Pokolenia” i „Po prostu”, a od 1948 w Polskim Radiu. Wydawał zbiory wierszy, tworzył poematy. W 1949 zdobył dwa wyróżnienia za teksty pieśni masowych w konkursie Ministerstwa Kultury i Sztuki.
Po 1955 tworzył wiersze liryczne, żartobliwe i satyryczne. Pisał książki i piosenki dla dzieci. Autor tekstów pieśni masowych, piosenek żołnierskich i rozrywkowych.
Zmarł na zawał serca w Jugosławii, gdzie miał wydać wybór wierszy.
Pochowany na cmentarzu Wojskowym na Powązkach w Warszawie (kwatera B37-2-10).
Życie prywatne.
Ojciec artystki Małgi Kubiak.

</doc>
<doc id="542427" url="https://pl.wikipedia.org/wiki?curid=542427" title="Napoleon IV">
Napoleon IV



</doc>
<doc id="542428" url="https://pl.wikipedia.org/wiki?curid=542428" title="Card Security Code">
Card Security Code

Card Security Code (CSC, także CVV2 – "Card Verification Value 2" i CVC2 – "Card Verification Code 2") to funkcja zabezpieczająca dla transakcji kartą, wprowadzona w celu ograniczenia występowania oszustw związanych z kartami kredytowymi.
CSC jest dodatkiem do numeru karty bankowej, która jest wytłoczona lub wydrukowana na karcie. CSC jest używany jako funkcja bezpieczeństwa w sytuacjach, w których nie można użyć kodu PIN. Kod PIN nie jest drukowany ani osadzany na karcie, ale jest wprowadzany ręcznie przez posiadacza karty podczas transakcji w punkcie sprzedaży. Karty bezdotykowe i karty chipowe mogą elektronicznie generować własny kod, taki jak iCVV lub dynamiczny CVV.
CSC został pierwotnie opracowany w Wielkiej Brytanii jako 11-znakowy kod alfanumeryczny autorstwa pracownika Equifax, Michaela Stone’a w 1995 r. Po testach w grupie Littlewoods Home Shopping i banku NatWest, koncepcja została przyjęta przez APACS (brytyjskie stowarzyszenie zajmujące się rozliczaniem płatności) i usprawniona do trzycyfrowego kodu znanego dzisiaj. Mastercard rozpoczął wydawanie numerów CVC2 w 1997 r., A Visa w Stanach Zjednoczonych wprowadziła je w 2001 r.
Rodzaje Card Security Code.
Kod CVV2 (ang. Card Verification Value 2) – skrót nazwy 3-cyfrowego kodu służącego do weryfikacji, czy osoba posługująca się kartą płatniczą jest jej prawowitym posiadaczem. Skrót używany przez Visa.
Kod CVC2 (ang. Card Verification Code 2) – skrót nazwy 3-cyfrowego kodu służącego do weryfikacji transakcji zdalnych na kartach Mastercard.
Miejsce umieszczenia kodu.
Card Security Code to zwykle trzy lub cztery ostatnie cyfry wydrukowane, bez wytłoczenia, takie jak numer karty, na pasku podpisu z tyłu karty. Kod zabezpieczający kartę nie jest kodowany na pasku magnetycznym, ale jest wydrukowany na płasko. Nowe karty MasterCard i Visa posiadają kod w osobnym panelu po prawej stronie paska podpisu. Zostało to zrobione, aby zapobiec zamazaniu numerów poprzez podpisanie karty.
Bezpieczeństwo.
Według organizacji "Visa" – ze względów bezpieczeństwa sprzedawcy, którzy wymagają karty CVV2 do „nieobecności karty” przy transakcjach kartami płatniczymi, są zobowiązani przez wystawcę karty do nie zapisywania numeru CVV2 po autoryzowaniu pojedynczej transakcji. W ten sposób, jeśli baza danych transakcji zostanie naruszona, CVV2 nie jest zawarty, a numery skradzionych kart są mniej przydatne. Terminale wirtualne i bramki płatnicze nie przechowują kodu CVV2, dlatego pracownicy i przedstawiciele obsługi klienta, którzy mają dostęp do internetowych interfejsów płatności, którzy w przeciwnym razie mają dostęp do pełnych numerów kart, dat wygaśnięcia i innych informacji, nadal nie mają kodu CVV2.

</doc>
<doc id="542431" url="https://pl.wikipedia.org/wiki?curid=542431" title="Diazinon">
Diazinon

Diazinon – organiczny związek chemiczny, triester kwasu tiofosforowego, inhibitor cholinoesterazy.
Jest środkiem owadobójczym, stosowanym jako składnik preparatów do zwalczania pcheł.

</doc>
<doc id="542434" url="https://pl.wikipedia.org/wiki?curid=542434" title="Wialnia">
Wialnia

Wialnia – maszyna rolnicza służąca do wstępnego oczyszczenia młóconego ziarna, oddzielająca zanieczyszczenia grube (kłosy, zgoniny) i lekkie (plewy) na zasadzie różnicy wielkości, a częściowo także na zasadzie różnic ciężarów.
Zanim skonstruowano wialnię, wymłócone zboże oczyszczano podrzucając ziarno przy lekkim wietrze. Cięższe ziarno spadało szybciej, a lżejsze plewy były zdmuchiwane przez wiatr. Zanieczyszczenia o podobnym ciężarze ale różniące się wielkością od pozyskiwanego ziarna rozdzielano przetakami.
Ręcznie napędzana wialnia składała się z drewnianej obudowy tworzącej kanał do przewiewania i obudowy wentylatora odśrodkowego wykonanego z kilku płaskich łopatek oraz zespołu ruchomych sit. Wentylator napędzany korbą kierował powietrze do kanału. Nad kanałem do przewiewania znajdowała się skrzynia z czyszczonym materiałem z regulowaną szczeliną, przez którą do kanału wsypywało się zmłócone ziarno z plewami. Czyszczony materiał wpadając do kanału opadał na sita górne i był jednocześnie zwiewany wiatrem wytworzonym przez wentylator. Sita górne oddzielały duże zanieczyszczenia, a podwiewający je wiatr wydmuchiwał plewy i lekkie zanieczyszczenia. Na sitach dolnych oddzielano ziarno od drobniejszych zanieczyszczeń. W prostych konstrukcjach stosowano tylko jedno sito górne i jedno dolne, w zaawansowanych po kilka sit. Materiał rozdzielano na co najmniej trzy frakcje:
Z sit separowane materiały pochylniami zsuwały się do skrzyni na podłogę lub do worków.
W czasie pracy, skrzynia z której zboże wysypywało się na sita, jak i zespół sit były potrząsane przez mechanizm wialni, aby zapewnić równomierne przesypywanie się zboża.
W najczęściej stosowanej konstrukcji materiał czyszczony opadając ze skrzyni na sito górne (czasami dwa; wstępne i zasadnicze) był podwiewany wzdłuż i od dołu sita, sito to oddzielało materiał lekki i duży (plewy i słomę, kłosy), materiał dobry i drobny przesiewał się przez to sito, spadając na dolne sito, które odsiewało poślad i drobne zanieczyszczenia. Materiał zdmuchiwany z sita górnego bywał rozdzielany w zależności od miejsca upadku na kilka frakcji od najcięższego (ziarna błędnego), poprzez średni (poślad i drobne nasiona chwastów) do najlżejszej plewy i fragmenty roślin.
Oprócz wialni ręcznych były wialnie napędzane kieratem lub silnikiem elektrycznym.
W przeszłości wialnia najczęściej była samodzielną maszyną, obecnie występuje jako część młocarni, która jednocześnie młóci i wieje lub część kombajnu, który kosi, młóci i wieje zboża. Ma to też i wadę, gdyż traci się plewy - które stosowano jako dodatek do pasz bydła i świni domowej. We współczesnych kombajnach stosuje się system dwóch sit górnych (wstępnego i zasadniczego) podwiewanych wiatrem (bez sita dolnego). W kombajnach często stosuje się sita żaluzjowe zbudowane z równoległych blaszek o regulowanym nachyleniu.
W niektórych rejonach Polski, zwłaszcza w Małopolsce, wialnie błędnie nazywano młynkiem. Młynek różni się od wialni tym, że nie posiada sit, a wentylator młynka wytwarza znacznie silniejszy strumień powietrza, rozdzielając materiał tylko na podstawie miejsca upadku na trzy do czterech frakcji.
Ziarno uzyskane z wialni nie może być użyte do siewu ponieważ zawiera dużo pośladu, uszkodzonych nasion i nasion chwastów.

</doc>
<doc id="542437" url="https://pl.wikipedia.org/wiki?curid=542437" title="Hotel Emirates Palace">
Hotel Emirates Palace

Hotel Emirates Palace (ang. Emirates Palace Hotel) – od 2005 roku najbardziej luksusowy hotel na świecie, znajdujący się w stolicy Zjednoczonych Emiratów Arabskich, w Abu Zabi. Koszt budowy wyniósł ponad 3 miliardy USD. Zarządza nim niemiecka sieć hotelowa Kempinski. Zalicza się też do największych hoteli świata. Poprzednio tytuł najbardziej luksusowego hotelu świata nosił hotel Burj Al Arab w Dubaju.
Hotel uważany jest za jedno z najbardziej dochodowych przedsiębiorstw Zjednoczonych Emiratów Arabskich – po wydobyciu ropy naftowej.
Budowę hotelu rozpoczęto w grudniu 2001 r. Hotel przyjął pierwszych gości w lutym 2005 r. Ze względu na luksusowe wnętrza obiektu, uznano, że nie wypada nazywać go hotelem. Stąd w powszechnym użyciu jest określenie "pałac".
Wyposażenie i obsługa.
Hotel stosuje własną klasyfikacje gości, oznaczając ich "koralowymi", "perłowymi" i "diamentowymi". Każdy gość otrzymuje do swej dyspozycji osobistych kamerdynerów na cały czas pobytu. Pracują oni na zmiany, aby przez okrągłą dobę gość był otoczony osobistą opieką, m.in. przy ubieraniu i zarządzaniu posiadanymi bagażami.
Hotel obsługuje gości wizyt państwowych, konferencje międzynarodowe i najbogatszych gości świata.
Hotel dysponuje 302 pokojami "najbardziej luksusowego luksusu" ("deluxe luxury room") oraz 92 apartamentami. Hotel zatrudnia ok. 2000 pracowników, znających 50 języków świata. Na terenie hotelu znajduje się 17 sklepów międzynarodowych luksusowych sieci handlowych.
Architektura.
Obiekt zaprojektowała firma "Wimberly Allison Tong and Goo" (WATG). 
Wystrój obiektu korzysta z tradycyjnych, arabskich motywów pałacowych, takich jak wielka kopuła centralna i 114 kopuł obocznych, tworzących dach całego pałacu. Kolor elewacji wypełnia paletę wszystkich odcieni piasku, jakie znaleziono na arabskich pustyniach. Kopuła osłaniająca atrium ma średnicę 42 metrów. Pokryta jest mozaikami z czystego srebra i złota.
Nad salą balową, która może pomieścić jednocześnie 2800 uczestników przyjęcia, unosi się kopuła o szerokości 17 metrów. Pozostałe kopuły mają od 3 do 12 metrów szerokości. Wokół hotelu rozciąga się park o powierzchni 1 km², urządzony na styl różnych ogrodów i plaż nadmorskich.
Historia powstania hotelu.
Każdego roku w grudniu odbywają się spotkania szefów państw i szejkanatów wchodzących w skład Zjednoczonych Emiratów Arabskich. Co roku odbywają się one w innym państwie lub szejkanacie.
Rodzina królewska szejkanatu Abu Zabi chciała z tej okazji urządzić takie spotkanie w swoim nowym, pełnym przepychu pałacu. Jednak źle oceniono możliwości budowniczych i pałac nie został zbudowany na czas.
Aby uniknąć kompromitacji, ogłoszono, że pałac w rzeczywistości jest hotelem, a nie jedną z posiadłości szejków.

</doc>
<doc id="542438" url="https://pl.wikipedia.org/wiki?curid=542438" title="Teofil Karol Maresch">
Teofil Karol Maresch



</doc>
<doc id="542439" url="https://pl.wikipedia.org/wiki?curid=542439" title="Niekierowany pocisk rakietowy">
Niekierowany pocisk rakietowy

Niekierowany pocisk rakietowy to rodzaj pocisku rakietowego nieposiadający możliwości kierowania lotem ani korygowania jego toru, w odróżnieniu od kierowanych pocisków rakietowych. Niekierowany pocisk rakietowy leci po wystrzeleniu po torze balistycznym, a względną celność zapewnia odpowiednie ustawienie wyrzutni, przy znanych parametrach napędu pocisku. Niekierowane pociski funkcjonalnie składają się z dwóch głównych zespołów: głowicy bojowej i układu napędowego (silnika rakietowego lub silników i koniecznych do ich pracy instalacji, w tym zapasu paliwa).
Niekierowane pociski rakietowe są historycznie najstarszym rodzajem pocisków rakietowych, używanym już przynajmniej od średniowiecza. Ponieważ wykazują liczne wady, przede wszystkim małą celność, zwłaszcza przy dużym zasięgu, od końcowego okresu II wojny światowej są w znacznym stopniu zastępowane przez kierowane pociski rakietowe. Zaletą niekierowanych pocisków rakietowych jest za to znacznie niższa cena i stopień komplikacji. Dlatego obecnie używane są głównie wystrzeliwane z wieloprowadnicowych wyrzutni w celu zwiększenia prawdopodobieństwa trafienia, lub przeciw celom powierzchniowym.
Niekierowane pociski rakietowe obejmują wiele różnych rodzajów pocisków:
W związku z rozwojem kierowanych pocisków rakietowych, niekierowane pociski zostały w znacznym stopniu wyparte. Obecnie – od ok. lat 90., użycie niekierowanych pocisków rakietowych ogranicza się w zasadzie do pocisków lotniczych wystrzeliwanych z wyrzutni wieloprowadnicowych oraz na mniejszą skalę artyleryjskich pocisków rakietowych i rakietowych bomb głębinowych.

</doc>
<doc id="542445" url="https://pl.wikipedia.org/wiki?curid=542445" title="Akio Arakawa">
Akio Arakawa

 (ur. 1927, zm. 21 marca 2021) – japońsko-amerykański meteorolog, długoletni profesor na Uniwersytecie Kalifornijskim w Los Angeles. Jest jednym z twórców modeli ogólnej cyrkulacji i parametryzacji konwekcji.
Studiował na Uniwersytecie Tokijskim. W 1977 otrzymał najwyższe wyróżnienie Amerykańskiego Towarzystwa Meteorologicznego za sformułowanie metodyki pozwalającej na włączenie procesów konwekcyjnych i planetarnej warstwy granicznej do globalnych modeli cyrkulacji atmosfery i za wkład do numerycznych metod prognozowania pogody.

</doc>
<doc id="542446" url="https://pl.wikipedia.org/wiki?curid=542446" title="Efekt snobizmu">
Efekt snobizmu



</doc>
<doc id="542451" url="https://pl.wikipedia.org/wiki?curid=542451" title="L’Alpe d’Huez">
L’Alpe d’Huez

L’Alpe d’Huez – miejscowość górska w Alpach francuskich (Departament Isère). Niedaleko stąd wznoszą się górskie masywy Écrins oraz Grandes Rousses. Obok Val d’Isère, Tignes, Courchevel i Les Arcs L’Alpe d’Huez jest jedną z największych stacji narciarskich w północnych Alpach francuskich. Należy ona do dużych centrów sportów zimowych drugiej generacji, które rozwijały się sukcesywnie wokół małych miejscowości górskich. Do trzeciej generacji należą wielkie centra turystyki, takie jak Courchevel, z ogromnym zapleczem hotelowym i niszczącym wpływem na naturalne otoczenie. Dzięki organizacji igrzysk olimpijskich w Grenoble L’Alpe d’Huez przeżyło wielki rozwój.
Miejsce to ma duże znaczenie także dla kolarstwa. Podjazd z 21 zakrętami prowadzący z Le Bourg-d’Oisans do L’Alpe, jest jednym z najsłynniejszych na Tour de France.
Prestiżowy podjazd.
Po raz pierwszy trasę Wielkiej Pętli poprowadzono przez L’Alpe d’Huez w 1952 roku. Pierwszym zwycięzcą w historii został tutaj włoski "Campionissimo" Fausto Coppi. Dopiero po 24 latach Tour zawitał tutaj po raz drugi i od tej pory 21 zakrętów gości kolarzy prawie co roku. Każdy zakręt nosi imię zwycięzcy z poszczególnych lat, począwszy od 21. zakrętu, który nazwany został imieniem pierwszego zwycięzcy. Ponieważ po zwycięstwie Armstronga w roku 2001 liczba zwycięzców przekroczyła liczbę zakrętów, zaczęto dostawiać tabliczki i tym samym zakręt nr 21 nosi imię Coppiego i Armstronga.
Dane i rekordy.
Długość podjazdu wynosi 13,8 km. Średnie nachylenie 7,9% prowadzi na metę ustanowioną na wysokości 1850 m n.p.m. Rekord szybkości podjazdu należy do Włocha, Marco Pantaniego, który w roku 1995 pokonał górę w 36 minut i 50 sekund.
Jak dotąd dwóch zwycięzców etapu na L’Alpe d’Huez rozstrzygnęło w tym samym roku cały Tour na swoją korzyść – Fausto Coppi w 1952 i Carlos Sastre w 2008.
W pewnym momencie L’Alpe d’Huez nazywano również "Górą Holendrów", ponieważ do roku 1989 aż 8 z 14 dotąd rozgrywanych etapów wygrywali kolarze holenderscy. Od tego czasu jednak żadnemu Holendrowi nie udało się kontynuowanie tradycji, za to ich miejsce w „klasyfikacji narodowej” tejże góry staje się zagrożone przez reprezentantów Włoch (7 zwycięstw).

</doc>
<doc id="542453" url="https://pl.wikipedia.org/wiki?curid=542453" title="Hardcore rap">
Hardcore rap

Hardcore rap (nazywany również hardcore hip-hop. Mylony często z rapcore) – jeden z nurtów muzyki hip-hop, którego istotą jest agresja i konfrontacja. Gatunki pochodne to gangsta rap, mafiozo rap, horrorcore.
Geneza hardcore rapu wywodzi się z popularnego w latach 80. XX w. gatunku hip-hopu, rozwijanego we wschodniej części USA, którego przedstawicielami byli artyści tacy jak Schoolly D, Boogie Doown Productions, Slick Rick, Beastie Boys oraz Public Enemy. Temat ich twórczości skupiał się na spustoszeniu wyrządzanym przez miejskie ubóstwo, alkohol, nadużywanie narkotyków, przestępstwa oraz wojny gangów, często również rasistowskie dyskryminacje, konflikty z policją. Przez większość lat 90. dzięki popularności takich artystów jak: Ice Cube, Ice-T, Da Lench Mob oraz Cypress Hill, hardcore rap utożsamiany był z hip-hopem, rozwijanym w zachodniej części USA. Jednak pojawienie się artystów takich jak: Onyx, zespołu Wu-Tang Clan, Sheek Louch, DMX, Nas i Mobb Deep szybko sprawiło, że "wschodni" hardcore ponownie nabrał na znaczeniu. Ten rodzaj muzyki charakteryzowały ograniczone do minimum beaty, realistyczne sample z dźwiękami bębnów (często z płyt gramofonowych), instrumentów strunowych i pianina, oraz sporadyczne wstawki jazzowe.
W późnych latach 90., komercyjna wersja hardcore hip-hopu została połączona z muzyką pop i osiągnęła sukces za sprawą takich artystów jak: DMX, Bone Thugs-N-Harmony, oraz Big Pun.

</doc>
<doc id="542461" url="https://pl.wikipedia.org/wiki?curid=542461" title="Bukowina Kłodzka">
Bukowina Kłodzka

Bukowina Kłodzka (niem. "Tannhübel") – najwyżej położona (750 m n.p.m.) dzielnica Kudowy-Zdroju. Bukowina Kłodzka posiada charakter wiejski, a w przeszłości, jako wieś, była odrębną jednostką administracyjną.
Położenie.
Dzielnica leży przy granicy z Czechami, u podnóża Błędnych Skał, na zachodnim krańcu masywu Skalniaka (915 m n.p.m.) w Sudetach Środkowych w Górach Stołowych i stanowi północną część Kudowy-Zdroju. W Bukowinie znajduje się m.in. Szpital Rehabilitacyjno-Hematologiczny dla Dzieci "Orlik".
Historia.
Bukowina Kłodzka powstała najprawdopodobniej w XV wieku jako kolonia Pstrążnej, pierwsza wzmianka o miejscowości pochodzi z 1477 roku. W 1787 roku były tu tylko cztery domy. Od końca XVIII wieku wieś rozwinęła się, do czego przyczyniło się położenie w sąsiedztwie Błędnych Skał i rozwój ruchu turystycznego. W miejscowości powstały gospody, a na początku XIX wieku w jej sąsiedztwie utworzono niewielką kopalnię węgla. W 1905 roku pan Zwikirsch wybudował na Bukowinie Hotel Skalny (niem. "Felsenhotel"). Od 1922 roku w budynku po Hotelu istniał protestancki instytut dla misji w Europie północno-wschodniej, prowadzony przez Martina Urbana. W 1933 roku w miejsce nazwy Bukowine wprowadzono niemiecką nazwę "Tannhübel". 7 maja 1946 roku nadano miejscowości polską nazwę Bukowina Kłodzka.
Szlaki turystyczne.
 Kudowa-Zdrój - Góra Parkowa - Czermna - Pstrążna - Bukowina Kłodzka - Błędne Skały - Ostra Góra - Pasterka - Karłów

</doc>
<doc id="542463" url="https://pl.wikipedia.org/wiki?curid=542463" title="Traktaty indiańskie">
Traktaty indiańskie

Traktaty indiańskie () – pisemne umowy zawierane w okresie kolonizacji między tubylczymi ludami Ameryki Północnej (zwanymi "First Nations") a upoważnionymi przedstawicielami brytyjskiej Korony oraz państw postkolonialnych – Kanady i Stanów Zjednoczonych.
Historia.
Traktaty uznawały w praktyce indiańskie plemiona za jednostki suwerenne z punktu widzenia prawa międzynarodowego, a ich przedstawicieli („wodzów”) za osoby uprawnione do układania się z najwyższymi władzami państw kolonizujących kontynent. Podpisywane były zazwyczaj w następstwie konfliktów zbrojnych, indiańskich wojen i powstań lub wyprzedzającego formalne unormowania postępu europejskiej kolonizacji i osadnictwa. W związku z tym dotyczyły z reguły kwestii terytorialnych, uzgadniając i opisując warunki przekazania (cesji) konkretnych terytoriów plemiennych państwu podpisującemu traktat (z przeznaczeniem pod budowę szlaków komunikacyjnych, osadnictwo i pozyskanie bogactw naturalnych). W zamian za określone ustępstwa Indian przewidywały konkretną rekompensatę – wypłatę jednorazowej kwoty w gotówce lub towarach, coroczne wypłaty i świadczenia dla zawierających traktat plemion, pomoc ekonomiczną, oświatową i zdrowotną dla Indian, ochronę ich przed wrogami lub przesiedlenie na inne terytorium („rezerwaty”).
W latach 1789–1871 Stany Zjednoczone zawarły z Indianami Ameryki Północnej około 800 traktatów, z których mniej niż połowa została ratyfikowana przez Senat (zob. Traktat w Fort Laramie (1851) i Traktat w Fort Laramie (1868)). Z kolei Kanada zawarła w latach 1871–1921 jedenaście zbiorczych traktatów z tubylczymi grupami z Ontario, Manitoby, Saskatchewan i Alberty. Wszyscy tubylczy Amerykanie z USA otrzymali prawa obywatelskie dopiero w 1924 roku.
Współczesność.
Znaczna część zawartych w okresie kolonizacji Ameryki indiańskich traktatów nie została nigdy unieważniona i formalnie pozostaje w mocy, chociaż większość traktatów zawartych z indiańskimi narodami przez USA (a zdaniem wielu Indian – wszystkie) i część traktatów zawartych przez Kanadę została następnie przez te kraje złamana (zob. Spór o Góry Czarne) lub nigdy nie była w praktyce realizowana. Ważność indiańskich traktatów, ich szczegółowe postanowienia oraz sposób i zakres ich – dotychczasowej i przyszłej – realizacji pozostaje nierzadko kwestią sporną, rozstrzyganą w ramach systemów prawnych USA i Kanady oraz dwustronnych negocjacji władz federalnych (zob. Komisarz do spraw Indian) i rad plemiennych – nierzadko pod naciskiem tubylczych organizacji (zob. Krajowy Kongres Indian Amerykańskich) i indiańskich protestów (zob. Ruch Indian Amerykańskich).
W sporach tych przedstawiciele Indian (zob. Vine Deloria Jr., Winona LaDuke) powołują się na historyczne prawa ludów tubylczych i formalne zapisy traktatów (w tym np. konieczność ich interpretacji zgodnie z ówczesnymi realiami kulturowymi), na doznane krzywdy oraz współczesne standardy prawa międzynarodowego. Przedstawiciele władz federalnych USA wskazują np. na konieczność uwzględnienia w negocjacjach nieuchronności historycznych procesów cywilizacyjnych i precedensowych wyroków sądów (zob. Decyzje Sądu Najwyższego USA w sprawach Indian), na potrzebę brania pod uwagę obecnych realiów politycznych i społeczno-gospodarczych oraz faktycznego "status-quo", a także na ograniczone z wielu przyczyn możliwości rekompensaty (zob. Komisja Roszczeń Indiańskich) – raczej finansowej, niż w naturze (zob. precedens Blue Lake) – oraz brak jednoznacznych uregulowań prawnych.

</doc>
<doc id="542464" url="https://pl.wikipedia.org/wiki?curid=542464" title="Traktaty z Indianami">
Traktaty z Indianami



</doc>
<doc id="542465" url="https://pl.wikipedia.org/wiki?curid=542465" title="Naczelny Prokurator">
Naczelny Prokurator

Naczelny Prokurator – w II Rzeczypospolitej naczelny organ prokuratury i zwierzchnik prokuratorów.
Urząd utworzony w 1919 r. na mocy art. 4 zd. 1 "Dekretu z dnia 8 lutego 1919 r. w przedmiocie ustroju Sądu Najwyższego" (Dz.Pr.P.P. Nr 15, poz. 199), utrzymany następnie przez art. 231 "Rozporządzenia Prezydenta Rzeczypospolitej z dnia 6 lutego 1928 r. – Prawo o ustroju sądów powszechnych" (, ze zm.). W obu tych regulacjach funkcję Naczelnego Prokuratora sprawował z urzędu minister sprawiedliwości. Organem pomocniczym Naczelnego Prokuratora był Nadzór Prokuratorski.

</doc>
<doc id="542466" url="https://pl.wikipedia.org/wiki?curid=542466" title="Kempinski">
Kempinski

Kempinski – najstarsza sieć hotelowa, grupująca luksusowe placówki na całym świecie. Wchodzi w skład międzynarodowej grupy kapitałowej skupiającej takie sieci, jak "Aman Resorts", "Crowne Plaza Hotels &amp; Resorts", "Four Seasons Hotels and Resorts", "Hilton", "Hyatt", "Jumeirah Hotels &amp; Resorts", "Mandarin Oriental", "Marriott", "Peninsula", "Regent International Hotels" i "Ritz-Carlton".
Obok hotelu "Vier Jahreszeiten" („Cztery pory roku”) w Monachium (Niemcy), który należy do sieci "Kempinski", jak i "Hotelu Adlon" w Berlinie oraz hotelu "Grand Hotel des Bains" w St. Moritz, przedsiębiorstwo "Kempinski Hotels &amp; Resorts AG" w Monachium koncentruje się na najbardziej luksusowych hotelach. Najlepszą inwestycją sieci jest Hotel Emirates Palace w Abu Zabi (Zjednoczone Emiraty Arabskie).
Spółka zarządza 52 hotelami na całym świecie. W budowie znajduje się 28 dalszych obiektów w Europie, na Dalekim Wschodzie, Afryce i Azji.
Historia przedsiębiorstwa Kempinski.
Nazwa sieci pochodzi od nazwiska rodziny Bertholda Kempinskiego, wywodzącej się z Wrocławia, skąd przeniosła się w roku 1872 do Berlina. Rodzina spokrewniona z familią Grzegorzków z Galicji w Polsce południowej, twórcami fundacji i wielkimi filantropami europejskimi z pierwszej połowy XX wieku.
Początkowo przedsiębiorstwo zajmowało się handlem winem. Po 1910 roku zarządzanie przedsiębiorstwem objęła rodzina Unger, zachowując jednak nazwę "Kempinski". W 1927 rodzina Unger posiadała kilka restauracji. W 1928 posiadała hotel w Berlinie. Po ucieczce całej rodziny Unger do USA przed działaniami wojennymi, władze III Rzeszy skonfiskowały cały jej majątek wskutek zarządzonej . Po powrocie do Niemiec, w 1952 po odzyskaniu części majątku, rodzina uruchomiła „Hotel Kempinski” w Berlinie.
W roku 1954 kontrolę nad przedsiębiorstwem rodzina Ungerów odstąpiła spółce "Hotelbetriebs-AG". W 1957 przedsiębiorstwo „Kempinski” kupiło "Hotel Atlantic" w Hamburgu. W 1970 zarząd spółki postanowił zmienić jej nazwę na "Kempinski Hotelbetriebs-AG". W tym samym roku spółka kupiła połowę udziałów w "Hotelu Cztery Pory Roku" w Monachium.
W 1977 dokonano kolejnej zmiany nazwy spółki na "Kempinski AG" i przejęto "Hotel Gravenbruch" we Frankfurcie nad Menem pod jej zarząd. W 1985 roku do spółki z "Kempinski AG" weszły niemieckie linie lotnicze Lufthansa, co ze względów finansowych pozwoliło na ekspansję spółki poza granice Niemiec.

</doc>
<doc id="542467" url="https://pl.wikipedia.org/wiki?curid=542467" title="IV Krajowy Festiwal Piosenki Polskiej w Opolu">
IV Krajowy Festiwal Piosenki Polskiej w Opolu

IV Krajowy Festiwal Piosenki Polskiej w Opolu odbył się 23–26 czerwca 1966.
Festiwal rozpoczął 23 czerwca "Koncert milenijny" z udziałem m.in. Łucji Prus (zaśpiewała ""Nic dwa razy się nie zdarza")", Wandy Warskiej i Bernarda Ładysza; natomiast w nocy, w sali Teatru Lalki i Aktora, odbył się oceniany przez jury koncert piosenek kabaretowych.
24 czerwca opolska publiczność uczestniczyła w "Koncercie młodości", podczas którego grały zespoły:
Wieczorem odbył się koncert "Premiery (godz. 20:00)", w którym wzięli udział m.in.:
Na 25 czerwca organizatorzy zaplanowali koncert "Przeboje sezonu" o godz. 20:00: 
Laureaci.
Trzy równorzędne nagrody w kategorii "Przeboje sezonu":
Nagrody na koncercie: "Premiery"
Nagrody w kategorii: "Piosenki kabaretowe"

</doc>
<doc id="542468" url="https://pl.wikipedia.org/wiki?curid=542468" title="Pyrwa profesionałna futbołna liga">
Pyrwa profesionałna futbołna liga

Pyrwa profesionalna futbolna liga () – najwyższa w hierarchii klasa męskich ligowych rozgrywek piłkarskich w Bułgarii, będąca jednocześnie najwyższym szczeblem centralnym (I poziom ligowy), utworzona w 1924 roku i od samego początku zarządzana przez Bułgarski Związek Piłki Nożnej (BFS). Zmagania w jej ramach toczą się cyklicznie (co sezon) i przeznaczone są dla 16 najlepszych krajowych klubów piłkarskich. Jej triumfator zostaje Mistrzem Bułgarii, zaś najsłabsze drużyny są relegowane do Wtoroj PFL (II ligi bułgarskiej).
Historia.
Mistrzostwa Bułgarii w piłce nożnej rozgrywane są od 1924 roku. Na początku rozgrywki nazywały się "Dyrżawno pyrwenstwo" (bułg. Държавно първенство) z wyjątkiem lat 1937–1940 kiedy nosiła nazwę "Nacionałna futbołna diwizija" (bułg. Републиканска футболна дивизия). Od 1945 do 1948 liga nazywała się "Republikansko pyrwenstwo" (bułg. Републиканско първенство), a potem "Republikanska futbołna diwizija" (bułg. Републиканско първенство). W latach 1950–2000 funkcjonowała pod nazwą "A Republikanska futbołna grupa" (bułg. „А” Републиканска футболна група), a w latach 2000–2003 jako "Wissza profesionałna futbołna liga" (bułg. Висша професионална футболна лига). W latach 2003-2016 nazywała się "A Profesionałna futbołna grupa" (bułg. „А” Професионална футболна група), w skrócie A PFG (bułg. А ПФГ). Rozgrywki "Pyrwa profesionalna futbolna liga" (bułg. Първа професионална футболна лига) startowały w sezonie 2016/17.
System rozgrywek.
Obecny format ligi zakładający rozgrywki w dwie rundy obowiązuje od sezonu 2014/15.
Rozgrywki składają się z 26 kolejek spotkań rozgrywanych pomiędzy drużynami systemem kołowym. Każda para drużyn rozgrywa ze sobą dwa mecze – jeden w roli gospodarza, drugi jako goście. Po dwóch rundach rozgrywek zespoły z miejsc 1-6 walczą w trzeciej rundzie o mistrzostwo i europejskie puchary, a zespoły z miejsc 7-14 o utrzymanie w lidze. Pierwsza szóstka rozgrywa ze sobą mecze – u siebie oraz na wyjeździe. Dolna ósemka również rozgrywa ze sobą mecze – u siebie oraz na wyjeździe. Od sezonu 2015/16 w lidze występuje 14 zespołów. W przeszłości liczba ta wynosiła od 5 do 28. Drużyna zwycięska za wygrany mecz otrzymuje 3 punkty (do sezonu 1992/93 2 punkty), 1 za remis oraz 0 za porażkę.
Po rozegraniu dwóch rund systemem kołowym zespoły dzielą się na dwie grupy. Pierwszą jest grupa mistrzowska, w której sześć pierwszych drużyn regularnego sezonu rozgrywa 10 meczów w systemie kołowym o tytuł Mistrza Bułgarii w piłce nożnej. Mistrz Bułgarii kwalifikuje się do eliminacji Ligi Mistrzów UEFA. Druga oraz trzecia drużyna zdobywają możliwość gry w Lidze Europy UEFA. Również zwycięzca Pucharu Bułgarii startuje w eliminacjach do Ligi Europy lub, w przypadku, w którym zdobywca krajowego pucharu zajmie pierwsze miejsce w lidze – możliwość gry w eliminacjach do Ligi Europy otrzymuje również czwarta drużyna klasyfikacji końcowej.
Kolejna grupa zostaje utworzona z zespołów, które w sezonie zasadniczym zajęły miejsca od 7 do 14. Drużyny z tej grupy rywalizują o play-off Ligi Europy w dwóch kolejnych podgrupach i rozgrywają po 10 meczów w systemie kołowym. Zwycięzcy podgrup spotykają się w dwumeczu, w celu wyłonienia drużyny, której będzie przysługiwać prawo do zmierzenia się z czwartą lub piątą drużyną grupy mistrzowskiej o rundę kwalifikacyjną rozgrywek Ligi Europy.
Dwie najgorsze drużyny z dwóch podgrup oraz druga i trzecia drużyny z Wtoroj PFL (pierwsza drużyna ma zapewniony awans do najwyższej klasy) następnie walczą w barażach play-off o utrzymanie w najwyższej lidze. Najsłabsza drużyna barażów spada do Wtoroj PFL.
W przypadku zdobycia tej samej liczby punktów, klasyfikacja końcowa ustalana jest w oparciu o wynik dwumeczu pomiędzy drużynami, w następnej kolejności w przypadku remisu – różnicą bramek w pojedynku bezpośrednim, następnie ogólnym bilansem bramkowym osiągniętym w sezonie, większą liczbą bramek zdobytych oraz w ostateczności losowaniem.
Statystyka.
Tabela medalowa.
Mistrzostwo Bułgarii zostało do tej pory zdobyte przez 16 różnych drużyn.
Stan po sezonie 2021/2022. 

</doc>
<doc id="542469" url="https://pl.wikipedia.org/wiki?curid=542469" title="Księgi narodu polskiego i pielgrzymstwa polskiego">
Księgi narodu polskiego i pielgrzymstwa polskiego

Księgi narodu polskiego i pielgrzymstwa polskiego – utwór poetycki, broszura publicystyczna o charakterze politycznym napisana przez Adama Mickiewicza i wydana w grudniu 1832 roku w Paryżu. Utwór powstał w najbardziej płodnym literacko okresie życia Mickiewicza, krótko po upadku powstania listopadowego, tuż po napisaniu "Dziadów części III", a bezpośrednio przed powstaniem "Pana Tadeusza".
Charakterystyka.
"Księgi" w swojej formie przypominają przypowieści ewangeliczne, co jest celowym zabiegiem autora. Pod względem gatunku literackiego zalicza się je do literatury apokryficznej. Niemniej w swoim przesłaniu są utworem publicystycznym związanym z sytuacją Polaków u zarania Wielkiej Emigracji. 
"Księgi" były skierowane szczególnie do emigrantów po klęsce powstania listopadowego. Mickiewicz wyraża swoją opinię o politycznych sporach emigracji polskiej, które, jego zdaniem, stanowią zagrożenie dla poczucia jedności narodowej. Zwracał się do emigracji o zgodę i gotowość do działania. "Księgi" stanowią jeden z fundamentów polskiego mesjanizmu, gdyż Polska, jak pisze autor, przetrwała w ideałach wiary chrześcijańskiej i pragnieniu wolności; ma więc jego zdaniem, rolę odkupicielską. Jej rozbiory porównuje do męki Jezusa Chrystusa, a jej wyzwolenie do zmartwychwstania.
Część emigracji zarzucała autorowi idealizację i promowanie moralności wynikającej jedynie z religijności. Krytycznie słowa braku uznania pojawiły się także w bulli Grzegorza XVI. "Księgi" zdobyły jednak wielką popularność, nie tylko za granicą, ale także w Polsce, gdzie były nielegalnie drukowane. Przetłumaczono je na wiele języków. Dzięki temu utworowi Mickiewicz stał się znany w Europie.
Ciekawostka ezoteryczna.
W tytule utworu mamy 44 litery, czyli klucz kodu, który pozwala wyodrębnić kilka zdań o tej samej liczbie liter. Znajdziemy je na początku pierwszej i drugiej księgi oraz w „Modlitwie pielgrzyma”, stanowiącej zakończenie emigracyjnego manifestu Mickiewicza. 
1. Od początku świata aż do umęczenia narodu polskiego
2. W on czas przyszedł na ziemię Syn Boży JEZUS CHRYSTUS
3. Duszą narodu polskiego jest pielgrzymstwo polskie
4. Polak w pielgrzymstwie nie ma jeszcze imienia swego
5. BOŻE Jagiellonów! BOŻE Sobieskich! BOŻE Kościuszków!
W Roku Romantyzmu Polskiego tajemnicza liczba 44 odsłania się nam w duchu mesjanizmu polskiego.

</doc>
<doc id="542471" url="https://pl.wikipedia.org/wiki?curid=542471" title="Witold Grabowski">
Witold Grabowski

Witold Grabowski (ur. 13 marca 1898 w Batumi, zm. 25 października 1966 w Londynie) – polski prawnik, minister sprawiedliwości, naczelny prokurator od 16 maja 1936 do 30 września 1939, oskarżyciel w procesie brzeskim.
Życiorys.
Urodził się w Batumi (Kaukaz Południowy). Szkołę średnią ukończył w Rostowie nad Donem. W czasie wojny domowej w Rosji walczył w 4 Dywizji Strzelców Polskich pod komendą gen. Żeligowskiego na Kubaniu i w 14 Pułku Ułanów Jazłowieckich. W 1919 podjął pracę w Zarządzie Cywilnym Ziem Wschodnich okręgu mińskiego. W roku następnym wstąpił ochotniczo do wojska i brał udział w walkach o Wilno. W 1922 ukończył studia prawnicze na Uniwersytecie Stefana Batorego w Wilnie, po czym podjął pracę w Delegaturze Rządu Polskiego przy rządzie Litwy Środkowej, następnie w okręgowej Izbie Kontroli Państwa w Wilnie.
Po odbyciu aplikacji sądowej został w 1926 podprokuratorem w Wilnie, a rok później w Piotrkowie Trybunalskim. W 1928 został wiceprezesem Sądu Okręgowego w Warszawie, a od 1930 pełnił funkcję prokuratora Sądu Apelacyjnego w Warszawie. W 1931 oskarżał w procesie brzeskim. Od 15 maja 1936 do wybuchu wojny był ministrem sprawiedliwości w rządzie Felicjana Sławoja Składkowskiego. W 1938 został wybrany do Senatu V kadencji z ramienia Obozu Zjednoczenia Narodowego. 
Po agresji ZSRR na Polskę 18 września 1939 w Kutach przekroczył wraz z rządem RP granicę polsko-rumuńską. Został internowany, w połowie 1940 zbiegł przez Bułgarię do Turcji, skąd w październiku 1940 dotarł do Palestyny. Wstąpił do Polskich Sił Zbrojnych na Zachodzie, wkrótce na wniosek gen. Władysława Sikorskiego urlopowany bezterminowo. Rozpoczął służbę w wojsku brytyjskim, walczył w kampanii libijskiej. Od 1943 w składzie Wojskowej Administracji Brytyjskiej (BMA) w Erytrei.
W latach 1943–1951 był prezesem Sądu Okręgowego w Asmarze. Pracował jako sędzia w Etiopii, m.in. jako prezes Wydziału Karnego Sądu Okręgowego w Addis Abebie, uczestniczył w kodyfikacji prawa etiopskiego. 
Wykładowca Uniwersytetu w Addis Abebie. W 1957 zamieszkała z nim żona Irena, która wcześniej pracowała w USA, m.in. w Sekcji Polskiej Rozgłośni „Głos Ameryki” i współtworzyła Instytut Józefa Piłsudskiego w Ameryce. W maju 1966 przeniósł się wraz żoną stałe do Wielkiej Brytanii, gdzie w październiku zmarł.
Pochowany na cmentarzu - kwatera U, grób 1060.
W czasach studenckich uczestniczył w turniejowym życiu szachowym Wilna. W latach 30. XX w. wchodził w skład Rady Naczelnej Polskiego Związku Szachowego, a od 1938 był ostatnim prezesem związku przed wybuchem II wojny światowej. Jedna z jego partii, stoczona w styczniu 1938 w kasynie oficerskim Yacht Clubu w Warszawie, została opublikowana na łamach „Polski Zbrojnej” przez przeciwnika Grabowskiego, Mariana Steifera.

</doc>
<doc id="542472" url="https://pl.wikipedia.org/wiki?curid=542472" title="I Liceum Ogólnokształcące im. Jana Bażyńskiego w Ostródzie">
I Liceum Ogólnokształcące im. Jana Bażyńskiego w Ostródzie

Liceum Ogólnokształcące Nr I im. Jana Bażyńskiego w Ostródzie mieści się w secesyjnym budynku przedwojennego pruskiego gimnazjum.
Pierwsi uczniowie, w liczbie 84 osób, rozpoczęli naukę 4 września 1945. Wówczas było to gimnazjum i mieściło się w budynku przy ulicy Nowotki.
Do dyspozycji nauczycieli i uczniów jest 26 sal lekcyjnych, w tym pracownie komputerowe ze stałym dostępem do Internetu, pracownia multimedialna, sala gimnastyczna, siłownia, boiska oraz park przyszkolny, także gabinet medyczny i radiowęzeł.

</doc>
<doc id="542473" url="https://pl.wikipedia.org/wiki?curid=542473" title="Liceum Ogólnokształcące im. Jana Bażyńskiego">
Liceum Ogólnokształcące im. Jana Bażyńskiego



</doc>
<doc id="542475" url="https://pl.wikipedia.org/wiki?curid=542475" title="Wtora profesionałna futbołna liga">
Wtora profesionałna futbołna liga

Wtora profesionałna futbołna liga, – drugi poziom rozgrywek piłkarskich w Bułgarii. Rywalizuje w niej 31 drużyn, podzielonych na dwie grupy – „Wschodnią” i „Zachodnią”, które grają w systemie każdy z każdym (mecz i rewanż). Zwycięzca każdej z grup awansuje bezpośrednio do Grupy A, a zespoły, które zajęły drugie miejsca rozgrywają między sobą spotkanie barażowe. Wygrany następny sezon rozpoczyna w ekstraklasie.
Z II ligi do amatorskiej Grupy C spadają cztery najgorsze zespoły (po dwa z każdej z grup).
Sezon 2009-2010.
W sezonie 2009-2010 w rozgrywkach o awans do Grupy A brały udział:
S - zespół, który nie utrzymał się w ekstraklasie w sezonie 2007-2008 Beniaminków II ligi oznaczono kursywą
Sezon 2008-2009.
W sezonie 2008-2009 w rozgrywkach o awans do Grupy A biorą udział:
S - zespół, który nie utrzymał się w ekstraklasie w sezonie 2007-2008 Beniaminków II ligi oznaczono kursywą
Sezon 2007-2008.
W sezonie 2007-2008 w rozgrywkach o awans do Grupy A biorą udział:
S - zespół, który nie utrzymał się w ekstraklasie w sezonie 2006-2007 Beniaminków II ligi oznaczono kursywą

</doc>
<doc id="542476" url="https://pl.wikipedia.org/wiki?curid=542476" title="Maria Ciunelis">
Maria Ciunelis

Maria Ciunelis (ur. 28 czerwca 1961 w Ostródzie) – polska aktorka, scenarzystka i reżyserka teatralna.
Życiorys.
W latach 1976–1980 uczęszczała do I Liceum Ogólnokształcącego im. Jana Bażyńskiego w Ostródzie, była wychowanką Marii Gilewskiej. Absolwentka Wydziału Aktorskiego Państwowej Wyższej Szkoły Teatralnej im. Aleksandra Zelwerowicza w Warszawie (1984). W 1984 zadebiutowała kilkoma rolami w "Matce" Stanisława Ignacego Witkiewicza w reżyserii Jana Englerta na deskach Teatru Polskiego w Warszawie. W latach 1984–1985 była aktorką warszawskiego Teatru Polskiego, od 1985 roku jest aktorką Teatru Ateneum im. Stefana Jaracza w Warszawie.
Współpracuje z innymi warszawskimi scenami m.in. Teatrem „Polonia”, Teatrem Syrena, Teatrem Scena Prezentacje, Teatrem Capitol oraz Teatrem Atelier im. Agnieszki Osieckiej w Sopocie. Wystąpiła w kilkudziesięciu rolach teatralnych w spektaklach takich reżyserów jak Tadeusz Łomnicki, Janusz Nyczak, Adam Hanuszkiewicz, Janusz Warmiński, Maciej Wojtyszko, Krzysztof Zaleski, Agnieszka Glińska, Piotr Fronczewski i Janusz Wiśniewski.
Jest laureatką licznych nagród w dziedzinie teatru, między innymi Nagrody im. Leona Schillera (1987), Nagrody im. Stanisława Wyspiańskiego (1989), Nagrody im. Aleksandra Zelwerowicza (1990), Nagrody im. Aleksandry Śląskiej (1990) oraz nagród na Kaliskich Spotkaniach Teatralnych, Lubuskiej Jesieni Teatralnej oraz Rzeszowskich Spotkaniach Teatralnych.
W 1985 zadebiutowała na dużym ekranie rolą Franki w filmie Barbary Sass-Zdort "Dziewczęta z Nowolipek". Do jej najbardziej znanych ról filmowych i telewizyjnych należą te z filmów "Siekierezada" (1985), "Słodkiego miłego życia" (1989), "Dom" (1980–2000), "Moja Angelika" (1999), "Zrozumieć świat" (2001–2003) i "Wszyscy jesteśmy Chrystusami" (2006). Tworzyła scenariusze do seriali "Samo życie", "Marzenia do spełnienia" i "Na dobre i na złe". Jest współautorką scenariusza niezrealizowanego serialu historycznego Telewizji Polskiej − "Korona królowej"". W 2018 r. zagrała w serialu Komisarz Alex w sezonie 11 , odcinku 139 ."
Jest jedną z bohaterek książki "Odnaleźć dobro" autorstwa Marzanny Graff.

</doc>
<doc id="542479" url="https://pl.wikipedia.org/wiki?curid=542479" title="Berlin Ostkreuz">
Berlin Ostkreuz

Berlin Ostkreuz (niem. dosł. "Berlin Krzyż Wschodni") – przesiadkowa stacja berlińskiej szybkiej kolei miejskiej S-Bahn, w dzielnicy Berlina Friedrichshain na skrzyżowaniu Stadtbahn oraz kolei obwodowej.
Jest to najbardziej uczęszczany dworzec w całej sieci S-Bahn, codziennie ponad 100 000 pasażerów przesiada się na tym dworcu między dziewięcioma liniami.
Historia.
Dworzec został otwarty w 1882 pod nazwą Stralau-Rummelsburg, zastępując położony wyłącznie na kolei obwodowej dworzec Boxhagen-Stralau. W 1895-1896 dodano dwa kolejne perony, a w 1903 jeszcze jeden peron i budynek wejściowy (później wyburzony), zaś w 1933 otrzymał obecną nazwę. Od 1928 przez dworzec jeździ kolej elektryczna S-Bahn.
Perony.
Na dworcu czynne są obecnie cztery perony z niegdysiejszych sześciu:
W kolejowym spisie nazw stacja nosi skrót "BOK" z wariantami "BOK F", "BOK D" i "BOK E" na określenie poszczególnych peronów.
Peron F znajduje się na wiadukcie poprzecznym do peronów Stadtbahn D i E, zaś peron A służył zarówno południowej, jak i północnej łącznicy. Północna łącznica została w 1994 wyłączona z ruchu, gdyż nie była w pełni bezkolizyjna, w przyszłości planuje się jej rozbiórkę. Zarówno przy południowej jak i północnej łącznicy znacznie wcześniej czynny był tylko jeden peron, gdyż zewnętrzne perony zamknięto w 1966 i 1970 ze względu na ich zły stan, odtąd na łącznicach mogły zatrzymywać się jedynie pociągi nadjeżdżające z południowej części kolei obwodowej względnie jadące w kierunku jej północnej części. Planuje się rozbiórkę peronu A w czasie renowacji dworca.
Plany przebudowy.
Od wielu lat dworzec Ostkreuz znajduje się w fatalnym stanie technicznym i wymaga remontu. Już od początku XX wieku pojawiały się plany jego przebudowy, także w 1937 i za czasów NRD zamierzano przebudować niewygodne schody i przejścia na dworcu. Ze względu na wysoki stopień komplikacji koniecznych robót i brak funduszy renowacja była odkładana, tak że dworzec zyskał sobie przydomek "Rostkreuz" (niem. "Rdzawy krzyż"). Obecnie dworzec znajduje się częściowo pod ochroną zabytków, zatem wszelkie przebudowy będą musiały uwzględnić zachowanie historycznie wartościowych części.
Przebudowa będzie właściwie stanowić budowę od podstaw, jednak cały czas musi być zachowany ruch pociągów, przez co będzie trwała przez wiele lat; przyjęty poprzednio termin wyznaczony na rok 2016 nie został dotrzymany. Planuje się budowę dwóch hal peronowych: jednej nad peronem kolei obwodowej, a drugiej przy nowym peronie, służącym pociągom regionalnym. Oba perony S-Bahn w ciągu Stadtbahn mają zostać przebudowane tak, aby obie krawędzie peronowe przy każdym z nich służyły liniom w tych samych kierunkach – przy północnym peronie na zachód (do centrum miasta), przy południowym zaś na wschód. W tym celu na wschód od Rummelsburga powstanie wiadukt umożliwiający bezkolizyjne połączenie linii z Dworca Lichtenberg i z Erkneru. Obecnie pociągi na linii do/z Erkneru i do/z Strausberg, Ahrensfelde i Wartenberg korzystają z różnych peronów. Podczas przebudowy zostanie zrealizowany także tunel dla planowanego przedłużenia autostrady A100.

</doc>
<doc id="542480" url="https://pl.wikipedia.org/wiki?curid=542480" title="Manukau">
Manukau

Manukau – trzecie co do wielkości miasto Nowej Zelandii. Jest częścią regionu Auckland, ale ze względu na podział administracyjny, który nastąpił w roku 1965 uważane jest za osobne miasto. 
W mieście rozwinął się przemysł spożywczy.
Manukau podzielone jest na 7 dzielnic (tzw. "wards"):
W 2001 spis powszechny wykazał 283 tys. mieszkańców.

</doc>
<doc id="542481" url="https://pl.wikipedia.org/wiki?curid=542481" title="Victor Grignard">
Victor Grignard

Victor Auguste Grignard (ur. 6 maja 1871 w Cherbourgu, zm. 13 grudnia 1935 w Lyonie) – francuski chemik. Odkrył związki metaloorganiczne. Opracował metody otrzymywania związków magnezoorganicznych, a także reakcje, w których biorą one udział. W 1912 roku wraz z Paulem Sabatierem otrzymał Nagrodę Nobla w dziedzinie chemii.
Od jego nazwiska pochodzą nazwy: związki Grignarda oraz reakcja Grignarda.

</doc>
<doc id="542484" url="https://pl.wikipedia.org/wiki?curid=542484" title="Zespół suchego oka">
Zespół suchego oka

Zespół suchego oka, „suche oko” (, , , ) – schorzenie oczu wywołane niedostatecznym wydzielaniem łez lub nadmiernym parowaniem filmu łzowego. Do jego typowych objawów należy: drapanie, uczucie "piasku pod powiekami", uczucie "obcego ciała", swędzenie, pieczenie, zaczerwienie, ból, obrzęknięte powieki, zjawisko "podwójnego widzenia", gromadzenie się wydzieliny w kącikach oka, światłowstręt.
Etiologia "zespołu suchego oka": 
"Zespół suchego oka" sprawia, że narząd wzroku jest bardziej podatny na infekcje. Poprzez odsłoniętą rogówkę mogą wnikać mikroorganizmy chorobotwórcze (bakterie, wirusy, grzyby). Najstarszą metodą rozpoznawania "zespołu suchego oka" jest tzw. test Schirmera. Na rynku pojawiły się również indykatory zastępcze. Innym sposobem jest test stabilności łez. Stan gruczołów Meiboma można zbadać wykonując meibografię.
Zespół suchego oka jest schorzeniem rozpowszechnionym na całym świecie; w różnych badaniach epidemiologicznych częstość występowania szacowano od około 5% do 35%. 
Ocenia się, że blisko połowa użytkowników soczewek kontaktowych doświadcza objawów zespołu suchego oka. Dyskomfort podczas noszenia soczewek kontaktowych związany z zespołem suchego oka jest przyczyną około 51% wszystkich porzuceń soczewek kontaktowych.
Objawy schorzenia mają charakter przewlekły i wymagają stałego leczenia lub łagodzenia objawów. Leczenie polega przede wszystkim na uzupełnianiu filmu łzowego poprzez dostarczanie środka zwilżającego w postaci preparatów typu „sztuczne łzy”. Warto wybierać te z kropli ocznych, których kompozycja składników jest zbliżona do naturalnego płynu łzowego. Zaleca się stosowanie preparatów pozbawionych środków konserwujących, które są bezpieczne również dla alergików i osób noszących soczewki kontaktowe. Zapewniają one optymalny poziom nawilżenia gałki ocznej. Wśród składników o działaniu kojącym najczęściej występuje świetlik, nagietek lekarski oraz hialuronian sodu.
Leczenie należy uzależnić od przyczyny suchości - gruczoły łzowe mogą wytwarzać za mało warstwy wodnej łez, gruczoły Meiboma za mało warstwy lipidowej. Suchość wywołuje stan zapalny.
Metody leczenia (kolejność przypadkowa, * oznacza metody niekonwencjonalne, ** oznaczają metodę w fazie eksperymentalnej):
Zmniejszenie stanu zapalnego:
W przypadku dysfunkcji gruczołów Meiboma:
W przypadku infekcji nużeńcem:
Pomoc w utrzymaniu wilgoci:

</doc>
<doc id="542488" url="https://pl.wikipedia.org/wiki?curid=542488" title="Normy (robotyka)">
Normy (robotyka)

Normy w teorii sterowania (i robotyce) – normy stosowane w algorytmach sterowania, w szczególności sterowania odpornego. Przede wszystkim stosuje się normy zwykłe, rzadziej definiuje się dodatkowe.
Normy macierzy.
Dla macierzy dostępna jest norma spektralna:
oraz
Macierzy dotyczy także własność pierścieniowa:
która jest stosowana w sterowaniu odpornym.
Normy dla funkcji.
Korzystając z notacji normy euklidesowej:
gdzie formula_5
dla funkcji formula_6 zdefiniować można normę:
gdzie formula_8 oznacza stopień normy.
Wtedy energia sygnału zdefiniowana jest jako:
a amplituda jako:

</doc>
<doc id="542489" url="https://pl.wikipedia.org/wiki?curid=542489" title="Cricius">
Cricius



</doc>
<doc id="542491" url="https://pl.wikipedia.org/wiki?curid=542491" title="Wydarzenia radomskie">
Wydarzenia radomskie

Wydarzenia radomskie, in. radomski Czerwiec – określenie strajków i zamieszek w Radomiu 25 czerwca 1976 będących największą akcją protestacyjną w ramach Czerwca 1976, spacyfikowaną przez jednostki milicji i ZOMO.
W wydarzeniach tych wzięło udział ok. 20 tysięcy osób, w tym pracownicy 33 przedsiębiorstw z terenu Radomia i województwa oraz studenci ośrodka radomskiego Politechniki Świętokrzyskiej i uczniowie szkół średnich.
Geneza.
Bezpośrednim pretekstem wystąpienia radomskich robotników było przedstawienie 24 czerwca 1976 w sejmie przez premiera Piotra Jaroszewicza projektu członka Rady Państwa posła Edwarda Babiucha przewidującego drastyczne podwyżki cen żywności: mięsa i wędlin średnio o 69% (lepszych gatunków nawet o 110%), masła i serów o 50%, cukru o 200%, ryżu o 150%, warzyw o 30%, które miały wejść w życie 4 dni później.
Władze planując podwyżki liczyły się z akcjami protestacyjnymi, dlatego też już od wiosny 1976 w Ministerstwie Spraw Wewnętrznych i sztabach wojewódzkich MO trwały przygotowania do stłumienia ewentualnych strajków. Typowano, iż zamieszki mogą wystąpić w Warszawie, Gdańsku, Szczecinie, Krakowie oraz na Śląsku. Plany te nie uwzględniały Radomia, do którego 25 czerwca 1976 skierowano jedynie 75 funkcjonariuszy ZOMO. Już 23 czerwca w przeddzień wystąpienia Jaroszewicza podniesiono gotowość bojową jednostek podległych MSW, rozpoczynając tym samym właściwą fazę Operacji Lato 76.
Przebieg.
Akcja protestacyjna rozpoczęła się od największego w Radomiu przedsiębiorstwa – Zakładów Metalowych „Łucznik”. O godz. 6:30, nie podjął pracy wydział P-6, na którym zatrudnionych było 636 osób. Zamiast na stanowiska pracy, robotnicy udali się przed budynek dyrekcji. Około godz. 8:10 grupa licząca blisko 1000 osób wyszła poza bramy fabryki zabierając ze sobą 3 wózki akumulatorowe. Wkrótce potem grupa rozdzieliła się. Część protestujących postanowiła wrócić do zakładu, największa grupa udała się pod znajdującą się kilkaset metrów dalej bramę Zakładu Sprzętu Grzejnego, natomiast reszta skierowała się w stronę RZPS „Radoskór”. Z tych dwóch zakładów do protestujących dołączyło ok. 300 osób. W tym samym czasie strajk okupacyjny ogłoszono również w położonych nieco dalej Zakładach Urządzeń i Instalacji „Termowent”. Rozrastająca się błyskawicznie demonstracja skierowała się w stronę centrum miasta przechodząc obok dwóch kolejnych wielkich firm: Zakładów Drzewnych i Zakładów Naprawczych Taboru Kolejowego. Około 10.00 tłum spontanicznie skierował się pod siedzibę Komitetu Wojewódzkiego PZPR.
O godz. 10:15 wiceminister spraw wewnętrznych generał Bogusław Stachura, szef operacji Lato 76 rozkazał przerzucić do Radomia pododdziały ZOMO z Lublina, Łodzi, Warszawy i Kielc. Przerzucano też postawione w stan gotowości bojowej pododdziały Wyższej Szkoły Oficerskiej Milicji Obywatelskiej w Szczytnie.
Do godz. 11:00 przed budynkiem KW PZPR zebrało się ok. 4 tys. protestujących, którzy żądali rozmów z kierownictwem partii. I sekretarz komitetu wojewódzkiego Janusz Prokopiak zadzwonił do sekretarza KC PZPR Jana Szydlaka, który oświadczył, że odwołanie podwyżek cen nie jest możliwe. Prokopiak, wiedząc, że zdesperowany tłum może zaatakować komitet zdecydował się grać na zwłokę i ok. 12:30 poinformował protestujących, że władze centralne zareagują na protesty do godz. 14:00.
Po upływie tego terminu tłum zniecierpliwiony brakiem jakiejkolwiek reakcji władz wojewódzkich wtargnął do gmachu komitetu. Najpierw protestujący dotarli do bufetu, skąd przez okna rozpoczęli wyrzucać m.in. puszki z szynką. Następnie rozpoczęto demolowanie budynku. Z gabinetów wyrzucono portrety Lenina, z masztu na dachu ściągnięto czerwoną flagę i powieszono w jej miejscu flagę państwową. Następnie budynek podpalono, jednocześnie barykadując znajdujące się przed nim skrzyżowanie ulic, by uniemożliwić jego gaszenie jednostkom straży pożarnej.
Protestujący, do których później dołączyli również studenci i zwolnieni do domu pracownicy, którzy stawili się do pracy na drugą zmianę rozpoczęli starcia uliczne z jednostkami milicji i ZOMO, które rozpoczęły pacyfikację demonstracji. Próbowali również podpalić budynek Urzędu Wojewódzkiego oraz Biura Paszportów KW MO. Walki trwały do godz. 21:00. O godz. 20:00 rząd wycofał projekt podwyżek.
Pacyfikacja.
Z powodu nieuwzględnienia Radomia w planach operacyjnych na miejscu zdarzeń nie było wystarczających sił milicji by rozpędzić demonstrację. W związku z tym już ok. godz. 10 podjęto decyzję o skierowanie na miejsce zdarzeń jednostek ZOMO z Lublina, Łodzi, Warszawy i Kielc oraz przerzucenie drogą powietrzną na lotnisko w Sadkowie pododdziałów z Wyższej Szkoły Oficerskiej Milicji Obywatelskiej w Szczytnie.
Oddziały milicji były celowo niewyposażone w broń palną. Edward Gierek wydał zalecenia traktujące użycie milicji przeciwko robotnikom jako ostateczność. Tak też się stało, zwlekano z użyciem ZOMO do chwili, aż podpalono KW i grabież sklepów stała się faktem. Zdemolowano i okradziono ponad 100 sklepów.
Do godz. 15:00 walki uliczne były wyrównane, gdyż demonstracje próbowały spacyfikować jedynie lokalne oddziały milicji i ZOMO. Po godz. 15:10 pod siedzibę podpalonego komitetu wojewódzkiego dotarły pierwsze posiłki – V, a następnie VI kompania ZOMO z Warszawy, które rozpoczęły pacyfikację przy użyciu gazów łzawiących i armatek wodnych. Kolejne kompanie ZOMO skierowano do tłumienia zamieszek w centrum miasta. Około godz. 16.20 nastąpiło największe natężenie walk i demonstracji, w których udział brało już ok. 20 tysięcy osób.
Łącznie do spacyfikowania demonstracji i zamieszek skierowano 1543 funkcjonariuszy. Milicja i ZOMO przeprowadziły masowe aresztowania zarówno demonstrantów, jak i przygodnych osób, którym zarzucano uczestnictwo w niszczeniu mienia. Zdarzały się również przypadki wyciągania ludzi z domów. Zatrzymanych brutalnie bito i kopano przeprowadzając przez tzw. „ścieżki zdrowia”.
Represje.
W trakcie walk ulicznych zginęły 2 osoby: Jan Łabęcki i Tadeusz Ząbecki przygnieceni przez przyczepę ciągnika z betonowymi płytami, którą próbowali zepchnąć w kierunku nadciągających oddziałów ZOMO. Trzecią ofiarą śmiertelną związaną pośrednio z wydarzeniami był 27-letni Jan Brożyna, do którego śmierci 30 czerwca 1976 r. przyczyniło się pobicie przez milicjantów dzień wcześniej. Śmiertelną ofiarą represji po wydarzeniach radomskich, był również ks. Roman Kotlarz.
Rannych w zamieszkach zostało 198 osób. Milicja i ZOMO zatrzymały 634 osoby a następnego dnia w trybie natychmiastowym zwolniono z pracy 939 osób. 25 osób osądzono jako prowodyrów wydarzeń. Osiem z nich skazano na kary od 8 do 10 lat więzienia, jedenaście otrzymało kary od 5 do 6 lat, a sześcioro – od 2 do 4 lat więzienia. Dodatkowo ok. 170 osób zostało skazanych przez kolegia do spraw wykroczeń.
Straty materialne oszacowano na ponad 77 milionów złotych. W trakcie zamieszek spalono 5 samochodów ciężarowych i 19 osobowych, a pożar uszkodził gmach komitetu.
26 czerwca władze rozpoczęły w mediach, na stadionach i placach szeroko zakrojoną kampanię propagandową, która miała na celu potępienie i zdyskredytowanie protestujących, których nazwano „"radomskimi warchołami"”.
Skutki.
Pacyfikacja demonstracji w Radomiu oraz odbywających się jednocześnie akcji w Ursusie i Płocku spowodowały mobilizację na większą skalę środowisk opozycyjnych oraz po raz pierwszy wspólnych działań środowisk robotniczych i inteligenckich. Pomoc materialna, prawna i medyczna dla ofiar represji i ich rodzin oraz zbiorowe i indywidualne listy protestacyjne zaowocowały powstaniem niecałe 3 miesiące później Komitetu Obrony Robotników.
Również Konferencja Episkopatu Polski obradująca w dniach 8–9 września 1976 zwróciła się do władz o „"zaniechanie wszelkich represji wobec robotników biorących udział w protestach przeciwko zamierzonej przez rząd w czerwcu zbyt wygórowanej podwyżce cen artykułów żywnościowych"” i zaapelowała: „"Uczestniczącym w tych protestach robotnikom trzeba by przywrócić odebrane prawa, pozycję społeczną i zawodową"”.
Efektem rosnącej niechęci społecznej wobec represyjnej polityki władz PRL w stosunku do robotników były amnestie w stosunku do skazanych ogłoszone w lutym i lipcu 1977.
Po 1989 ok. 35 skazanych otrzymało kasacje wyroków, a 15 z nich sąd przyznał odszkodowania finansowe w wysokości od 10 do 30 tysięcy złotych.
Dotychczas zarzuty z tytułu bezprawnego pozbawienia wolności i sprawstwa kierowniczego podczas wydarzeń radomskich postawiono 4 byłym funkcjonariuszom MO, SB i Służby Więziennej. W sierpniu 2002 dwaj z nich zostali uniewinnieni, a w stosunku do dwóch pozostałych sąd umorzył postępowanie z powodu przedawnienia.
9 czerwca 2006 Komisja Ścigania Zbrodni przeciwko Narodowi Polskiemu w Lublinie skierowała do Sądu Rejonowego w Radomiu akt oskarżenia przeciwko funkcjonariuszowi ZOMO z Lublina oskarżając go o zbrodnię komunistyczną.
25 czerwca 2006 przedawniły się zarzuty o zbrodnię komunistyczną.
Inspiracje.
Na kanwie wydarzeń radomskich powstały:

</doc>
<doc id="542492" url="https://pl.wikipedia.org/wiki?curid=542492" title="Radomski czerwiec">
Radomski czerwiec



</doc>
<doc id="542496" url="https://pl.wikipedia.org/wiki?curid=542496" title="Czesław Michałowski">
Czesław Michałowski

Czesław Paweł Michałowski (ur. 15 stycznia 1885 w Płocku, zm. 1940 w Mińsku) – polski polityk i prawnik, minister sprawiedliwości i naczelny prokurator Rzeczypospolitej Polskiej.
Życiorys.
Urodził się w inteligenckiej rodzinie Władysława (1842–1922) i Anieli z Cisowskich. Absolwent Cesarskiego Uniwersytetu Moskiewskiego. Po odzyskaniu niepodległości w 1918 był podprokuratorem przy Sądzie Okręgowym w Warszawie, od 1927 podprokuratorem w Sądzie Apelacyjnym i prokuratorem przy Sądzie Okręgowym w Warszawie. Od 4 grudnia 1930 do 15 maja 1936 (w sześciu kolejnych rządach) minister sprawiedliwości i naczelny prokurator. Wspierał prace Komisji Kodyfikacyjnej. W latach 1935–1936 senator RP IV kadencji (zrzekł się mandatu).
We wrześniu 1939 ewakuował się z Warszawy do Kamienia Koszyrskiego, a następnie do Pińska, gdzie w październiku został aresztowany przez NKWD. 27 kwietnia 1940 przewieziony z Mozyrza do więzienia w Mińsku (Białoruś). Zginął w niewyjaśnionych okolicznościach, być może wiosną 1940 lub w czerwcu 1941 w Mińsku.
Żonaty od 29 lipca 1920. Miał córkę i syna.

</doc>
<doc id="542498" url="https://pl.wikipedia.org/wiki?curid=542498" title="Aleksander Meysztowicz">
Aleksander Meysztowicz

Aleksander Meysztowicz (ur. 8 grudnia 1864 w Pojościu k. Poniewieża, zm. 14 lutego 1943 w Rzymie) – polski ziemianin, w latach 1921–1922 prezes Tymczasowej Komisji Rządzącej Litwy Środkowej, minister sprawiedliwości, przedstawiciel „żubrów wileńskich”. Ojciec Waleriana Meysztowicza.
Życiorys.
Pochodził z rodziny ziemiańskiej. Urodził się i wychował na Kowieńszczyźnie. Gimnazjum ukończył w Wilnie, a potem studiował na UJ w Krakowie. Po śmierci rodziców odziedziczył duży majątek – Pojoście, którym zaczął zarządzać. W latach 1900–1904 prezes Towarzystwa Rolniczego Kowieńskiego i Kowieńskiego Towarzystwa Wzajemnych Ubezpieczeń od Ognia.
Wziął udział w uroczystym odsłonięciu pomnika Katarzyny II Wielkiej w Wilnie 23 września 1904 roku.
Od 1909 do 1917 mieszkał w Petersburgu oraz był członkiem rosyjskiej Rady Państwa. Był członkiem jako hospitant Komitetu Narodowego Polskiego. Od 1917 prezes Wileńskiego Banku Ziemskiego. W latach 1917–1918 był głównym działaczem ziemian kresowych w Stronnictwie Narodowo-Zachowawczym. Organizował związki ziemian na polskich kresach.
W latach 1921–1922 był prezesem Tymczasowej Komisji Rządzącej Litwy Środkowej. Podpisał akt ponownego złączenia Ziemi Wileńskiej z Rzecząpospolitą. Minister sprawiedliwości w rządach Józefa Piłsudskiego i Kazimierza Bartla. Od 1933 tajny szambelan papieski.
W 1939 wyjechał do Rzymu, gdzie zmarł. Został pochowany w krypcie kościoła św. Anny na Watykanie. 

</doc>
<doc id="542499" url="https://pl.wikipedia.org/wiki?curid=542499" title="Kazimierz Słowikowski">
Kazimierz Słowikowski

Kazimierz Marian Marceli Słowikowski (ur. 2 lutego 1887 w Borkach Wielkich, zm. 20 maja 1945 w Anglii) – pułkownik audytor Wojska Polskiego.
Życiorys.
6 sierpnia 1920 roku został zatwierdzony z dniem 1 kwietnia 1920 roku w stopniu majora, w Korpusie Sądowym, w grupie oficerów byłej armii austro-węgierskiej. Pełnił wówczas służbę w Prokuraturze przy Sądzie Wojskowym Okręgu Generalnego w Warszawie na stanowisku asystenta. 1 czerwca 1921 roku pełnił służbę w Sądzie Wojskowym Okręgu Generalnego w Warszawie. 3 maja 1922 roku został zweryfikowany w stopniu majora ze starszeństwem z 1 czerwca 1919 roku i 85. lokatą w korpusie oficerów sądowych. Z dniem 15 sierpnia 1923 roku został przeniesiony z Departamentu Sprawiedliwości Ministerstwa Spraw Wojskowych do Wojskowego Sądu Okręgowego Nr I w Warszawie na stanowisko sędziego śledczego. 5 lutego 1929 roku Prezydent RP mianował go sędzią orzekającym w wojskowych sądach okręgowych, a minister spraw wojskowych przeniósł do Wojskowego Sądu Okręgowego Nr I na stanowisko sędziego śledczego. 29 stycznia 1932 roku został mianowany podpułkownikiem ze starszeństwem z 1 stycznia 1932 roku i 5. lokatą w korpusie oficerów sądowych. W grudniu 1932 roku ogłoszono jego przeniesienie z Wojskowego Sądu Okręgowego Nr I do Departamentu Sprawiedliwości MSWojsk. na stanowisko szefa wydziału.
Przed II wojną światową pełnił służbę w Departamencie Sprawiedliwości MSWojsk. na stanowisku szefa Wydziału I Organizacyjno-Personalnego oraz był członkiem komitetu redakcyjnego Wojskowego Przeglądu Prawniczego.
Od lipca 1944 był naczelnym prokuratorem wojskowym Polskich Sił Zbrojnych na Zachodzie. Zmarł 20 maja 1945. Został pochowany na cmentarzu katolickim w Ormskirk (działka polska, grób 15).

</doc>
<doc id="542500" url="https://pl.wikipedia.org/wiki?curid=542500" title="Jerzy Węsierski">
Jerzy Węsierski

Jerzy Węsierski (ur. 16 lutego 1894 w Giżynie, zm. 6 czerwca 1967 w Harlow, Essex) – pułkownik audytor Wojska Polskiego.
Życiorys.
Urodził się w 16 lutego 1894 w Giżynie k. Płocka. Studiował prawo w Moskwie
W Wojsku Polskim od grudnia 1918 jako ochotnik, a następnie oficer 4 pułku ułanów.
1 czerwca 1921 roku pełnił służbę w Prokuraturze Wojskowej Okręgu Generalnego Warszawa, a jego oddziałem macierzystym był wówczas Oddział VI Sztabu Ministerstwa Spraw Wojskowych. 3 maja 1922 został zweryfikowany w stopniu porucznika ze starszeństwem z 1 czerwca 1919 roku i 6. lokatą w korpusie oficerów sądowych.
W latach 1923–1939 referent oraz kierownik referatu i szef wydziału w Departamencie Sprawiedliwości MSWojsk. w Warszawie. 31 marca 1924 został mianowany kapitanem ze starszeństwem z 1 lipca 1923 roku i 6. lokatą w korpusie oficerów sądowych. 29 stycznia 1932 został mianowany majorem ze starszeństwem z 1 stycznia 1932 i 6. lokatą w korpusie oficerów sądowych. Na stopień podpułkownika został mianowany ze starszeństwem z 19 marca 1939 i 4. lokatą w korpusie oficerów audytorów. W marcu 1939 pełnił służbę w na stanowisku szefa Wydziału Konsultacji Prawnej i Zastępstw.
W lipcu 1945 został naczelnym prokuratorem wojskowym. Na stopień pułkownika został mianowany w 1946. We wrześniu tego roku został doradcą prawnym Inspektoratu Polskiego Korpusu Przysposobienia i Rozmieszczenia. Naczelny Wódz, gen. broni Władysław Anders awansował go na generała brygady ze starszeństwem z dniem 1 stycznia 1964 w korpusie generałów. Zmarł 6 czerwca 1967 w Harlow, Essex.

</doc>
<doc id="542505" url="https://pl.wikipedia.org/wiki?curid=542505" title="Zmienna diagnostyczna">
Zmienna diagnostyczna

Zmienna diagnostyczna – wartość jaką uzyskuje się na podstawie zmiennych prognostycznych w modelu ogólnej cyrkulacji atmosfery lub oceanu czy modelu prognozy pogody podczas rozwiązywania równań fizycznych. 
Zazwyczaj jest to strumień promieniowania, opad deszczu, pokrywa chmur, i wiele innych wartości, które zależą od takich wielkości jak temperatura czy prędkość wiatru (zmienne prognozowane w modelu).

</doc>
<doc id="542506" url="https://pl.wikipedia.org/wiki?curid=542506" title="Jan Mastalerz (pułkownik)">
Jan Mastalerz (pułkownik)

Jan Mastalerz (ur. 23 maja 1894 w Warszawie, zm. ?) – pułkownik Armii Czerwonej i ludowego Wojska Polskiego, naczelny prokurator wojskowy w latach 1944–1946.
Życiorys.
Syn Ignacego. W latach 1913–1915 w Warszawie pracował jako ślusarz i pracownik stacji kolejowej Warszawa-Praga. W czasie I wojny światowej został ewakuowany w głąb Rosji. Do 1917 pracował na kolei w Pskowie i Piotrogrodzie. W latach 1919–1939 był sędzią sądów wojskowych Armii Czerwonej: przewodniczącym Trybunału Wojennego 45 Dywizji Strzelców, zastępcą przewodniczącego Trybunału Wojennego 6 Korpusu Piechoty, członkiem kolegium Trybunału Floty Bałtyckiej, a następnie prokuratorem 16 Białoruskiego Korpusu oraz pomocnikiem prokuratora Garnizonu Baku. Od 1925 prokuratorem Prokuratury Wojskowej Armii Czerwonej. Ukończył specjalny kurs w Akademii Wojskowej im. Michaiła Frunzego w Moskwie. Prokurator Prokuratury Specjalnego Korpusu Kolejowego od 1938 do lipca 1941. Po ataku III Rzeszy na ZSRR powołany na stanowisko prokuratora Prokuratury Wojskowej w Jarosławiu.
15 lutego 1944 oddelegowany do służby w ludowym Wojsku Polskim. Początkowo jako prokurator Prokuratury Armii Polskiej w ZSRR, a później 1 Armii WP. Od 2 września 1944 do stycznia 1946 był naczelnym prokuratorem wojskowym. Następnie I zastępca prezesa Najwyższego Sądu Wojskowego do marca 1947. 21 marca 1947 powrócił do ZSRR.

</doc>
<doc id="542508" url="https://pl.wikipedia.org/wiki?curid=542508" title="Równowagowe symulacje klimatu">
Równowagowe symulacje klimatu

Równowagowe symulacje klimatu (ang. equilibrium climate simulation) – sposób symulacji zachowania atmosfery lub oceanu dla określonego czasu za pomocą modelu ogólnej cyrkulacji, w którym zmienia się koncentrację gazów cieplarnianych w sposób jednorazowy.
Przykładowo zmienia się koncentrację dwutlenku węgla z wartości przed rewolucją przemysłową (1850) do wartości dwukrotnie większej i model jest całkowany (prognozowany) aż dojdzie do stanu równowagi z nową wartością.

</doc>
<doc id="542509" url="https://pl.wikipedia.org/wiki?curid=542509" title="Kazimierz Lipiński (generał)">
Kazimierz Lipiński (generał)

Kazimierz Lipiński (ur. 21 maja 1924, zm. 18 grudnia 2012) – generał brygady Wojska Polskiego, prokurator wojskowy i sędzia Sądu Najwyższego.
Życiorys.
W Wojsku Polskim służył od sierpnia 1944. Został wcielony do 4 Zapasowego Pułku Piechoty. Uczestniczył m.in. w szlaku wojennym od Nysy do Drezna (był ranny w kwietniu 1945). 2 lutego 1945 ukończył 2 Frontową Oficerską Szkołę Piechoty w Lublinie, promowany na chorążego. 1945–1946 dowódca plutonu w 34 pułku piechoty w Sanoku, później oficer śledczo-dochodzeniowy w prokuraturze 8 Dywizji Zmechanizowanej. Absolwent Oficerskiej Szkoły Prawniczej w Jeleniej Górze (1950) i studiów prawniczych na Wydziale Prawa Uniwersytetu Warszawskiego (1958). 1949–1951 prokurator Marynarki Wojennej w Szczecińskim Obszarze Nadmorskim w Świnoujściu, a 1951–1955 w Gdyni. Od 1955 zastępca prokuratora Warszawskiego Okręgu Wojskowego. W 1962 został szefem Prokuratury Śląskiego Okręgu Wojskowego we Wrocławiu. W 1968 roku został zastępcą naczelnego prokuratora wojskowego. Od 25 marca 1972 był naczelnym prokuratorem wojskowym-zastępcą prokuratora generalnego PRL.
Jesienią 1974 mianowany generałem brygady. Od 7 kwietnia 1975 do 29 czerwca 1990 był prezesem Izby Wojskowej Sądu Najwyższego. W latach 1982–1985 był członkiem Trybunału Stanu. 23 listopada 1990 roku zakończył zawodową służbę wojskową.

</doc>
<doc id="542510" url="https://pl.wikipedia.org/wiki?curid=542510" title="Lucjan Czubiński">
Lucjan Czubiński

Lucjan Czubiński (ur. 21 lipca 1930 w Dobrzelinie, zm. 21 lutego 2020) – prawnik, doktor habilitowany nauk prawnych, generał dywizji Wojska Polskiego, naczelny prokurator wojskowy - zastępca prokuratora generalnego PRL (1968–1972), prokurator generalny PRL (1972–1981), dyrektor generalny – szef Wojsk MSW (1981–1983), wiceminister spraw wewnętrznych (1983–1990).
Życiorys.
Urodził się w rodzinie robotniczej Stefanii z Banachowiczów i Czesława. W 1937 rozpoczął naukę w Szkole Podstawowej w Bedlnie, naukę przerwał mu wybuch II wojny światowej we wrześniu 1939. Podczas okupacji w latach 1944-1945 pracował jako robotnik w Cukrowni w Dobrzelinie. W 1947 ukończył Szkołę Podstawową w Grabowie, a w 1949 Gimnazjum w Żychlinie. W 1949 został przyjęty do Oficerskiej Szkoły Prawniczej w Jeleniej Górze, którą ukończył w 1951 i został promowany na stopień podporucznika w korpusie oficerów służby sprawiedliwości. Po promocji został wyznaczony na podprokuratora w Wojskowej Prokuraturze Garnizonowej w Łodzi. W latach 1953–1955 prokurator 11. Dywizji Zmechanizowanej w Żaganiu. W okresie 1955–1962 wiceprokurator i prokurator Wojskowej Prokuratury Śląskiego Okręgu Wojskowego we Wrocławiu. Od 1962 został czasowo przeniesiony do aparatu polityczego ludowego WP i pełnił funkcję szefa Oddziału Organizacyjnego Zarządu Politycznego Śląskiego Okręgu Wojskowego. 
Służąc w wojskowych organach sprawiedliwości jednocześnie uzupełniał wykształcenie. W latach 1951–1955 zaocznie ukończył pierwszy etap studiów prawniczych na Wydziale Prawa Uniwersytetu Warszawskiego. W 1958 ukończył studia magisterskie i otrzymał tytuł magistra prawa na Wydziale Prawa Uniwersytetu im. Adama Mickiewicza w Poznaniu. W 1963 obronił na Uniwersytecie Wrocławskim pracę doktorską "Przestępstwa przeciwko rozkazowi w polskim prawie karnym wojskowym" napisaną pod kierunkiem prof. Witolda Świdy.
Naczelny Prokurator Wojskowy.
W 1967 powrócił do organów prokuratorskich i został szefem Oddziału Profilaktyki oraz Ogólnego Nadzoru nad Przestrzeganiem Prawa w Siłach Zbrojnych Naczelnej Prokuratury Wojskowej w Warszawie. W kwietniu 1968 został prokuratorem Warszawskiego Okręgu Wojskowego. Po ustąpieniu ze stanowiska przez gen. bryg. Mariana Rybę był od 1 sierpnia 1968 do 14 marca 1972 Naczelnym Prokuratorem Wojskowym - zastępcą Prokuratora Generalnego PRL. Będąc na tym stanowisku, 6 października 1970 został awansowany uchwałą Rady Państwa PRL do stopnia generała brygady. Nominację wręczył mu w Belwederze 10 października 1970 przewodniczący Rady Państwa PRL marszałek Polski Marian Spychalski. W 1971 był członkiem tzw. „Komisji Kruczka” powołanej przez Biuro Polityczne KC PZPR w celu wyjaśnienia odpowiedzialności za użycie broni wobec manifestantów podczas tzw. masakry na Wybrzeżu z grudnia 1970. W wyniku prac komisji nikt nie poniósł jakiejkolwiek odpowiedzialności karnej.
Prokurator Generalny PRL.
Od marca 1972 do października 1981 Prokurator Generalny PRL. W 1976, po wydarzeniach w Radomiu i Ursusie zapewniał na forum Sejmu PRL, że nigdzie nie doszło do bicia protestujących, a funkcjonariusze MO zachowywali się zgodnie z prawem, co było ewidentnym kłamstwem. W 1976 po obronie pracy na Uniwersytecie im. Adama Mickiewicza w Poznaniu, nadano mu stopień naukowy doktora habilitowanego nauk prawnych.
Powszechny rozgłos przyniosła Czubińskiemu wyniesiona w listopadzie 1980 przez pracownika Prokuratury Generalnej PRL tzw. „tajna instrukcja prokuratora Czubińskiego”, czyli "„Uwagi o dotychczasowych zasadach ścigania uczestników nielegalnej działalności antysocjalistycznej”", w których Czubiński pouczał prokuratorów, jakie przepisy kodeksu karnego należy wykorzystywać (a wręcz naginać) do walki z „Solidarnością”. Miało to miejsce w zaledwie kilka dni po rejestracji „Solidarności” przez Sąd Najwyższy. 21 listopada pod zarzutem ujawnienia tajnego dokumentu aresztowano Jana Narożniaka i Piotra Sapełłę. W odpowiedzi wybuchły strajki w szeregu warszawskich zakładów (m.in. Ursus i Huta Warszawa) i zostały przerwane dopiero po zwolnieniu aresztowanych dzięki pośrednictwu Stefana Bratkowskiego, prezesa SDP. Konsekwencją ujawnienia instrukcji (wobec fali krytyki) było przesunięcie Czubińskiego z Prokuratury do MSW.
Jako Prokurator Generalny był także m.in. członkiem Prezydium Rady Legislacyjnej przy Prezesie Rady Ministrów (1973–1980) oraz członkiem Komitetu Nauk Prawnych Polskiej Akademii Nauk (1972–1980). W 1975 uczestniczył w konsultacjach projektu nowego kodeksu karnego. W latach 1976–1980 był docentem na Wydziale Prawa Uniwersytetu Łódzkiego, gdzie wykładał prawo karne oraz prowadził seminarium magisterskie. Z kolei w latach 1976–1981 prowadził seminarum doktoranckie w Instytucie Problematyki Przestępczości w Warszawie.
Działalność w MSW.
W listopadzie 1981 został urlopowany z WP i oddelegowany do Ministerstwa Spraw Wewnętrznych, gdzie został dyrektorem generalnym Ministerstwa Spraw Wewnętrznych – szefem Wojsk MSW. Na tym stanowisku nadzorował wojska resortu (Nadwiślańskie Jednostki Wojskowe MSW, Wojska Ochrony Pogranicza i Biuro Ochrony Rządu). W okresie stanu wojennego zastępca Czubińskiego na tym stanowisku, płk Mieczysław Roman w wyniku awantury domowej o charakterze politycznym zastrzelił swojego zięcia oraz osłaniającą go córkę. 
Od 18 lutego 1983 do 6 marca 1990 podsekretarz stanu w Ministerstwie Spraw Wewnętrznych, jeden z zastępców ministra spraw wewnętrznych gen. Czesława Kiszczaka. W latach 1982–1990 docent w Zakładzie I Instytutu III, a w latach 1985-1990 członek Rady Naukowej Akademii Spraw Wewnętrznych w Warszawie. W latach 80. wchodził również w skład Komitetu Redakcyjnego "Zeszytów Naukowych Akademii Spraw Wewnętrznych". Był członkiem Rady Naukowej Instytutu Kryminalistyki MSW, a w okresie 1987–1989 członkiem Prezydium Komisji ds. Reformy Prawa Karnego. 27 września 1984 na mocy uchwały Rady Państwa PRL awansował na generała dywizji. Akt nominacyjny wręczył mu w Belwederze 10 października 1984 przewodniczący Rady Państwa prof. Henryk Jabłoński. W latach 1984–1989 urzędujący zastępca przewodniczącego Komitetu Rady Ministrów ds. Przestrzegania Prawa, Porządku Publicznego i Dyscypliny Społecznej. W 1989 uczestniczył w obradach Okrągłego Stołu w podzespole do spraw reformy prawa i sądów.
6 marca 1990 odwołany przez premiera Tadeusza Mazowieckiego z funkcji wiceministra spraw wewnętrznych. W stanie spoczynku od 22 marca 1990 roku.
Działalność w PZPR.
W latach 1948–1953 członek Związku Młodzieży Polskiej. Od 1952 członek PZPR. Wielokrotnie wybierany do władz partyjnych na różnych szczeblach w wojsku oraz z ramienia MSW. W latach 1962–1964 zastępca sekretarza Komitetu PZPR Śląskiego Okręgu Wojskowego. Delegat na VI (1971), VII (1975), VIII (1980), IX (1981) oraz X (1986) Zjazd PZPR. Był członkiem Rady Redakcyjnej organu teoretycznego i politycznego KC PZPR "Nowe Drogi". W latach 1971–1975 członek Centralnej Komisji Rewizyjnej PZPR, w okresie 1975–1980 zastępca członka KC PZPR, w latach 1980–1981 członek Komitetu Centralnego PZPR. Na IX Nadzwyczajnym Zjeździe PZPR w lipcu 1981 nie został wybrany w skład Komitetu Centralnego PZPR. W okresie 1986–1990 członek Centralnej Komisji Kontrolno-Rewizyjnej PZPR.
Publikacje.
Autor 3 książek („Istota rozkazu wojskowego”, Warszawa 1969; „Problematyka egzekwowania posłuszeństwa w Ludowym Wojsku Polskim: studium karnoprawne i kryminologiczne”, Warszawa 1975 oraz „Polskie wojskowe prawo karne w zarysie”, Warszawa 1981) i licznych artykułów na łamach prasy. 
Opinie.
Prokurator Generalny PRL, Lucjan Czubiński, w wywiadzie dla „Gazety Sądowej i Penitencjarnej” z dnia 1 sierpnia 1972 r. stwierdził, że „najpoważniejszą przyczyną naruszeń prawa w działalności administracji jest skomplikowany, nadmiernie rozbudowany, a przez to i mało komunikatywny system prawny. Najwięcej trudności sprawia on pracownikom najniższych organów administracji, wykonującym zadania bardzo zróżnicowane, regulowane licznymi przepisami”. Wypowiedź tę należy traktować jako przejaw charakterystycznego dla części władz PRL poglądu, że w pierwszej kolejności konieczne było uporządkowanie systemu prawnego PRL, a następnie przejście do ewentualnych reform czy zmian organizacyjnych.
Życie prywatne.
Żonaty z Moniką (zmarła w 2016). Małżeństwo miało dwóch synów. Monika i Lucjan Czubińscy spoczywają na Cmentarzu Parafialnym w Żychlinie.

</doc>
<doc id="542513" url="https://pl.wikipedia.org/wiki?curid=542513" title="Zespół przyrodniczo-krajobrazowy „Żabie Doły”">
Zespół przyrodniczo-krajobrazowy „Żabie Doły”

Zespół przyrodniczo-krajobrazowy Żabie Doły – zespół przyrodniczo-krajobrazowy położony na Górnym Śląsku, na granicy miast: Bytomia, Chorzowa i Piekar Śląskich o powierzchni 226,2 ha.
Tło historyczne.
Poprzemysłowy krajobraz Żabich Dołów tj. zbiorniki wodne (dawne osadniki poflotacyjne Zakładów Górniczo-Hutniczych Orzeł Biały), zapadliska, czy hałdy powstał w wyniku m.in. eksploatacji górniczej rud cynkowo-ołowiowych, osiadania terenu w wyniku wydobycia węgla kamiennego przez kopalnię Barbara-Chorzów.
Ochrona przyrody, flora i fauna.
Zespół przyrodniczo-krajobrazowy został utworzony w 1997 roku rozporządzeniem Wojewody Katowickiego w celu ochrony siedlisk zwierząt, głównie ptaków wodnych. Ornitolodzy oznaczyli tutaj 129 gatunków ptaków, w tym 76 gatunków ptaków lęgowych, z których 17 gatunków jest nielicznych w skali Górnego Śląska.
Z ptaków najbardziej interesujące jest duże zagęszczenie populacji lęgowej bączka – gatunku zagrożonego wyginięciem w regionie. Oprócz bączka występują tu również: bąk, bażant, błotniak stawowy, cyraneczka, czajka, dzięcioł duży, kowalik, kuropatwa, łabędź niemy, mazurek, perkoz dwuczuby, perkoz rdzawoszyi i perkoz zausznik, pliszka siwa i pliszka żółta, pustułka, remiz, słowik rdzawy, sowa uszata, szczygieł, zięba. Gatunki lęgowe występujące w Żabich Dołach stanowią około 30 procent wszystkich gatunków ptaków lęgowych w Polsce.
Ze ssaków występują: jeż wschodni, kret europejski, ryjówka aksamitna, rzęsorek rzeczek, badylarka, chomik europejski, darniówka zwyczajna, karczownik ziemnowodny, mysz leśna i mysz polna, nornik zwyczajny, piżmak, lis rudy, łasica, kuna domowa i kuna leśna, tchórz zwyczajny, zając szarak, oraz (przejściowo) sarna i dzik.
Występuje tu także kilkaset gatunków owadów, 12 gatunków ślimaków oraz 9 gatunków płazów.
"Żabie Doły" ubiegają się o status rezerwatu.
W 2012 roku Rolnicza Spółdzielnia Produkcyjna Maciejkowice przekazała miastu Chorzów 53 ha gruntów leżących na obszarze Żabich Dołów.

</doc>
<doc id="542517" url="https://pl.wikipedia.org/wiki?curid=542517" title="Let It Be">
Let It Be

Let It Be – dwunasty i ostatni studyjny album The Beatles w oficjalnej dyskografii grupy.
Pierwsze sesje nagraniowe miały miejsce w styczniu 1969 roku pod okiem producenta George’a Martina, jednak z powodu niezadowolenia muzyków z materiału prace nad nim zostały odłożone o rok (w tym czasie został wydany album "Abbey Road"), kiedy to produkcji podjął się Phil Spector.
Pierwotnie album miał być zatytułowany "Get Back", a od ostatecznie wydanej wersji miał się nieco różnić wyborem i kolejnością utworów. Zapisu „I Me Mine” dokonano 3–4 stycznia 1970 roku. Było to ostatnie wspólne nagranie zespołu The Beatles, już bez udziału Lennona. Finalna wersja albumu wydana została już po oficjalnym rozpadzie zespołu.
W 2003 roku ukazał się surowy LP "Let It Be… Naked" pozbawiony produkcji Phila Spectora, bliższy wizji Paula McCartneya.
Pod tytułem "Let It Be" ukazał się także filmowy zapis sesji nagraniowych.
W 2003 album został sklasyfikowany na 86. miejscu listy 500 albumów wszech czasów amerykańskiego magazynu popkulturowego „Rolling Stone”.

</doc>
<doc id="542520" url="https://pl.wikipedia.org/wiki?curid=542520" title="Milenium Media">
Milenium Media

Milenium Media – wydawnictwo prasowe założone w 1998 r. Właścicielem wydawnictwa jest Janusz Szostak 
Firma jest wydawcą magazynu Reporter, Expressu Wieczornego, Expressu Sochaczewskiego, Expressu Płockiego, Expressu Sportowego, Karuzeli. Strony internetowe i portale związane z wydawnictwem: www.e-reporter.pl www.sochaczewianin.pl, www.expresswieczorny.pl, www.es.exmedia.pl, www.exmedia.pl, www.expressplocki.pl, missmazowsza.com. Milenium Media wydaje także książki oraz wydawnictwa turystyczne (przewodniki, foldery, widokówki) oraz katalogi Dom i Ogród. Milenium Media jest także organizatorem koncertów estradowych, imprez plenerowych oraz konkursu piękności Miss Mazowsza.

</doc>
<doc id="542522" url="https://pl.wikipedia.org/wiki?curid=542522" title="Stanisław Zarakowski">
Stanisław Zarakowski

Stanisław Zarako-Zarakowski, Stanisław Zarakowski (ur. w m. Swołna w powiecie drysieńskim guberni witebskiej, zm. 11 kwietnia 1998 w Warszawie) – polski wojskowy i prawnik, generał brygady ludowego Wojska Polskiego (zdegradowany 1991), naczelny prokurator wojskowy od 2 lipca 1950 do 19 kwietnia 1956, odpowiedzialny za wydawanie wyroków śmierci na żołnierzy i działaczy podziemia niepodległościowego.
Życiorys.
Syn Stanisława i Heleny z d. Samonowicz. Po rozparcelowaniu majątku Zarakowskich w 1917 przenieśli się do Dryssy, następnie Kobrynia, w którym ukończył gimnazjum. Od 1928, z przerwą w latach 1930–1933, do 1935, studiował na Uniwersytecie Stefana Batorego w Wilnie. Słuchacz Szkoły Podchorążych Rezerwy Piechoty w latach 1932–1933. Na stopień podporucznika został mianowany ze starszeństwem z 1 stycznia 1935 i 696. lokatą w korpusie oficerów rezerwy piechoty.
Po zakończeniu kształcenia pracował na stanowisku rewidenta w Spółdzielni Rolniczej w Wilnie (1935–1937), a następnie jako młodszy rewident Okręgowej Izby Kontroli w Wilnie (do 1939).
24 sierpnia 1939 został zmobilizowany do 85 pułku Strzelców Wileńskich 19 DP. W kampanii wrześniowej walczył pod Piotrkowem, Chełmem, Kockiem. 5 października 1939 pod Łukowem, po kapitulacji SGO „Polesie”, udało mu się przedostać do Wilna.
Pracował w Wilnie jako administrator hotelu komunalnego, księgowy sekcji pomocy Polakom przy Litewskim Czerwonym Krzyżu (1940–1942) i jako robotnik budowlany. Po ponownym zajęciu Wilna przez Armię Czerwoną w lipcu 1944, do lutego 1945 pracował jako główny księgowy w Instytucie Geologicznym.
3 lutego 1945 został zmobilizowany do 36 pułku piechoty i wyznaczony na stanowisko dowódcy plutonu, a później zastępcy dowódcy kompanii. W czasie forsowania Nysy Łużyckiej, 16 kwietnia 1945 został lekko ranny w lewe przedramię. W lipcu 1945 przeniesiony został do prokuratury, w której był kolejno:
Uczestniczył w wielu procesach stalinowskich, w których albo sam oskarżał, albo też zatwierdzał akty oskarżenia; wydał wiele wyroków śmierci; brał udział m.in. w procesach: członków II Zarządu Głównego WiN (m.in. Franciszka Niepokólczyckiego i Stanisława Mierzwy), członków WiN, w tym Emila Wehrsteina, skazanych w Katowicach w styczniu 1947, członków WiN skazanych przez WSR w Krakowie 6 sierpnia 1947, członków III Zarządu Głównego WiN i Komitetu Porozumiewawczego Organizacji Demokratycznej Polski Podziemnej skazanych przez WSR w Warszawie 22 grudnia 1947. Główny oskarżyciel w tzw. procesie generałów (gen. S. Tatara, płk. M. Utnika, płk. S. Nowickiego, gen. F. Hermana, gen. J. Kirchmayera, gen. S. Mossora, płk. M. Jureckiego, mjr W. Romana i kmdr. Sz. Wacka - fałszywie oskarżonych o organizowanie rzekomego spisku w wojsku i skazanych 13 sierpnia 1951), a także oskarżyciel w procesach oficerów Wojska Polskiego II RP, Kazimierza Pużaka (skazanego 19 listopada 1948), biskupa Czesława Kaczmarka, polityków PSL po referendum w 1946 i procesu księży kurii krakowskiej. W procesie pokazowym rozpoczętym 4 sierpnia 1947 przed Wojskowym Sądem Rejonowym w Warszawie przy ul. Leszno, jako zastępca naczelnego prokuratora popierał oskarżenie Zygmunta Augustyńskiego red. nacz. „Gazety Ludowej”.
Generał brygady od 1953. Przeniesiony do rezerwy 19 kwietnia 1956. Po zwolnieniu ze służby pracował jako zastępca dyrektora Centralnego Zarządu Obrotu Produktami Naftowymi w latach 1956–1957, i naczelnik Wydziału Prawnego Ministerstwa Handlu Zagranicznego i Centralnego Zarządu Ceł (1957-1968). 30 kwietnia 1968 przeszedł na emeryturę.
Komisja Mazura w swoim sprawozdaniu z 1957 obciążyła Zarakowskiego odpowiedzialnością za wiele czynów związanych z nadużyciem władzy. W 1991 został zdegradowany przez Lecha Wałęsę bez odebrania odznaczeń. Uniknął odpowiedzialności za swoje czyny zarówno w okresie PRL, jak i III RP.
Został pochowany na Cmentarzu Wojskowym na Powązkach w Warszawie (kwatera B29-2-8).
Życie prywatne.
Mieszkał w Warszawie. Żonaty z Jadwigą Fiłonową z domu Szaciłło (1912-1975). Małżeństwo miało syna i córkę.

</doc>
<doc id="542529" url="https://pl.wikipedia.org/wiki?curid=542529" title="Google Shopping">
Google Shopping

Google Shopping (dawniej: Google Product Search, Google Products, Froogle) – wyszukiwarka ofert sklepów internetowych stworzona przez Google, która ma pomagać w szybkich zakupach. Google Shopping obsługuje obecnie obsługuje również większe rynki europejskie takie jak Francja, Anglia, Niemcy, Włochy czy Polska. Usługa powiązana jest z Google Merchant Center, gdzie właściciel sklepu podaje najważniejsze dane swojego sklepu internetowego. Produkty pojawiają się automatycznie w wynikach wyszukiwania wyszukiwarki Google (poprzez Ads) na podstawie tytułów i opisów produktów..
Do 19 kwietnia 2007 Google Product Search znane było pod nazwą Froogle. Firma Google przeniosła wyszukiwarkę pod nowy adres, ponieważ, według niej, "nazwa serwisu może być dla niektórych myląca, gdyż nie oddaje ona w wystarczająco jasny sposób przeznaczenia produktu".

</doc>
<doc id="542531" url="https://pl.wikipedia.org/wiki?curid=542531" title="Mikołaj Herburt (zm. 1602)">
Mikołaj Herburt (zm. 1602)

Mikołaj Herburt z Felsztyna i Dziedziłowa herbu Herburt (zm. w 1602 roku) – wojewoda ruski w latach 1588-1602, wojewoda podolski w 1588 roku, podkomorzy halicki w latach 1581-1587, chorąży lwowski w latach 1577-1581, starosta tłumacki, skalski i barski w 1588 roku, starosta osiecki w 1595 roku.
Jako senator wziął udział w sejmie zwyczajnym 1601 roku.
Syn Jana Herburta podkomorzego przemyskiego i Jadwigi córki Piotra Chwala z Rozlowa, dziedzica na Pełniatyczach. "(łac. Nicolaus Herborth de Fulstin capitaneus Leopoliensis)" starosta lwowski na zamku dolnym lwowskim, pradziad Piotr Herburt, starszy brat Jana Herburta, zasłużony w wyprawach wojennych za Zygmunta Augusta na Wołoszczyźnie, walczył z Turkami, jako rotmistrz jazdy zaciężnej w wojnach moskiewskich Stefana Batorego. 
Był marszałkiem sejmików województwa ruskiego w 1572 i 1577 roku. Poseł na sejm koronacyjny 1574 roku z powiatu kamienieckiego. Poseł województwa ruskiego na sejm konwokacyjny 1574 roku, poseł ziemi halickiej na sejm 1578 roku i 1585 roku.
W 1589 roku był sygnatariuszem ratyfikacji traktatu bytomsko-będzińskiego na sejmie pacyfikacyjnym.
Był założycielem miasta Felsztyn na Podolu. Jego żoną była Katarzyna Koła Saporowska i po jego śmierci po roku 1593 wyszła za mąż za chorążego halickiego Pawła Skotnickiego h. Grzymała i miała z nim syna Jana Skotnickiego. 
Rodzeństwo Mikołaja Herburta :
W rodowym Felsztynie na Podolu zachował się do dziś kościół św. Wojciecha, ufundowany przez Mikołaja Herburta.

</doc>
<doc id="542533" url="https://pl.wikipedia.org/wiki?curid=542533" title="Instrumentalne pomiary temperatury">
Instrumentalne pomiary temperatury

Instrumentalne pomiary temperatury – w meteorologii i klimatologii, pomiary temperatury atmosfery i oceanów bezpośrednio z użyciem termometrów. Są jednym z głównych źródeł wiedzy o klimacie Ziemi, w ostatnich dekadach coraz częściej uzupełnianym pomiarami satelitarnymi w podczerwieni oraz wykonywanymi przez sondy zanurzeniowe i sondy atmosferyczne.
Historia.
Pomiary temperatury powietrza przy użyciu termometrów wykonywane są regularnie od XVII wieku. Najstarsza nieprzerwana seria pomiarowa pochodzi ze środkowej Anglii i zawiera dane od 1659 roku. Pomiary wykonywane są przy użyciu termometrów rtęciowych lub alkoholowych (a współcześnie również termometrów elektronicznych), które są wzorcowane przez porównanie do stałych, niezmiennych wartości temperatury, takich jak punkt potrójny wody, czy temperatura topnienia określonych metali. Liczba stacji pomiarowych rośnie, lecz tylko niewiele może pochwalić się nieprzerwaną serią pomiarów od XIX wieku. Wystarczające dane do określenia średniej temperatury globu, zwanej temperaturą globalną, istnieją od około 1850 roku.
Wartość bezwzględna i anomalie.
Zarówno w meteorologii, jak i w klimatologii znacznie częściej od wartości bezwzględnych korzysta się z anomalii. Chwilowa anomalia temperatury wynika przede wszystkim z bieżącej sytuacji meteorologicznej, stąd dla blisko położonych stacji meteorologicznych wartości anomalii są zazwyczaj zbliżone, podczas gdy wartości bezwzględne mogą się znacznie różnić (szczególnie w sytuacji np. dużej różnicy wysokości). Średnia anomalia temperatury dla dłuższego okresu (miesiąc, rok), pozwalają określić charakterystykę meteorologiczną danego okresu, co ma wpływ m.in. na wzrost roślin. Długoterminowe (powyżej 30 lat) instrumentalne pomiary pozwalają określić klimat danej stacji meteorologicznej a nawet określić jego zmiany.
Linie pomiarowe.
W przypadku stacji pomiarowych działających przez długi czas dostępne są linie pomiarowe pokazujące przebieg temperatury (w tym średnie wartości miesięczne i roczne) na przestrzeni dekad. Określenie średniej temperatury na dużym obszarze, lub średniej temperatury globalnej wymaga uwzględnienia danych z wielu miejsc pomiaru. Ponieważ rozmieszczenie stacji pogodowych nie jest równomierne, najwyższą wagę przyznaje się pomiarom z miejsc, dla których liczba pomiarów jest niewielka. Dla tych miejsc niepewność danych jest największa. W przypadku pomiarów satelitarnych największa niepewność występuje dla obszarów Arktyki i Antarktyki, które są niedostępne dla większości satelitów ze względu na ich orbitę. Wartości średniej temperatury globalnej wyznaczone na podstawie instrumentalnych pomiarów temperatury mogą się nieznacznie różnić w zależności od przyjętej metody interpolacji danych na obszary bez bezpośrednich pomiarów.
Ocieplenie klimatu.
Instrumentalne pomiary temperatury są jednym z głównych źródeł informacji o klimacie w XIX i XX wieku. Począwszy od lat 70' XX wieku dysponujemy satelitarnymi pomiarami promieniowania podczerwonego, które można wykorzystać do wyliczenia temperatury. Ze względu na to, że promieniowanie pochodzi z całej atmosfery a nie tylko samej powierzchni Ziemi, to są one obarczone sporymi niepewnościami. Dodatkowo obliczenia temperatury na podstawie promieniowania muszą uwzględniać takie czynniki jak np. zmianę wysokości satelity. Temperaturę we wcześniejszym okresie można szacować na podstawie danych pośrednich (ang. "proxy").
Strona internetowa National Oceanic and Atmospheric Administration zawiera szczegółowe wyniki rokrocznych pomiarów temperatury lądu i oceanów od 1880. Tabela po prawej stronie przedstawia 10 najcieplejszych lat w historii pomiarów instrumentalnych wg danych NOAA, w trzeciej kolumnie umieszczono średnią anomalię temperatury dla poszczególnych lat względem średniej z XX wieku. 

</doc>
<doc id="542534" url="https://pl.wikipedia.org/wiki?curid=542534" title="Antoni Edward Odyniec">
Antoni Edward Odyniec

Antoni Edward Odyniec (ur. 25 stycznia 1804 w Giejstunach, zm. 15 stycznia 1885 w Warszawie) – polski poeta romantyczny i neoklasycystyczny, pamiętnikarz oraz płodny tłumacz, Filareta.
Życiorys.
Odyniec uczył się w szkole bazyliańskiej przy klasztorze w Borunach. W 1820 rozpoczął studia prawnicze na Cesarskim Uniwersytecie Wileńskim. Należał do Filaretów, a w 1824 napisał "Pieśń Filaretów". Na przełomie lat 1823–1824 był więziony za działalność konspiracyjną. W 1825 wydał swój pierwszy zbiór drobnych utworów.
W latach 1826–1829 przebywał w Warszawie. Należał tam do redakcji „Gazety Warszawskiej”, bywał w salonie Wincentego Krasińskiego, wydał dwa tomy noworocznika literackiego "Melitele" (1829-1830). W 1829 wyjechał za granicę i wspólnie z Adamem Mickiewiczem zwiedził Niemcy, Szwajcarię i Włochy, co po latach opisał w "Listach z podróży". W 1831 osiadł w Dreźnie, gdzie tłumaczył dzieła Waltera Scotta, Byrona ("Korsarz") i Thomasa Moore’a, współredagował „Bibliotekę klasyków polskich” oraz pisywał do „Przyjaciela Ludu” wydawanego w Lesznie.
W roku 1837 wrócił do Wilna i rozpoczął redagować "Encyklopedię Powszechną" (1836-1840) Glücksberga, a następnie przez 20 lat współpracował z „Kurierem Wileńskim”. Jednocześnie tłumaczył, pisał wiersze, dramaty i publicystykę. Na okres działalności redaktorskiej w Wilnie przypadają dramaty "Felicyta" i "Barbara Radziwiłłówna".
Odyniec był niepopularny w kręgach patriotycznych i demokratycznych z uwagi na swoje klerykalno-konserwatywne poglądy. Polscy studenci w Dorpacie, spalili demonstracyjnie dramat "Felicyta". Był współredaktorem hołdowniczego "Albumu wileńskiego" (1858) i autorem jednego z wierszy ku czci cara Aleksandra II "Przyjdź Królestwo Boże!" Ostro potępili go za to Julian Klaczko i Kornel Ujejski. Warto jednak podkreślić, że szybko uznał swoje postępowanie za niesłuszne i żałował napisanego utworu. Ponadto odmówił podpisania wiernopoddańczego, potępiającego powstanie listopadowe adresu do gen. M. Murawiewa, swoją decyzję motywował tak: „Może postąpiłem wówczas mylnie, ale w najlepszej myśli; dziś jednak podpisać wyrzeczenie się przyszłości naszego narodu – nie, do tego ja ręki nie przyłożę”.
----[1] M. Makaruk, dz. cyt.
Od 1866 roku znów mieszkał w Warszawie, gdzie współpracował z „Kroniką Rodzinną”, drukując w niej w latach 1867–1878 "Listy z podróży" oraz "Wspomnienia z przeszłości, opowiadane Deotymie". Te utwory przywróciły Odyńcowi popularność. Tłumaczył także utwory Puszkina, Wasilija Żukowskiego, a zwłaszcza Waltera Scotta i Fryderyka Schillera. Bywał w salonach literackich, m.in. Jadwigi Łuszczewskiej.
Został pochowany na warszawskich Powązkach (kwatera 29-2-10/11).
Na początku 2012 roku ukazała się pierwsza monografia poety "Antoni Edward Odyniec – romantyk w zwierciadle biedermeieru" autorstwa Marii Makaruk.
Twórczość.
Antoni Edward Odyniec – dziś zapomniany jako twórca, choć nadal ceniony za działalność przekładową i pamiętnikarską – był niegdyś poczytnym pisarzem i postacią dobrze znaną w kręgach XIX-wiecznej cyganerii artystycznej; nazywano go potocznie „autorem "Felicyty"” na znak uznania dla jego magnum opus, chrześcijańskiego dramatu scenicznego o losach męczennicy, św. Felicyty.

</doc>
<doc id="542535" url="https://pl.wikipedia.org/wiki?curid=542535" title="Stanisław Herburt">
Stanisław Herburt

Stanisław Herburt (ur. 1524, zm. 1584) – kasztelan lwowski i przemyski (1571), podkomorzy przemyski, starosta samborski (1569–1584) i drohobycki, żupnik ruski, "(łac. Stanislaus Herborth de Fulstin castellanus Leopoliensis, capitaneus Samboriensis et Drohobicensis atque zupparius terrarum Russiae)".
Życiorys.
Był synem Jana Herburta podkomorzego przemyskiego i Jadwigi córki Piotra Chwala z Rozlowa, dziedzica na Pełniatyczach.
Był członkiem komisji do rewizji królewszczyzn na sejmie 1563/1564 roku.
Był sygnatariuszem aktu unii lubelskiej 1569 roku. Podpisał konfederację warszawską 1573 roku. Był marszałkiem sejmików województwa ruskiego w 1573 i 1577 roku. W 1573 roku potwierdził elekcję Henryka III Walezego na króla Polski. Sędzia sądów generalnych województwa ruskiego w 1575 roku. W 1575 roku podpisał elekcję cesarza Maksymiliana II Habsburga.
W roku 1566 Zygmunt August wynagrodził Stanisława Herburta za wierną służbę oraz usługi wojenne pozwalając zamienić wieś Dobromil (własność Herburtów) na miasto z prawem magdeburskim, ok. roku 1584 wybudował tam murowany zamek. Z Dobromila pochodzi jedna z gałęzi Herburtów – Dobromilscy. Stanisław Herburt jest również jednym z fundatorów unickiego monasteru według reguły św. Bazylego. Wnętrza świątyni przyozdobione są wizerunkami Herburtów. Stanisław Herburt był właścicielem dóbr: Suszicza, Linina, Strzelbicza, Wola Strzelbiczka, Welosniowa Wolia, Smolna, Zalukiecz, Opaka, Stronna, Podbusz, Jaszienicza, Nohoiowicze, Niedwiadza, Luzek, Bronnicza, Jakubowa Wola, Drozow, Bikow, Bilina et Tatary. Po Barbarze Kmicie z Herburtów odziedziczył m. Wetlina, Jaworzec, Lutowiska, Beniowa, Uherce, Ustianowa i Zatwarnica. 
Miał 3 synów i 3 córki: Stanisław, Piotr, Erazm, Anna Uchańska, Katarzyna (pierwsza małżonka Mikołaja Jazłowieckiego, zaślubiny 1 lipca 1582 w parafii samborskiej), Dorota Sieniawska (żona Jana, wojewodzica ruskiego). Żonaty z Katarzyną z Barzich.
Rodzeństwo Stanisława Herburta:

</doc>
<doc id="542536" url="https://pl.wikipedia.org/wiki?curid=542536" title="Skalniak (szczyt)">
Skalniak (szczyt)

Skalniak (niem. "Spiegelberg bei Cudowa", 915 m n.p.m.) – szczyt na wierzchowinie stoliwa Skalniak, w paśmie Gór Stołowych, w Sudetach Środkowych, położony na terenie Parku Narodowego Gór Stołowych.
Położenie i opis.
Drugi co do wysokości szczyt Gór Stołowych, położony na rozległej wierzchowinie porośniętej lasem, która stanowi zwieńczenie rozległego piaskowcowego Stoliwa Skalniaka. Wierzchowina podcięta jest pionowymi ścianami, stanowiącymi częściowo pozostałość po eksploatacji piaskowca. Przy krawędziach wierzchowiny – na Błędnych Skałach (852 m n.p.m.) i na Ptaku (841 m n.p.m.) znajdują się punkty widokowe na Szczeliniec Wielki i Mały, Góry Sowie, Góry Kamienne, Góry Bardzkie.
W źródliskowych strefach potoków Czermnica i czes. "Židovka" znikome pozostałości resztek dawnych torfowisk: Długie Mokradło i Krągłe Mokradło, które niemal całkowicie zostały osuszone w wyniku prac melioracyjnych.
Szlaki turystyczne.
Północnym zboczem Skalniaka prowadzi szlak turystyczny:

</doc>
<doc id="542540" url="https://pl.wikipedia.org/wiki?curid=542540" title="Prefektura Okinawa">
Prefektura Okinawa

 – japońska prefektura usytuowana w południowej części wysp Riukiu. Okinawa jest jedyną prefekturą, która nie leży na żadnej z czterech głównych wysp Japonii (Honsiu, Kiusiu, Sikoku i Hokkaido), jest to też jedyna prefektura całkowicie usytuowana w strefie klimatu podzwrotnikowego. Okinawa jest najmłodszym terytorium państwa japońskiego. Do 1879 roku istniało tam niepodległe królestwo Riukiu.
Historia.
Kultura wysp Riukiu wyrosła na styku kultur Japonii, Chin i południowo-wschodniej Azji. Pod względem etnicznym, kulturowym i językowym mieszkańcy Riukiu są blisko spokrewnieni z Japończykami, niemniej już od wczesnych wieków podążali odrębną drogą rozwoju.
Początki państwowości Riukiu sięgają XII wieku, kiedy na Okinawie wyłoniła się klasa lokalnych władców "aji". Proces konsolidacji władzy przez najsilniejszych "aji" doprowadził do powstania trzech państw na wyspie Okinawa, znanych później jako królestwa Nanzan, Chūzan i Hokuzan (dosł. Królestwa Południowej, Środkowej i Północnej Góry). Królestwo Chūzan podbiło swych sąsiadów na początku XV wieku, aby następnie rozciągnąć władzę na pozostałe wyspy Riukiu. W okresie największej świetności Królestwo Riukiu rozpościerało się od wysp Amami na północy, po wyspy Yaeyama (Ishigaki, Iriomote Yonaguni i in.) na południowym zachodzie.
Niewiele wiadomo na temat wczesnych władców Riukiu. Podług legend założycielem królestwa był Shunten, syn japońskiego wojownika Tametomo Minamoto, którego zawierucha wojenna wygnała z Japonii na Okinawę w 1165 roku. Pierwszym władcą, którego istnienie zostało jednoznacznie potwierdzone w chińskich kronikach, był Satto (lata panowania: 1355–1395). W 1405 roku władzę w królestwie Chūzan przejął książę Shishō, który wraz ze swym synem Hashim pokonał konkurentów z Hokuzanu (1416) i Nanzanu (1429) i zjednoczył Okinawę. Shishō dał początek tzw. Pierwszej Dynastii Shō. W 1468 roku niejaki Kanemaru, były minister na dworze zmarłego właśnie króla Shō o imieniu Toku, wzniecił rebelię i przepędził rodzinę Shō z zamku Shuri, sam ustanawiając się królem. Kanemaru przybrał imię Shō En, dając tym samym początek Drugiej Dynastii Shō, która rządziła aż do upadku królestwa w 1879 roku.
W 1372 roku na Riukiu przybyła misja od chińskiego cesarza Hongwu, wzywającego władcę Chūzan do uznania Chin za suzerena. Król Satto bez wahania spełnił żądania Chin, wysyłając następnego roku misję do Nankinu. Tym samym królestwo Riukiu stało się częścią sinocentrycznego systemu trybutarno-handlowego. Odtąd każdy nowy król występował do dworu chińskiego o nadanie mu inwestytury, która legitymowała jego prawa do tronu (królowie Shō Shishō i Shō En, którzy zdobyli tron na drodze zamachu stanu, skłamali przed dworem cesarskim, podając się za prawowitych potomków swoich poprzedników). Zwierzchnictwo Chin miało charakter czysto symboliczny, zaś cesarz nigdy nie ingerował w wewnętrzne sprawy królestwa. W zamian za uznanie jego zwierzchnictwa Riukiuańczycy uzyskali prawo do handlu z Chinami. Na podobnych warunkach stosunki z Chinami utrzymywały m.in. Korea, Annam i Tybet.
Kontakty z Chinami zaowocowały napływem chińskiej kultury. W wiosce Kume nieopodal portu w Naha osiedliła się niewielka społeczność zamorskich Chińczyków z Fujian, którzy szybko awansowali w hierarchii społecznej, piastując wysokie stanowiska w administracji państwa, oraz nadzorując handel zamorski. Królestwo zaczęło regularnie wysyłać studentów na studia do Pekinu.
Z drugiej strony królestwo otworzyło się na kontakty z Japonią, skąd przyjęło m.in. buddyzm oraz japońskie pismo sylabiczne "kana". Jeśli język chiński stał się językiem dyplomacji, tak japoński został zaadaptowany na potrzeby administracji państwa. Klasztory buddyjskie stały się drugim miejscem docelowym riukiuańskich studentów.
Królestwo urosło w potęgę dzięki handlowi zamorskiemu. Przynależność do chińskiego systemu trybutarnego stanowiło niejako legitymację handlową, otwierającą porty w wielu krajach Azji. Riukiuańczycy kursowali pomiędzy Japonią, Koreą, Chinami, Wietnamem, Syjamem, Filipinami, Malakką i Palembangiem, stając się ważnym pośrednikiem handlowym.
Okres największej świetności Riukiu przypadł na lata panowania króla Shō Shin (1477–1526). Shō Shin zorganizował sprawny aparat administracji, który rozciągnął na wszystkie tereny królestwa. Książętom "aji" nakazał opuścić swe włości i osiąść u jego boku w stolicy Shuri, przyznając im w zamian lukratywne stanowiska oraz prawa do czerpania określonych zysków z ich posiadłości. Tym samym osłabił opozycję i zlikwidował zagrożenie rebelii na prowincji. Za czasów Shō Shina handel zamorski kwitł jak nigdy dotąd i nigdy później. Lata jego panowania są zwane „złotym okresem”.
Na początku XVI wieku Riukiuańczycy zaczęli wycofywać się z handlu zamorskiego. Złożyło się na to kilka przyczyn. W 1511 roku Malakkę zajęli Portugalczycy, z którymi Riukiuańczycy z nieznanych powodów nie chcieli ryzykować kontaktów. Z kolei pływanie do Japonii i Korei zrobiło się zbyt niebezpieczne ze względu na piratów "wakō", którzy nagminnie łupili riukiuańskie statki na japońskich wodach. Pojawiła się także poważna konkurencja ze strony chińskich kupców, odkąd dwór w Pekinie zniósł obowiązujący ich zakaz handlu zamorskiego. Ostatecznie Riukiuańczycy ograniczyli handel tylko do Chin.
Pod koniec XVI wieku gwałtownie popsuły się stosunki z Japonią. Okinawa odmówiła Hideyoshiemu Toyotomi udziału w jego inwazji na Koreę. W 1609 roku królestwo zostało najechane przez japońskiego księcia Shimazu z Satsumy. Król Shō Nei został wywieziony do niewoli w Japonii, gdzie został zmuszony do uznania Japonii za suwerena Riukiu. Królestwo utraciło wyspy Amami oraz przyjęło wiele warunków, które ograniczyły jego autonomię polityczną i handlową.
Japonia nie anektowała królestwa i uznała jego dotychczasowe relacje z Chinami. Riukiu wkroczyło w tzw. „okres podwójnej zależności”, będąc państwem wasalnym zarówno Chin, jak i Japonii. Reprezentowana przez Satsumę Japonia zachowała prawo do ingerowania w wewnętrzne sprawy królestwa, m.in. w obsadę najwyższych stanowisk państwowych oraz wybór króla, czyniła to jednak niezmiernie rzadko. W rzeczywistości władza Japonii na Okinawie była bardzo ograniczona. Japonia nie utrzymywała tu wojsk, zaś jej interes reprezentował tu tylko jeden urzędnik "zaiban bugyō", który pełnił wyłącznie funkcję posła, bez żadnych kompetencji do ingerowania w sprawy riukiuańskiego rządu. Nie zmienia to jednak faktu, że Japończycy narzucili królestwu wysokie podatki oraz przejęli lwią część zysków z handlu zamorskiego.
W wyniku reform administracyjno-gospodarczych w XVII wieku królestwo zacieśniło więzy z japońskim systemem "bakuhan" (domeny feudalne, autonomiczne księstwa podległe władzy siogunatu), co dało niektórym japońskim historykom podstawę do twierdzenia, że Riukiu stało się "de facto" częścią japońskiego państwa. Tymczasem Japonia zawsze postrzegała Riukiu jako kraj zamorski oraz nie pozwalała, aby Riukiuańczycy wkroczyli zbyt głęboko w krąg cywilizacji japońskiej. Okinawa zaś przeżywała powtórną fascynację kulturą Chin. W XVIII wieku królestwo wkroczyło w okres względnego dobrobytu, zwany „drugim złotym okresem”.
Na początku XIX wieku na wodach Riukiu zaczęły pojawiać się okręty zachodnich mocarstw. W 1817 roku przybył tu Brytyjczyk Basil Hall, dzięki któremu w świat poszła wieść o miłującym pokój narodzie, nieposiadającym armii i nieprowadzącym z nikim wojen. W latach czterdziestych brytyjscy i francuscy misjonarze próbowali zapoczątkować na Okinawie działalność misyjną, z dość mizernym skutkiem. W 1853 roku na Okinawie zatrzymał się komandor Matthew Perry podczas swej historycznej podróży do Japonii. Podpisawszy rok później traktat z siogunatem o otwarciu japońskich portów dla amerykańskich statków, Perry powrócił na Okinawę, gdzie zawarł podobny traktat z Riukiuańczykami. Stany Zjednoczone były pierwszym państwem zachodnim, z którym Riukiu zawarło traktat. Niedługo później w ślady Amerykanów podążyli Francuzi i Holendrzy.
Japonia zaczęła myśleć poważnie o aneksji Okinawy dopiero po przewrocie Meiji. Status „podwójnej zależności” Riukiu nijak przystawał do międzynarodowych standardów, według których nowoczesne państwa definiowały swoje terytoria. Okazja „do rozwiązania kwestii Riukiu” nadarzyła się w 1871 roku podczas tzw. „incydentu tajwańskiego”, kiedy u wschodnich wybrzeży Tajwanu rozbił się statek z Riukiu, którego załoga została wymordowana przez miejscową ludność. Japonia wysłała zbrojną ekspedycję na Tajwan, a następnie wymusiła na Chinach wzięcie odpowiedzialności za incydent i uznanie Riukiuańczyków za poddanych Japonii. Równocześnie zaczęła naciskać na władze królestwa, aby zerwały stosunki z Chinami.
Aneksja Riukiu dopełniła się w marcu 1879 roku. Japonia wysłała na Okinawę oddział wojska i policji, zajęła zamek Shuri i proklamowała ustanowienie prefektury Okinawa. Król Shō Tai został wywieziony do Tokio. Chiny głośno zaprotestowały. Następnego roku Japonia i Chiny usiadły do stołu rokowań i wynegocjowały porozumienie o podziale wysp Riukiu, zgodnie z którym Okinawa miała przypaść Japonii, zaś wyspy Miyako i Yaeyama Chinom. Chiny jednak wycofały się z porozumienia. Los Riukiu został ostatecznie przypieczętowany przez klęskę Chin podczas wojny z Japonią w 1895 roku.
Okinawa była pierwszym, a zarazem jedynym terytorium zamorskim Japonii, które otrzymało status prefektury, oraz którego mieszkańcy, choć z dużym opóźnieniem, otrzymali prawa obywatelskie na równi z Japończykami. Mieszkańcy Okinawy stosunkowo szybko poddali się procesowi asymilacji i japonizacji. Do 1921 roku wszystkie różnice prawne i administracyjne pomiędzy Okinawą a tzw. „Japonią właściwą” zostały zlikwidowane. Niemniej przez cały okres przedwojenny Okinawa pozostawała najbiedniejszym regionem, z najniższym wskaźnikiem poziomu życia, najgorszym systemem edukacji i opieki społecznej oraz najgorszą infrastrukturą. Pod wieloma względami Japonia traktowała Okinawę jak kolonię, zwłaszcza w okresie pierwszych dwudziestu lat po aneksji. Mieszkańcy Okinawy, podobnie jak Tajwańczycy i Koreańczycy, doświadczali dyskryminacji społecznej.
Podczas II wojny światowej na Okinawie miała miejsce jedna z najkrwawszych bitew (zob. bitwa o Okinawę). W trwających blisko trzy miesiące walkach (kwiecień–czerwiec 1945 r.) zginęło ponad 94 tys. cywili, 100 tys. Japończyków oraz 14 tys. Amerykanów. Po wojnie Okinawa została oderwana od Japonii i dostała się na 27 lat pod amerykańską okupację wojskową. Amerykanie wybudowali tu liczne bazy wojskowe, zagarniając pod nie jedną piątą powierzchni wyspy.
Przez pewien czas Amerykanie łudzili się, że uda im się oderwać Okinawę na trwałe od Japonii i prowadzili politykę promowania lokalnej kultury, mając w zamyśle odrodzenie tożsamości narodowej Riukiu. Jednak autorytarny sposób sprawowania władzy oraz narastający konflikt wokół baz pchnął Okinawiańczyków ponownie w ramiona Japonii. Okinawiańczycy zaczęli ostentacyjnie manifestować swą japońskość, wywieszając np. japońską flagę narodową, która była tu zabroniona. W latach sześćdziesiątych zawiązali ruch społeczny na rzecz zwrotu Okinawy do macierzy ("sokoku fukki undō"), który skłonił Amerykanów do podjęcia rozmów z Japonią na temat zakończenia okupacji Okinawy. W 1969 roku prezydent Richard Nixon oraz premier Eisaku Satō zawarli porozumienie o zwrocie Okinawy, które nastąpiło w maju 1972 roku. Wbrew oczekiwaniom miejscowej ludności, powrót do Japonii nie przyniósł rozstrzygnięcia w kwestii wycofania amerykańskich sił zbrojnych.
Od czasu ponownego zjednoczenia z Japonią Okinawa przeżyła bezprecedensowy rozwój gospodarczy. Niemniej nadal pozostaje najbiedniejszą prefekturą w państwie, z najniższym wskaźnikiem dochodów per capita oraz najwyższym bezrobociem. Ponadto Okinawa jest w wysokim stopniu uzależniona od subsydiów z Tokio. Amerykańskie bazy wojskowe (mimo że stopniowo są oddawane Japonii) są przyczyną licznych napięć pomiędzy lokalnym społeczeństwem a japońskim rządem.
Geografia i klimat.
W skład prefektury Okinawa wchodzi 160 wysp i wysepek, spośród których 49 jest zamieszkane. Granice prefektury wyznaczają wyspy Iōtori na północy (128º13'E 27º53'N), Hateruma na południu (123º13'E 24º02'N), Kitadaitō na wschodzie (131º19'E 25º57'N) i Yonaguni na zachodzie (122º56'E 24º26'N). Do Okinawy należą także sporne z Chinami wyspy Senkaku. Powierzchnia prefektury wynosi 2281 km². Największe wyspy to: Okinawa, Iriomote, Ishigaki, Miyako i Kume.
Okinawa leży w rejonie o stosunkowo słabej aktywności sejsmicznej. Jedyny czynny wulkan znajduje się na wyspie Iōtori. Większość wysp jest pochodzenia koralowego. Najwyższą górą w prefekturze jest Omoto-dake (526 m n.p.m.) na wyspie Ishigaki.
Okinawę charakteryzuje łagodny klimat podzwrotnikowy morski. Średnia temperatura roku wynosi 22,7 °C, w lecie dochodzi do 32 °C. Panuje tu wysoka wilgotność powietrza. Pora deszczowa przypada na maj-czerwiec. Od sierpnia do października Okinawę nawiedzają liczne tajfuny. Średnia suma opadów: 2036 mm.
Podział administracyjny.
Okinawa składa się z 5 powiatów ("gun") (Kunigami 国頭, Nakagami 中頭, Shimajiri 島尻, Miyako 宮古, Yaeyama 八重山) oraz 11 miast ("shi"), 11 miasteczek ("machi") i 19 wsi ("mura"). Stolicą i zarazem największym miastem jest Naha 那覇.
Pozostałe miasta to:
Ludność.
Ludność prefektury wynosi 1 467 000 (2018 r.), co plasuje Okinawę na 25. miejscu w Japonii. Większość mieszkańców (ponad 900 tys.) mieszka w południowej części wyspy Okinawa.
Japonia ma najwyższy wskaźnik średniej długości życia na świecie, a Okinawa przez długie lata zajmowała pierwszą lokatę w rankingu prefektur. Jednak w 2000 roku spadła z pierwszej pozycji. Podczas gdy kobiety zachowały pierwsze miejsce (86,01 przy średniej krajowej 84,60) mężczyźni spadli poniżej średniej krajowej (77,64 wobec 77,71).
Okinawa ma najwyższy w Japonii wskaźnik przyrostu naturalnego (5,9) oraz najwyższy wskaźnik rozwodów (2,77) (2003).
Kultura.
Pod względem kulturowym Okinawa różni się od pozostałych wysp Japonii do tego stopnia, że Japończycy wyrażają się o niej jak o „obcym kraju”. Okinawa szczyci się odmiennymi tradycjami, odrębną literaturą, muzyką, architekturą i religią. Silne są tutaj wpływy kultury chińskiej, czego najlepszym przykładem jest architektura zamku królewskiego w Shuri. Nieodłącznym elementem krajobrazu Okinawy są olbrzymie grobowce w kształcie skorupy żółwia (jap. "kamekōbaka"). Grobowce te dotarły z Chin (Fujian) w XVII wieku. Niemal na każdym kroku można natrafić na figurki lwów "shiisaa", które strzegą domostw. Tradycja lwów także pochodzi z Chin i dotarła tu w XV wieku. Z Chin pochodzą też "ishigantō" – niewielkie obeliski stawiane na rozstaju dróg, które chronią okoliczne domy przed nieproszonymi duchami. Mieszkańcy Okinawy obchodzą chińskie święto zmarłych "qingmingjie" (ok. "shiimii"). Pochodzenia chińskiego są także wyścigi smoczych łodzi (ok. "haarii").
Z Okinawy pochodzi karate.
Literatura.
Dawna literatura Okinawy rozwinęła się w oparciu o język japoński (pismo "kana"). Najstarszą formą literacką sięgającą XII wieku jest pieśń "omoro". Omoro były pieśniami ludowymi i opowiadały o najstarszych dziejach Riukiu. W XVI i XVII wieku zostały skompilowane w antologię "omoro sōshi".
Z Okinawy wywodzi się poezja "ryūka" – czterowersowa pieśń licząca 30 sylab (8-8-8-6). "Ryūka" narodziła się w ok. XV-XVI wieku i szybko rozpowszechniła się na wszystkich wyspach od Amami po Yaeyama (na Amami jest znana jako "shimauta"). Do jej rozwoju przyczynił się importowany z Chin instrument "sanshin".
Okinawa ma także własny dramat sceniczny "kumiodori", który powstał w XVIII wieku w oparciu o japońskie dramaty "nō" i "kyōgen". "Kumiodori" został stworzony z myślą o rozrywce dla chińskich posłów, którzy przybywali z inwestyturą dla króla Riukiu.
W literaturze Riukiu obserwujemy brak prozy.
Współczesna literatura Okinawy jest pisana w języku japońskim oraz nastawiona głównie na japońskiego czytelnika, chociaż pisarze chętnie sięgają po lokalny dialekt, który nadaje jej swoistego kolorytu. Wśród znanych twórców uhonorowanych prestiżową nagrodą literacką im. Akutagawy są: Tatsuhiro Ōshiro, Mineo Higashi, Eiki Matayoshi i Shun Medoruma.
Religia.
Okinawa ma odrębne wierzenia bliskie animizmowi. Riukiuańskie religie mają charakter matriarchalny, gdzie kobiety pełnią najważniejsze funkcje. Za czasów królestwa religia była zinstytucjonalizowana, a kapłanki "noro" wciągnięte w administrację państwa. Najwyższą kapłanką była "kikoe ōgimi" – zazwyczaj siostra lub żona króla. Według tradycyjnych wierzeń kobiety posiadają moc ochronną mężczyzn.
Na Okinawie popularny jest szamanizm. Szamanki "yuta" pełnią ważną funkcję w społeczeństwie, pomagając ludziom uporządkować swe relacje z duchami przodków.
Buddyzm i shintō nie zapuściły głębokich korzeni w społeczeństwie Okinawy i stąd brak tutaj licznych świątyń buddyjskich i shintoistycznych chramów.
Muzyka.
Okinawa jest znana z pieśni ludowych oraz instrumentu "sanshin". "Sanshin" trafił na Okinawę z Chin w XIV wieku i wywodzi się od chińskiego "sanxian". Z Okinawy trafił później do Japonii dając początek "shamisenowi". (Różnica między "sanshinem" a "shamisenem" jest m.in. taka, że "sanshin" jest obciągnięty skórą węża, a "shamisen" skórą kota).
Ostatnimi laty muzyka ludowa Okinawy stała się niezwykle popularna w Japonii. Wielu wykonawców muzyki pop chętnie sięga po okinawiańskie motywy, np. zespół Boom i jego utwór „Shima uta”. Wielką popularnością cieszą się wykonawcy z Okinawy, tacy jak Shōkichi Kina, czy grupa Begin. Z Okinawy pochodzą gwiazdy j-pop Namie Amuro i Kiroro.
Okinawa wytworzyła własny styl rocka, a na jego rozwój wpłynęli amerykańscy żołnierze, którzy dyktowali styl muzyki, jakiej chcieli słuchać w live-house’ach. Do legendy "Okinawan rock" przeszły kapele „Murasaki” i „Condition Green”. Dobrej muzyki zawsze można posłuchać w mieście Koza, gdzie w każdy weekend bawią się tłumy amerykańskich żołnierzy.
Kuchnia.
Lokalna kuchnia obfituje w wieprzowinę. Okinawiańczycy zajadają się flakami i golonką, lokalnym przysmakiem są świńskie uszy.
Najbardziej reprezentatywne potrawy:
Ponadto mieszkańcy Okinawy, podobnie jak Japończycy, jedzą ryż, dużo ryb i owoców morza. W dawnych czasach ważnym elementem codziennej kuchni był słodki ziemniak, kiedy nie wszystkich było stać na ryż.
Okinawiańczycy nie piją "sake" ("nihonshu"), tylko "awamori". Najmocniejsze "awamori" typu "hanazake" z wyspy Yonaguni zawiera 60 procent alkoholu.
Gospodarka.
Okinawa jest najuboższą prefekturą Japonii. Bezrobocie wynosi 7,8% (najwyższe w kraju), zaś średni dochód per capita 70,8% średniej krajowej. Wzrost gospodarczy w 2003 r. wyniósł 1,6%.
Okinawa jest w wysokim stopniu uzależniona od pomocy finansowej rządu, skąd pochodzi 40% dochodów prefektury. Na drugim miejscu jest turystyka, która generuje 10% dochodów. Bazy wojskowe generują zaledwie 4,7%.
Amerykańskie bazy wojskowe.
Na Okinawie stacjonuje 50 826 Amerykanów, w tym 26 282 personelu militarnego, 1679 personelu cywilnego i 22 865 towarzyszących członków rodzin, co stanowi ok. 75% amerykańskich sił stacjonujących w Japonii (2003). Bazy w większości usytuowane są na wyspie Okinawa. 37 obiektów wojskowych zajmuje 23 687 ha, co stanowi 10,4% powierzchni prefektury (18% wyspy Okinawa).
Amerykanie planują wycofanie część sił na Guam. Rząd japoński w porozumieniu z USA planuje także przeniesienie bazy Futenma z gęsto zaludnionego miasta Ginowan na północ wyspy w okolice Nago.

</doc>
<doc id="542542" url="https://pl.wikipedia.org/wiki?curid=542542" title="Khmerowie">
Khmerowie

Khmerowie, Khmerzy – naród mieszkający w Kambodży (12,1 mln), Wietnamie (ok. 1 mln), Tajlandii (ok. 1,1 mln), USA, Kanadzie, Australii, Nowej Zelandii. Posługują się językiem khmerskim z grupy mon-khmer rodziny austroazjatyckiej. Od XV wieku wyznają buddyzm theravada. Główne zajęcia: uprawa zbóż na glebach sztucznie nawadnianych, hodowla, rybołówstwo. U Khmerów kobiety zajmują wysoką pozycję społeczną, dużą rolę odgrywają również klasztory. 
Etnolodzy rozróżniają dwie grupy etniczne Khmerów: Khmerów Środkowych i Khmerów Północnych ("Khmer Surin"), żyjących głównie w Tajlandii. Wśród Khmerów Środkowych wyróżnia się grupę Khmerów Krom, zamieszkującą dolny bieg Mekongu i stanowiącą jedną z większych grup etnicznych Wietnamu. 
Natomiast określeniem Khmerowie Górscy ("Khmer Loeu") nazywa się w Kambodży mniejszości etniczne, również te nienależące do rodziny językowej mon-khmer.

</doc>
<doc id="542560" url="https://pl.wikipedia.org/wiki?curid=542560" title="Mateja Kežman">
Mateja Kežman

Mateja Kežman (ur. 12 kwietnia 1979 w Belgradzie) – serbski piłkarz grający na pozycji napastnika.
Kariera klubowa.
Mateja Kežman zawodową karierę rozpoczął w 1995 w klubie FK Zemun. Następnie grał w zespołach FK Loznica i FK Smederevo, a latem 1998 podpisał kontrakt z Partizanem Belgrad. Razem z nim w 1999 sięgnął po tytuł mistrza kraju, a w całym sezonie zdobył 6 goli. W kolejnych rozgrywkach Kežman prezentował już znacznie lepszą skuteczność – w 38 ligowych pojedynkach strzelił 28 bramek i został najlepszym strzelcem sezonu.
W 2000 Serb podpisał kontrakt z PSV Eindhoven. W Eredivisie zadebiutował 19 sierpnia w przegranym 2:0 meczu z De Graafschap, a 1 października zdobył swojego pierwszego gola w zwycięskim 1:0 spotkaniu przeciwko FC Groningen. 18 listopada Kežman strzelił 4 bramki w wygranym 4:1 pojedynku z Heerenveen, a 27 stycznia 2001 uzyskał hat tricka w zwycięskim 6:0 meczu przeciwko RBC Roosendaal. Przez cały sezon na listę strzelców wpisał się 24 razy i został królem strzelców rozgrywek. Sukces ten Kežman powtórzył także w sezonach 2002/2003 i 2003/2004, kiedy to zdobył kolejno 35 i 31 goli. Razem z PSV serbski napastnik dwa razy wywalczył mistrzostwo i 3 razy Superpuchar Holandii.
Latem 2004 za nieco ponad 5 milionów funtów Kežman odszedł do Chelsea. Dla nowego klubu strzelił między innymi zwycięską bramkę na 3:2 w dogrywce spotkania Carling Cup z Liverpoolem. W Premier League Serb zaliczył jednak tylko 4 trafienia w 24 występach, a razem z „The Blues” został mistrzem kraju oraz zdobył Puchar Ligi Angielskiej. Sezon 2005/2006 Kežman spędził w Atlético Madryt. W Primera División strzelił 8 goli, a więcej bramek na koncie w jego drużynie mieli tylko Fernando Torres i Maxi Rodríguez. W ligowej tabeli Atlético zajęło 10. miejsce, dotarło także do 1/8 finału Pucharu Króla.
W sierpniu 2006 Kežman podpisał czteroletnią umowę z Fenerbahçe SK, a działacze tureckiego zespołu zapłacili za niego niemal 10 milionów dolarów. W pierwszej lidze tureckiej Serb zadebiutował 9 września podczas wygranego 4:2 pojedynku z Antalyasporem, a już 17 września zdobył gola w zremisowanym 1:1 spotkaniu przeciwko Sivassporowi. W debiutanckim sezonie w nowej drużynie Kežman wywalczył z Fenerbahçe mistrzostwo Turcji, a w kolejnych rozgrywkach w ligowej tabeli zajął 2. miejsce.
19 sierpnia 2008 były gracz Partizana został wypożyczony do Paris Saint-Germain z opcją transferu definitywnego. W nowej drużynie zadebiutował 23 sierpnia w spotkaniu z FC Sochaux-Montbéliard. Pierwszą bramkę zdobył natomiast 14 września w pojedynku z FC Nantes. W lutym 2009 został zawieszony na 15 dni przez swój klub, z powodu tego, że w meczu Pucharu Ligi z Girondins Bordeaux niezadowolony zdjął koszulkę i rzucił ją na murawę.
30 sierpnia 2009 Kežman został wypożyczony do rosyjskiego Zenitu Petersburg. Po wygaśnięciu umowy powrócił do PSG.
4 listopada 2010 roku za porozumieniem stron rozstał się ze swoim klubem. 19 stycznia 2011 roku podpisał kontrakt z South China AA.
Kariera reprezentacyjna.
W reprezentacji Serbii Kežman zadebiutował 25 maja 2000 w wygranym 2:0 towarzyskim meczu z Chinami i jeszcze tym samym roku wziął udział w mistrzostwach Europy. Na turnieju tym Jugosłowianie zostali wyeliminowani w ćwierćfinale przez Holandię, z którą przegrali 1:6. Następnie Kežman był członkiem drużyny, która występowała już jako reprezentacja Serbii i Czarnogóry. W 2006 razem z nią wystąpił na mistrzostwach świata, na których podopieczni Iliji Petkovica odpadli już w rundzie grupowej. Łącznie dla zespołu narodowego Kežman rozegrał 49 meczów i strzelił 17 bramek.

</doc>
<doc id="542561" url="https://pl.wikipedia.org/wiki?curid=542561" title="Mateja Keżman">
Mateja Keżman



</doc>
<doc id="542562" url="https://pl.wikipedia.org/wiki?curid=542562" title="II liga polska w piłce nożnej (1961)">
II liga polska w piłce nożnej (1961)

II liga 1961 – 13. edycja rozgrywek drugiego poziomu ligowego piłki nożnej mężczyzn w Polsce. Wzięło w nich udział 18 drużyn, grając systemem kołowym. Sezon ligowy rozpoczął się w marcu 1961, ostatnie mecze rozegrano w listopadzie 1961.
Była to ostatnia edycja II ligi rozgrywana systemem wiosna – jesień.
Drużyny.
Uwaga: MZKS Krosno występował w poprzednim sezonie pod nazwą Legia Krosno.
Rozgrywki.
Uczestnicy rozegrali 34 kolejki ligowych po 9 meczów każda (razem 306 spotkań) w dwóch rundach – jesiennej i wiosennej.
Mistrz i wicemistrz II ligi uzyskali awans do I ligi, a zespoły z miejsc 15–18 spadły do III ligi.

</doc>
<doc id="542563" url="https://pl.wikipedia.org/wiki?curid=542563" title="Mateja Kezman">
Mateja Kezman



</doc>
<doc id="542564" url="https://pl.wikipedia.org/wiki?curid=542564" title="II liga polska w piłce nożnej (1960)">
II liga polska w piłce nożnej (1960)

II liga 1960 – 12. edycja rozgrywek drugiego poziomu ligowego piłki nożnej mężczyzn w Polsce. Wzięły w nich udział 24 drużyny, grając w dwóch grupach systemem kołowym. Sezon ligowy rozpoczął się w marcu 1960, ostatnie mecze rozegrano w listopadzie 1960.
Rozgrywki.
Uczestnicy obu grup rozegrali po 22 kolejki ligowe (razem po 132 spotkania) w dwóch rundach – wiosennej i jesiennej.
Mistrzowie i wicemistrzowie grup II ligi uzyskali awans do I ligi, a zespoły z miejsc 10–12 spadły do III ligi.

</doc>
<doc id="542567" url="https://pl.wikipedia.org/wiki?curid=542567" title="II liga polska w piłce nożnej (1959)">
II liga polska w piłce nożnej (1959)

II liga 1959 – 11. edycja rozgrywek drugiego poziomu ligowego piłki nożnej mężczyzn w Polsce. Wzięły w nich udział 24 drużyny, grając w dwóch grupach systemem kołowym. Sezon ligowy rozpoczął się w marcu 1959, ostatnie mecze rozegrano w listopadzie 1959.
Drużyny.
Uwaga: Odra Opole występowała w poprzednim sezonie pod nazwą Budowlani Opole.
Rozgrywki.
Uczestnicy obu grup rozegrali po 22 kolejki ligowe (razem po 132 spotkania) w dwóch rundach – wiosennej i jesiennej.
Mistrzowie grup II ligi uzyskali awans do I ligi, a zespoły z miejsc 11–12 spadły do III ligi.

</doc>
<doc id="542575" url="https://pl.wikipedia.org/wiki?curid=542575" title="II liga polska w piłce nożnej (1958)">
II liga polska w piłce nożnej (1958)

II liga 1958 – 10. edycja rozgrywek drugiego poziomu ligowego piłki nożnej mężczyzn w Polsce. Wzięły w nich udział 24 drużyny, grając w dwóch grupach systemem kołowym. Sezon ligowy rozpoczął się w marcu 1958, ostatnie mecze rozegrano w listopadzie 1958.
Drużyny.
Uwagi:
Rozgrywki.
Uczestnicy obu grup rozegrali po 22 kolejki ligowe (razem po 132 spotkania) w dwóch rundach – wiosennej i jesiennej.
Mistrzowie grup II ligi uzyskali awans do I ligi, a zespoły z miejsc 11–12 spadły do III ligi.

</doc>
<doc id="542580" url="https://pl.wikipedia.org/wiki?curid=542580" title="Gliwice Sikornik">
Gliwice Sikornik



</doc>
<doc id="542581" url="https://pl.wikipedia.org/wiki?curid=542581" title="II liga polska w piłce nożnej (1957)">
II liga polska w piłce nożnej (1957)

II liga 1957 – 9. edycja rozgrywek drugiego poziomu ligowego piłki nożnej mężczyzn w Polsce. Wzięły w nich udział 24 drużyny, grając w dwóch grupach systemem kołowym. Sezon ligowy rozpoczął się w marcu 1957, ostatnie mecze rozegrano w listopadzie 1957.
Reforma rozgrywek.
W sezonie 1956 II liga liczyła 14 drużyn. Pierwotnie do III ligi miały spaść zespoły z miejsc 12–14 (, i ), zaś awansować z niej mieli zwycięzcy trzech grup baraży o awans (, i ).
W czasie obrad Walnego Zebrania PZPN 16–17 lutego 1957 zdecydowano o powiększeniu drugiego poziomu rozgrywkowego do 24 drużyn, podzielonych na dwie grupy po 12 zespołów. Ostatecznie z II ligi nie zdegradowano żadnej drużyny, a grono uczestników w sezonie 1957 powiększono o 10 zespołów: wszystkich pozostałych uczestników baraży o awans (, , , , i ) oraz przegranego dwumeczu o mistrzostwo III ligi stalinogrodzkiej ().
Drużyny.
Uwagi:
Rozgrywki.
Uczestnicy obu grup rozegrali po 22 kolejki ligowe (razem po 132 spotkania) w dwóch rundach – wiosennej i jesiennej.
Mistrzowie grup II ligi uzyskali awans do I ligi, a zespoły z miejsc 11–12 spadły do III ligi.

</doc>
<doc id="542587" url="https://pl.wikipedia.org/wiki?curid=542587" title="II liga polska w piłce nożnej (1956)">
II liga polska w piłce nożnej (1956)

II liga 1956 – 8. edycja rozgrywek drugiego poziomu ligowego piłki nożnej mężczyzn w Polsce. Wzięło w nich udział 14 drużyn, grając systemem kołowym. Sezon ligowy rozpoczął się w marcu 1956, ostatnie mecze rozegrano w listopadzie 1956.
Drużyny.
Uwaga: Szombierki Bytom rozpoczęły sezon pod nazwą Górnik Bytom.
Rozgrywki.
Uczestnicy rozegrali 26 kolejek ligowych po 7 meczów każda (razem 182 spotkania) w dwóch rundach – wiosennej i jesiennej.
Mistrz i wicemistrz II ligi uzyskali awans do I ligi, zaś do III ligi miały spaść zespoły z miejsc 12–14. Ostatecznie z II ligi nie zdegradowano żadnej drużyny, gdyż czasie obrad Walnego Zebrania PZPN 16–17 lutego 1957 zdecydowano o powiększeniu drugiego poziomu rozgrywkowego do 24 drużyn, podzielonych na dwie grupy po 12 zespołów.

</doc>
<doc id="542591" url="https://pl.wikipedia.org/wiki?curid=542591" title="II liga polska w piłce nożnej (1955)">
II liga polska w piłce nożnej (1955)

II liga 1955 – 7. edycja rozgrywek drugiego poziomu ligowego piłki nożnej mężczyzn w Polsce. Wzięło w nich udział 14 drużyn, grając systemem kołowym. Sezon ligowy rozpoczął się w marcu 1955, ostatnie mecze rozegrano w listopadzie 1955.
Drużyny.
Uwagi:
Rozgrywki.
Uczestnicy rozegrali 26 kolejek ligowych po 7 meczów każda (razem 182 spotkania) w dwóch rundach – wiosennej i jesiennej.
Mistrz i wicemistrz II ligi uzyskali awans do I ligi, zaś do III ligi spadły zespoły z miejsc 12–14.

</doc>
<doc id="542596" url="https://pl.wikipedia.org/wiki?curid=542596" title="Dartmouth College">
Dartmouth College

Dartmouth College (Kolegium Dartmoutha, Kolegium Dartmouth) – amerykańska uczelnia niepubliczna w mieście Hanover w stanie New Hampshire, założona w 1769 roku. Jej patronem jest William Legge, hrabia Dartmouth.
Uczelnia z biegiem czasu przekształciła się ze szkoły wyznaniowej (kongregacjonalistycznej) w instytucję o charakterze uniwersyteckim, ale ze względów historycznych jej nazwa nie zawiera słowa "university". Należy do Ligi Bluszczowej.

</doc>
<doc id="542597" url="https://pl.wikipedia.org/wiki?curid=542597" title="Otwarty Fundusz Emerytalny">
Otwarty Fundusz Emerytalny



</doc>
<doc id="542599" url="https://pl.wikipedia.org/wiki?curid=542599" title="OFE">
OFE



</doc>
<doc id="542601" url="https://pl.wikipedia.org/wiki?curid=542601" title="II liga polska w piłce nożnej (1954)">
II liga polska w piłce nożnej (1954)

II liga 1954 – 6. edycja rozgrywek drugiego poziomu ligowego piłki nożnej mężczyzn w Polsce. Wzięło w nich udział 11 drużyn, grając systemem kołowym. Sezon ligowy rozpoczął się w marcu 1954, ostatnie mecze rozegrano w listopadzie 1954.
Drużyny.
Uwaga: 5. i 8. zespół poprzedniego sezonu II ligi – Lotnik Warszawa i OWKS Bydgoszcz – oraz zwycięzca baraży o II ligę – GWKS Rzeszów – zostali wycofani z rozgrywek sezonu 1954 decyzją Ministerstwa Obrony Narodowej.
Rozgrywki.
Uczestnicy rozegrali 22 kolejki ligowe po 5 meczów każda (razem 110 spotkań) w dwóch rundach – wiosennej i jesiennej.
Mistrz, wicemistrz i trzecia drużyna II ligi uzyskały awans do I ligi, zaś do III ligi spadły zespoły z miejsc 10–11.

</doc>
<doc id="542603" url="https://pl.wikipedia.org/wiki?curid=542603" title="II liga polska w piłce nożnej (1953)">
II liga polska w piłce nożnej (1953)

II liga 1953 – 5. edycja rozgrywek drugiego poziomu ligowego piłki nożnej mężczyzn w Polsce. Wzięło w nich udział 14 drużyn, grając systemem kołowym. Sezon ligowy rozpoczął się w marcu 1953, ostatnie mecze rozegrano w listopadzie 1953.
Rozgrywki.
Uczestnicy rozegrali 26 kolejek ligowych po 7 meczów każda (razem 182 spotkania) w dwóch rundach – wiosennej i jesiennej.
Mistrz i wicemistrz II ligi uzyskali awans do I ligi, zaś do III ligi spadły zespoły z miejsc 12–14.

</doc>
<doc id="542613" url="https://pl.wikipedia.org/wiki?curid=542613" title="II liga polska w piłce nożnej (1952)">
II liga polska w piłce nożnej (1952)

II liga polska w piłce nożnej (1952)
Grupa A (Poznań-Gdańsk-Szczecin-Bydgoszcz-Koszalin).
 

</doc>
<doc id="542618" url="https://pl.wikipedia.org/wiki?curid=542618" title="Decrepit Birth">
Decrepit Birth

Decrepit Birth – amerykański zespół wykonujący technical death metal powstały w 2001 roku w Santa Cruz w stanie Kalifornia.
Historia.
Zespół powstał w 2001 roku w Santa Cruz w stanie Kalifornia. Działalność formacji zainicjowali gitarzysta Matt Sotelo, wokalista Bill Robinson oraz basista Derek Boyer. Rok później skład uzupełnił gitarzysta Mike Turner. Grupa zadebiutowała wydanym 7 października 2003 roku albumem "...And Time Begins". Sesyjne na płycie zagrał perkusista Tim Yeung ówczesny członek grupy Vital Remains. 28 stycznia 2008 roku został wydany drugi album zespołu pt. "Diminishing Between Worlds". Kompozycje zostały zarejestrowane w Castle Ultimate Studios we współpracy z producentem muzycznym i inżynierem dźwięku Zackiem Ohrenem. Również w 2008 roku muzycy podpisali kontrakt z wytwórnią muzyczna Nuclear Blast.
Trzeci album formacji zatytułowany "Polarity" ukazał się 27 lipca 2010 roku nakładem wytwórni muzycznej Nuclear Blast. Wydawnictwo zadebiutowało na 18. miejscu listy Top Heatseekers w Stanach Zjednoczonych sprzedając się w przeciągu tygodnia od dnia premiery w nakładzie 1300 egzemplarzy. W ramach promocji do pochodzącego z płyty utworu "The Resonance" został zrealizowany teledysk który wyreżyserował Ann Christin "Anki" Rihm. Przed premierą płyty formację opuścili gitarzysta Dan Eggers i perkusista KC Howard.
Podczas trasy koncertowej Summer Slaughter promującej trzecie wydawnictwo zespołu na perkusji zagrał Sam "Samus" Paulicelli były członek Abigail Williams.

</doc>
<doc id="542619" url="https://pl.wikipedia.org/wiki?curid=542619" title="Wielkie Twierdzenie Fermata">
Wielkie Twierdzenie Fermata



</doc>
<doc id="542621" url="https://pl.wikipedia.org/wiki?curid=542621" title="II liga polska w piłce nożnej (1951)">
II liga polska w piłce nożnej (1951)

II liga polska w piłce nożnej (1951)
Grupa I (Poznań-Wrocław-Gdańsk-Szczecin-Bydgoszcz-Koszalin).
 

</doc>
<doc id="542622" url="https://pl.wikipedia.org/wiki?curid=542622" title="Jerzy Hawrylewicz">
Jerzy Hawrylewicz

Jerzy Hawrylewicz (ur. 22 grudnia 1958 w Choszcznie, zm. 13 lutego 2009 w Oldenburgu) – polski piłkarz.
Życiorys.
Wychowanek Grunwaldu Choszczno (dzisiaj Piast Choszczno). Występował w trzech szczecińskich drużynach: Pogoni, Stali Stocznia i w Arkonii. W przerwie zimowej w sezonie 1987/1988 wyjechał z Polski i zamieszkał w Oldenburgu, gdzie grał dla miejscowego VfB Oldenburg.
Wraz z drużyną Pogoni sięgnął w 1987 po wicemistrzostwo Polski i wystąpił w spotkaniach Pucharu UEFA z 1. FC Köln i Hellas Werona. W barwach Portowców rozegrał w sumie 87 meczów i zdobył 12 bramek. Z drużyną z Oldenburga również osiągał sukcesy. W roku 1990 awansował z nią do 2. Bundesligi, gdzie zdobył 15 bramek w 32 meczach, co czyniło go najskuteczniejszym graczem drużyny.
20 kwietnia 1992, podczas meczu drugiego zespołu VfB Oldenburg z drużyną HSC Hannover, Hawrylewicz doznał zawału serca. Reanimował go jego trener Klaus-Peter Nemet. Mimo udanej reanimacji, w wyniku ośmiominutowego niedotlenienia Hawrylewicz doznał trwałego uszkodzenia kresomózgowia i musiał zakończyć karierę piłkarską. Od tamtej pory przebywał w śpiączce. W 1995, po długiej hospitalizacji i rehabilitacji, opuścił klinikę i zamieszkał w Oldenburgu wraz z żoną Ewą, która musiała się nim stale opiekować. Jego stan określono jako wegetatywny.
Jerzy Hawrylewicz pozostawił żonę Ewę (48) oraz dzieci Joannę (28), Łukasza (27) i Monikę (18).
Film.
W 2008 roku w koprodukcji polsko-niemieckiej realizowany miał być fabularny film o tragedii Hawrylewicza. Autorem scenariusza obrazu jest polski aktor Robert Kowalewski, który na ekranie wcieli się w postać głównego bohatera. Rolę żony piłkarza – Ewy Hawrylewicz – powierzono Polce mieszkającej w Niemczech – Karinie Krawczyk, życiowej partnerce wokalisty niemieckiego zespołu rockowego Die Toten Hosen. W ekipie filmu znalazł się także Marek Włodarczyk, znany widzom jako kapitan Zawada z serialu "Kryminalni". Na ekranie zobaczymy go w roli selekcjonera reprezentacji Polski. W filmie zagra również menedżer klubu FC Schalke 04 Rudolph Assauer, który przed laty sprowadził Hawrylewicza do Oldenburga. Obraz reżyserować ma Christian Goerlitz.
Zdjęcia do filmu miały rozpocząć się w kwietniu 2008 roku, a do kin miał trafić on najprawdopodobniej w grudniu. Premiera miała odbyć się jednocześnie w Polsce i Niemczech. Połowa z zysków miała zostać przekazana rodzinie na rehabilitację Hawrylewicza.

</doc>
<doc id="542625" url="https://pl.wikipedia.org/wiki?curid=542625" title="Ogólnogrecki Ruch Socjalistyczny">
Ogólnogrecki Ruch Socjalistyczny

Ogólnogrecki Ruch Socjalistyczny lub Panhelleński Ruch Socjalistyczny (ngr. "Πανελλήνιο Σοσιαλιστικό Κίνημα" = Panelinio Sosialistiko Kinima, PASOK) – grecka partia centrolewicowa. Założona w 1974 przez Andreasa Papandreu. Rządząca w latach 1981–1990, 1993–2004 oraz od 2009 do 2011.

</doc>
<doc id="542626" url="https://pl.wikipedia.org/wiki?curid=542626" title="II liga polska w piłce nożnej (1950)">
II liga polska w piłce nożnej (1950)

II liga 1950 – 2. edycja rozgrywek ogólnokrajowych drugiego poziomu ligowego piłki nożnej mężczyzn w Polsce. Wzięło w nich udział 20 drużyn, grając w dwóch grupach systemem kołowym. Sezon ligowy rozpoczął się w marcu 1950, ostatnie mecze rozegrano w listopadzie 1950.
Drużyny.
Uwaga – w związku z wcieleniem klubów do zrzeszeń sportowych doszło do szeregu zmian nazw drużyn w porównaniu z poprzednim sezonem:
Rozgrywki.
Uczestnicy obu grup rozegrali po 18 kolejek ligowych (razem po 90 spotkań) w dwóch rundach – wiosennej i jesiennej.
Zwycięzcą Grupy Wschód zostało Ogniwo Bytom, a w Grupie Zachód triumfowała Gwardia Szczecin. Mistrzowie grup II ligi uzyskali awans do I ligi, a zespoły z miejsc 9–10 spadły do klasy A w edycji .
Finał honorowy.
Po zakończeniu sezonu między zwycięzcami obu grup rozegrano dwumecz o honorowe (względnie „moralne”) mistrzostwo II ligi, którego zwycięzcą zostało Ogniwo Bytom:

</doc>
<doc id="542633" url="https://pl.wikipedia.org/wiki?curid=542633" title="II liga polska w piłce nożnej (1949)">
II liga polska w piłce nożnej (1949)

II liga 1949 – 1. edycja rozgrywek ogólnokrajowych drugiego poziomu ligowego piłki nożnej mężczyzn w Polsce. Wzięło w nich udział 20 drużyn, grając w dwóch grupach systemem kołowym. Sezon ligowy rozpoczął się w marcu 1949, ostatnie mecze rozegrano w listopadzie 1949.
Rozgrywki.
Uczestnicy obu grup rozegrali po 18 kolejek ligowych (razem po 90 spotkań) w dwóch rundach – wiosennej i jesiennej.
Mistrzowie grup II ligi uzyskali awans do I ligi, a zespoły z miejsc 9–10 spadły do klasy A.
Baraż o mistrzostwo II ligi.
Po zakończeniu sezonu rozegrano mecze barażowe o tytuł mistrza II ligi między zwycięzcami obu grup. Pierwotnie zaplanowano dwa spotkania (na boiskach w Radlinie i Krakowie), jednak nie dały one rozstrzygnięcia – wynik dwumeczu to 4:4. Ponieważ nie premiowano wówczas większej liczby bramek zdobytych na wyjeździe, a w razie remisu przewidywano dodatkowy mecz, rozegrano decydujące spotkanie na terenie neutralnym w Sosnowcu. Również w nim padł remis (2:2), a o losie tytułu mistrzowskiego zadecydowała dogrywka.
Górnik Radlin uzyskał tytuł najlepszej drużyny II ligi sezonu 1949.

</doc>
<doc id="542636" url="https://pl.wikipedia.org/wiki?curid=542636" title="Liść bobkowy">
Liść bobkowy



</doc>
<doc id="542638" url="https://pl.wikipedia.org/wiki?curid=542638" title="Spawn of Possession">
Spawn of Possession

Spawn of Possession – szwedzka grupa muzyczna wykonująca techniczny brutalny death metal. Powstała w 1997 roku w mieście Kalmar w Szwecji.

</doc>
<doc id="542645" url="https://pl.wikipedia.org/wiki?curid=542645" title="Komar">
Komar



</doc>
<doc id="542647" url="https://pl.wikipedia.org/wiki?curid=542647" title="Alex Czerniatynski">
Alex Czerniatynski

Alexandre "Alex" Czerniatynski (ur. 28 lipca 1960 w Charleroi) – piłkarz belgijski polskiego pochodzenia, napastnik reprezentacji Belgii.
Czerniatynski grał w wielu drużynach belgijskich takich jak Royal Charleroi, Royal Antwerp FC, RSC Anderlecht, Standard Liège, KV Mechelen, Germinal Ekeren i R. Tilleur F.C. de Liège. Wraz z Antwerpią i Anderlechtem grał w Pucharze UEFA. Barwy belgijskie reprezentował 31 razy. Razem z drużyną narodową był na Mistrzostwach Świata w 1982 (5 meczów – 1 gol) i 1994 (1 występ bez gola) oraz na Mistrzostwach Europy w 1984 (nie zagrał w żadnym spotkaniu).

</doc>
<doc id="542651" url="https://pl.wikipedia.org/wiki?curid=542651" title="Puszczanie kaczek">
Puszczanie kaczek

Puszczanie kaczek, „kaczka” – rzucanie na wodę płaskiego kamienia tak, by odbił on się od powierzchni wody i poleciał dalej, odbijając się od wody kilkukrotnie.
Rekord Guinnessa w liczbie odbić puszczonych "kaczek" wynosi 88 razy (2013). Natomiast rekord w najdalszym dystansie pokonanym przez "kaczkę" wynosi 120 metrów (2010).
Christophe Clanet z Institut de Recherche sur les Phenomenes Hors Equilibre z Marsylii we Francji wraz z zespołem badaczy skonstruował specjalną maszynę do puszczania kaczek na wodzie.
Zasada działania.
„Kaczkę” puszcza się z brzegu zbiornika wodnego, rzucając płaski kamień w kierunku wody z odpowiednim pędem i rotacją, w celu uzyskania największej liczby odbić kamienia (dysku) od powierzchni cieczy. Przy rzucie istotny jest kąt nachylenia do powierzchni cieczy, tj. oscylujący wokół 20 stopni. Z perspektywy fizyki efekt zależy od siły hydrodynamicznej, która odpowiada za wysokość odbicia od powierzchni wody. Kamień przesuwając się po wodzie pod właściwym kątem wyciska spod siebie duże ilości wody, co skutkuje odbiciem go od powierzchni cieczy. Nie ma ograniczeń odnośnie do masy czy wielkości kamienia, bowiem kluczowa jest prędkość rzuconego kamienia oraz odpowiednia szybkość wirowania kamienia.

</doc>
<doc id="542653" url="https://pl.wikipedia.org/wiki?curid=542653" title="Krzyk ostateczny">
Krzyk ostateczny

Krzyk ostateczny – zbiór wierszy Władysława Broniewskiego wydany w 1938 w Warszawie, pisanych przez niego od 1933 roku.
Dotyczą katastroficznej obawy przed faszyzmem i wybuchem wojny. Autor przekazuje we wierszach swoją wiarę w posłannictwo poezji i wartość pracy. W utworach "Cześć i dynamit" i "No pasaran!" uwidacznia swoją solidarność z walczącym ludem hiszpańskim. Zawierają także przeżycia z więzienia, rozrachunku życiowego. Jest to poezja dojrzała, aktualna ideowo. W znacznej części wierszy przeważa nastrój niepokoju, w innych wyraźna jest tonacja patriotyczna.
Wydanie zbioru zostało wznowione w 1946. Niektóre wiersze doczekały się kilku przedruków w innych zbiorach poezji Broniewskiego.

</doc>
<doc id="542655" url="https://pl.wikipedia.org/wiki?curid=542655" title="Colin McRae Rally 04">
Colin McRae Rally 04

Colin McRae Rally 04 – komputerowa gra rajdowa wydana 2 kwietnia 2004 roku przez Codemasters. Jest to czwarta część serii gier rajdowych o nazwie "Colin McRae Rally". Dodano możliwość tworzenia własnego rajdu z gotowych tras, a także tryb wieloosobowy. W Polskiej wersji gry jest 5 pilotów w tym Krzysztof Hołowczyc, Jarosław Boberek i Martyna Wojciechowska.

</doc>
<doc id="542658" url="https://pl.wikipedia.org/wiki?curid=542658" title="Jon Fosse">
Jon Fosse

Jon Fosse (ur. 29 września 1959 w Haugesund) – norweski pisarz i dramaturg, uznawany za jednego z najwybitniejszych współczesnych dramatopisarzy norweskich. Pisze w języku nynorsk.
Dorastał w Strandebarm w regionie Hordaland. Zadebiutował w 1983 powieścią "Raudt, svart" ("Czerwone, czarne"). Jego pierwsza sztuka teatralna "Og aldri skal vi skiljast" ("I nigdy się nie rozłączymy") wystawiona została w 1994.
Jest autorem powieści, poezji, książek dla dzieci, esejów i sztuk teatralnych. Jego twórczość zalicza się do norweskiego postmodernizmu. Książki Fossego przetłumaczono na ponad 40 języków, w tym polski, a dramaty wystawiono na ponad 120 scenach świata. O jego znaczeniu niemiecki tygodnik „Die Woche” napisał: "Na początku był Henryk Ibsen, następnie nie było nic, a teraz mamy Jona Fossego".
Twórczość.
Pisarz wychował się i mieszka na zachodnim wybrzeżu Norwegii (Vestlandet), dlatego też akcję swoich utworów umieszcza często w tych właśnie realiach. Fosse mówi o sobie, że nie był zdolnym uczniem. Jako dwudziestolatek zdał maturę i przeprowadził się do Bergen, by rozpocząć studia.
Jego debiut powieściowy ("Raudt, svart") ukazał się w 1983 roku, niedługo potem pisarz wydał książkę "Stengd gitar" ("Zamknięta gitara") (1985) i tomik poezji "Engel med vatn i augene" ("Anioł z wodą w oczach") (1986). W 1989 roku wraz z Alf-Kåre Bergiem napisał książkę dla dzieci "Uendelig seint" ("Nieskończenie późno"), za którą otrzymał Nagrodę Literacką dla Literatury Dziecięcej w Języku Nynorsk (Den Nynorske barnelitteraturprisen). Była to pierwsza z wielu nagród, którymi uhonorowano Jona Fossego.
Fosse nie tylko pisze książki, ale także tłumaczy je na nynorsk (m.in. utwory Federico Garcíi Lorki), jest autorem "tłumaczenia" na nynorsk napisanego przez Henryka Ibsena w bokmålu poematu dramatycznego "Peer Gynt". Od 1994 wraz z innym norweskim pisarzem Janem Kjærstadem redaguje czasopismo "Bøk" ("Książka"). Piastuje także ważne funkcje w norweskich stowarzyszeniach pisarzy.
W 1994 Fosse zadebiutował na deskach Sceny Narodowej w Bergen (Den Nationale Scene) sztuką "Og aldri skal vi skiljast" ("I nigdy się nie rozłączymy"). Od tamtej pory napisał 25 sztuk teatralnych. Jego najbardziej znane dramaty to "Namnet" ("Imię") (1995) i "Barnet" ("Dziecko") (1997).
W 2007 roku otrzymał Nagrodę Nordycką Akademii Szwedzkiej. W 2015 roku otrzymał Nagrodę Literacką Rady Nordyckiej za trylogię – powieści "Andvake, Olavs draumar" i "Kveldsvævd". W 2022 roku jego książka "Eit nytt namn - Septologien VI-VII" znalazła się na krótkiej liście nominowanych do Nagrody Bookera.
Styl pisarski.
Sam Fosse swoją technikę pisania powieści określa angielskim słowem «writing», gdzie dla autora najważniejszy jest rytm pisania. Rytm opowieści odzwierciedla się w sposobie postrzegania świata przez bohaterów. Opowieść nie jest snuta przez narratora wszechwiedzącego, to raczej dialogi i czyny bohaterów pokazują ich uczucia i myśli.
Fosse jest minimalistą słowa — jego postacie mówią oszczędnie, często powtarzają swoje kwestie. Słownictwo dramaturga jest bardzo skromne. Akcja w jego utworach rozwija się wolno — to napięcie między postaciami jest tu najważniejsze, a nie wydarzenia. Jona Fossego fascynuje zwyczajność i samotność. Jego bohaterowie borykają się z emocjonalnym chłodem, nieumiejętnością tworzenia więzi międzyludzkich. Ta "zwyczajność" problemów podejmowanych przez pisarza sprawia, że jego utwory cieszą się tak dużym uznaniem.

</doc>
<doc id="542659" url="https://pl.wikipedia.org/wiki?curid=542659" title="Ceorl">
Ceorl



</doc>
<doc id="542660" url="https://pl.wikipedia.org/wiki?curid=542660" title="Walconogi">
Walconogi



</doc>
<doc id="542661" url="https://pl.wikipedia.org/wiki?curid=542661" title="Keorl">
Keorl



</doc>
<doc id="542664" url="https://pl.wikipedia.org/wiki?curid=542664" title="Tramwaje w Koszalinie">
Tramwaje w Koszalinie

Tramwaje w Koszalinie – system komunikacji tramwajowej działający w Koszalinie w latach 1911–1938.
System łączył w sobie cechy tramwaju i kolejki podmiejskiej – łączył Koszalin z nadmorskim Mielnem, a fragment trasy był wykorzystywany jednocześnie przez kolej.
W Koszalinie istniały trzy linie tramwajowe. Pierwszą linię, o długości 3,5 km, uruchomiono 21 grudnia 1911 roku. Impulsami do powstania komunikacji była powszechna elektryfikacja miasta oraz zaplanowana na 1912 rok wystawa przemysłowo-rzemieślnicza. Linia ta biegła od dworca kolejowego, przez centrum miasta, do końca obecnej ulicy Piłsudskiego do podnóża Góry Chełmskiej; bieg kończyła obok obecnego szpitala miejskiego. W latach 1922–1924 w związku z kryzysem gospodarczym zawieszono kursowanie tramwajów. Druga linia powstała w 1925 roku i biegła obecną ulicą Zwycięstwa do Rokosowa (nowy odcinek miał długość 2,8 km). Obie te linie zlikwidowano 1 lutego 1937 roku. Trzecia linia kursowanie rozpoczęła 1 lipca 1913 roku po bankructwie (uruchomionej w 1905) lokalnej kolejki kursującej z Unieścia do Koszalina. Połączenie tramwajowe (zwane „kolejką plażową”) wykorzystywało istniejącą infrastrukturę dawnej kolejki. Linia ta jako ostatnia zamknięta została 30 września 1938.

</doc>
<doc id="542668" url="https://pl.wikipedia.org/wiki?curid=542668" title="617 Dywizjon Bombowy">
617 Dywizjon Bombowy

617 Dywizjon Bombowy „Dambusters” – dywizjon bombowy RAF-u, najbardziej znany z przeprowadzenia serii ataków na niemieckie zapory wodne w czasie II wojny światowej przy pomocy opracowanych przez Barnesa Wallisa bomb skaczących.
Historia.
Dywizjon został utworzony 21 marca 1943 r. na lotnisku Scampton w Wielkiej Brytanii jako dywizjon lotnictwa bombowego podporządkowany 5 grupie bombowej. Samoloty 617 dywizjonu były oznaczone czerwonymi literami "AJ". Jednostka wyposażona była w 18 samolotów Avro Lancaster Mk. III (Special) przystosowanych do zrzutu bomb skaczących. Dywizjonem dowodził pułkownik Guy Gibson
Jednostka stworzona została w celu dokonania ataku na zapory wodne w Zagłębiu Ruhry ("operacja Chastise"). Celem ataku miały być zapory w Möhne, Eder i Sorpe.
Od końca marca do 12 maja 1943 piloci odbywali intensywne szkolenie nad zbiornikami Upper Derwent Valley w Peak District, których zapory przypominały cele, Uppingham w okolicach Leicester oraz nad Zatoką Wash na Morzu Północnym na wysokości około 50 m nad lustrem wody. W trakcie treningów okazało się, że klasyczna metoda celowania i utrzymana wysokości jest mało skuteczna, dlatego zastosowano specjalny układ reflektorów, których snopy światła krzyżowały się na zalecanym pułapie, co pozwalało na dokładniejsze podejście do celu.
Według planów głównym celem ataku miały być zbiorniki wodne i zniszczenie zapór: Möhne, Hagen, Herdecke, Sorpe, Eder. W tym celu zaprojektowano nowy rodzaj bomby tak zwaną "bombę skaczącą" (ang. "bouncing bomb"). Zniszczenie zapór miało spowodować katastrofalne następstwa dla gospodarki Rzeszy. Po zniszczeniu celów ogromne ilości wody miały zalać znaczne obszary, a także obiekty przemysłowe takie jak linie kolejowe, zakłady przemysłowe, magazyny, huty i kopalnie a także unieruchomienie hydroelektrowni zbudowanych na tych zbiornikach. Szacowano, że w wyniku ataku wydajność zakładów w Zagłębiu Ruhry spadnie o 20%. Jednocześnie zapory Möhne i Sorpe gromadziły 76% zasobów wody wykorzystywanej w przemyśle Zagłębia Ruhry.
Dywizjon 617 podzielono na trzy grupy: pierwszą dowodził płk Guy Gibson, VC (zast. major Young, 9 maszyn atak na Möhnei i Eder), drugą kpt. Mac Carty (5 maszyn, atak na tamę Sorpe), a trzecią kpt. Townsend (4 maszyny, grupa odwodowa).
Samoloty 617 dywizjonu w dniu 16 maja wystartowały o godzinie 22.30. W trakcie lotu nad kanałem z przyczyn technicznych powrócił do bazy podporucznik Rice'y. W wyniku ostrzału artylerii przeciwlotniczej zginęły załogi sierżanta Byersa, kaprala Barlowa, porucznika Astella, oraz uległ awarii samolot porucznika Munro.
Atak rozpoczęto o godzinie 2.20 na zaporę Möhne. Musiano zrzucić pięć 4-tonowych bomb, by dokonać zniszczenia zapory. W trakcie nalotów poległ porucznik Hopgood. Na zaporę Eder zrzucono trzy skaczące bomby co pozwoliło zniszczyć obiekt, w trakcie akcji poległ major Mandsley. W Sorpe podobnie zrzucono trzy ładunki jednak betonowo - ziemna konstrukcja tamy wytrzymała siłę eksplozji. W trakcie drogi powrotnej zginęły także załogi majora Younga, porucznika Otleya. Do bazy powróciły samoloty Gibsona, Mickeya, Maltby'ego, Mac Carthy'ego, Townsenda, Andersona, Browna, Corchrana i Walisa.
Operacja Dawnwood zakończyła się sukcesem taktycznym. Pomimo strat w załogach zniszczono dwie zapory na Renie. Zginęło około 1700 osób, w tym ponad 1000 przymusowych robotników i jeńców (głównie radzieckich), wykorzystywanych przez Niemców jako niewolnicza siła robocza. Jednak pod względem strategicznym operacja nie przyniosła oczekiwanych rezultatów. Pomyłka wywiadu polegająca na wyznaczeniu celu na zaporze Eder niezwiązanej z zaopatrzeniem w wodę Zagłębia Ruhry sprawiła, że zniszczenie zapór nie wpłynęło znacząco na kondycję przemysłu Rzeszy. Zalane tereny dość szybko osuszono, zakłady przywrócono do funkcjonowania. Same zapory dość szybko odbudowano. Gdyby zamiast zapory w Eder zniszczono zaporę w Sorpe wtedy przemysł w Zagłębiu Ruhry zostałby sparaliżowany na kilka lub kilkanaście miesięcy.
Do odbudowy zniszczonych tam wykorzystano pracę ponad siedmiu tysięcy robotników, którzy do końca września 1943 r. zamknęli wyrwę na zaporze Möhne o głębokości 22 m i wysokości 77 metrów. Albert Speer napisał po wojnie na ten temat: "W toku prowadzonej przez nas odbudowy lotnictwo brytyjskie zaprzepaściło swoją drugą szansę".
Atak Dywizjonu 617 można uznać za pierwowzór dzisiejszych chirurgicznych uderzeń na wybrane cele strategiczne.

</doc>
<doc id="542671" url="https://pl.wikipedia.org/wiki?curid=542671" title="Tramwaje w Legnicy">
Tramwaje w Legnicy

Tramwaje w Legnicy – system tramwajowy działający w Legnicy w latach 1898–1968.
Geneza.
Od średniowiecznej lokacji Legnica funkcjonowała w obrysie murów miejskich, których rozbiórkę zapoczątkowało zlikwidowanie wałów miejskich w 1760 roku, a zwieńczyła intensywna akcja rozbiórki murów po roku 1860. Skutki rewolucji przemysłowej: doprowadzenie do miasta Kolei Dolnośląsko-Marchijskiej oraz powstanie dzielnicy fabrycznej spowodowały napływ robotników do liczącego na początku XIX wieku około 7000 mieszkańców miasta. Po roku 1860 przedsiębiorcy wznosili kwartały czteropiętrowych kamienic czynszowych dla robotników wokół Starego Miasta (dzielnica Kartuzy, obrzeża Tarninowa), co zwiększyło powierzchnię miasta i umożliwiło napływ ludności, a w konsekwencji wywołało potrzebę zorganizowania transportu publicznego.
W latach 1878–1880 samorządowe władze Legnicy odrzucały propozycje wprowadzenia przez prywatnych koncesjonariuszy pasażerskich i pasażersko-towarowych tramwajów konnych, w 1880 roku transportu towarowego z wykorzystaniem tramwaju parowego, a w 1896 – pasażerskiego tramwaju gazowego. Przyczyną odmów były niezadowalające magistrat warunki finansowe ofert. 22–24 czerwca 1896 udzielono spółce "Felix Singer &amp; Co." z Berlina (która posiadała już wówczas sieć tramwajową w Bambergu) koncesji na równoległą budowę wąskotorowego (1000 mm) tramwaju elektrycznego oraz wyposażenie miasta w sieć elektroenergetyczną, której dotąd w Legnicy nie było. Powołana przez "Felix Singer &amp; Co." spółka celowa "Gesellschaft Elektrizitäts-Werk Liegnitz" (posługująca się skrótem "EWL") zyskała monopol na sprzedaż w mieście energii elektrycznej w zamian za obowiązek prowadzenia transportu miejskiego i odprowadzania części wpływów z biletów do budżetu gminy. Budowa linii tramwajowych i wyposażenie miasta w elektryczność wpisywało się w politykę długoletniego nadburmistrza Ottomara Oertela, który w początkowym okresie sprawowania władzy skupił się na rozwoju infrastruktury komunalnej.
Po 1945 roku istniał rozpowszechniony w artykułach prasowych i publikacjach pogląd, że projekt tramwaju konnego został zrealizowany w roku 1882. Nowsze badania wykazały pomyłkę badaczy.
Funkcjonowanie w latach 1898–1945.
Trasy tramwajowe i pierwszą elektrownię w liczącej 50 000 mieszkańców Legnicy otwarto 21 stycznia 1898 po dokonanym 18 stycznia odbiorze technicznym i trwającej 6 miesięcy budowie.
Początkowo zbudowano trzy trasy:
Tramwaje kursujące na poszczególnych liniach w latach 1898–1940 były oznaczone kolorowymi tarczami.
Cała sieć liczyła 9,271 km toru pojedynczego z mijankami (także krańcowymi), zbudowany dla legnickiej sieci tabor składał się z 18 wagonów motorowych i 5 doczepnych zbudowanych w wytwórni "Waggonfabrik Breslau". Początkowo linia okrężna kursowała z częstotliwością do 7,5 minuty, zaś pozostałe co 10 minut.
Zrealizowany przebieg linii miejskich okazał się nietrafny i wyniki finansowe operatora tramwajów odbiegały od prognoz. 31 stycznia 1900 za zgodą rady miejskiej zawieszono ruch na najmniej frekwencyjnym odcinku linii z placu Katedralnego do ul. Ściegiennego. W marcu 1901 zrzucanie śniegu na tory wstrzymało na całej sieci ruch na pięć dni. Władze spółki tramwajowej wnioskowały o zgodę na zmniejszenie częstotliwości kursowania i zmianę linii okrężnej w prostą, z przeniesieniem torowiska na ulicę Skarbową ("Klosterstr.") i Najświętszej Marii Panny ("Frauenstr."). Ostatecznie, przed rozbudową w 1911 roku ruch na sieci prowadzono w formie dwóch linii:
Przed II wojną światową Legnica miała charakter miasta rolniczego. W latach 1911–1913 dokonano rozbudowy sieci na tereny podmiejskie: 9 maja 1913 przedłużono linię na południe z Tarninowa do gospody Tivoli w okolicy ulicy Wielogórskiej w Przybkowie ("Prinkendorf"), zaś 29 sierpnia tegoż roku linię w kierunku cmentarza do gospody "Musentempel" w przedmieściu Piekary Wielkie ("Groß-Beckern"). Rozbudowie towarzyszyło zwiększenie parku taborowego o 4 wagony silnikowe i dwa doczepne, analogiczne do już posiadanych (z różnicą polegającą na zabudowanych pomostach przyczep) i wprowadzenie na wszystkich liniach kursowania wozów co 15 minut (spadek częstotliwości).
Od 31 grudnia 1922 do 5 lipca 1924 roku kursowanie tramwajów było zawieszone z powodu panującej w Niemczech hiperinflacji. Ruch wznowiono na linii miejskiej tylko na odcinku plac Katedralny ("Passage") – Rynek ("Ring") – Złotoryjska ("Goldberger Str.") z częstotliwością 15-minutową oraz liniach podmiejskich do Piekar Wielkich i Przybkowa (kursy, odpowiednio, co 15 i co 30 minut).
Rozbudowa obrzeży miasta o nowe budynki towarzystw czynszowych poskutkowała przedłużeniem istniejących torowisk – gałęzi dawnej linii okrężnej. Torowisko w ulicy Chojnowskiej przedłużono od ulicy Hutników do ulicy Bocznej, a w ulicy Złotoryjskiej – do pl. Łużyckiego ("Logauplatz"). 18 lipca 1927 roku wszystkie trzy linie skierowano do dworca kolejowego, a 25 sierpnia 1927 roku przedłużono dwie trasy na odcinki zbudowanych przedłużeń do tymczasowych przystanków końcowych: linię miejską – od ulicy Hutników do narożnika ulicy Złotoryjskiej i Grunwaldzkiej ("Friedrich-Ebert Str".), a linię z Piekar Wielkich – reaktywowanym torowiskiem przez Stare Miasto, następnie nowym odcinkiem w ulicy Chojnowskiej do rogu z dzisiejszą ulicy Szewczenki. Odcięto wówczas od sieci pozostawione torowisko w ulicy Hutników. Docelową długość sieci (13,9 km) uzyskano w roku 1928. Linie: miejska i do Piekar Wielkich kursowały z częstotliwością 15-minutową. Linia do Przybkowa kursowała co 30 minut, ale w 1928 roku wprowadzono na niej na stałe dodatkowe kursy po godzinie 12:00 uzupełniające takt do 15 minut. W 1933 roku trasę w ulicy Złotoryjskiej przedłużono do placu Łużyckiego.
W latach 1927–1933 dokonywano nieznacznych inwestycji w infrastrukturę: budowy poczekalni tramwajowych, remontów sieci (krótkie fragmenty torowisk i sieci trakcyjnej). Tabor tramwajowy najpierw zmodyfikowano, przebudowując niektóre wozy silnikowe na doczepy i uzyskując w ten sposób 16 składów dwuwagonowych. Następnie, wymieniono wszystkie wozy silnikowe na bardziej masywne i pojemne wagony wyprodukowane przez MAN, sprowadzane ze Zwickau (5 sztuk z lat 1910–1911, sprowadzonych między 10 a 13 grudnia 1927 i wdrożonych po kilku miesiącach w 1928 roku) oraz Essen (12 sztuk z lat 1899–1900 zbudowanych w fabryce Falkenried, lata 1929–1932), a dotychczasowe wozy motorowe przebudowano na doczepne.
Stan techniczny infrastruktury i taboru tramwajowego Legnicy w latach trzydziestych XX wieku był niezadowalający i wymagał wysokich środków finansowych na utrzymanie dotychczasowej funkcjonalności
Największy problem wobec wzrastającej liczby pasażerów stanowiła ograniczona przepustowość jednotorowej, wąskotorowej sieci. 17 września 1937 roku uruchomiono połączenie nowych dzielnic na północy i południu miasta (Przedmieście Głogowskie i Bielany) ze starym miastem i dworcem kolejowym pierwszą miejską, publiczną linią autobusową obsługiwaną również przez operatora tramwajów. Linia autobusowa w 1939 roku została przedłużona, a na przełomie lat 1939 i 1940 w związku z sytuacją wojenną (niedobór paliw płynnych) przejściowo zawieszona, po czym wznowiona na krótszej trasie.
Koncesja operatora legnickich tramwajów wygasła z końcem 1938 roku. Magistrat Legnicy zawarł ze spółką EWL nową umowę koncesyjną na 66 lat (obejmująca lata 1939–2004), obejmującą prawo samorządu miejskiego do udziału w zyskach (jeżeli byłyby osiągane).
Publiczno-prywatna spółka "Elektricitäts-Werke Liegnitz" ("EWL") koncentrowała się na czerpaniu zysków ze sprzedaży energii elektrycznej. W 1939 roku udziałowcy spółki EWL (należącej: w 55% do koncernu "Elektrowerke AG" z Berlina, w 16% do miasta Legnicy, w 13% do okolicznych powiatów, a w pozostałej części do samorządów lokalnych, na których terenie spółka prowadziła sprzedaż energii) namawiali przedstawicieli magistratu Legnicy do rezygnacji z tramwajów na rzecz rozwijanych wówczas w III Rzeszy, uchodzących za tańsze i prostsze w eksploatacji trolejbusów. Władze spółki EWL postulowały całkowite zastąpienie tramwajów trolejbusami na przestrzeni pięciu lat (1941-1946). Ostatecznie, uruchomiono jedną linię trolejbusową, częściowo dublującą przebieg trasy linii tramwajowej oznaczonej później numerem 1 (plac Łużycki – dworzec kolejowy), oraz wybudowano trasę dojazdową trolejbusów do zajezdni (wspólnej z tramwajami), która miała być częścią drugiej linii trolejbusowej do Piekar Wielkich.
Z dniem 1 sierpnia 1940 wprowadzono numerację istniejących linii tramwajowych. Odtąd kursowały trzy kolejno numerowane linie:
W trakcie II wojny światowej przewód jezdny z miedzi zastąpiono wykonanym ze stali (metale nieżelazne konfiskowano do celów militarnych). W 1942 roku trzy wagony z Legnicy sprzedano do okupowanej przez Niemców Łodzi, sprowadzono też jeden wagon doczepny z Görlitz.
W okresie 1898-1945 przedsiębiorstwo tramwajowe w Legnicy posiadało równocześnie od 17 do 21 wozów silnikowych oraz od 5 do 13 wozów doczepnych. Napięcie elektryczne w sieci trakcyjnej wynosiło w Legnicy 500 woltów.
Na początku 1945 roku wobec postępu operacji dolnośląskiej wojsk radzieckich i zbliżania się frontu Legnica była przygotowywana do obrony, a komunikacja miejska została unieruchomiona.
Funkcjonowanie w latach 1945–1968.
9 lutego 1945 roku Legnica została zajęta przez oddziały Armii Czerwonej. Miasto bezpośrednio po II wojnie światowej jako część tzw. Ziem Odzyskanych postanowieniami międzynarodowymi konferencji jałtańskiej włączono w granice Polski. Osadnicy i ekspatrianci docierali do Legnicy od kwietnia 1945 roku. Polska delegacja oficjalnie przejęła władzę od komendantury radzieckiej 15 maja 1945 roku. Zakład tramwajowy był początkowo jedynym przedsiębiorstwem komunalnym przekazanym władzom polskim. Natychmiast, w drugiej połowie maja 1945 roku grupa 27 osób: trzynastu pionierów i czternastu skierowanych do pracy Niemców przystąpiła, podzielona na trzy brygady (do spraw: zajezdni, toru i zasilania) do prac nad odbudową przedsiębiorstwa tramwajowego. Z ulic odzyskano porzucone i porozrzucane przed wejściem Rosjan jako barykady wozy tramwajowe: 13 pojazdów silnikowych i 7 doczepnych. Do pierwszych, kluczowych problemów należały: zniszczone, zapadające się tory na ulicach, częściowo wyszabrowana zajezdnia i elektrownia. Od 15 lipca do października 1945 roku część Legnicy na lewym brzegu rzeki Kaczawy, obejmująca stare miasto i Tarninów została zamknięta przez wojska radzieckie przed dostępem ludności polskiej. Tramwaje uruchomiono uroczyście 31 października 1945 roku, w dniu powrotu zarządu miasta do centrum. Ruch wznowiono przy pomocy 4 wyremontowanych wozów silnikowych na trzech liniach, skróconych z uwagi na dewastację i niekompletność sieci trakcyjnej:
W latach 1946–1950 w miarę pozyskiwania materiałów przywrócono przedwojenną długość tras oraz ilość taboru. Bazowano na majątku poniemieckim, przeprowadzano remonty szyn i wozów. Pozyskano silniki tramwajowe z Katowic.
Uzupełniającą legnicką sieć komunikacyjną linię autobusową między Bielanami a węzłem linii tramwajowych przy dworcu uruchomiono 23 maja 1948 roku, pojazdami pozyskanymi od wojska. Infrastruktura linii trolejbusowej, przed wojną mającej zastąpić tramwaje, mimo podjęcia w 1948 roku prac nad jej odbudową w starym przebiegu została ostatecznie przeniesiona na trasę linii „A”, gdzie w latach 1949–1956 równolegle kursowały autobusy i trolejbus.
Przedsiębiorstwo nosiło przejściowo różne nazwy: "Dyrekcja tramwajów przy Zarządzie Miasta", "Miejska Kolej Elektryczna", "Miejskie Tramwaje Elektryczne", "Miejskie Zakłady Komunikacyjne". W latach 1950–1954 zakład tramwajowy stanowił część miejskiego przedsiębiorstwa gospodarki komunalnej, następnie z początkiem roku 1955 został wyodrębniony jako "Miejskie Przedsiębiorstwo Komunikacyjne".
Decyzją rządu PRL podjętą w 1951 roku w ramach planu sześcioletniego ulokowano w Legnicy zakłady przemysłu miedziowego. Budowa Huty Miedzi „Legnica” poskutkowała przedłużeniem linii tramwajowej nr „1” o 2,5 kilometra, z dotychczasowej krańcówki do wznoszonego zakładu. Pierwotnie zakładano doprowadzenie linii „1” do stacji kolejowej Pawłowice Małe dokąd dojeżdżali pracownicy, ostatecznie linię zakończono pętlą w pobliżu gmachu dyrekcji huty. 13 grudnia 1952 roku oddano do użytku pętlę uliczną na drugim krańcu linii w centrum Legnicy, poprzez połączenie torowe przez rynek, częściowo torami nieużywanymi od roku 1900. Zastosowane na torowisku od placu Łużyckiego do huty, w większości wydzielonym, typowe szyny tramwajowe pękały pod ciężarem pojazdów, dlatego w 1955 roku przeprowadzono ich wymianę na szyny stosowane w transporcie kolejowym.
W latach 1950–1955 zużyte wozy tramwajowe wymieniono na tramwaje używane, pozyskiwane z:
Dwie używane przyczepy tramwajowe pozyskano w roku 1956 z Jeleniej Góry.
W 1951 roku do Legnicy dostarczono po raz pierwszy od momentu uruchomienia sieci fabrycznie nowy tramwaj Konstal 2N, decyzją Ministerstwa Gospodarki Komunalnej po roku przeniesiony do Łodzi, następnie 4 podobne tramwaje typu 2N w roku 1955, a w 1958-1961 roku 19 wozów Konstal 5N (12 wozów silnikowych i 7 doczepnych). Pozyskanie taboru używanego miało związek z budową linii do huty. Przydział przez Ministerstwo Gospodarki Komunalnej nowych tramwajów typu N pozwolił na rezygnację z eksploatacji wszystkich pojazdów produkcji przedwojennej.
Równolegle, od 1955 roku w oparciu o używane, a od 1956 roku fabrycznie nowe autobusy rozwijano linie autobusowe w rejonach miasta bez linii tramwajowych (obsługiwane połączenia tożsame z przedwojenną komunikacją autobusową (łączącą dworzec kolejowy, Bielany i Przedmieście Głogowskie) oraz w strefie podmiejskiej. Wozokilometr w przewozach autobusowych w roku 1960 był o 1/3 droższy od wozokilometra wykonanego przez tramwaje, tendencja ulegała jednak powolnemu odwróceniu.
Wyeksploatowana infrastruktura tramwajowa stwarzała problemy w ciągłości ruchu. Torowiska były skrajnie zużyte, dochodziło do częstych awarii polegających na pękaniu osi na wybojach, po wprowadzeniu cięższych od dotychczasowych wozów typu N występowały problemy ze spadkiem napięcia na linii do huty.
Wybudowane czterdzieści lat wcześniej, dla nieuprzemysłowionego miasta funkcjonującego w odmiennych realiach, trasy jednotorowe z mijankami nie gwarantowały odpowiedniej przepustowości, pozwalającej na kursowanie tramwajów z częstotliwością umożliwiającą sprawny dowóz do pracy. Tramwaje przez wiele lat kursowały bez dokładnych rozkładów jazdy. Do 1963 roku nie przestrzegano w Legnicy wynikającego z ruchu prawostronnego przepisu, nakazującego blokowania drzwi z lewej strony w kierunku jazdy, mimo podejmowanych w 1959 prób regulacji.
Rozpoczęcie rozbiórki zniszczonego Starego Miasta w Legnicy spowodowało rezygnację z obsługi linii tramwajowej między dworcem kolejowym a ulicą Chojnowską, dokąd skierowano linię autobusową z Kartuz. Wobec zamknięcia przejazdu przez Rynek w okresie między 10 kwietnia a 30 września 1961 roku wzniesiono nową pętlę uliczną, ulicami: Dworcową, Skarbową i Parkową do placu Wilsona. W styczniu 1961 roku do MPK Legnica przydzielono trzy tramwaje silnikowe 5N (ostatnia dostawa tramwajów), wydajność tramwajów w tym samym roku usiłowano zwiększyć poprzez dobudowę dodatkowych mijanek. Przeprowadzano bieżące remonty z wykorzystaniem szyn używanych z rozbieranych torowisk śródmieścia oraz pozyskanych z MPK Wałbrzych.
Po II wojnie światowej w Stanach Zjednoczonych oraz w Europie, na skutek poprawy dostępności transportu drogowego (w tym trolejbusów i autobusów) masowo likwidowano sieci tramwajowe. Ponadto, na przełomie lat 50. i 60. XX wieku w Polsce panowała tendencja, by utrzymać funkcjonowanie tramwajów jedynie w dużych miastach. W toku wewnętrznych dyskusji nad kompleksową przebudową miast Dolnego Śląska władze województwa wrocławskiego zadecydowały o zastąpieniu niewydolnych tramwajów wąskotorowych w Legnicy droższym, ale bardziej efektywnym w stosunku do ówczesnego systemu tramwajowego transportem autobusowym. Po raz pierwszy o zamiarze zastąpienia wszystkich linii tramwajowych autobusami władze Polskiej Zjednoczonej Partii Robotniczej zakomunikowały społeczeństwu w 1961 roku na łamach „Wiadomości Legnickich”, informując przy tym, że likwidacja tramwajów będzie rozłożona w czasie na dziesięć lat. Zwiększenie produkcji i dostępności autobusów San przyspieszyło likwidację poszczególnych linii. Podczas sesji 4 sierpnia 1966 roku Prezydium Miejskiej Rady Narodowej zadecydowało o zastąpieniu linii tramwajowej do Przybkowa autobusami, co nastąpiło po dostawie pojazdów 6 kwietnia 1967 roku. Dalsze przydziały autobusów umożliwiły 10 czerwca 1968 roku zlikwidowanie linii tramwajowej do huty i zwiększenie jej częstotliwości (13 autobusów zamiast 5 wozów tramwajowych). Tramwaje na ostatniej funkcjonującej linii, łączącej dworzec kolejowy w Legnicy i wieś Piekary Wielkie, zostały zastąpione nowymi autobusami od 1 lipca 1968 roku.
13 lipca 1968 z zajezdni przy ul. Wrocławskiej wyruszył specjalny, ostatni skład tramwajowy (wóz silnikowy z doczepą), którego przejazd po całej sieci stanowił uroczystość pożegnalną legnickich tramwajów.
W okresie 1945-1968 legnickie przedsiębiorstwo tramwajowe posiadało jednocześnie od 20 do 31 wozów, w tym od 13 do 23 pojazdów silnikowych.
Likwidacja sieci.
28 lipca 1968 roku w MPK powołano brygadę do likwidacji infrastruktury tramwajowej. Infrastruktura sieciowa legnickich tramwajów została zdemontowana w okresie od czerwca do października 1968 roku. Na ścianach kamienic pozostawiono tzw. rozety (kotwy, niekiedy zdobione, na których były zawieszone liny nośne sieci trakcyjnej). Torowiska wydzielone rozbierano od lipca do listopada 1968 roku, szyny sprzedano do MZK w Grudziądzu. Tory zainstalowane w brukowanych ulicach pozostawiono do czasu ich modernizacji, niekiedy – wraz z kostką brukową, zalewano je asfaltem. Najdłużej odkryty odcinek szyn tramwajowych z zachowaną mijanką znajdował się (do demontażu podczas remontu ulicy w roku 2017) w ciągu ulicy Wrocławskiej na Kartuzach. Odesłany w 1953 roku pierwszy legnicki wagon typu 2N był wykorzystywany w Łodzi liniowo do 1 listopada 1977 roku, a po przebudowie na pojazd nauki jazdy – do listopada 1991 roku. Pozostałe wagony 2N wysłano w 1967 roku do Bydgoszczy (1 wóz silnikowy) i Grudziądza (2 wozy silnikowe). W 1968 roku pozostałe wagony przekazano do: Bydgoszczy (2 wozy silnikowe i 4 doczepne), Łodzi (5 wagonów silnikowych) i Torunia (10 wagonów: 6 wagonów silnikowych i 4 doczepne). Siedzibę dyrekcji MPK przeniesiono w 1965 roku do nowej zajezdni autobusowej, wzniesionej w latach 1963–1965. Starą zajezdnię, jeszcze podczas funkcjonowania w latach 1966–1967 wyremontowano, zmieniając znacznie wygląd budynku (surowa elewacja, większe metalowe bramy), a zwrócono do dyspozycji władz miasta po wywiezieniu ostatnich tramwajów we wrześniu 1968 roku.
W 1998 roku Muzeum Miedzi w Legnicy pozyskało z okazji jubileuszu uruchomienia i likwidacji legnickich tramwajów wagon 5N z Elbląga, który ustylizowano na legnicki i ustawiono przed dawną zajezdnią. W 2015 roku Miejskie Przedsiębiorstwo Komunikacyjne w Legnicy zabrało tramwaj sprzed zajezdni do renowacji i odbudowy na kształt oryginalnych pojazdów 5N. Podczas remontu Rynku w roku 2010 w miejscu dawnej mijanki tramwajowej wbudowano w bruk fragment torów oraz pamiątkową tablicę.

</doc>
<doc id="542677" url="https://pl.wikipedia.org/wiki?curid=542677" title="Plan miejscowy">
Plan miejscowy

 

</doc>
<doc id="542680" url="https://pl.wikipedia.org/wiki?curid=542680" title="Canon Jaunde">
Canon Jaunde

Canon Sportif de Yaoundé – kameruński klub piłkarski grający w pierwszej lidze, mający siedzibę w stolicy kraju, Jaunde.
Historia.
Klub założony w 1930 r. w Jaunde w Kamerunie. Drużyna jest jedną z najbardziej utytułowanych w Kamerunie. Zdobyła 9 mistrzostw kraju i 11 pucharów kraju, trzykrotnie tytuł mistrza Afryki w rozgrywkach Afrykańskiej Ligi Mistrzów w latach 1971, 1978 i 1980 oraz Puchar Zdobywców Pucharów Afryki w 1979 r.
Sukcesy.
1971, 1978, 1980
1979
1970, 1974, 1979, 1980, 1982, 1985, 1986, 1991, 2002
1967, 1973, 1975, 1976, 1977, 1978, 1983, 1986, 1993, 1995, 1999

</doc>
<doc id="542681" url="https://pl.wikipedia.org/wiki?curid=542681" title="Jastrowie (stacja kolejowa)">
Jastrowie (stacja kolejowa)

Jastrowie – stacja kolejowa w Jastrowiu, w województwie wielkopolskim, w Polsce, na linii kolejowej nr 405, łączącej stację Piła Główna z Ustką. Według klasyfikacji PKP ma kategorię dworca lokalnego. Dawniej pełniła funkcję lokalnego węzła kolejowego, do tej pory zachowały się starotorza ze strony Czaplinka oraz Węgierc.
W roku 2017 stacja obsługiwała 150–199 pasażerów na dobę.

</doc>
<doc id="542682" url="https://pl.wikipedia.org/wiki?curid=542682" title="OWKS Kraków">
OWKS Kraków



</doc>
<doc id="542683" url="https://pl.wikipedia.org/wiki?curid=542683" title="Madonna Busowiska">
Madonna Busowiska

Madonna Busowiska – nowela autorstwa Władysława Łozińskiego wydana w Krakowie w 1892. Jej pierwodruk pojawił się w "Przeglądzie polskim" w 1886. Akcja dzieje się na wsi w Galicji ok. 1875. W sposób realistyczny ukazuje hierarchię tamtejszych grup społecznych. Charakteryzuje się zwięzłością kompozycji. Przez krytyków była uważana za wybitny utwór pisarza. Nowela tłumaczona na francuski, czeski i niemiecki.
Główną bohaterką jest wieśniaczka Nasta. Kupuje ona obraz Madonny do cerkwi, aby uczcić pamięć swojego zmarłego dziecka. Malarzem, który wykonał ten obraz jest Zygmunt chory na gruźlicę. Nadając Madonnie rysy znajomej mu kobiety - swojej kuzynki, przełamuje kanon ikonograficzny. Prowadzi to do konfliktu. Duchowieństwo usuwa obraz z cerkwi.
Najważniejszym wydarzeniem w noweli jest przyjazd kuzynki do umierającego na gruźlicę malarza Zygmunta. Przyjazd ten jest ukazany i skojarzony z objawieniem Matki Boskiej. Nasta postanawia wrócić po obraz. Zostaje przypadkowo śmiertelnie postrzelona przez żandarma.

</doc>
<doc id="542684" url="https://pl.wikipedia.org/wiki?curid=542684" title="Tarcza Związku">
Tarcza Związku



</doc>
<doc id="542686" url="https://pl.wikipedia.org/wiki?curid=542686" title="Bill Pullman">
Bill Pullman

William James „Bill” Pullman (ur. 17 grudnia 1953 w Hornell) − amerykański aktor filmowy, teatralny i telewizyjny, także reżyser i producent filmowy.
Życiorys.
Wczesne lata.
Urodził się w Hornell w stanie Nowy Jork jako syn Jamesa Pullmana, fizyka, i pielęgniarki Johanny (z domu Blaas). Jego ojciec miał pochodzenie angielskie, a matka holenderskie. 
W 1971 roku ukończył nowojorską Hornell High School. Uczęszczał do State University of New York at Delhi (SUNY Delhi) i State University of New York at Oneonta. W końcu otrzymał magistra sztuki na University of Massachusetts Amherst. Pullman był wykładowcą dramatu w SUNY Delhi i Szkole Filmowej i Fotograficznej w stanie Montana, gdzie został przekonany przez swoich uczniów do udziału w filmie.
Kariera.
Po ukończeniu studiów zaczął poświęcać się pracy w teatrze, współpracując z wieloma grupami, w tym Folger Teatr Groupe i Los Angeles Theatre Center. Jego pierwszym filmem była czarna komedia "Bezlitośni ludzie" ("Ruthless People", 1986) z Dannym DeVito, Bette Midler i Judgem Reinholdem. W parodystycznym filmie SF Mela Brooksa "Kosmiczne jaja" ("Spaceballs", 1987) wystąpił jako Lone Starr obok Ricka Moranisa, Daphne Zunigi i Johna Candy'ego.
Zagrał w kilkudziesięciu filmach różnych gatunków, w tym w horrorze Wesa Cravena "Wąż i tęcza" ("The Serpent and the Rainbow", 1988), dramacie Lawrence'a Kasdana "Przypadkowy turysta" ("The Accidental Tourist", 1988) z Williamem Hurtem, Kathleen Turner i Geeną Davis, komedii sportowej Penny Marshall "Ich własna liga" ("A League of Their Own", 1992) z Tomem Hanksem i Madonną, komedii romantycznej Nory Ephron "Bezsenność w Seattle" ("Sleepless in Seattle", 1993) z Tomem Hanksem i Meg Ryan, dreszczowcu Harolda Beckera "Pełnia zła" ("Malice", 1993) z Nicole Kidman i Alekiem Baldwinem czy jednym z najbardziej szalonych filmów Davida Lyncha "Zagubiona autostrada" ("Lost Highway", 1996). W filmie Rolanda Emmericha "Dzień Niepodległości" ("Independence Day", 1996) zagrał prezydenta USA Thomasa J. Whitmore.
3 stycznia 1987 roku ożenił się z tancerką Tamarą Hurwitz. Mają troje dzieci: córkę Maesę (ur. 1988) oraz dwóch synów - Jacka (ur. 1989) i Lewisa (ur. 1993).

</doc>
<doc id="542687" url="https://pl.wikipedia.org/wiki?curid=542687" title="Salvatore Sorrentino">
Salvatore Sorrentino

Salvatore Sorrentino (ur. 9 czerwca 1917 w Torre del Greco, zm. 20 czerwca 2006), włoski duchowny katolicki, biskup.
Święcenia kapłańskie przyjął 3 lutego 1940, uzupełniał następnie studia z filozofii i teologii na Wydziale Teologicznym w Neapolu. Pracował w Neapolu jako wikariusz w jednej z parafii, potem w kurii arcybiskupiej. Współpracował z arcybiskupem Neapolu, kardynałem Alfonso Castaldo. W czerwcu 1960 papież Jan XXIII mianował go biskupem pomocniczym Pozzuoli, ze stolicą tytularną Gerasa. Sakrę biskupią ks. Sorrentino otrzymał 1 sierpnia 1960.
Uczestniczył w obradach Soboru Watykańskiego II. Po śmierci kardynała Castaldo w marcu 1966 został wybrany na wikariusza kapitulnego diecezji Pozzuano, a następnie mianowany przez papieża Pawła VI administratorem apostolskim tej diecezji. W lutym 1974 został podniesiony do godności biskupa ordynariusza Pozzuano. W pracach Konferencji Episkopatu Kampanii kierował komisją ds. duszpasterstwa emigrantów i osób podróżujących. Po osiągnięciu wieku emerytalnego przeszedł w stan spoczynku w maju 1993.

</doc>
<doc id="542688" url="https://pl.wikipedia.org/wiki?curid=542688" title="Bristol Parkway">
Bristol Parkway

Bristol Parkway ("Bristol Parkway railway station") – stacja kolejowa w Bristolu (administracyjnie leżąca jednak w hrabstwie Gloucestershire), w Anglii. Posiada 2 perony i obsługuje 1,293 mln pasażerów rocznie. Do jesieni 2017 istniały tu 3 krawędzie peronowe, oznaczone numerami 2, 3, 4, po przebudowie jednego z peronów dodano nową krawędź i nadano jej numer 1.

</doc>
<doc id="542689" url="https://pl.wikipedia.org/wiki?curid=542689" title="Szyityzm">
Szyityzm



</doc>
<doc id="542694" url="https://pl.wikipedia.org/wiki?curid=542694" title="So Far… The Best of Sinéad O’Connor">
So Far… The Best of Sinéad O’Connor

So Far… The Best of Sinéad O’Connor – składanka zawierająca 15 największych przebojów irlandzkiej wokalistki Sinéad O’Connor, wydana 10 listopada 1997 roku. Większość piosenek zawartych na płycie została zaczerpnięta z wydanych przez nią wcześniej pięciu studyjnych płyt. Pojawiły się tam także takie utwory jak „You Made Me the Thief of Your Heart”, czy „Empire” (piosenka wydana wcześniej na płycie zespołu Bomb the Bass).

</doc>
<doc id="542695" url="https://pl.wikipedia.org/wiki?curid=542695" title="Antoni Skulbaszewski">
Antoni Skulbaszewski

Antoni Skulbaszewski (ur. w Perehonowce koło Kijowa, zm. 1990 w Kijowie) – pułkownik Armii Radzieckiej i Wojska Polskiego, naczelny prokurator wojskowy.
Życiorys.
Syn Dionizego i Marii z Nackiewiczów. W Armii Czerwonej od 1935. Absolwent szkoły oficerskiej NKWD w Kijowie (1937).
Uczestniczył w napaści ZSRR na Finlandię, a następnie w walkach niemiecko-radzieckich (front południowo-zachodni i moskiewski). Był absolwentem Instytutu Irygacji i Mechanizacji Gospodarki Wiejskiej w Taszkencie (1943).
W lutym 1944 r. skierowany do służby w Wojsku Polskim, zajmował kolejno stanowiska:
Od października 1948 do lipca 1950 naczelny prokurator wojskowy, następnie zastępca szefa Głównego Zarządu Informacji Ministerstwa Obrony Narodowej (sierpień 1950 - sierpień 1954). Jego udział w zbrodniach GZI na oficerach polskich dokumentuje m.in. Raport Komisji Mazura.
W 1954 odwołany w oparciu o konsekwentne opinie płk. W.Kochana, kierowane pod adresem władz wojskowych i państwowych. Po zwolnieniu ze służby powrócił do ZSRR. Ze względu na miejsce zamieszkania w Kijowie oraz obowiązujące na Ukrainie przedawnienie znajdował się on (jak podaje tygodnik Wprost) poza zasięgiem polskiego wymiaru sprawiedliwości.
Przesłuchiwani.
Wśród przesłuchiwanych przez płk. Skulbaszewskiego byli m.in.:

</doc>
<doc id="542698" url="https://pl.wikipedia.org/wiki?curid=542698" title="Sheffield Midland">
Sheffield Midland



</doc>
<doc id="542699" url="https://pl.wikipedia.org/wiki?curid=542699" title="Bernard Wojciechowski">
Bernard Wojciechowski

Bernard Piotr Wojciechowski (ur. 18 sierpnia 1958 w Łowiczu) – polski polityk, filolog angielski i samorządowiec, poseł do Parlamentu Europejskiego od 2005 do 2009.
Życiorys.
W 1985 ukończył studia na Wydziale Neofilologii Uniwersytetu Warszawskiego na kierunku filologia angielska. W 1999 uzyskał uprawnienia do wykonywania zawodu tłumacza przysięgłego, specjalizując się w zakresie prawa karnego oraz prawa europejskiego.
W latach 2002–2005 był radnym dzielnicy Wawer miasta stołecznego Warszawa, gdzie należał do Komisji Oświaty, Kultury i Sportu oraz Komisji Rozwoju Gospodarki Komunalnej i Inwestycji.
W październiku 2005 został posłem do Parlamentu Europejskiego, w miejsce wybranego do Sejmu Wojciecha Wierzejskiego. Należał do grupy politycznej Niepodległość i Demokracja, brał udział w pracach Komisji Spraw Konstytucyjnych, Podkomisji Praw Człowieka oraz delegacji ds. współpracy Unii Europejskiej z Białorusią. Był także zastępcą członka Komisji Spraw Zagranicznych. W 2007 odszedł z Ligi Polskich Rodzin. W 2009 nie ubiegał się o reelekcję.
Żonaty (żona jest lekarzem medycyny), ma dwoje dzieci.

</doc>
<doc id="542701" url="https://pl.wikipedia.org/wiki?curid=542701" title="Union Duala">
Union Duala

Union Douala ("L'Union Sportive Douala") - kameruński klub piłkarski grający w pierwszej lidze. Założony został w 1957 roku w mieście Duala. Czterokrotnie zdobywał tytuł mistrza Kamerunu, pięciokrotnie sięgał po Puchar Kamerunu, raz w 1979 zdobył mistrzostwo w Afrykańskiej Lidze Mistrzów, a w 1981 Puchar Zdobywców Pucharów Afryki. Swoje domowe mecze zespół rozgrywa na jednym z największych stadionów w kraju, Stade de la Réunification, mogącym pomieścić 45 tysięcy widzów.

</doc>
<doc id="542703" url="https://pl.wikipedia.org/wiki?curid=542703" title="Hlohovec">
Hlohovec

Hlohovec (węg. "Galgóc") – miasto powiatowe na Słowacji, w kraju trnawskim nad Wagiem. Około 22,7 tys. mieszkańców (2011).
W mieście rozwinął się przemysł farmaceutyczny, metalurgiczny, odzieżowy, drzewny oraz spożywczy.

</doc>
<doc id="542704" url="https://pl.wikipedia.org/wiki?curid=542704" title="Camissonia">
Camissonia

Camissonia Link – rodzaj roślin z rodziny wiesiołkowatych, obejmujący 62 gatunki rodzimych dla Ameryki Północnej (z wyjątkiem jednego gatunku, który jest rodzimy dla Chile). Rodzaj "Camissonia" został stosunkowo niedawno wyodrębniony z rodzaju wiesiołek "Oenothera" (m.in. z uwagi na różnice w budowie znamienia słupka). W ewolucji rodzaju największe znaczenie mają zjawiska poliploidyzacji i samopylności.
Rośliny te występują głównie na pustyniach, poza tym w innych nieleśnych formacjach.
Nazwa "Camissonia" została nadana przez Johanna Friedricha von Eschscholtza dla upamiętnienia jego przyjaciela, niemieckiego poety i botanika Adelberta von Chamisso (1781–1838).
Systematyka.
"Agaosizia " Spach, "Holostigma" Spach, "Sphaerostigma" (Ser.) Fisch. &amp; C. A. Mey.
Rodzaj należący do podrodziny "Onagroideae", rodziny wiesiołkowatych ("Onagraceae" Juss.), która wraz z siostrzaną grupą krwawnicowatych ("Lythraceae") wchodzi w skład rzędu mirtowców ("Myrtales"). Rząd należy do kladu różowych ("rosids") i w jego obrębie jest kladem siostrzanym bodziszkowców.
Gromada okrytonasienne "Magnoliophyta" Cronquist, podgromada "Magnoliophytina" Frohne &amp; U. Jensen ex Reveal, klasa "Rosopsida", podklasa różowe "Rosidae" Takht., nadrząd "Myrtanae" Takht., rząd mirtowce "Myrtales" Rchb., podrząd "Onagrineae" Rchb., rodzina wiesiołkowate "Onagraceae" Juss., podplemię "Camissoniinae" Raim. in Engl. &amp; Prantl, rodzaj "Camissonia" Link.

</doc>
<doc id="542705" url="https://pl.wikipedia.org/wiki?curid=542705" title="Nowe Miasto nad Wagiem">
Nowe Miasto nad Wagiem

Nowe Miasto nad Wagiem (słow. "Nové Mesto nad Váhom", niem. "Neustadt an der Waag / Neustadtl", węg. "Vágujhely") – miasto powiatowe na Słowacji, w kraju trenczyńskim, nad Wagiem. Około 20 tys. mieszkańców. Pierwsza wzmianka o mieście pochodzi z roku 1253.

</doc>
<doc id="542708" url="https://pl.wikipedia.org/wiki?curid=542708" title="Henryk Holder">
Henryk Holder

Henryk Holder (ur. 6 lipca 1914 w Szczercu, zm. 26 lipca 1980 w Warszawie) – polski prokurator, pułkownik ludowego Wojska Polskiego, naczelny prokurator wojskowy w latach 1946-1948.
Życiorys.
Urodzony w rodzinie żydowskiej, jako syn Mojżesza i Wincentyny Holderów. Magister prawa Uniwersytetu Jana Kazimierza we Lwowie (1936). Aplikant adwokacki w Kołomyi do chwili wkroczenia Armii Czerwonej w 1939. Następnie sędzia śledczy i prokurator rejonowy prokuratury w Jabłonowie. Od 1941 najpierw w Uzbekistanie, a potem w Turkmenistanie. Przewodniczący kolegium adwokatów w Bajram Ali.
Po uzyskaniu dyplomu Orłowskiej Oficerskiej Szkoły Piechoty w Czardżou w 1942 przydzielony jako dowódca do 7 samodzielnego szkoleniowego pułku strzeleckiego w Aszchabadzie. Od sierpnia 1943 oficer śledczy Wojskowej Prokuratury 2 Warszawskiej Dywizji Piechoty, od grudnia 1943 prokurator Wojskowej Prokuratury 1 Warszawskiej Dywizji Piechoty. Następnie także prokurator Wojskowej Prokuratury 1 Drezdeńskiego Korpusu Pancernego (od 14 lipca 1944), prokurator Wojskowej Prokuratury 1 Armii WP (od 13 grudnia 1944 do 26 września 1945). Potem prokurator Wojskowej Prokuratury Okręgowej nr IV we Wrocławiu (do 17 stycznia 1946).
Od 21 marca 1946 do października 1948 naczelny prokurator wojskowy. Wydał m.in. instrukcję co do sposobu wykonywania wyroków śmierci na żołnierzach UPA. Od 8 października 1948 pełnił funkcję szefa Departamentu Służby Sprawiedliwości MON. Funkcję pełnił do 14 września 1950, następnego dnia przeniesiony do rezerwy. We władzach cywilnych m.in. dyrektor Biura Prawnego Kancelarii Rady Państwa.
Pochowany jest na Cmentarzu Wojskowym na Powązkach w Warszawie (kwatera B39-9-7).

</doc>
<doc id="542709" url="https://pl.wikipedia.org/wiki?curid=542709" title="Biała Woda (Niemcy)">
Biała Woda (Niemcy)

Biała Woda (, "Weißwasser/O.L."; , wym. ) – miasto we wschodnich Niemczech, w kraju związkowym Saksonia, w okręgu administracyjnym Drezno, w powiecie Görlitz (do 31 lipca 2008 w powiecie Niederschlesischer Oberlausitzkreis), w pobliżu granicy z Polską, w Zagłębiu Łużyckim, siedziba wspólnoty administracyjnej Verwaltungsgemeinschaft Weißwasser/O.L. Miasto liczy 17 074 mieszkańców (2013), a jego powierzchnia wynosi 63,30 km².
Historia.
Najstarsze zachowane wzmianki o Białej Wodzie pochodzą z 1552 roku. Biała Woda stanowiła wówczas część Korony Czeskiej. W 1635 utracona przez Czechy na rzecz Elektoratu Saksonii. W latach 1697–1706 i 1709-1763 wraz z Saksonią była połączona unią z Polską (za panowania królów Augusta II Mocnego i Augusta III Sasa). W 1772 powstała pierwsza szkoła w Białej Wodzie. Od 1806 w granicach Królestwa Saksonii, które w latach 1807–1815 było połączone unią z Księstwem Warszawskim.
W 1815 została włączona do pruskiej Prowincji Śląsk. W XIX wieku Biała Woda stała się znaczącym ośrodkiem produkcji szkła, powstały tu m.in. huta szkła i cegielnia. Od 1871 leżała w granicach zjednoczonych Niemiec. Po podziale Śląska na dwie prowincje w 1919 znalazła się w granicach Prowincji Dolny Śląsk. W 1935 otrzymała prawa miejskie. Od 1938 w granicach ponownie scalonej Prowincji Śląsk, a od 1941 znów część Dolnego Śląska. W miejscowości znajdowała się filia obozu koncentracyjnego Groß-Rosen. Zniszczenia miasta w II wojnie światowej sięgnęły 40%. W 1945 trafiła do radzieckiej strefy okupacyjnej Niemiec. Przed powrotem do Polski w Białej Wodzie stacjonował 6 Pułk Piechoty Ludowego Wojska Polskiego. Radziecka Administracja Wojskowa w Niemczech przyłączyła Białą Wodę wraz z położonymi na zachód od Nysy Łużyckiej ziemiami Prowincji Dolny Śląsk do Saksonii. W latach 1949–1990 w granicach Niemieckiej Republiki Demokratycznej. W latach 1952–1990 część okręgu Chociebuż. Od 1990 część Wolnego Kraju Saksonia i Republiki Federalnej Niemiec.
Demografia.
Zmiany populacji miasta od 1825 do 2013 roku:
Najwyższą populację miasto osiągnęło w 1988 roku – 38 288 mieszkańców.
Sport.
Klub hokejowy w mieście to Lausitzer Füchse. W Białej Wodzie rozegrano osiem towarzyskich spotkań hokejowych reprezentacji Polski i NRD.

</doc>
<doc id="542712" url="https://pl.wikipedia.org/wiki?curid=542712" title="MINOS">
MINOS

MINOS (ang. "Main Injector Neutrino Oscillation Search") – eksperyment naukowy z dziedziny fizyki cząstek elementarnych prowadzony w USA jednocześnie w Fermilabie i w kopalni w Minnesocie.
Eksperyment badający zjawisko oscylacji neutrin akceleratorowych. MINOS należy do tzw. eksperymentów z długą bazą. Akcelerator w Fermilabie wytwarza neutrina, zderzając rozpędzone protony ze stałą tarczą i pozwalając rozpaść się wytworzonym w zderzeniach cząstkom wtórnym. Za odpowiednio grubą osłoną, zatrzymującą wszystkie cząstki oprócz neutrin, znajduje się bliski detektor. O 735 km dalej, w nieczynnej podziemnej kopalni, znajduje się daleki detektor. Wytworzona w zderzeniu protonów z tarczą wiązka neutrin trafia najpierw do bliskiego detektora,a następnie do dalekiego. Na podstawie różnicy zarejestrowanych neutrin w obu detektorach naukowcy badają zjawisko oscylacji tych cząstek.
Pierwsze dane MINOS zaczął zbierać w marcu 2005, a pierwsze wyniki opublikowano w marcu 2006. Potwierdzają one całkowicie hipotezę oscylacji neutrin na drodze między detektorami. Występowanie zjawiska oscylacji neutrin jest dowodem na niezerową masę neutrin.

</doc>
<doc id="542713" url="https://pl.wikipedia.org/wiki?curid=542713" title="Osiedle Słoneczne (Szczecin)">
Osiedle Słoneczne (Szczecin)

Osiedle Słoneczne – osiedle administracyjne Szczecina, będące jednostką pomocniczą miasta, położone w południowo-wschodnim Szczecinie, w dzielnicy Prawobrzeże, w kwartale ulic: Struga, Łubinowa, Przelotowa, od zachodu tory kolejowe. Budowę osiedla rozpoczęto w 1974.
Według danych z 4 maja 2010 w osiedlu na pobyt stały zameldowanych było 14 088 osób.
Zabudowa.
Osiedle zaprojektowane przez zespół R. Cerebież-Tarabickiego pobudowano na gruntach ornych osiedla Krzekoszów. Zabudowę tworzą bloki mieszkalne 5- i 13-kondygnacyjne, w oryginalnym układzie urbanistycznym. Budynki niższe tworzą ciągi łuków i jakby kręgów, wewnątrz których budynki wyższe na rzutach trzech 3-ramiennych gwiazd.
Infrastruktura.
W północno-zachodniej części osiedla hala Międzynarodowych Targów Szczecińskich, zajezdnia autobusowa SPA „Dąbie” i stacja benzynowa. Nieco dalej na wschód remiza strażacka, Centrum Handlowe Helios i Sanktuarium Matki Bożej Fatimskiej przy Parafii Niepokalanego Serca NMP. W bliskim sąsiedztwie, przy ul. Rydla, urząd pocztowy, III Urząd Skarbowy, banki, filia Urzędu Miejskiego (m.in. z Wydziałem Komunikacji) oraz siedziba Szczecińskiej Spółdzielni Mieszkaniowej „Dąb”.
Na północnych obrzeżach, częściowo na terenach sąsiednich osiedli, centra handlowe z licznymi hipermarketami.
Samorząd mieszkańców.
Rada Osiedla Słoneczne liczy 15 członków. W wyborach do rad osiedli 20 maja 2007 roku udział wzięło 416 głosujących, co stanowiło frekwencję na poziomie 3,33%.
Samorząd osiedla Słoneczne został ustanowiony w 1990 roku.
Rekreacja.
W środku osiedla Rubinowy Staw, przy którym Pomnik Niepodległości, wokół zieleń i wytyczone alejki z ławkami.
Na południu Park Leśny Klęskowo i Szczeciński Park Krajobrazowy „Puszcza Bukowa”.

</doc>
<doc id="542715" url="https://pl.wikipedia.org/wiki?curid=542715" title="Tonnerre Jaunde">
Tonnerre Jaunde

Tonnerre Kalara Club de Yaoundé – kameruński klub piłkarski z siedzibą w mieście Jaunde.
Historia.
Klub założony w 1934 w Jaunde. Największe krajowe sukcesy klubu to pięciokrotny tytuł mistrza Kamerunu i pięciokrotne zdobycie pucharu kraju. Drużyna osiągała również sukcesy na arenie międzynarodowej zdobywając w 1975 Afrykański Puchar Zdobywców Pucharów oraz dochodząc do finału Afrykańskiego Pucharu Konfederacji w 2002.

</doc>
<doc id="542717" url="https://pl.wikipedia.org/wiki?curid=542717" title="Staccato podwójne">
Staccato podwójne



</doc>
<doc id="542720" url="https://pl.wikipedia.org/wiki?curid=542720" title="Coton Sport FC de Garoua">
Coton Sport FC de Garoua

Cotonsport Garua - kameruński klub piłkarski, grający w pierwszej lidze, mający siedzibę w mieście Garua. Jest jednym z najbardziej utytułowanych klubów w kraju. Siedmiokrotnie zostawał mistrzem, a dwukrotnie zdobywał Puchar Kamerunu. W 2003 był finalistą Afrykańskiego Pucharu Konfederacji - w finale przegrał jednak z marokańskim zespołem Raja Casablanca (0:2, 0:0).

</doc>
<doc id="542723" url="https://pl.wikipedia.org/wiki?curid=542723" title="Fornalski">
Fornalski

Fornalski (forma żeńska: Fornalska, w liczbie mnogiej: Fornalscy) – polskie nazwisko typu patronimicznego. Pochodzi od rzeczownika "fornal", oznaczającego woźnicę. W Polsce nazwiskiem tym posługuje się około 1000 osób, najwięcej w województwie świętokrzyskim.
Pierwszy podpis tym nazwiskiem pochodzi z roku 1653.
Pierwszy podpis nazwiskiem Fornal ("Fornayl") pochodzi z 1423 r. 

</doc>
<doc id="542725" url="https://pl.wikipedia.org/wiki?curid=542725" title="Emerich de Vattel">
Emerich de Vattel

Emer (Emerich) de Vattel (ur. 25 kwietnia 1714, Couvet, zm. 28 grudnia 1767, Neuchâtel) – szwajcarski filozof, dyplomata, prawnik.
Uważany jest za autorytet z zakresu prawa międzynarodowego, a także nosi miano „Ojca Prawa Narodu”. Rozwinął koncepcję międzynarodowych „zwyczajów zwyczajowych”, dziś definiowaną jako prawo zwyczajowe. 
Znany najbardziej dzięki traktatowi z dziedziny prawa międzynarodowego "Droit des gens; ou, Principes de la loi naturelle appliqués à la conduite et aux affaires des nations et des souverains" (1758). Dzieło to przyniosło mu wielką sławę.

</doc>
<doc id="542726" url="https://pl.wikipedia.org/wiki?curid=542726" title="Dirty Harry (singel)">
Dirty Harry (singel)

Dirty Harry – singel i piosenka zespołu Gorillaz z drugiego albumu tego zespołu Demon Days, wydana jako trzeci singel z tego albumu. Singel pojawił się w trzech wydaniach: brytyjskiej, japońskiej i australijskiej; oraz w czterech różnych wersjach nagraniowych: CD, CD – wersja rozszerzona, DVD, płyta winylowa. Utwór krytykuje poczynania prezydenta USA George'a W. Busha w 
kwestii wojny w Iraku.
Piosenka wzięła tytuł od filmu z 1971 roku wyreżyserowanego przez Dona Siegela.
Teledysk.
"Dirty Harry" jest jedynym teledyskiem Gorillaz poza "Stylo", który został nakręcony w rzeczywistym plenerze. Pierwotnie wideoklip miał być na komputerowo wygenerowanej pustyni, ale ostatecznie na miejsce akcji wybrano pustynię Namib w południowej Afryce, ponieważ było to prostsze i tańsze. Przez większą część teledysku widzimy 2-D bez koszuli oraz animowaną wersję Dziecięcego Chóru z San Fernandez, którzy znajdują się na środku pustyni niedaleko miejsca, w którym rozbił się śmigłowiec. Ocaleni czekają na pomoc, przedstawioną w teledysku przez Noodle i Murdoca, jadących pojazdem ciężarowym Casspir Południowoafrykańskich Sił Obronnych, który jest prowadzony przez Russela (przebranego za Fu Manchu). W piosence i teledysku gościnnie występuje raper Bootie Brown z zespołu Pharcyde, który ubrany w wojskowy mundur wyłania się piaskowej wydmy, żeby wykonać zwrotkę piosenki.
Pod koniec teledysku zespół, dzieci i Bootie Brown odjeżdżają ciężarówką, ale kilkanaście metrów dalej pojazd ulega awarii. W wideoklipie jest nawiązanie do filmu "Napoleon Dynamite", kiedy 2-D robi z rąk "gołębia".
Lista utworów.
Wydanie brytyjskie:
Wydanie japońskie:
Wydanie australijskie:

</doc>
<doc id="542731" url="https://pl.wikipedia.org/wiki?curid=542731" title="Fovu Baham">
Fovu Baham

Fovu Club de Baham - kameruński klub piłkarski, z siedzibą w Bahamie.
Historia.
Klub powstał w 1978 w Baham w Kamerunie. Do tej pory jedyne sukcesy to tytuł mistrza kraju w 2000 i zdobycie pucharu kraju w 2001.

</doc>
<doc id="542732" url="https://pl.wikipedia.org/wiki?curid=542732" title="Komisja Rządowa Wojny">
Komisja Rządowa Wojny

Komisja Rządowa Wojny (KRW) – zgodnie z konstytucją Królestwa Polskiego był to organ stojący na czele wojska (pełniący rolę ministerstwa obrony). W praktyce Komisją sterował naczelny wódz.
Akta KRW znajdują się obecnie w Archiwum Głównym Akt Dawnych w Warszawie.

</doc>
<doc id="542733" url="https://pl.wikipedia.org/wiki?curid=542733" title="Relapse Records">
Relapse Records

Relapse Records – wytwórnia muzyczna z Filadelfii, założona w sierpniu 1990 przez Matta Jacobsona. Wytwórnia specjalizuje się w ekstremalnych i eksperymentalnych gatunkach heavy metalu. Nagrywają dla niej takie grupy jak Nile, The Dillinger Escape Plan, Burnt By The Sun, Amorphis, Suffocation, Neurosis, Soilent Green, Agoraphobic Nosebleed, Exhumed, Antigama i Mastodon. Release Records jest jej poboczną wytwórnią, która specjalizuje się w muzyce ambientowej oraz noise'owej.

</doc>
<doc id="542736" url="https://pl.wikipedia.org/wiki?curid=542736" title="Oryx Duala">
Oryx Duala

Oryx Duala − kameruński klub piłkarski, z siedzibą w Duala.
Historia.
Okres świetności klubu przypada na lata 60. XX wieku. W tym czasie był niemal niepokonany w Kamerunie. Zdobył sześciokrotnie tytuł mistrza kraju w latach 1961-1965 i 1967, trzykrotnie zdobywał puchar kraju oraz wygrał rozgrywki Afrykańskiej Ligi Mistrzów w 1964.

</doc>
<doc id="542740" url="https://pl.wikipedia.org/wiki?curid=542740" title="Korpus kadetów (Polska)">
Korpus kadetów (Polska)

Korpus kadetów – szkoła dla dzieci i młodzieży, współcześnie zwykle na poziomie szkoły średniej, mająca w programie nauczania różnego typu szkolenie wojskowe, prócz kształcenia ogólnego.
Akademia Szlachecka Korpusu Kadetów w Warszawie.
W Polsce najstarszą szkołę tego typu utworzył Stanisław August Poniatowski 15 marca 1765 w Warszawie. Nosiła ona nazwę Akademii Szlacheckiej Korpusu Kadetów, a potocznie była nazywana Szkołą Rycerską. Utrzymywana ze skarbu państwa, kształciła ok. 200 uczniów pochodzących z uboższej szlachty. Czteroletni program kształcenia obejmował przedmioty ogólnokształcące, zwłaszcza ścisłe i języki obce, a od II klasy również wojskowe - inżynierię wojskową, naukę fechtunku, strzelania, jazdy konnej. Uczono także tańca, muzyki i dobrych manier. Szkoła została zamknięta w 1794, po upadku insurekcji kościuszkowskiej. Komendantem szkoły był książę Adam Kazimierz Czartoryski, a wśród wychowanków m.in. Tadeusz Kościuszko, Julian Ursyn Niemcewicz, Karol Sierakowski, Jakub Jasiński, Karol Kniaziewicz, Stanisław Fiszer i Stanisław Kostka Potocki.
Korpus Kadetów w Kaliszu.
Po III rozbiorze został utworzony przez króla Prus Fryderyka Wilhelma III Korpus Kadetów w Kaliszu – elitarna szkoła wojskowa dla dzieci szlacheckich w zaborze pruskim. Szkoła została umieszczona w budynkach byłego kolegium jezuickiego w Kaliszu. Władze Królestwa Polskiego, podobnie jak wcześniej Księstwa Warszawskiego utrzymały jej istnienie.
Nauka trwała 4 lata i obejmowała: religię, język polski, łacinę, język francuski, niemiecki, matematykę, geografię, historię, logikę, kaligrafię i naukę rysunku. Oprócz tego w programie była edukacja wojskowa obejmująca musztrę, historię wojskowości, elementy taktyki i strategii, fortyfikację, balistykę i fechtunek. Jednorazowo kształciło się w niej od 200 do 240 uczniów, w większości późniejszych oficerów. Jej absolwenci najczęściej trafiali do Szkoły Wojskowej Aplikacyjnej, Szkoły Podchorążych i Szkoły Bombardierów.
Do znanych absolwentów szkoły należeli m.in.:
Korpusy kadetów w II Rzeczypospolitej.
W II Rzeczypospolitej utworzono szkoły kadeckie oparte na tradycji Akademii Szlacheckiej Korpusu Kadetów w Warszawie i Korpusu Kadetów w Kaliszu. Szkoły te prowadziły kształcenie na poziomie szkół średnich ogólnokształcących (klasy od IV do VIII gimnazjum) o profilu matematyczno-przyrodniczym oraz szkolenie wojskowe oparte na programie szkół podchorążych piechoty.
W latach 1918–1925 utworzono trzy korpusy kadetów:
70 wychowanków Korpusu Kadetów we Lwowie przystąpiło w 1921 do III powstania śląskiego, walcząc 21 maja na Górze Św. Anny. Dzień ten został przez Józefa Piłsudskiego zatwierdzony jako Święto Korpusu Kadetów.
Wielu wychowanków korpusów kadetów II Rzeczypospolitej ukończyło szkoły oficerskie i zasiliło kadrę zawodową Wojska Polskiego. Część z nich, wybierając zawody cywilne, zostało oficerami i podoficerami rezerwy.
Junacka Szkoła Kadetów.
Od jesieni 1941 do sierpnia 1942 do obozów wojskowych Armii Polskiej na Wschodzie w Tockoje, Wrewskoje (właściwie "Wriewskij"), Narpaju, G‘uzorze, Dżałał-Abadzie i Kermine dotarło kilka tysięcy polskiej młodzieży, „Sybiraków”. Generał Władysław Anders rozkazał przyjmować zgłaszających się bez względu na wiek. Po pierwsze chodziło o ułatwienie jej wyjazdu z Rosji, po drugie – zapewnienie wojsku przyszłych, wykształconych kadr.
W sierpniu 1942 została utworzona w w Palestynie, przy Armii Polskiej na Wschodzie Junacka Szkoła Kadetów (JSK).
Jej uczniami zostało 342 młodzieńców w wieku od 11 do 17 lat, z których powołano czterokompanijną jednostkę (według brytyjskiej struktury organizacyjnej ). Po polsku Junacką Szkołę Kadetów. Słowo junacka było tłumaczeniem z angielskich słów Young Soldiers. Dało to gen. Andersowi podstawę do uzbrojenia, umundurowania, zakwaterowania i zaprowiantowania formalnie jednostki wojskowej wchodzącej w skład 3 Dywizji Strzelców Karpackich. Dowódcą szkoły został mianowany mjr Andrzej Bronisław Kulczycki. Pierwsi dowódcy kompanii to kapitanowie: IV komp. J. Bardzik, III komp. Z. Niewczasiński, II komp. W. Kozicki i I komp. W. Boratyn. 19 października 1942 szkoła przeniosła się do obozu Quastina. 
Podobnie jak w korpusach kadetów II Rzeczypospolitej, oprócz przedmiotów ogólnokształcących na poziomie starszych klas gimnazjalnych, duży nacisk kładziono na szkolenie wojskowe m.in. naukę o broni brytyjskiej i niemieckiej, strzelanie z broni ręcznej i maszynowej, terenoznawstwo, walkę wręcz, musztrę z bronią, ćwiczenia fizyczne i taktyczne w terenie. Najbardziej pamiętnym w historii JSK był 28 czerwca 1943 roku, kiedy kadetów wizytował premier rządu RP i Naczelny Wódz gen. Władysław Sikorski. Tu odebrał ostatnią defiladę przed katastrofą gibraltarską.
Mundurem kadeckim był "battledress" angielskiej piechoty. Na furażerce z lewej strony widniało dziesięciopromienne niklowane słońce z orłem w tarczy, na ramionach granatowe naramienniki z żółtymi wypustkami i literami JSK. Pod naramiennikami na rękawach bluzy noszono czerwone naszywki z napisem „Poland”. Na lewym rękawie bluzy na biało-czerwonym prostokącie widniał świerk - znak 3. Dywizji Strzelców Karpackich. Od wszystkich formacji polskich II Korpusu kadeci odróżniali się białymi pasami i białymi spinaczami. 
Przez szkołę przewinęło się 1276 kadetów, z których zdało maturę 339, a małą maturę otrzymało 622 kadetów. Ponad 440 absolwentów wstąpiło do oddziałów liniowych 2. Korpusu. Kilkudziesięciu absolwentów szkoły uczestniczyło w walkach o Monte Cassino, kilkunastu z nich poległo.
Szkoła działała do czasu ewakuacji wojsk brytyjskich z Palestyny, w 1948. Po przeprowadzeniu ostatniej matury, już na terenie Anglii została rozwiązana.
Korpusy Kadetów w Polsce Ludowej.
W latach 1945-1956 działał Korpus Kadetów Korpusu Bezpieczeństwa Wewnętrznego im. gen. Karola Świerczewskiego.
Szkołą o charakterze korpusu kadetów było Liceum Lotnicze w Dęblinie kształcące na poziomie zawodowego liceum, z jednoczesnym przygotowaniem kandydatów na studia w WOSL. W programie była m.in. nauka pilotażu szybowców, meteorologia, skoki spadochronowe, szkolenie ogniowe. Wysoki poziom kształcenia zapewniali wykładowcy akademiccy z WOSL. Szkoła funkcjonuje do dziś, zmniejszone zostały jednak programowe zajęcia typu wojskowego i lotniczego.
Pewne cechy szkoły kadetów miało też Wojskowe Liceum Muzyczne w Gdańsku, kształcące młodzież w wieku od 15 do 17 lat, głównie absolwentów państwowych szkół muzycznych i elewów orkiestr wojskowych.
Korpus Kadetów SML.
Nazwę korpus kadetów nosi również organizacja dla dzieci od 12 do 16 lat, działająca w ramach Służby Medycznej Lazarus, pod auspicjami Zakonu św. Łazarza
Członkowie korpusu uczą się podstaw udzielana pierwszej pomocy, opieki nad niepełnosprawnymi, chorymi, ubogimi i poszkodowanymi ale nie uczestniczą w treningach wymagających siły fizycznej i psychicznej oraz specjalistycznej wiedzy. Korpus przygotowuje do przyszłej aktywności w Korpusie Służby Medycznej Lazarus i życia w duchu chrześcijańskiego miłosierdzia i pomocy potrzebującym.

</doc>
<doc id="542743" url="https://pl.wikipedia.org/wiki?curid=542743" title="Sable Batié">
Sable Batié

Sable FC - kameruński klub piłkarski z siedzibą w mieście Batié. Zespół należy do Fédération Camerounaise de Football.
Historia.
Klub został założony w roku 1995. Już 4 lata później zdobył tytuł mistrza kraju. W latach 2002 i 2003 uczestniczył w finale pucharu kraju.

</doc>
<doc id="542744" url="https://pl.wikipedia.org/wiki?curid=542744" title="Igor Smirnow (polityk)">
Igor Smirnow (polityk)

Igor Nikołajewicz Smirnow, ros. Игорь Николáевич Смирнóв (ur. 23 października 1941 w Pietropawłowsku Kamczackim) – prezydent nieuznawanego międzynarodowo Naddniestrza od 1991 do 2011. W latach 1990-1991 prezydent Naddniestrzańskiej SRR.
Życiorys.
Działalność w ZSRR.
Urodził się w Pietropawłowsku Kamczackim, wychowywał się w Satce, natomiast w młodości przeprowadził się do Złatoustu, gdzie pracował w fabryce metalurgicznej. Rosjanin z pochodzenia. Następnie wyjechał jako ochotnik-komsomolec do pracy przy budowie elektrowni wodnej w Kachowce. Przez 29 lat pracował w fabryce budowy maszyn w Nowej Kachowce, zaocznie ukończył studia w Instytucie Budowy Maszyn im. Czubaja w Chersoniu. Następnie był dyrektorem jednej z fabryk w Kiszyniowie. Należał do Komunistycznej Partii Mołdawii, przed 1989 znalazł się w jej Komitecie Centralnym, jednak nie odgrywał w partii większej roli. W 1990 przyłączył się do ruchu "Interdwiżenije", który stawiał sobie za cel obronę ludności rosyjskojęzycznej w Mołdawskiej SRR w sytuacji, gdy coraz bardziej rósł w siłę Demokratyczny Ruch na rzecz Przebudowy, domagający się niepodległości Mołdawii i głoszący mołdawski (rumuński) nacjonalizm.
Prezydent Naddniestrza.
Konflikt o Naddniestrze 1990-1992.
Podczas konfliktu między Frontem Ludowym Mołdawii i zwolennikami odłączenia się Mołdawii od ZSRR w celu unifikacji z Rumunią a rosyjskojęzyczną ludnością lewego brzegu Dniestru, już po proklamowaniu Naddniestrzańskiej Autonomicznej Socjalistycznej Republiki Radzieckiej, Igor Smirnow został 25 lutego 1990 wybrany do rady miejskiej Tyraspola. Następnie mianowano go jej przewodniczącym. Mało dotąd rozpoznawalny działacz szybko stał się nieformalnym liderem całej ludności lewego brzegu Dniestru. W sierpniu 1990 wybrano go na przewodniczącego Rady Koordynacyjnej zjazdów deputowanych ludowych, która przygotowywała najpierw ogłoszenie powstania Naddniestrzańskiej Mołdawskiej SRR, a następnie ogłoszenie niepodległości przez Naddniestrzańską Republikę Mołdawską (PMR). W grudniu 1990, już po jednostronnym proklamowaniu suwerenności przez ten kraj, Igor Smirnow został przewodniczącym Tymczasowej Rady Najwyższej Naddniestrza. W sierpniu 1991 został zatrzymany przez mołdawską policję i uwięziony, jednak masowy strajk w Naddniestrzu skłonił władze w Kiszyniowie do jego zwolnienia miesiąc później.
1 grudnia 1991 Igor Smirnow wygrał wybory na prezydenta Naddniestrza. Przeprowadzenie wyborów i referendum, w którym mieszkańcy lewego brzegu poparli ideę niepodległego Naddniestrza skłoniły rząd w Kiszyniowie do próby siłowego odzyskania kontroli nad Naddniestrzem. Wybuchła wojna o Naddniestrze, trwająca faktycznie od grudnia 1991 do lipca 1992. Zakończyła się ona sukcesem strony naddniestrzańskiej dzięki pomocy stacjonującej w tym regionie rosyjskiej 14 Armii. 21 lipca 1992 pod naciskiem rosyjskiego prezydenta Borysa Jelcyna Igor Smirnow oraz prezydent Mołdawii Mircea Snegur zgodzili się na zawieszenie broni.
Po 1992.
Igor Smirnow od początku sprawowania urzędu prezydenta Naddniestrza zabiegał o jak najściślejsze kontakty nieuznawanej republiki z Rosją. Bez większego powodzenia zabiegał natomiast o poparcie przez Ukrainę niepodległości Naddniestrza lub przynajmniej przekształcenia państwa mołdawskiego w konfederację. W 2006 zacieśnił kontakty z innymi nieuznawanymi państwami - Abchazją i Osetią Południową. Administracja Naddniestrza kierowana przez Smirnowa utrzymała obowiązujące w ZSRR ustawodawstwo socjalne, wyższe niż w Mołdawii emerytury, ulgi i subwencje oraz niskie ceny usług komunalnych. Miało to przekonywać mieszkańców do zasadności powstania Naddniestrza i do tego, że jego mieszkańcy żyją na wyższym poziomie niż osoby mieszkające na pozostałym terytorium Mołdawii.
W 1996 bez problemu został wybrany na drugą kadencję prezydencką. Następnie doprowadził do przegłosowania przez naddniestrzańską Radę Najwyższą poprawek do konstytucji znacząco poszerzających kompetencje głowy państwa (de facto w 2000 w Naddniestrzu przejście z systemu parlamentarno-prezydenckiego na prezydencki), a także dających mu prawo ubiegania się o kolejne kadencje na urzędzie. W 2001 zwyciężył w wyborach po raz trzeci. Wokół osoby Smirnowa powstał kult jednostki, gloryfikowano i wyolbrzymiano zwłaszcza jego rolę w wojnie 1992 r.. Długoletnie rządy w Naddniestrzu i umiejętne wykorzystywanie różnic w rosyjskiej elicie władzy sprawiło, że był w stanie uzyskać dla Naddniestrza pewien zakres niezależności od patronującej mu Rosji, w tym blokować aprobowany przez Rosję projekt porozumienia naddniestrzańsko-mołdawskiego. Siłą polityczną, na której się opierał, był partyjny blok Jedność, kierowany przez syna Smirnowa Olega. Poniósł on porażkę w wyborach parlamentarnych w 2010, zaś rok później Smirnow, w znacznej mierze za sprawą poparcia udzielonego przez Rosję jego rywalom, przegrał w pierwszej turze wybory prezydenckie w Naddniestrzu.

</doc>
<doc id="542745" url="https://pl.wikipedia.org/wiki?curid=542745" title="Szkoła Podchorążych w Warszawie">
Szkoła Podchorążych w Warszawie

Szkoła Podchorążych w Warszawie – wyższa szkoła wojskowa powstała 28 lipca 1815 roku w Warszawie szkoląca przyszłych oficerów. Jej siedziba mieściła się w Wielkiej Oficynie w Łazienkach Królewskich w Ujazdowie. Dzisiaj jest tam muzeum (tzw. Podchorążówka).
Szkoła została założona z polecenia księcia Konstantego (brata cara Aleksandra I). Architektem i budowniczym był Wilhelm Henryk Minter. Liczyła 200 słuchaczy, którzy wywodzili się ze wszystkich zaborów, w większości z drobnej szlachty. Znajdowały się tam dwa wydziały: pieszy (pod wodzą pułkownika Ksawerego Olędzkiego) i jazdy (pod wodzą podpułkownika Franciszka Czarnomskiego). Podchorążowie byli zgrupowani w tzw. brygady, tworzone przez 32 osoby. Kandydatów przyjmowano po rocznym stażu w jednym z pułków piechoty. Nauka była przewidziana na dwa lata, jednak ze względu na brak wolnych etatów oficerskich w pułkach trwała 5, a nawet i więcej lat. Od 1824 głównym przedmiotem nauczania była musztra i regulaminy służby, później wprowadzono przedmioty teoretyczne. Po zakończeniu nauki, podchorążowie otrzymywali stopnie oficerskie podporucznika, nadawane przez ks. Konstantego – Naczelnego Wodza. Jeden z instruktorów szkoły ppor. Piotr Wysocki utworzył w szkole tajny związek patriotyczny, znany jako sprzysiężenie Wysockiego.
Ważnym wydarzeniem było rozpoczęcie przez uczniów Szkoły Podchorążych powstania listopadowego przejściem przez most Sobieskiego i szturmem na Belweder wieczorem 29 listopada 1830 r.
W latach 1988–2012 Podchorążówka była siedzibą Muzeum Ignacego Jana Paderewskiego. 
Przy budynku znajduje się popiersie Piotra Wysockiego.

</doc>
<doc id="542747" url="https://pl.wikipedia.org/wiki?curid=542747" title="Układ rozrodczy męski">
Układ rozrodczy męski



</doc>
<doc id="542749" url="https://pl.wikipedia.org/wiki?curid=542749" title="Emmanuel Milingo">
Emmanuel Milingo

Emmanuel Milingo (ur. 13 czerwca 1930 w Mnukwa) – zambijski duchowny, egzorcysta, społecznik, pisarz, osobistość medialna.
Życiorys.
Duchowny rzymskokatolicki.
Emmanuel Milingo urodził się i wychował w biednej rolniczej rodzinie w Rodezji Północnej. Jest synem Jacoba Milingo i Tomaidy Lumbiwe. Pochodzi z afrykańskiego ludu Nguni. Jego matka była chrześcijańską neofitką.
Edukację uzyskał w szkołach katolickich. Najpierw w Chipata, a następnie jako kleryk w seminariach duchownych w Kasina i Kachebere. 31 sierpnia 1958 r. przyjął święcenia kapłańskie. Jako prezbiter pracował w duszpasterstwie diecezji Chipata. W latach 1961-1963 przebywał na studiach zagranicznych w Dublinie i w Rzymie. Po powrocie do Zambii w latach 1966-1969 pełnił funkcję sekretarza Komisji do spraw Środków Społecznego Przekazu Konferencji Episkopatu Zambii.
Arcybiskup Lusaki.
29 maja 1969 r. Emmanuel Milingo został mianowany pierwszym czarnoskórym arcybiskupem metropolitą Lusaki. 1 sierpnia 1969 r. otrzymał sakrę biskupią z rąk papieża Pawła VI, gdy ten odbywał swoją podróż apostolską po Ugandzie.
Był założycielem trzech stowarzyszeń życia apostolskiego: stowarzyszenia "Together with Jesus", fundację dobroczynną "Zambia Helpers" oraz organizację "Onlus Pamo" zbierającą ofiary i datki na budowę szpitali. Dał się jednak również poznać jako zwolennik praktyk egzorcystycznych i uzdrowicielskich, opartych na staroafrykańskich wierzeniach aninimistycznych. Wzbudziły one zaniepokojenie wśród władz kościelnych i Kurii Rzymskiej. W 1983 r. za postępowanie niezgodne z rytem kościelnym został karnie odwołany z zajmowanego urzędu arcybiskupiego i przeniesiony do Rzymu. Uzyskał status emerytowanego arcybiskupa Lusaki.
W latach 1983-1999 pełnił wysokie funkcje urzędnicze w Watykanie. Był delegatem Papieskiej Rady do spraw Duszpasterstwa Migrantów i Podróżujących. Poświęcił się także pracy pisarskiej.
Pomimo wcześniejszych konsekwencji karnych kontynuował swoją działalność publiczną. Stał się osobą bardzo popularną we Włoszech. Opublikował kilka książek, przeprowadzał seanse uzdrowicielskie, odprawiał przyciągające tłumy wiernych msze święte, spotykał się z włoskimi rodzinami. Udzielał się również w mediach, występując w popularnych programach telewizyjnych. Wydał płytę "Gubudu Gubudu".
W 1997 r. wystąpił jako raper na Festiwalu Piosenki Włoskiej w San Remo.
Kontrowersyjne małżeństwo.
W 1998 r. arcybiskup Milingo nawiązał pierwsze kontakty z kontrowersyjnym koreańskim liderem religijnym Sun Myung Moonem. W 1999 roku pojawił się w charakterze gościa na zbiorowej ceremonii ślubnej Kościoła Zjednoczeniowego w Seulu. Po tym zdarzeniu zadeklarował chęć odejścia od celibatu i zwrócił się do papieża o pozwolenie na zawarcie związku małżeńskiego z członkinią Kościoła Zjednoczeniowego. Zgody nie uzyskał. Otrzymał równocześnie upomnienie i pouczenie od prefekta Kongregacji Nauki Wiary, kardynała Josepha Ratzingera o możliwości zastosowania wobec niego surowej suspensy, w razie gdyby się na ten krok samowolnie zdecydował.
Milingo nie zastosował się do ostrzeżeń i 27 maja 2001 r. w Nowym Jorku podczas zbiorowej ceremonii zaślubin zorganizowanej przez Kościół Zjednoczeniowy zawarł małżeństwo z młodszą od siebie Koreanką, Marią Sung Ryae Soon. Wywołało to oburzenie Stolicy Apostolskiej i wszczęcie procedur karnych. Arcybiskup Milingo powrócił do Włoch i spotkał się z papieżem. Za namową Jana Pawła II uznał swój związek za nieważny. Oddał się pokucie. Przebywał w odosobnieniu w Argentynie, a następnie zamieszkał w klasztorze w Zagarolo pod Rzymem.
Pod koniec czerwca 2006 r. opuścił jednak samowolnie Włochy i wyjechał do Stanów Zjednoczonych Ameryki. W Nowym Jorku ogłosił powołanie prałatury personalnej Married Priests Now!, której jako cel postawił przywrócenie żonatych duchownych do posługi w Kościele rzymskokatolickim. Na zwołanej 12 lipca 2006 r. w Waszyngtonie konferencji prasowej ogłosił, że ponownie zszedł się z Marią Sung.
Ekskomunika.
24 września 2006 r. arcybiskup Emmanuel Milingo konsekrował "sub conditione" bez zgody Stolicy Apostolskiej czterech żonatych duchownych amerykańskich na biskupów katolickich. 26 września 2006 r. prefekt papieskiej Kongregacji do spraw Duchowieństwa oświadczył, że czynem tym arcybiskup i czterej rekonsekrowani przez niego hierarchowie: George Augustus Stallings Jr., Peter Paul Brennan, Patrick Trujillo i Joseph Gouthro zaciągnęli na siebie ekskomunikę "latae sententiae".
W związku z uznaniem za ekskomunikowanego arcybiskup Milingo utracił paszport Stolicy Apostolskiej. Został wydalony ze Stanów Zjednoczonych Ameryki. Od tego czasu wspólnie z żoną rozpoczął podróże po całym świecie, odwiedzając niezależne wspólnoty religijne prowadzone przez żonatych księży. Jako stałą siedzibę obrał Seul. Powrócił do praktyki utrzymywania kontaktów z Kościołem Zjednoczeniowym i organizacji z nim powiązanych.
Działalność poza Kościołem katolickim.
Od 2006 r. Emmanuel Milingo jako przełożony prałatury Married Priests Now! i bez zgody papieża wyświęcił kilkudziesięciu duchownych (diakonów, prezbiterów, biskupów) dla różnych parafii i wspólnot chrześcijańskich odwołujących się do doktryny katolickiej, ale pozostających poza jednością ze Stolicą Apostolską. Wydał ponadto płytę "Milingo Experience" i opublikował autobiografię "Confessioni di uno scomunicato".
17 grudnia 2009 r. Stolica Apostolska podjęła decyzję o oficjalnym wykluczeniu Emmanuela Milingo z duchowieństwa rzymskokatolickiego i przeniesieniu do stanu świeckiego. Mimo tych kar kościelnych były arcybiskup nadal prowadzi swoją działalność, odprawia msze święte i udziela sakramentów. W 2010 r. przyjął od grupy afrykańskich duchownych tytuł patriarchy Afryki Południowej. Jego intronizacja odbyła się 13 maja 2010 r. w Jaunde. Powtórzono ją również 13 sierpnia 2010 r. w Lusace.
W sierpniu 2010 roku przyjął urząd patriarchy Ekumenicznego Apostolskiego Katolickiego Kościoła Pokoju. W 2011 roku przyjął urząd patriarchy Katolickiego Kościoła Charyzmatycznego. W 2013 roku zrezygnował ze zwierzchnictwa nad prałaturą Married Priests Now!. Zamieszkał na farmie w Zambii.

</doc>
<doc id="542755" url="https://pl.wikipedia.org/wiki?curid=542755" title="Łęknice">
Łęknice

Łęknice – dzielnica Dąbrowy Górniczej.
W średniowieczu na Wzgórzu Łęknickim (288 m n.p.m.) istniało grodzisko typu bagiennego. Dziś szczyt wzgórza zajmuje wybudowany w 2003 dwuwieżowy kościół pod wezwaniem Matki Boskiej Zwycięskiej. Do dzisiaj z dawnych moczarów pozostały jedynie niewielkie, zarastające już, oczka wodne rozrzucone wśród łąk otaczających Łęknice.
Na początku lat 80. powstało tu duże osiedle mieszkaniowe, składające się z bloków: dziesięciopiętrowych, ośmiopiętrowego, sześciopiętrowego, czteropiętrowych, a nawet trzy- i dwupiętrowych.
W 1992 na osiedlu wybudowano Szkołę Podstawowa nr 34 im. Królowej Jadwigi, która posiada jeden z nowocześniejszych krótkich basenów i salę sportową w mieście. Obecnie istnieje tu także Gimnazjum nr 8 i Przedszkole.
Nieopodal Łęknic znajdują się cztery zbiorniki wodne (trzy Pogorie oraz zbiornik Kuźnica Warężyńska potocznie nazywany Pogorią IV) powstałe na wyrobiskach piasku podsadzkowego. Najbliżej osiedla znajduje się Pogoria III, do czasu zalania zb. Kuźnica Warężyńska największy z ówczesnej trójki zbiorników, corocznie tłumnie odwiedzany przez spragnionych plaż i kąpieli w czystej wodzie (druga klasa czystości) mieszkańców okolicznych miast.
Osiedle posiada dobrze rozwiniętą sieć handlową.

</doc>
<doc id="542758" url="https://pl.wikipedia.org/wiki?curid=542758" title="Lunatyzm">
Lunatyzm



</doc>
<doc id="542759" url="https://pl.wikipedia.org/wiki?curid=542759" title="Nodar Dumbadze">
Nodar Dumbadze

Nodar Władimirowicz Dumbadze, ros. "Нодар Владимирович Думбадзе", gruz. "ნოდარ დუმბაძე" (ur. 14 lipca 1928 w Tbilisi, zm. 4 września 1984 tamże) – gruziński pisarz, uprawiający różnorodne formy literackie, prozaik, poeta i dramaturg.
Znany jest z tomów opowiadań radzieckich ("Żar-ptak" i "Sen błękitny, pomarańczowy...") oraz powieści "Białe flagi" i "Kukaracza" (1980).

</doc>
<doc id="542761" url="https://pl.wikipedia.org/wiki?curid=542761" title="Kukaracza">
Kukaracza

Kukaracza (, ; ) – mikropowieść Nodara Dumbadze z 1980, na motywach której w 1982 powstał film o tym samym tytule, w reżyserii Siko Dolidze i jego córki Keti Dolidze. W 1985 powieść wydana została w Polsce w przekładzie Eugeniusza Piotra Melecha.
"Kukaracza" to liryczna, pełna kolorytu, znakomicie oddająca klimat obyczajowy i swoisty gruziński humor, powieść z wątkiem sensacyjnym. Akcja rozgrywa się w Tbilisi na krótko przed wybuchem II wojny światowej. Autor ukazuje liczne środowiska dużego miasta, ich wzajemne powiązania, świat beztroskiej codzienności z perspektywy relacji dorastającego chłopca, w zetknięciu ze światem przestępstwa i zbrodni. To historia o miłości i lojalności, odwadze i zdradzie, w której ostatecznie tryumfuje dobro, szlachetność i sprawiedliwość – wartości, które ceni najwyżej Nodar Dumbadze, dając temu świadectwo całą swą twórczością, przepojoną głęboko humanistyczną i pełną optymizmu wiarą w piękno natury ludzkiej.

</doc>
<doc id="542767" url="https://pl.wikipedia.org/wiki?curid=542767" title="Torpedinidae">
Torpedinidae



</doc>
<doc id="542769" url="https://pl.wikipedia.org/wiki?curid=542769" title="Droga wojewódzka nr 935">
Droga wojewódzka nr 935

Droga wojewódzka nr 935 (DW935) – droga wojewódzka łącząca Racibórz przez Rydułtowy, Rybnik i Żory z Pszczyną.
Od lat trwają prace nad modernizacją drogi pod nazwą "Regionalna Droga Racibórz - Pszczyna". 
10 kwietnia 2020 został otwarty odcinek rybnicki od węzła wodzisławskiego do ronda w Żorskiej dzielnicy Rowień, gdzie droga łączy się z autostradą A1. Jego budowa rozpoczęła się w kwietniu 2017 r.
Kolejnym etapem będzie odcinek od węzła wodzisławskiego do ronda z ulicą Sportową, co pozwoli całkowicie wyprowadzić ruch tranzytowy poza Rybnik. 
W Raciborzu, gdzie droga będzie miała charakter obwodnicy miasta, rozpoczynając swój bieg od ronda w miejscowości Rudnik, gdzie połączy się z krajową DK45, która jest popularną alternatywą dla zatłoczonej autostrady A4. Następnie droga pobiegnie przez dzielnicę Miedonia, w budowie jest nowy most na Kanale Ulga oraz nowy most na Odrze w dzielnicy Brzezie, gdzie nowa droga w nowym biegu połączy się z obecną DW935.
W większości odcinków w nowym projekcie droga będzie miała po dwa pasy ruchu w każdym z kierunków oraz większość skrzyżowań w formie bezkolizyjnych węzłów. 
Historia.
29 września 1989 przy wjeździe drogą do Raciborza, w dzielnicy Brzezie w wyniku wypadku samochodowego zginęli prowadzący program Sonda, Zdzisław Kamiński oraz Andrzej Kurek

</doc>
<doc id="542774" url="https://pl.wikipedia.org/wiki?curid=542774" title="Sprężarka Comprex">
Sprężarka Comprex

Sprężarka Comprex - typ sprężarki pracującej według zasady impulsowego przepompowywania powietrza, sprężonego przez gazy spalinowe. Charakteryzuje się bezpośrednim przekazaniem energii spalin do powietrza doładującego poprzez wykorzystanie zjawisk falowych. Wynikiem tego jest natychmiastowa reakcja silnika na zmianę obciążenia oraz korzystny przebieg krzywych mocy i momentu obrotowego. 
Sprężarka Comprex składa się z: dwóch stojanów, wirnika, kanałów oraz z napędzającego paska. Ta sprężarka nie znalazła większego zastosowania.
W praktyce stosowana była w latach osiemdziesiątych w kilku tysiącach samochodów Opel Senator (specjalna wersja silnika 2.3D), później, w latach 1992-1997 przez Mazdę - jedyny montowany w tamtym okresie silnik Diesla w modelu 626 miał doładowanie Comprex.

</doc>
<doc id="542775" url="https://pl.wikipedia.org/wiki?curid=542775" title="Droga wojewódzka nr 925">
Droga wojewódzka nr 925

Droga wojewódzka nr 925 (DW925) – droga wojewódzka w województwie śląskim o długości ok. 45 km łącząca Rybnik z Bytomiem. Droga przebiega przez 2 powiaty: rybnicki i mikołowski, oraz miasta-powiaty: Rybnik, Ruda Śląska i Bytom.

</doc>
<doc id="542776" url="https://pl.wikipedia.org/wiki?curid=542776" title="Lesley Ann Warren">
Lesley Ann Warren

Lesley Ann Warren (ur. 16 sierpnia 1946 w Nowym Jorku) – amerykańska aktorka i piosenkarka.
Życiorys.
Wczesne lata.
Urodziła się w Nowym Jorku jako córka Carol Margot Dorothey (z domu Verblow), piosenkarki urodzonej w Eastbourne w Wielkiej Brytanii, i Williama C. Warrena, agenta nieruchomości. Jej przodkami byli Żydzi aszkenazyjscy. Jej ojciec był weterynarzem i pośrednikiem handlu nieruchomościami podczas II wojny światowej, podczas gdy jej matka była piosenkarką w nocnym klubie. W wieku 6 lat uczęszczała do Dziecięcej Szkoły Zawodowej, a mając 13 lat uczyła się w High School of Music &amp; Art. W 1961 w wieku 14 lat rozpoczęła treningi jako tancerka baletowa w nowojorskiej Szkole Baletu Amerykańskiego. Po ukończeniu Fiorello H. LaGuardia High School, mając 17 lat studiowała aktorstwo u Lee Strasberga przy Actors Studio w Nowym Jorku.
Kariera.
Jej kariera rozpoczęła się w 1962 w wieku 15 lat, kiedy nagrała taśmę, na której śpiewała arię Królowej Nocy z "Czarodziejskiego fletu" (pierwszy i jedyny raz zaśpiewała operę). Mając 17 lat pojawiła się w przedstawieniu muzycznym "Bye Bye Birdie" jako Kim McAfee. W 1963 zadebiutowała na Broadwayu w roli Snookie w musicalu "110 in the Shade". W 1966 otrzymała nagrodę Theatre World dla najbardziej obiecującej debiutantki za rolę Alice Van Guilder w komedii muzycznej Iry Levina "Drat! The Cat!". W 1973 zagrała postać Scarlett O’Hary w muzycznej wersji "Przeminęło z wiatrem" na scenie Music Center w Los Angeles. W 1997 powróciła na Broadway w musicalu "Marzenie".
Zadebiutowała na małym ekranie tytułową rolą w produkcji CBS – musicalu Richarda Rodgersa i Oscara Hammersteina II "Kopciuszek" ("Cinderella", 1965). Pierwszym filmem kinowym z jej udziałem była familijna komedia romantyczna "Najszczęśliwszy milioner" ("The Happiest Millionaire", 1967). Rola Dany Lambert w serialu CBS "" (1970–71) przyniosła jej nominację do Złotego Globu dla najlepszej aktorki drugoplanowej w serialu, miniserialu lub filmie telewizyjnym. Kandydowała do roli Lois Lane w "Superman" (1978), którą ostatecznie zagrała Margot Kidder. Jej rola Normy Cassady w komedii Blake’a Edwardsa "Victor/Victoria" (1982) przyniosła jej nominację do nagrody Oscara dla najlepszej aktorki drugoplanowej oraz odebrała nagrodę krytyków nowojorskich i nagrodę publiczności. Za rolę Gildy w dramacie muzycznym Alana Rudolpha "Tekściarz" (1984) dostała nominację do nagrody Złotego Globu dla najlepszej aktorki drugoplanowej. Wystąpiła jako matka Janie w teledysku zespołu Aerosmith „Janie’s Got a Gun” (1989) w reż. Davida Finchera.
W jej dorobku filmowym znajdują się takie filmy jak melodramat Alana Rudolpha "Wybierz mnie" ("Choose Me", 1984) z udziałem Keitha Carradine’a, dramat kryminalny Jonathana Lynna "Clue" (1985) z Timem Curry, dramat kryminalny "Gliniarz" ("Cop", 1988) z Jamesem Woodsem, komedia Mela Brooksa "Smród życia" ("Life Stinks", 1991) i dreszczowiec erotyczny Richarda Rusha "Barwy nocy" ("The Color of Night", 1994) z Bruce’em Willisem. Na dużym ekranie pojawiła się w niezależnych filmach wyświetlonych na Sundance Film Festival – komediodramacie Marka Pellingtona "Na całość" ("Going All the Way", 1997) jako Nina Casselman i dramacie "Twin Falls Idaho" (1999) jako Francine.
Jest laureatką nagrody Złotego Globu dla najlepszej aktorki w serialu dramatycznym za podwójną rolę Marji Fludjicki i Marianne w miniserialu NBC "Harold Robbins' 79 Park Avenue" (1977). Za rolę Barbary Walker w miniserialu CBS "Family of Spies" (1990) opartym na szpiegostwie Johna A. Walkera Jr. z Powersem Boothe była nominowana do Złotego Globu i nagrody Emmy. Została także nominowana do Cable Ace Award za rolę Flory w adaptacji filmowej sztuki Tennessee Williamsa "27 Wagons Full of Cotton" (1990).
Ponadto ma w dorobku role w takich telewizyjnych produkcjach jak "Evergreen" (1985) jako Anna Friedman oraz nagrodzony nagrodą Emmy miniserial biblijny TNT "Józef" (1995) w roli podstępnej żony Potyfara (w tej roli Ben Kingsley). Wcieliła się w postać Susan, matki Christiny Applegate w serialu "Jej cały świat" (1999). W serialu "Gotowe na wszystko" (2005–2011) zagrała Sophie Bremmer−Flickman, matkę Susan Delfino.
Życie prywatne.
13 maja 1967 wyszła za mąż za producenta Jona Petersa, z którym ma syna Christophera (ur. 
23 września 1968). W 1975 rozwiedli się. W latach 1977–1985 związana była z choreografem Jeffreyem Hornadayem. Spotykała się z producentem Robertem Evansem (1974), muzykiem Paulem Stanleyem (1980) i Valem Kilmerem (1986). Od listopada 1988 do maja 1989 była w związku z aktorem Scottem Baio. 16 stycznia 2000 poślubiła Rona Tafta. Jest wegetarianką.

</doc>
<doc id="542777" url="https://pl.wikipedia.org/wiki?curid=542777" title="Ewolucja koniowatych">
Ewolucja koniowatych

Ewolucja koniowatych – proces ewolucji części nieparzystokopytnych przebiegający od środkowego paleocenu. W tym czasie u przodków współczesnych koniowatych następowała radiacja, w której wyniku powstało kilkadziesiąt linii ewolucyjnych, z których do czasów współczesnych przetrwał jedynie rodzaj "Equus". W jednej z tych linii następowała stopniowa przemiana od niewielkiego (30-50 cm), czteropalczastego i posiadającego krótkie korony zębów trzonowych "Hyracotherium" – poprzez gatunki pośrednie ("Miohippus", "Mesohippus", "Merychippus", "Parahippus") – do jednopalczastego pliohippusa, rozmiarami (120 cm w kłębie), wysokością koron i kształtem ciała przypominającego współczesnego konia.
W tej linii koniowatych doszło zatem do zwiększenia ich rozmiarów, wydłużenia szyi i redukcji palców z czterech do jednego oraz osłonięcia tego palca rogową osłoną, doprowadzając do wykształcenia się kopyta. W pozostałych liniach kierunki przemian ewolucyjnych przebiegały odmiennie, a w wyniku radiacji powstało wiele gatunków koniowatych mających różne cechy żyjących równocześnie, gdyż wzorzec zmian linii prowadzącej do konia nie był jedyny. Jednym z głównych czynników doboru był rodzaj pokarmu i siedliska – wczesne koniowate odżywiały się liśćmi roślin leśnych, a w trakcie ewolucji niektóre zaczęły żerować na otwartych obszarach trawiastych. Na otwartych terenach korzystne okazało się przeniesienie ciężaru ciała na centralny palec i wytworzenie kopyta, a odżywianie twardą tkanką traw sprzyjało utrwaleniu wysokiej korony trzonowców. Cechy te nie zawsze jednak występowały razem, np. "Nannipus" żyjący w okresie 10-2 mln lat wstecz miał najwyższą koronę trzonowców spośród wszystkich koniowatych (łącznie z koniem współczesnym), jednocześnie posiadając trójpalczaste kończyny i niski wzrost. Podczas gdy w pewnych liniach dochodziło do zwiększenia rozmiarów ciała, w innych następowało karłowacenie.
Zobacz też.
Palaeotheriidae

</doc>
<doc id="542780" url="https://pl.wikipedia.org/wiki?curid=542780" title="Kazimierz Gostyński">
Kazimierz Gostyński

Kazimierz Witold Gostyński (ur. 8 kwietnia 1884 w Warszawie, zm. 6 maja 1942 w KL Dachau) – błogosławiony Kościoła katolickiego, polski duchowny katolicki, pedagog, opiekun harcerstwa, założyciel III Liceum Ogólnokształcącego im. Unii Lubelskiej w Lublinie, II Liceum Ogólnokształcącego im. Jana Hetmana Zamoyskiego w Lublinie, męczennik za wiarę.
Życiorys.
Młodość i studia.
Urodził się w rodzinie Władysława i Natalii z Bietkowskich. Jego ojciec walczył w powstaniu styczniowym, był założycielem Politechniki Warszawskiej i znanym przemysłowcem. W 1904 r. ukończył szkołę średnią Ronthalera w Warszawie. W latach 1904–1905 studiował na wydziale prawnym Cesarskiego Uniwersytetu Warszawskiego. Po przeprowadzeniu się do Lublina, ukończył tamtejsze seminarium duchowne, a 14 czerwca 1908 r. przyjął święcenia kapłańskie i podjął dalsze studia na wydziale teologii moralnej uniwersytetu w Innsbrucku (1912).
Działalność w Lublinie.
W 1912 r. został mianowany rektorem kościoła św. Piotra i pełnił obowiązki prefekta Gimnazjum im. Stanisława Staszica w Lublinie (do 1914 r.). W 1915 r. utworzył Gimnazjum Męskie im. Hetmana Jana Zamoyskiego. Powołał Zrzeszenie Nauczycieli, wykładał też w Diecezjalnym Seminarium Duchownym.
W 1922 r. otrzymał godność szambelana papieskiego od papieża Piusa XI, a w 1925 r. został mianowany kanonikiem gremialnym Kapituły Katedralnej Lubelskiej.
Od 1933 r., z nominacji biskupa Fulmana kierował najpierw jako wicedyrektor, a następnie dyrektor Gimnazjum biskupim, a od 1935 r. został rektorem kościoła Matki Bożej Zwycięskiej.
Jego działalność społeczna i pedagogiczna przyniosła społeczności lokalnej powstanie drużyny harcerskiej i orkiestry. Wspierał Towarzystwo Przyjaciół Uczącej się Młodzieży i niosąc pomoc ubogim uczniom ufundował stypendium dla maturzystów. W 1918 r. gościł wizytatora apostolskiego Achillesa Rattiego, późniejszego papieża Piusa XI. Dzięki staraniom ks. Gostyńskiego szkoła Zamoyskiego uzyskała status gimnazjum państwowego.
Okupacja i niewola.
Po wybuchu II wojny światowej prowadził działalność patriotyczną między innymi odprawiając mszę św. za Ojczyznę z okazji Święta Niepodległości. 11 stycznia 1940 r. został aresztowany i uwięziony w ciężkim więzieniu na Zamku Lubelskim.
Śmierć.
Po półrocznym pobycie w więzieniu przewieziono ks. Kazimierza do niemieckiego obozu koncentracyjnego Sachsenhausen, a następnie do Dachau. Poddany torturom i zmuszany do nadludzkiego wysiłku fizycznego, jako niezdolny do pracy został przez Niemców zamordowany w komorze gazowej w tzw. "transporcie inwalidów".
Beatyfikacja.
13 czerwca 1999 r. papież Jan Paweł II beatyfikował ks. Gostyńskiego jako męczennika za wiarę w grupie 108 błogosławionych męczenników ofiar II wojny światowej.

</doc>
<doc id="542783" url="https://pl.wikipedia.org/wiki?curid=542783" title="Frank Drake">
Frank Drake

Frank Donald Drake (ur. 28 maja 1930 w Chicago, zm. 2 września 2022 w Aptos) – amerykański astronom i astrofizyk, założyciel Search for Extraterrestrial Intelligence (SETI) i twórca równania Drake’a.
Młodość.
Jako nastolatek interesował się elektroniką i chemią. Twierdził, że w wieku 8 lat rozważał możliwość istnienia życia na innych planetach, lecz nigdy nie dzielił się tymi przemyśleniami z rodziną lub nauczycielami z powodu panującej wtedy ideologii religijnej.
Podjął studia na Cornell University, na kierunku astronomia. Jego przekonanie o istnieniu życia pozaziemskiego zostało podbudowane wykładem astrofizyka Ottona Struvego w 1951. Po ukończeniu college’u i odbyciu służby wojskowej dostał się do Harvardu na kierunek radioastronomia.
Osiągnięcia.
Zainteresowany poglądami na prawdopodobieństwo istnienia i wykrywalność pozaziemskich cywilizacji podjął badania radioastronomiczne w National Radio Astronomy Observatory (NRAO), a następnie w Jet Propulsion Laboratory. Prowadził pomiary, które pozwoliły odkryć obecność jonosfery i magnetosfery na Jowiszu.
W 1960 poprowadził pierwsze badanie mające na celu znalezienie inteligencji pozaziemskiej (znane jako Projekt Ozma). Przebadano szum pochodzący z kilku gwiazd, lecz nie znaleziono dowodu na istnienie obcych. Mimo, iż nauka nie dysponuje zadowalającymi dowodami na istnienie cywilizacji pozaziemskich, Drake żywił przekonanie, że „kontakt” jest nieunikniony w ciągu nadchodzących lat w formie sygnału radiowego bądź świetlnego.
W 1961 był współorganizatorem pierwszej konferencji SETI. Podczas tego spotkania przedstawił po raz pierwszy swe równanie. Jest to wzór łączący serię prawdopodobieństw, aby spróbować określić liczbę inteligentnych cywilizacji („N”) i ukazać brak przesłanek pozwalających stwierdzić w miarę jednoznaczny wynik – waha się on bowiem od 1 do 1 000 000 w zależności od współczynników. Rozbieżność wyników napędza projekt poszukiwań obcych cywilizacji SETI.
Jako naukowiec Drake zajmował się początkowo pulsarami. W latach 60. i 70. był profesorem na Uniwersytecie Cornella i dyrektorem National Astronomy and Ionosphere Center (formalna nazwa Obserwatorium Arecibo).
W 1971 zaprojektował wspólnie z Carlem Saganem aluminiową płytkę Pioneera z nadrukowanymi informacjami o naszej cywilizacji. Przekaz na płycie został przygotowany w formie pozwalającej obcej cywilizacji na zrozumienie go. Drake był także współtwórcą Voyager Golden Record – płyty gramofonowej zawierającej podobne informacje (lecz w większej ilości) oraz obrazkowe instrukcje rozkodowania sygnału.
Był członkiem Amerykańskiej Narodowej Akademii Nauk, gdzie w latach 1989–1992 przewodniczył radzie fizyki i astronomii. Był zaangażowany w projekt Phoenix.
W uznaniu jego zasług jedną z planetoid nazwano (4772) Frankdrake.

</doc>
<doc id="542784" url="https://pl.wikipedia.org/wiki?curid=542784" title="Michael Sommer">
Michael Sommer

Michael Sommer (ur. 17 stycznia 1952 w Büderich, obecnie dzielnica Meerbusch) – niemiecki działacz związkowy, w latach 2002–2014 przewodniczący największej niemieckiej federacji związków zawodowych "Deutscher Gewerkschaftsbund". Od roku 1981 członek SPD. Na kongresie założycielskim ITUC został wybrany na stanowisko wiceprzewodniczącego tej organizacji.
W latach 1971–1980 studiował nauki polityczne na Wolnym Uniwersytecie w Berlinie. W czasie studiów utrzymywał się, pracując na poczcie. W 1971 roku wstąpił do związku zawodowego pracowników poczty "Deutsche Postgewerkschaft". Po ukończeniu studiów pracował dla związku zawodowo. Przez następne lata zdobywał kolejne szczeble związkowej kariery. Tuż po fuzji DPG z czterema innymi związkami i utworzeniu w wyniku tego związku ver.di został 18 marca 2001 zastępcą przewodniczącego tej organizacji, a w rok później wybrano go na przewodniczącego federacji DGB.

</doc>
<doc id="542785" url="https://pl.wikipedia.org/wiki?curid=542785" title="Fundacja imienia Hansa Böcklera">
Fundacja imienia Hansa Böcklera

Fundacja im. Hansa Böcklera (niem. "Hans-Böckler-Stiftung") – fundacja prowadzona przez największą w Niemczech federację związków zawodowych DGB.
Powstała w 1977 z mocy uchwały DGB w wyniku fuzji jej poprzedniczki Stiftung Mitbestimmung i Hans-Böckler-Gesellschaft. W 1995 do fundacji włączono pierwszą instytucję naukową – Wirtschafts- und Sozialwissenschaftliches Institut. W ramach fundacji działa też utworzony na początku 2005 Institut für Makroökonomie und Konjunkturforschung (IMK).
Działalność fundacji skupia się na wspieraniu niemieckiego systemu współdecydowania pracowników w zakładach pracy, ponadto prowadzeniu badań na polu nauk ekonomiczno-społecznych oraz udzielaniu stypendiów studentom i doktorantom.
Fundacja jest finansowana darowiznami, odprowadzanymi w dużej części przez zorganizowanych w związkach zawodowych przedstawicieli pracowników w radach nadzorczych z ich poborów, a także ze środków Federalnego Ministerstwa Oświaty i Nauki. Jej roczny budżet opiewa na 40,5 milionów euro (stan według sprawozdania finansowego fundacji za rok 2004).

</doc>
<doc id="542789" url="https://pl.wikipedia.org/wiki?curid=542789" title="Ainu">
Ainu



</doc>
<doc id="542794" url="https://pl.wikipedia.org/wiki?curid=542794" title="Szczepienia ochronne">
Szczepienia ochronne



</doc>
<doc id="542796" url="https://pl.wikipedia.org/wiki?curid=542796" title="Okocimski KS Brzesko">
Okocimski KS Brzesko



</doc>
<doc id="542801" url="https://pl.wikipedia.org/wiki?curid=542801" title="Aglutynacja (ujednoznacznienie)">
Aglutynacja (ujednoznacznienie)



</doc>
<doc id="542804" url="https://pl.wikipedia.org/wiki?curid=542804" title="Draconian">
Draconian

Draconian – szwedzki zespół muzyczny grający doom/gothic metal.

</doc>
<doc id="542805" url="https://pl.wikipedia.org/wiki?curid=542805" title="Hans-Böckler-Stiftung">
Hans-Böckler-Stiftung



</doc>
<doc id="542807" url="https://pl.wikipedia.org/wiki?curid=542807" title="Deutsch Eylau">
Deutsch Eylau



</doc>
<doc id="542808" url="https://pl.wikipedia.org/wiki?curid=542808" title="Układ rozrodczy żeński">
Układ rozrodczy żeński



</doc>
<doc id="542809" url="https://pl.wikipedia.org/wiki?curid=542809" title="Rhinochimaeridae">
Rhinochimaeridae



</doc>
<doc id="542810" url="https://pl.wikipedia.org/wiki?curid=542810" title="Callorhinchidae">
Callorhinchidae



</doc>
<doc id="542811" url="https://pl.wikipedia.org/wiki?curid=542811" title="Inuitowie">
Inuitowie



</doc>
<doc id="542815" url="https://pl.wikipedia.org/wiki?curid=542815" title="Koń i jego chłopiec">
Koń i jego chłopiec

Koń i jego chłopiec (oryg. "The Horse and His Boy") – piąty tom z cyklu Opowieści z Narnii brytyjskiego pisarza C.S. Lewisa wydane w 1954 roku.
Fabuła.
Akcja książki rozgrywa się w Narnii, Archenlandii i Kalormenie za czasów Piotra, Zuzanny, Edmunda i Łucji. Głównym bohaterem jest mieszkający w Kalormenie i przygarnięty przez rybaka Arszisza Szasta. Pewnego dnia do ich chatki przybywa jeden z kalormeńskich wielmożów, Tarkaan Anradin i chce kupić Szastę od Arszisza. Chłopiec przez przypadek podsłuchuje ich rozmowę i postanawia uciec na koniu Anradina. Okazuje się, iż rumak o imieniu Bri (jego pełne imię to Brihy-hinny-brinny-huhy-haaah) jest mówiącym koniem i pochodzi z Narnii. Tam też obaj planują uciec. Podczas ucieczki, uciekając przed lwem, spotykają innych uciekinierów. Są to: Tarkiina Arawis na swej mówiącej klaczy Hwin. Arawis, choć pochodzi z kalormeńskiej arystokracji, ucieka przerażona czekającym ją małżeństwem ze starym wezyrem Ahosztą. 
Dotarłszy do Taszbaanu bohaterowie zostają rozdzieleni - Arawis trafia na dwór królewski, gdzie staje się świadkiem wojennych planów Tisroka, zaś Szasta będąc sobowtórem i, jak się później okaże, bliźniakiem archenlandzkiego księcia Korina, ląduje w kwaterze narnijskich gości Tisroka. Po pewnych perypetiach Szasta i Arawis uciekają przez pustynię, chcąc ostrzec władcę Archenlandii, króla Lunę przed atakiem Kalormenu. Po drodze znów napada ich lew. Kiedy Arawis i Hwin są już w zasięgu jego pazurów, Szasta mężnie staje w ich obronie. 
Ranna Arawis i konie znajdują schronienie u pustelnika, a Szaście udaje się ostatecznie zaalarmować Lunę przed atakiem Rabadasza. Kulminacyjnym momentem jest spotkanie Szasty z tajemniczym Głosem, którym okazuje się Aslan. To on towarzyszył mu przez całe życie, także w czasie ucieczki z Kalormenu, powodując spotkanie z Arawis i Hwin, broniąc Szasty na pustyni oraz przyspieszając bieg koni, dzięki czemu Archenlandia została w porę ostrzeżona. 
Dzięki poświęceniu bohaterów kalormeńczycy zostali rozgromieni, a Rabadasz schwytany. Luna odsłania Szaście jego prawdziwą tożsamość: ma na imię Kor i jest jego synem, starszym o kilka minut bratem Korina. Jako pierworodny zostaje następcą tronu. Arawis osiada w Archenlandii, a z czasem zostaje żoną Kora.

</doc>
<doc id="542817" url="https://pl.wikipedia.org/wiki?curid=542817" title="Freiberg">
Freiberg

Freiberg – miasto powiatowe we wschodnich Niemczech, w kraju związkowym Saksonia, w okręgu administracyjnym Chemnitz, siedziba powiatu Mittelsachsen (do 31 lipca 2008 w powiecie Freiberg), u podnóża Rudaw. Do 31 grudnia 2011 siedziba wspólnoty administracyjnej Freiberg, która dzień później została rozwiązana. Liczy ok. 41,7 tys. mieszkańców.
Historia.
Intensywny rozwój osady zaczął się w drugiej połowie XII wieku, po odkryciu bogatych złóż srebra w rudach galenowo-sfalerytowych (ołowiowo-cynkowych) i założeniu zamku, w celu nadzoru nad górnictwem. Od tego momentu aż do zamknięcia ostatniej kopalni w 1968 rozwój miasta był ściśle związany z górnictwem i hutnictwem, bazującym początkowo tylko na pozyskaniu srebra, następnie również ołowiu, a w XIX i XX wiekach także i cynku. Również z rozwojem miejscowego górnictwa wiąże się założenie we Freibergu w 1765 pierwszej na świecie wyższej uczelni górniczej "(Bergakademie)" i jej intensywny rozwój aż do współczesności. W akademii tej kształciło się wielu polskich geologów i inżynierów górnictwa w XIX wieku, kiedy dostęp do uczelni zaborców był mocno utrudniony. Najbardziej znanym wykładowcą szkoły był Abraham Gottlob Werner, który uczył tu w latach 1775-1817.
Od momentu założenia do 1423 roku Freiberg leżał w granicach Marchii Miśnieńskiej, po czym stał się częścią Elektoratu Saksonii. W latach 1697-1706 i 1709-1763 Freiberg wraz z Elektoratem Saksonii był związany unią z Polską, a w latach 1807-1815 wraz z Królestwem Saksonii unią z Księstwem Warszawskim.
Gospodarka.
W mieście rozwinął się przemysł maszynowy, metalowy, elektrotechniczny, elektroniczny, precyzyjny, chemiczny, celulozowo-papierniczy, włókienniczy oraz hutniczy.
Współpraca.
Miejscowości partnerskie:

</doc>
<doc id="542818" url="https://pl.wikipedia.org/wiki?curid=542818" title="Pirna">
Pirna

Pirna (czes. hist. "Perno", górnołuż. "Pěrno") – miasto powiatowe we wschodnich Niemczech, w kraju związkowym Saksonia, w okręgu administracyjnym Drezno; siedziba powiatu Sächsische Schweiz-Osterzgebirge (do 31 lipca 2008 siedziba powiatu Sächsische Schweiz) oraz wspólnoty administracyjnej Pirna; port nad Łabą w pobliżu Drezna. Liczy ok. 39,0 tys. mieszkańców.
W mieście rozwinął się przemysł maszynowy, meblarski, szklarski oraz elektrotechniczny.
Historia.
Nazwa miejscowości pochodzi najprawdopodobniej z czasów słowiańskich i wskazuje na miejsce kultu boga Peruna. Taką hipotezę potwierdzałaby również nazwa osiedla Sonnenstein leżącego w obrębie miasta. W okolicy można też napotkać średniowieczne krzyże przydrożne z wyrytymi obręczami szprychowanych kół – symbolem Słońca, którego uosobieniem w mitologii słowiańskiej był Perun.
Pirna uzyskała prawa miejskie dokumentem lokacyjnym z roku 1240, chociaż historia osadnictwa w tym miejscu sięga czasów znacznie wcześniejszych – okresu kultury łużyckiej, kiedy to na wzgórzu Sonnenstein znajdował się najprawdopodobniej gród z epoki brązu. Naturalna obronność tego wzgórza mogła być również jedną z przyczyn osadnictwa słowiańskiego we wczesnym średniowieczu.
Natomiast ciągłość osadnictwa od czasów średniowiecznych w Pirnie wiązała się przede wszystkim istnieniem w tym miejscu dogodnej przeprawy przez Łabę, która powyżej Pirny ma charakter rzeki górskiej i przełamuje się przez krajobrazowo atrakcyjny masyw skał piaskowcowych, zwany Saską Szwajcarią, wskutek czego rzeka ta nie była spławna. Ponieważ nie istniała też możliwość podróży lądowej wzdłuż Łaby, Pirna zyskała bardzo ważne znaczenie jako miejsce przekraczania rzeki i przeładowywania towarów spławianych dalej w dół Łabą. Ta rola miasta czytelna jest do dzisiaj wyraźnie w jego planie, w którym jedna z ulic, zasadniczo peryferyjnych względem centralnego (teoretycznie) punktu miasta, jakim jest plac miejski – "Dohnaische Strasse", jest dwukrotnie szersza od pozostałych i ona to właściwie pełni rolę głównej osi komunikacyjnej, prowadząc do miejsca przeprawy promowej przez Łabę.
Murowana zabudowa historycznego centrum miasta (poprzedzona zabudową drewnianą z XIII wieku) sięga swymi początkami XIV wieku, chociaż obecne fasady dwu-, trzy- i czterokondygnacyjnych budynków pochodzą w większości z czasów renesansu i baroku.
Kalendarium.
W czasie II wojny światowej, od 1940 do 1942 zamek Sonnenstein stał się miejscem masowej zagłady w komorze gazowej. Wymordowano tu około 15 000 osób, w większości psychicznie i umysłowo chorych w ramach tzw. Akcji T4. W 1941 zamordowany tu został polski duchowny luterański Jerzy Kahané. Personel tego miejsca zagłady został później wykorzystany w obozach zagłady na terenie okupowanej Polski.
Zabytki.
Zabytki :
Zabytki w innych częściach miasta:
Współpraca.
Miejscowości partnerskie:

</doc>
<doc id="542819" url="https://pl.wikipedia.org/wiki?curid=542819" title="Lumen gentium">
Lumen gentium

Lumen gentium (łac. "Światło narodów"), pełna nazwa: Konstytucja dogmatyczna o Kościele „Lumen Gentium” – konstytucja, czyli dokument teologiczny najwyższej rangi doktrynalnej uchwalony 18 listopada 1964 roku przez sobór watykański II i oficjalnie ogłoszony przez papieża Pawła VI 21 listopada tegoż roku. Konstytucja, czerpiąc ze źródeł biblijnych i patrystycznych oraz z myśli wybitnych współczesnych teologów, na nowo ukazała najważniejsze wymiary tajemnicy Kościoła i jego posłannictwa.
Historia.
Nad zredagowaniem dokumentu pracowała specjalnie utworzona komisja, której skład był bardzo zróżnicowany. Oprócz biskupów pochodzących z wielu krajów świata, było też 20 teologów, uczestniczących w pełni w pracach, i 36 konsultorów (doradców). W dokumencie roboczym widać było silny wpływ sekretarza komisji, holenderskiego jezuity Sebastiana Trompa SJ, który wcześniej miał duży udział przy opracowywaniu encykliki Piusa XII "Mystici Corporis Christi" ("O Mistycznym Ciele Chrystusa") opublikowanej w 1943 r. W dokumencie jednak utożsamiono praktycznie pojęcie "Ciała Chrystusa" z instytucjonalnymi strukturami, co zaowocowało tym, że dokument zajmował się faktycznie eklezjologią władzy kościelnej. Reakcją soboru na ten dokument były głosy krytykujące triumfalizm, legalizm i abstrakcyjność tekstu.
Nad projektem pracowała dalej komisja wyłoniona już z uczestników samego soboru, wśród nich był m.in. Alois Grillmeier SJ. Jej prace koncentrowały się wokół zagadnień w rodzaju: "Lud Boży i laikat" czy "Powołanie w Kościele do świętości", "kolegialność biskupów a prymat papieża". Do dokumentu włączono też, jako jego ósmy rozdział, "schemat o Dziewicy Maryi" w życiu i misji Kościoła. Nad ostatecznym kształtem dokumentu Ojcowie soborowi głosowali 18 listopada 1964 r. Za akceptacją tekstu głosowało 2096 biskupów, przeciwko – 23 biskupów.
Interpretacja i znaczenie dokumentu.
Ideą przewodnią Konstytucji jest pojęcie Kościoła jako sakramentu, odniesione do wspólnoty Kościoła tak samo jak do siedmiu sakramentów – jak je rozumieli Augustyn z Hippony w Państwie Bożym X,5.2 i Tomasz z Akwinu w Sumie III, q60 a3.
Jeszcze przed ostatecznym zatwierdzeniem dokumentu przez uczestniczących w soborze biskupów, na życzenie papieża Pawła VI dołączono tzw. "Nota praevia" ("Notę przewodnią"). Przez niektórych – jak wspominał świadek tych zdarzeń, Louis Bouyer – była ona odczytana jako bezpodstawna ingerencja papieska w prace soboru. W rzeczywistości, była ona napisana by rozwiać wątpliwości pewnej liczby biskupów i osiągnąć w ten sposób większą jedność przy ostatecznym głosowaniu nad zatwierdzeniem tekstu. Treść "Noty" niczego nie dodawała do dokumentu, lecz jedynie wyraźniej formułowała znaczenie pewnych jego stwierdzeń, dotyczących zwłaszcza zagadnienia kolegialności. Jej cztery najważniejsze punkty były następujące:
Nota została ostatecznie włączona w sam tekst Konstytucji w rozdziale trzecim, zatytułowanym: "O hierarchicznym ustroju Kościoła a w szczególności o episkopacie"
Według L. Bouyera, dokument mający rangę Magisterium Kościoła w "stopniu nadzwyczajnym", czyli szczególnie autorytatywnym, jako ogłoszony w charakterze "uroczystego nauczania wiary", pozostawił jednak pewne niedopowiedzenia. Dwa tematy nie doczekały się w ogóle opracowania przez sobór, pierwszym z nich jest eklezjalny wymiar prawa kanonicznego. Był to delikatny temat związany z postawami nacechowanymi "jurydyzmem", krytykowanymi przez wielu biskupów uczestniczących w soborze. L. Bouyer zwrócił uwagę, że bez właściwie stosowanego prawa, w trosce o budowanie "Kościoła miłości" można skończyć na "Kościele samowoli". Drugi brakujący temat to rola Ducha Świętego w Kościele.
Według francuskiego teologa kilka innych zagadnień również nie znalazło miejsca w "Lumen gentium", choć częściowo zostały one podjęte w innym kontekście w pozostałych dokumentach soboru. Jest to m.in. kwestia rozumienia Kościoła lokalnego (por. n. 26-27). Dokument niewiele mówi również o Eucharystii. Lukę tę w pewnym stopniu uzupełniła "Konstytucja o liturgii Sacrosanctum concilium". Szczególnie brakuje wyjaśnienia eklezjologicznego statusu biskupów tytularnych. W Konstytucji nie został podjęty temat Tradycji apostolskiej. Nadrobiono tę lukę w "Konstytucji o Objawieniu Dei Verbum" 7n, ale pozostaje otwartą kwestia jej miejsca w wizji Kościoła. Niewiele też mowy jest o prezbiterach i o stosunku biskupów do nich, mimo iż ich posługa spełnia tak doniosłe zadania. Dokument nie mówi także o stosunku Kościoła do państwa. Temat stosunku do społeczeństwa podjęty został w "Konstytucji duszpasterskiej Gaudium et spes", ale też bardziej w charakterze intencji niż precyzyjnej wizji teologicznej.

</doc>
<doc id="542821" url="https://pl.wikipedia.org/wiki?curid=542821" title="Radeberg">
Radeberg

Radeberg – miasto we wschodniej części Niemiec, w kraju związkowym Saksonia, w powiecie Budziszyn. Liczy ok. 18,8 tys. mieszkańców. Do 31 lipca 2008 miasto leżało w nieistniejącym już powiecie Kamenz. Do 29 lutego 2012 należało do okręgu administracyjnego Drezno.
Gospodarka.
W mieście rozwinął się przemysł elektroniczny, szklarski, meblarski, włókienniczy oraz maszynowy.
Historia.
Najstarsza wzmianka o miejscowości pochodzi z 1219 roku. Prawa miejskie otrzymała 16 marca 1412. W XVI wieku w okolicy miasta odkryto złoża srebra, które jednakże zostały szybko wyczerpane. Miasto znacząco ucierpiało w trakcie wojny trzydziestoletniej i III wojny północnej. Od 1697 do 1763 było częścią unijnego państwa polsko-saskiego. W 1714 większa część miasta spłonęła, mniejszy pożar miał miejsce w 1741. Od 1806 w granicach Królestwa Saksonii, a od 1871 część Niemiec. W 1872 powstał tu browar Radeberger.
W kwietniu 1945 miasto zostało opanowane przez 1 Drezdeński Korpus Pancerny Ludowego Wojska Polskiego. W latach 1949-1990 należało do NRD.
Współpraca.
Miejscowość partnerska:

</doc>
<doc id="542822" url="https://pl.wikipedia.org/wiki?curid=542822" title="Wzgórza Lewińskie">
Wzgórza Lewińskie

Wzgórza Lewińskie – małe pasmo górskie w południowo-zachodniej części Sudetów Środkowych w południowo-zachodniej Polsce w województwie dolnośląskim.
Opis.
Wzgórza Lewińskie to niewielkie obszarowo pasmo wzniesień o powierzchni około 40 km², położone pomiędzy Górami Stołowymi na północy a Górami Orlickimi na południu, rozciągające się łukiem na odcinku od Kudowy-Zdroju po rejon Dusznik. Umowną wschodnią granicę stanowi przełęcz Polskie Wrota, zachodnią Obniżenie Kudowy, a na południu Wzgórza sięgają częściowo granicy państwa. Najciekawsza krajobrazowo jest północna część, gdzie na wyrównanej wierzchowinie na bujnych górskich łąkach rosną pojedyncze drzewa i stoją liczne skałki, tworząc krajobraz podobny do sawannowego. Są to dość wysokie wzniesienia – Grodziec znajdujący się między Lewinem a Dusznikami-Zdrojem osiąga 803 m n.p.m. Północno-zachodnią część Wzgórz Lewińskich obejmuje Park Narodowy Gór Stołowych.
Rzeźba terenu.
Cały obszar pasma jest górzysty poprzecinany dolinami potoków z wyraźnie zaznaczonymi wzniesieniami. W zachodniej części Wzgórz wznosi się kilka zalesionych wzniesień z najwyższym Grodczynem (Grodźcem, 803 m n.p.m.), natomiast część północna to Darnkowskie Wzgórza (722 m n.p.m.) mające charakter spłaszczonego grzbietu stromo opadającego do Obniżenia Dusznickiego.
Grodczyn wznoszący się między Lewinem a Dusznikami jest wyższy od najwyższego wzniesienia Gór Bardzkich.
Budowa geologiczna.
Wzgórza Lewińskie zbudowane są z granitoidu kudowskiego pochodzącego z okresu karbonu ery paleozoicznej (sprzed 360–290 mln lat), który otoczony jest łupkami łyszczykowymi, najstarszymi skałami występującymi na tym terenie. Niektóre wychodnie lub odsłonięcia granitoidów kudowskich to Czartowski Kamień oraz usytuowana przy Szosie Stu Zakrętów Czerwona Skałka.
Krajobraz.
Mimo niewielkiej powierzchni krajobraz wzgórz jest bardzo zróżnicowany. Wzgórza przedstawiają krajobraz niskich gór, wyżyn i wysoczyzn silnie rozciętych przez potoki i systemy ich bocznych dolinek. Szczyty są kopulaste z wyraźnym podkreśleniem zboczy. Większość obszaru zajmują łąki i lasy. Krajobraz jest częściowo przeobrażony, pierwotny niskogórski. Charakter krajobrazu w większości został zachowany. Obszar jest średnio zaludniony.
Klimat.
Wzgórza Lewińskie leżą w strefie oddziaływania mas powietrza polarnego, arktycznego, umiarkowanie kontynentalnego, podzwrotnikowego i z wyższych warstw atmosfery. W ciągu roku więcej jest dni pochmurnych niż słonecznych, największe zachmurzenie występuje w okresie jesienno-zimowym, najmniejsze w lecie. Klimat jest zbliżony do klimatu sąsiednich gór. Najkorzystniejsze warunki klimatycznie są u podnóża Gór Stołowych oraz w piętrze do około 400–500 m n.p.m. Średnia temperatura roczna oscyluje w granicach 7 °C. Najcieplejszym miesiącem jest lipiec (średnia temperatura 15,4 °C), najzimniejszym styczeń (średnia temperatura powietrza –3,2 °C). Okres wegetacyjny ma zróżnicowaną długość w zależności od wysokości terenu i regionu i trwa od ok. 27 tygodni w dolinach do ok. 25 tygodni na północnych zboczach szczytowych. Opady roczne w kotlinach wynoszą 800–1000 mm, a na wierzchowinie powyżej 1100 mm. Maksimum opadowe występuje w lipcu, minimum w lutym-marcu, często w grudniu i styczniu. Zima trwa od 1 do 16 tygodni. Dominują wiatry południowo-zachodnie (na wierzchowinie wzrasta udział wiatrów północnych).
Roślinność i zwierzęta.
Wyższe partie Wzgórz Lewińskich porastają lasy świerkowe i świerkowo miejscami z domieszką brzozy, modrzewia i innych gatunków. Świat zwierzęcy nie różni się specjalnie od innych części Sudetów. Z większych zwierząt mają tu swoje siedliska; jeleń, sarna i dzik. Inne ssaki występujące tu, to lis, borsuk, popielica i orzesznica. W zróżnicowanym dla Sudetów, świecie ptaków na terenie wzgórz występuje: jarząbek, sowa włochata, sikora sosnówka, mysikrólik, pliszka górska, rudzik, krzyżodziób świerkowy, kilka gatunków jastrzębi. W pobliżu potoków występuje salamandra plamista, na skałach występuje żmija zygzakowata.
Na terenie wzgórz występują skupiska roślinności górskiej objęte prawną ochroną. Na uwagę zasługują: parzydło leśne, dziewięćsił bezłodygowy, wawrzynek wilczełyko, śnieżyczka przebiśnieg, śnieżyca wiosenna, arnika górska, barwinek pospolity, liczne storczyki (kukułka szerokolistna, podkolan biały, storczyk męski), goryczka orzęsiona, zimowit jesienny, lilia złotogłów. Na łąkach występuje pełnik europejski, zwany tu różą kłodzką (niem. "Glatzer Rose") i uważany za symbol ziemi kłodzkiej.
Wody.
Przez wzgórza na linii Karłów – przełęcz Polskie Wrota przebiega granica działu wodnego zlewiska Morza Bałtyckiego i Morza Północnego. Obszar leżący po zachodniej stronie należy do zlewiska Morza Północnego, pozostała część do zlewiska Morza Bałtyckiego. Głównymi rzekami odwadniającymi wzgórza są Klikawa (czes. "Klikava", nieraz nazywana Bystra) odwadniająca południowo-zachodnią stronę i Bystrzyca Dusznicka zbierająca wody z północno-wschodniej części. Odwadniające dolinę potoki przebijają się przez wzgórza dolinami do ujść.
Miejscowości.
Kudowa-Zdrój, Duszniki-Zdrój, Lewin Kłodzki, Jerzykowice Wielkie, Dańczów, Taszów, Kulin.
Turystyka.
Przez wzgórza prowadzą szlaki turystyczne:

</doc>
<doc id="542823" url="https://pl.wikipedia.org/wiki?curid=542823" title="Clint Eastwood (singel)">
Clint Eastwood (singel)

Clint Eastwood – pierwszy singel zespołu Gorillaz wydany 5 marca 2001, piosenka pochodzi z pierwszego albumu zespołu.
Piosenka jest miksem muzyki elektronicznej, hip-hopu oraz rocka wraz z tematem muzycznym z filmu "Dobry, zły i brzydki". Tytuł to imię i nazwisko aktora, który grał główną rolę w tym filmie.

</doc>
<doc id="542824" url="https://pl.wikipedia.org/wiki?curid=542824" title="Okocimski Brzesko">
Okocimski Brzesko



</doc>
<doc id="542825" url="https://pl.wikipedia.org/wiki?curid=542825" title="Doktor Zefram Cochrane">
Doktor Zefram Cochrane



</doc>
<doc id="542826" url="https://pl.wikipedia.org/wiki?curid=542826" title="Freital">
Freital

Freital − miasto we wschodnich Niemczech, w kraju związkowym Saksonia, w powiecie Sächsische Schweiz-Osterzgebirge. Liczy ok. 39,2 tys. mieszkańców. Do 31 lipca 2008 miasto należało do powiatu Weißeritz, do 29 lutego 2012 należało do okręgu administracyjnego Drezno.
W latach 1697-1706 i 1709-1763 miasto wraz z Elektoratem Saksonii było połączone unią z Polską, a w latach 1807-1815 wraz z Królestwem Saksonii było połączone unią z Księstwem Warszawskim.
W mieście rozwinął się przemysł precyzyjno-optyczny, szklarski, chemiczny, skórzany oraz hutniczy.
Współpraca.
Miejscowości partnerskie:

</doc>
<doc id="542827" url="https://pl.wikipedia.org/wiki?curid=542827" title="Daniel Carvalho">
Daniel Carvalho

Daniel da Silva Carvalho (ur. 1 marca 1983 roku w Pelotas) – brazylijski piłkarz występujący na pozycji ofensywnego pomocnika lub skrzydłowego. Obecnie gra w Palmeiras.
Kariera klubowa.
Daniel Carvalho zawodową karierę rozpoczynał w 2001 roku w SC Internacional. W debiutanckim sezonie rozegrał jedenaście ligowych pojedynków, w kolejnych rozgrywkach brał udział w 21 spotkaniach, a w sezonie 2003 zaliczył 31 występów i strzelił 5 goli.
Od 2004 roku Brazylijczyk reprezentował barwy CSKA Moskwa. Miejsce w podstawowej jedenastce nowego klubu wywalczył sobie w sezonie 2005, w którym wystąpił w 29 pojedynkach pierwszej ligi rosyjskiej. Moskiewski zespół zdobył mistrzostwo kraju, a Carvalho został wybrany najlepszym zawodnikiem rozgrywek stając się tym samym pierwszym zagranicznym piłkarzem, który dostał tę nagrodę. Brazylijski pomocnik przyczynił się również do zdobycia przez CSKA Pucharu UEFA. Wychowanek Internacionalu strzelił w nim 3 bramki – 1 w wygranym 2:0 meczu 1/8 finału z Partizanem Belgrad i 2 w zwycięskim 3:0 półfinałowym spotkaniu przeciwko Parmie. W finale CSKA pokonało Sporting CP 3:1, a Carvalho w 82. minucie został zmieniony przez Deividasa Šemberasa.
W listopadzie 2007 roku Brazylijczyk podpisał ze swoim klubem nowy kontrakt obowiązujący do 2009 roku z możliwością przedłużenia go o kolejny rok. W lipcu 2008 roku Carvalho został wypożyczony do swojej pierwszej drużyny w karierze – SC Internacional, gdzie miał odzyskać formę po wyleczeniu kontuzji kolana. W późniejszym okresie brazylijski pomocnik negocjował warunki przejścia do Los Angeles Galaxy oraz Adap Paraná, a w jednym z wywiadów oznajmił, że czeka na ofertę z CR Flamengo.
4 stycznia 2010 roku Carvalho został wypożyczony do katarskiego Al-Arabi. Po zakończeniu wypożyczenia powrócił do Brazylii, gdzie został zawodnikiem Clube Atlético Mineiro. W 2012 odszedł do klubu SE Palmeiras.
Kariera reprezentacyjna.
Po raz pierwszy do reprezentacji Brazylii Carvalho został powołany na rozegrany 16 sierpnia 2006 roku mecz z Norwegią. W spotkaniu tym jednak nie wystąpił, a w drużynie narodowej zadebiutował 3 września w wygranym 3:0 pojedynku przeciwko Argentynie. Wcześniej razem z młodzieżową reprezentacją swojego kraju zdobył Mistrzostwo Świata U-20 2007.

</doc>
<doc id="542828" url="https://pl.wikipedia.org/wiki?curid=542828" title="Riesa">
Riesa

Riesa – miasto we wschodnich Niemczech, w kraju związkowym Saksonia, w okręgu administracyjnym Drezno, w powiecie Miśnia, port nad Łabą. Liczy ok. 38 tys. mieszkańców.
Riesa prawa miejskie uzyskała w 1623 roku.
W latach 1697–1706 i 1709–1763 wraz z Elektoratem Saksonii Riesa była połączona unią z Polską, a w latach 1807–1815 wraz z Królestwem Saksonii unią z Księstwem Warszawskim.
Do 31 lipca 2008 miasto należało do powiatu Riesa-Großenhain.
W mieście znajduje się stacja kolejowa Riesa.
W mieście rozwinął się przemysł gumowy, farmaceutyczny, elektroniczny oraz zapałczany.

</doc>
<doc id="542829" url="https://pl.wikipedia.org/wiki?curid=542829" title="Seol Ki-hyeon">
Seol Ki-hyeon

Seol Ki-hyeon (kor. 설기현) (ur. 8 stycznia 1979 w Chŏngsŏn-gun, prow. Kangwŏn) – koreański piłkarz występujący na pozycji napastnika lub prawego pomocnika. Reprezentant Korei i zawodnik klubu Al-Hilal, do którego został wypożyczony z Fulham F.C. Wcześniej grał w Reading F.C., Wolverhamptonie Wanderers, RSC Anderlecht oraz Royal Antwerp FC.

</doc>
<doc id="542830" url="https://pl.wikipedia.org/wiki?curid=542830" title="Torgau">
Torgau

Torgau () – miasto powiatowe we wschodnich Niemczech, w kraju związkowym Saksonia, siedziba powiatu Nordsachsen oraz wspólnoty administracyjnej Torgau, port nad Łabą, liczy ok. 21,4 tys. mieszkańców. Do 29 lutego 2012 należało do okręgu administracyjnego Lipsk.
1 stycznia 2013 do miasta przyłączono gminę Zinna, która stała się jego dzielnicą.
W mieście rozwinął się przemysł szklarski, maszynowy, papierniczy, ceramiczny oraz meblarski.
Historia.
Początki miasta sięgają IX wieku. Nad Łabą na terenie obecnego zamku znajdowała się drewniana osada słowiańska o nazwie "Turguo" która należała do plemiona Nieletyków. Po raz pierwszy miasto wymienione zostało w 973, jako "Torgove". Na miejscu dawnej osady w X wieku, kiedy miejscowość znalazła się na terenie cesarstwa, powstała nowa siedziba. W 1119 została poświadczona tu osada targowa. Jej rozwojowi sprzyjało położenie nad Łabą przy traktacie handlowym pomiędzy Lipskiem i Frankfurtem nad Odrą.
Miasto należało do książąt Saksonii-Wittenbergi. Po bezpotomnej śmierci ostatniego księcia z dynastii askańskiej w 1423, Elektorat przeszedł w ręce Wettynów, którzy założyli tu swoją rezydencję. Po podziale lipskim w 1485, Torgau przejęli Wettyni z linii ernestyńskiej. Obok Weimaru Torgau stał się najważniejszą siedzibą tej gałęzi rodu. Od 1525, Torgau stał się samodzielną rezydencją. Po bitwie pod Mühlbergiem w 1547, Torgau przeszło w ręce Wettynów z linii albertyńskiej.
W XVI wieku miasto stało się siedziba elektora saskiego, dla którego został rozbudowany nad Łabą monumentalny zamek Hartenfels.
W wyniku reformacji, kiedy to miasto opowiedziało się za naukami Marcina Lutra władze miasta zamknęły istniejące tu klasztory w 1523. Mieszkańcy Torgau niszczyli obrazy i rzeźby przedstawiających świętych wewnątrz kościołów, splądrowali tamtejszy klasztor Franciszkanów. Miasto stało się silnym ośrodkiem luteranizmu. Katarzyna von Bora, żona Marcina Lutra została pochowana w tutejszym kościele NMP ("Marienkirche"). W 1530 sformułowane zostały tu "Artykuły torgawskie", stanowiące podstawę wyznania augsburskiego.
W latach 1697–1706 i 1709–1763 miasto leżało w granicach unijnego państwa polsko-saskiego. 3 października 1760 pod Torgau miała miejsce bitwa, w której Prusacy odnieśli zwycięstwo nad Austriakami.
W 1871 miasto zostało włączone w granice zjednoczonych Niemiec.
Podczas II wojny światowej 25 kwietnia 1945 roku w Torgau doszło do spotkania wojsk amerykańskich i radzieckich. Dzień później spotkanie to zainscenizowano ponownie przed kamerami filmowymi i w formie kroniki filmowej obiegło ono świat. W latach 1949–1990 część NRD.
Współpraca.
Miejscowości partnerskie:

</doc>
<doc id="542832" url="https://pl.wikipedia.org/wiki?curid=542832" title="Eilenburg">
Eilenburg

Eilenburg − miasto we wschodnich Niemczech, w kraju związkowym Saksonia, w okręgu administracyjnym Lipsk, w powiecie Nordsachsen, nad rzeką Mulda. Siedziba związku gmin Eilenburg-West. Liczy ok. 16,7 tys. mieszkańców.
W Eilenburgu krzyżują się dwie drogi krajowe B87 i B107. Znajdują się tutaj stacje kolejowe Eilenburg i Eilenburg Ost.
W latach 1697-1706 i 1709-1763 Eilenburg wraz z Elektoratem Saksonii był połączony unią z Polską, a w latach 1807-1815 wraz z Królestwem Saksonii unią z Księstwem Warszawskim. O unii przypomina pocztowy słup dystansowy z herbami Polski i Saksonii, postawiony za panowania króla Augusta II Mocnego.
Gospodarka.
W mieście rozwinął się przemysł chemiczny, maszynowy, drzewny oraz spożywczy.
Współpraca.
Miejscowości partnerskie:

</doc>
<doc id="542835" url="https://pl.wikipedia.org/wiki?curid=542835" title="Park Chu-young">
Park Chu-young

Park Chu-young (kor. 박주영) (ur. 10 lipca 1985 w Daegu) - koreański piłkarz występujący na pozycji pomocnika lub napastnika, reprezentant Korei i zawodnik klubu FC Seoul.

</doc>
<doc id="542838" url="https://pl.wikipedia.org/wiki?curid=542838" title="Mittweida">
Mittweida

Mittweida − miasto we wschodnich Niemczech, w kraju związkowym Saksonia, w okręgu administracyjnym Chemnitz, w powiecie Mittelsachsen (do 31 lipca 2008 stolica powiatu Mittweida), na przedgórzu Rudaw, na północ od miasta Chemnitz. Siedziba wspólnoty administracyjnej Mittweida. Liczy ok. 16 tys. mieszkańców.
W mieście znajduje się stacja kolejowa Mittweida.
Historia.
Najstarsza wzmianka o miejscowości pochodzi z 1209 roku. W latach 1697-1706 i 1709-1763 Mittweida leżała w granicach unijnego państwa polsko-saskiego. Pamiątką z tego okresu jest dystansowy słup pocztowy z herbami Polski i Saksonii, postawiony za panowania króla Augusta II Mocnego. Od 1806 roku miasto stanowiło część Królestwa Saksonii, połączonego w latach 1807-1815 unią z Księstwem Warszawskim. W 1871 znalazło się w granicach zjednoczonych Niemiec. W 1900 roku do miasta przyłączono wieś Rößgen, w 1911 Neudörfchen, a w 1923 Kockisch wraz z Weißthal. Na początku XX wieku w Mittweidzie studiowali m.in. Tadeusz Hennel, Stefan Ciszewski, Antoni Dymnicki i Jan Maciej Jasielski. W czasie II wojny światowej w Mittweidzie była więziona przez Niemców Danuta Wodyńska. W 1945 miasto znalazło w radzieckiej strefie okupacyjnej Niemiec, z której w 1949 utworzono NRD. W 1973 do miasta włączono wieś Zschöppichen. Od 1990 stanowi część Republiki Federalnej Niemiec.
Gospodarka.
W mieście rozwinął się przemysł bawełniany, metalowy, precyzyjny, chemiczny oraz drzewny.
Współpraca.
Miejscowości partnerskie:

</doc>
<doc id="542841" url="https://pl.wikipedia.org/wiki?curid=542841" title="Łojotok">
Łojotok

Łojotok – nadmierne wydzielanie łoju wytwarzanego przez gruczoły łojowe na powierzchnię skóry. Występuje w łojotokowym zapaleniu skóry, a także łojotokach dziecięcych.
Objawy.
Powoduje szybkie przetłuszczanie się włosów, żółtawą i lśniącą skórę twarzy, skłonność do takich chorób łojotokowych jak łupież łojotokowy i łojotokowe zapalenie skóry. Skłonność do łojotoku jest cechą genetyczną ale też zależy w pewnej mierze od wpływu hormonów płciowych (niekorzystny wpływ androgenów i progesteronu, korzystny estrogenów). Z tego względu łojotok jest szczególnie nasilony w okresie pokwitania i przekwitania, przy zaburzeniach hormonalnych i przemiany materii.
Zimno nasila produkcję łoju, ekspozycja na słońce – zmniejsza ją. Istnieją sprzeczne zdania na temat, czy chemiczny skład łoju i ewentualne zmiany jego składu mają wpływ na łojotokowe choroby skóry. Łojotok dotyczy skóry głowy owłosionej (wspomniany już łupież łojotokowy) i skóry gładkiej głównie w okolicy czoła, nosa i okolicy międzyłopatkowej pod postacią trądziku pospolitego i trądziku różowatego.
Łojotok jest to zwiększona czynność gruczołów łojowych. Wydzielanie i wytwarzanie łoju podlega wpływom fizjologicznym.
Pierwsze nasilenie pracy gruczołów łojowych obserwuje się w okresie niemowlęcym, następne zaś w okresie dojrzewania płciowego. Wówczas też mogą wystąpić pierwsze objawy trądzika pospolitego.
Na regulację wydzielania łoju mają wpływ następujące czynniki:
Leczenie.
Łojotok można leczyć:
Jeśli zmiany spowodowane łojotokiem występują nie tylko na twarzy, ale także na dekolcie, ramionach i plecach, to można polecić jeden z najstarszych sposobów pielęgnacji, jakim jest kąpiel ziołowa. W tym celu można użyć naparu z rumianku, łopianu, dziurawca, podbiału, rozmarynu, skrzypu, tymianku, nagietka i szałwii. Odpowiednia dieta, odpoczynek, przebywanie na świeżym powietrzu, właściwe dotlenienie, wyeliminowanie stresów, niepalenie papierosów itp. mają duży wpływ na ogólną poprawę cery pacjenta.

</doc>
<doc id="542843" url="https://pl.wikipedia.org/wiki?curid=542843" title="Kim Nam-il">
Kim Nam-il

Kim Nam-il (kor. 김남일) (ur. 14 marca 1977 w Inczonie) – koreański piłkarz występujący na pozycji pomocnika, reprezentant Korei i zawodnik klubu Incheon United.

</doc>
<doc id="542846" url="https://pl.wikipedia.org/wiki?curid=542846" title="Altwarp">
Altwarp

Altwarp (pol. hist. "Stare Warpno") – gmina w Niemczech, w kraju związkowym Meklemburgia-Pomorze Przednie, w powiecie Vorpommern-Greifswald, wchodzi w skład Związku Gmin Am Stettiner Haff. Leży w Puszczy Wkrzańskiej nad Zatoką Nowowarpieńską i Zalewem Szczecińskim, przy granicy polsko-niemieckiej, na Pomorzu Zachodnim. Liczy 458 mieszkańców (31 grudnia 2018).
Historia.
Najstarsza wzmianka o miejscowości pochodzi z 1136. Znajdowała się pod władzą zachodniopomorskiej dynastii Gryfitów do XVII w.
Od sierpnia do września 1945 r. znajdowała się w Polsce, na obszarze Okręgu III Pomorze Zachodnie Ziem Odzyskanych. Na podstawie umowy dwustronnej z 21 września 1945 r. została zwrócona Niemcom.
Przynależność polityczno-administracyjna Altwarp.
↑ "źródła"

</doc>
<doc id="542848" url="https://pl.wikipedia.org/wiki?curid=542848" title="Kim Do-heon">
Kim Do-heon

Kim Do-heon (kor. 김두현) (ur. 14 lipca 1982 w Dongducheon), koreański piłkarz występujący na pozycji 
pomocnika, reprezentant Korei 
i zawodnik angielskiego klubu West Bromwich Albion, do którego od początku 2008 roku był wypożyczony z zespołu K-League Seongnam Ilhwa Chunma. Wcześniej grał w Suwon Samsung Bluewings. Latem 2008 przeszedł do WBA na stałe za 550 tysięcy funtów.

</doc>
<doc id="542849" url="https://pl.wikipedia.org/wiki?curid=542849" title="Mariusz Witecki">
Mariusz Witecki

 
Mariusz Witecki (ur. 10 maja 1981 w Kielcach) – polski kolarz szosowy, mistrz Polski ze startu wspólnego w sezonie 2006.
Życiorys.
Kolarstwo zaczął uprawiać klubie Cyklo Korona Kielce w 1993. Od 1996 był uczniem Szkoły Mistrzostwa Sportowego w Żyrardowie, gdzie jego trenerem był m.in. Jerzy Świnoga. Po jej ukończeniu, w latach 2000-2003 ścigał się we francuskich grupach PSF Niort (2000-2001) i CC Nogent Sur-Oise (2002-2003). Następnie powrócił do Polski i w sezonach 2004-2005 reprezentował barwy zespołu DHL - Author. 
W 2004 wygrał Memoriał Andrzeja Trochanowskiego, a także był najlepszy w końcowej klasyfikacji Pucharu Polski i klasyfikacji górskiej Wyścigu Solidarności i Olimpijczyków. W 2006 występował w drużynie Intel-Action. Osiągnął wówczas swój największy sukces w karierze, zdobywając mistrzostwo Polski w wyścigu szosowym ze startu wspólnego. Kolejny sezon spędził zespole w austriackim zespole Volsksbank, a w latach 2008-2010 ponownie występował w barwach swojej poprzedniej grupy, startującej tym razem pod nazwą Mróz-Action-Uniqa (w 2010 jako Mróz-ActiveJet). Jako zawodnik tego zespołu zwyciężył w Pucharze Uzdrowisk Karpackich (2008), wyścigu Szlakiem Grodów Piastowskich (2009) i Memoriale Henryka Łasaka (2010). W 2010został również wicemistrzem Polski w wyścigu szosowym ze startu wspólnego. W sezonie 2011 jeździł w drużynie CCC Polsat Polkowice, a w 2012 w Bank BGŻ Team Warszawa. W barwach tego ostatniego zespołu zwyciężył w 2012 w Wyścigu Solidarności i Olimpijczyków. Od 2014 do 2016 w składzie grupy Mexller.
Od 2017 jest dyrektorem sportowym drużyny Voster ATS Team.

</doc>
<doc id="542850" url="https://pl.wikipedia.org/wiki?curid=542850" title="Swarzyn">
Swarzyn



</doc>
<doc id="542852" url="https://pl.wikipedia.org/wiki?curid=542852" title="Lee Eul-yong">
Lee Eul-yong

Lee Eul-yong (kor. 이을용) (ur. 8 września 1975 w Taebaek),
koreański piłkarz występujący na pozycji
pomocnika, reprezentant Korei. W sezonie 2005/2006 zawodnik tureckiego klubu Trabzonspor.

</doc>
<doc id="542856" url="https://pl.wikipedia.org/wiki?curid=542856" title="Bukowěc">
Bukowěc



</doc>
<doc id="542857" url="https://pl.wikipedia.org/wiki?curid=542857" title="Bukowec">
Bukowec



</doc>
<doc id="542861" url="https://pl.wikipedia.org/wiki?curid=542861" title="Hanna Mikuć">
Hanna Mikuć

Hanna Mikuć (ur. 8 sierpnia 1955 w Łodzi) – polska aktorka filmowa i teatralna.
Życiorys.
Urodziła się i wychowała w Łodzi. Jest córką aktorów Wandy Chwiałkowskiej i Bohdana Mikucia. Choć w dzieciństwie spędzała dużo czasu w teatrze, nie przejawiała zainteresowania aktorstwem – o zostaniu aktorką zadecydowała dopiero będąc uczennicą liceum. Ukończyła XXI Liceum Ogólnokształcące im. Bolesława Prusa w Łodzi w 1974, a następnie studia na Wydziale Aktorskim PWSFTviT im. Leona Schillera w Łodzi w 1978.
Po studiach występowała w warszawskich teatrach: Ateneum (1978–1982), Rozmaitości (1982–1991) oraz Dramatycznym (1991–1994). Po raz pierwszy w filmie pojawiła się – jeszcze jako uczennica – w epizodycznej roli łączniczki w "Hubalu" (1973). Wiodące role zagrała w filmach reżyserowanych przez Stanisława Różewicza: w "Pensji pani Latter" (1982), ekranizacji "Emancypantek" Bolesława Prusa, zagrała Madzię Brzeską, a jedną z najważniejszych aktorskich kreacji stworzyła w "Kobiecie w kapeluszu" (1984) – zagrała w nim młodą aktorkę Ewę, której zbytnio nie układa się w życiu, zarówno zawodowym, jak i osobistym. Rola przyniosła jej Nagrodę im. Zbyszka Cybulskiego.
Wyraziste role zagrała także w filmach Wojciecha Jerzego Hasa – w "Nieciekawej historii" (1982) zagrała wychowankę profesora medycyny, a w "Pismaku" (1984) wcieliła się w kochankę byłego zakonnika, wplątanego w krwawą aferę miłosną. Kluczowe role wykreowała w filmach Marka Nowickiego: w utrzymanym w poetyce erotycznego horroru "Widziadle" (1983) i "Spowiedzi dziecięcia wieku" (1985). Jedną z bardziej znanych ról stworzyła w "Seksmisji" (1983), gdzie zagrała strażniczkę Lindę.
W latach 90. skupiła się na życiu rodzinnym, rezygnując z kariery teatralnej i sporadycznie występowała w filmach. W 2001 miał premierę film "Pieniądze to nie wszystko", w którym zagrała drugoplanową rolę; w tym samym roku dołączyła do stałej obsady serialu "M jak miłość", w którym wciela się w Krystynę Filarską-Marszałek. W następnych latach wystąpiła w pojedynczych odcinkach trzech seriali telewizyjnych.
Życie prywatne.
Jest wdową po operatorze filmowym Piotrze Sobocińskim, z którym ma dwóch synów, Piotra i Michała, także operatorów filmowych, oraz córkę Marię, aktorkę.
Filmografia.
Filmy i seriale
Dubbing

</doc>
<doc id="542862" url="https://pl.wikipedia.org/wiki?curid=542862" title="Baek Ji-hoon">
Baek Ji-hoon

Baek Ji-hoon (kor. 백지훈) (ur. 28 lutego 1985 w m. Sach'ŏn, prow. Kyŏngsang Południowy), koreański piłkarz występujący na pozycji pomocnika, reprezentant Korei i zawodnik klubu K-League Suwon Samsung Bluewings, gdzie gra od 2006 roku.

</doc>
<doc id="542863" url="https://pl.wikipedia.org/wiki?curid=542863" title="National Geographic Society">
National Geographic Society

National Geographic Society – towarzystwo geograficzne założone 27 stycznia 1888 roku w Stanach Zjednoczonych, jedna z największych światowych organizacji naukowo-edukacyjnych typu non-profit.
Historia i cele.
Towarzystwo zostało założone przez 33 członków zainteresowanych „zorganizowaniem towarzystwa dla poszerzania i upowszechniania wiedzy geograficznej”. Dyskusja nad formą towarzystwa rozpoczęła się dwa tygodnie wcześniej, 13 stycznia. Pierwszym prezesem został Gardiner Greene Hubbard, natomiast wkrótce potem zastąpił go w tej roli jego zięć, Alexander Graham Bell.
Celem jest zaprezentowanie szerokiej publiczności ogólnej wiedzy o geografii i świecie. W tym celu towarzystwo sponsoruje badania i publikuje miesięcznik „National Geographic”, który pojawił się na rynku pod koniec 1888 roku. Czasopismo jest wydawane w wielu wersjach językowych, także po polsku.
Zakres wiedzy, jaką towarzystwo upowszechnia i badań, jakie finansuje obejmuje, oprócz geografii i innych nauk przyrodniczych, również ochronę środowiska i historię, w tym historię cywilizacji.
National Geographic.
„The National Geographic Magazine”, potem tytuł skrócony został do „National Geographic”, jest jednym z najbardziej znanych na świecie czasopism amerykańskich. Ukazuje się 12 razy w roku, niekiedy pojawiają się także numery specjalne. Jego charakterystyczną cechą jest żółta ramka i twardy, „książkowy” grzbiet.
Inne publikacje.
W latach 1919–1975 był publikowany tygodnik „National Geographic School Bulletin”, czasopismo podobne do „National Geographic”, ale skierowane do młodzieży szkolnej – zostało ono zastąpione przez „National Geographic World”. W 1984 roku, towarzystwo utworzyło „National Geographic Traveler” (od 2005 roku ukazujące się po polsku), w 1999 roku „National Geographic Adventure”, a w 2001 roku – „National Geographic Kids” (od 2008 ukazujące się po polsku).
Wydawane też są mapy, atlasy geograficzne oraz liczne albumy i książki, w tym seria poświęcona technikom fotograficznym.
Telewizja.
"National Geographic Society" wykorzystuje także telewizję jako wygodne medium docierania do domów milionów użytkowników na całym świecie. Początkowo były to serie dokumentalne (nadawane m.in. w TVP2), ale w latach 90. pojawił się także kanał National Geographic Channel, który jest rozpowszechniany w sieciach telewizji kablowej i w telewizji satelitarnej, także w Polsce.
Wsparcie dla projektów badawczych.
Towarzystwo sponsorowało w całości lub częściowo wiele wypraw i projektów badawczych, m.in.:
Towarzystwo sponsoruje też projekty o charakterze społecznym, m.in. mającą siedzibę w Kabulu organizację wspierającą niezależne afgańskie media.

</doc>
<doc id="542867" url="https://pl.wikipedia.org/wiki?curid=542867" title="Wybory parlamentarne w II Rzeczypospolitej">
Wybory parlamentarne w II Rzeczypospolitej

Wybory parlamentarne w Polsce w II Rzeczypospolitej
Wybory parlamentarne w okresie II Rzeczypospolitej przeprowadzane były w latach: 1919, 1922, 1928, 1930, 1935 i 1938. Mianem wyborów pięcioprzymiotnikowych można określić jedynie wybory z 1919 i 1922 roku. Zostały one przeprowadzone na mocy dekretu wydanego przez Józefa Piłsudskiego z 28 listopada 1918 r. W pozostałych przypadkach, gdzie obowiązywała ordynacja z 1922 roku, dochodziło do łamania prawa poprzez użycie siły (zamach majowy), manipulacje przy prawach wyborczych (1935), aresztowania posłów (wybory z 1930 roku) czy przyjęcia nowej konstytucji i ordynacji większościowej gwarantującej zwycięstwo sanacji w 1935 roku.
Wybory Sejmu Ustawodawczego w 1919 roku.
Wybory do Sejmu Ustawodawczego odbyły się 26 stycznia 1919.
Wybory do Sejmu I kadencji w 1922 roku.
Wybory do Sejmu I kadencji odbyły się w dniach 5/12 listopada 1922, w ich wyniku poszczególne komitety uzyskały następującą liczbę mandatów:
Wybory do Sejmu II kadencji w 1928 roku.
Wybory odbyły się w dniach 4/11 marca 1928 roku.

</doc>
<doc id="542874" url="https://pl.wikipedia.org/wiki?curid=542874" title="Kim Young-chul">
Kim Young-chul

Kim Young-chul (kor. 김영철) (ur. 30 czerwca 1976), 
koreański piłkarz występujący na pozycji 
obrońcy, reprezentant Korei i zawodnik klubu K-League Seongnam Ilhwa Chunma, w którym gra od 2005 roku.

</doc>
<doc id="542876" url="https://pl.wikipedia.org/wiki?curid=542876" title="Ion Bǎlǎnel">
Ion Bǎlǎnel

Ion Bălănel (ur. 7 czerwca 1926 w Bukareszcie) – rumuński szachista, mistrz międzynarodowy od 1954 roku.
Kariera szachowa.
Czterokrotnie sięgał po tytuł indywidualnego mistrza Rumunii. Zdobył je w latach 1950, 1953, 1955 oraz 1958, natomiast w 1951 i 1954 sięgnął po medale brązowe. W roku 1956 reprezentował swój kraj na olimpiadzie w Moskwie (na I szachownicy), osiągając wynik 4½ pkt w 12 partiach. Brał udział w dwóch turniejach strefowych (Mariańskie Łaźnie, 1951, XIII m. oraz Praga, 1954, VIII m.).
Najlepsze wyniki w turniejach międzynarodowych osiągnął w Międzyzdrojach (1952, dz. I m. ze Zdrawko Milewem) oraz Ploeszti (1957, I m.). W 1955 r. wystąpił w rozegranym w Bukareszcie meczu reprezentacji Rumunii i Francji, pokonując 2 – 0 Chantal Chaudé de Silans (na II szachownicy).
Według retrospektywnego systemu rankingowego Chessmetrics, najwyżej notowany był w styczniu 1955 r., zajmował wówczas 106. miejsce na świecie.

</doc>
<doc id="542877" url="https://pl.wikipedia.org/wiki?curid=542877" title="Kim Dong-jin">
Kim Dong-jin

Kim Dong-jin (kor. 김동진) (ur. 29 stycznia 1982 w Dongducheon), koreański piłkarz występujący na pozycji obrońcy, reprezentant Korei, z którą wystąpił na Mistrzostwach Świata w Niemczech. Jest zawodnikiem klubu Kitchee SC.

</doc>
<doc id="542880" url="https://pl.wikipedia.org/wiki?curid=542880" title="Choi Jin-cheul">
Choi Jin-cheul

Choi Jin-cheul (kor. 최진철) (ur. 26 marca 1971 w Czedżu), były koreański piłkarz występujący na pozycji obrońcy, reprezentant Korei i zawodnik klubu K-League Jeonbuk Hyundai Motors, w którym grał w latach 1996–2008.

</doc>
<doc id="542881" url="https://pl.wikipedia.org/wiki?curid=542881" title="Drugi list do Tesaloniczan">
Drugi list do Tesaloniczan



</doc>
<doc id="542883" url="https://pl.wikipedia.org/wiki?curid=542883" title="Arcybiskup Canterbury">
Arcybiskup Canterbury

Arcybiskup Canterbury – honorowy zwierzchnik Kościoła Anglii. Biskupstwo powstało w 597 roku, jako biskupstwo katolickie. Po schizmie Henryka VIII arcybiskupi Canterbury sprawują rolę ekumenicznych przywódców Kościoła anglikańskiego, wraz z arcybiskupem Yorku. Metropolita Canterbury nosi tytuł prymasa całej Anglii.
Historia.
Kiedy papież Grzegorz I wysłał św. Augustyna na misję chrystianizacji Anglii, ten znalazł poparcie u chrześcijańskiej królowej Berty. Dzięki ich wspólnym działaniom Augustyn udał się do Canterbury, gdzie w 597 ochrzcił męża Berty, Ethelberta I, nawrócił wielu pogańskich Anglosasów i założył arcybiskupstwo. Wcześniejszy misjonarz w Anglii, Grzegorz z Tours, planował założyć dwa arcybiskupstwa: w Londynie i Yorku, jednak Augustyn stwierdził, że Canterbury lepiej się nada na diecezję dla południowej Anglii.
W wyniku schizmy króla Henryka VIII i po krótkim panowaniu Marii Tudor (rekatolicyzacja), arcybiskupstwo Canterbury zostało przyłączone do Kościoła Anglii i od 1559 roku jest archidiecezją anglikańską.

</doc>
<doc id="542884" url="https://pl.wikipedia.org/wiki?curid=542884" title="Kim Jin-kyu">
Kim Jin-kyu

Kim Jin-kyu (kor. 김진규) (ur. 16 lutego 1985 w Yeongdeok) –
koreański piłkarz występujący na pozycji obrońcy, reprezentant Korei Południowej i zawodnik klubu FC Seoul, gdzie gra od początku 2008 roku.

</doc>
<doc id="542885" url="https://pl.wikipedia.org/wiki?curid=542885" title="Vágner Love">
Vágner Love

Vágner Love właśc. Vágner Silva da Souza (ur. 11 czerwca 1984 w Rio de Janeiro) – brazylijski piłkarz występujący na pozycji napastnika w duńskim klubie Midtjylland.
Kariera klubowa.
Od 17. roku życia występował w SE Palmeiras, m.in. poprawiając rekord strzelonych goli w rozgrywkach juniorskich stanu São Paulo (32 gole w 21 meczach). W czerwcu 2004 przeszedł do rosyjskiego CSKA Moskwa za kwotę 8 milionów dolarów. Wraz z Danielem Carvalho tworzył duet podstawowych napastników zespołu, z którym zdobył w 2005 roku Puchar UEFA, mistrzostwo i puchar Rosji. W 2008 roku zdobył koronę króla strzelców Ligi Rosyjskiej zdobywając 20 goli. W zimowym oknie transferowym za kwotę 10 mln euro przeszedł do CR Flamengo. Przenosi się latem 2013 roku do chińskiego Shandong Luneng. 26 stycznia 2018 został zawodnikiem Beşiktaşu JK.
Oryginalny przydomek zawdzięcza miłosnym eskapadom z hotelu, w którym zgrupowani byli piłkarze SE Palmeiras.
Kariera reprezentacyjna.
Debiutował w reprezentacji Brazylii w 2004 roku na Copa America. Brał udział w turnieju w Copa America także w roku 2007, strzelając jedną bramkę.

</doc>
<doc id="542886" url="https://pl.wikipedia.org/wiki?curid=542886" title="Lee Young-pyo">
Lee Young-pyo

Lee Young-pyo (kor. 이영표, ur. 23 kwietnia 1977 w Hongcheon) – były koreański piłkarz występujący na pozycji obrońcy. Wielokrotny reprezentant Korei Południowej oraz zawodnik m.in. Borussii Dortmund i Tottenhamu Hotspur.

</doc>
<doc id="542887" url="https://pl.wikipedia.org/wiki?curid=542887" title="Chien-Shiung Wu">
Chien-Shiung Wu

Chien-Shiung Wu (ur. 31 maja 1912, zm. 16 lutego 1997 w Nowym Jorku) – chińsko-amerykańska fizyczka doświadczalna, specjalizująca się w fizyce cząstek elementarnych i fizyce jądrowej.
Życiorys.
Urodziła się w Szanghaju, zdobyła tam tytuł bakałarza na Centralnym Państwowym Uniwersytecie w Chinach. W 1940 roku obroniła doktorat na Uniwersytecie Berkeley. Pracowała na Uniwersytecie Columbia, ekspertka w dziedzinie radioaktywności.
Brała udział w Projekcie Manhattan (pracowała nad wzbogaceniem uranu). W roku 1956 dwóch pochodzących z Chin fizyków Tsung-Dao Lee i Chen Ning Yang przewidziało teoretycznie, że w rozpadzie beta łamana jest parzystość. Zasugerowali oni także eksperyment, który mógłby to potwierdzić. Wu wykonała w kooperacji z National Institute of Standards and Technology eksperyment pokazujący to zjawisko w rozpadach beta.
Po ogłoszeniu wyników eksperymentu w „New York Post” napisano o niej:
Nagroda Nobla w dziedzinie fizyki za dokonane odkrycie przypadła tylko Lee i Yangowi, w roku 1957.
Nazywano ją w kręgach fizycznych „pierwszą damą fizyki”, „Madame Curie” a także „Madame Wu”.

</doc>
<doc id="542889" url="https://pl.wikipedia.org/wiki?curid=542889" title="Renata Gorczyńska">
Renata Gorczyńska

Renata Gorczyńska, pseudonim „Ewa Czarnecka” (ur. 1943 w Warszawie) – polska dziennikarka, publicystka, pisarka, krytyk literacki, tłumacz literatury pięknej.
Życiorys.
Absolwentka Wydziału Polonistyki Uniwersytetu Warszawskiego. Pracowała początkowo w Telewizji Polskiej, a następnie w Programie III Polskiego Radia (kierowała tam m.in. redakcją muzyczną, jej autorstwa jest m.in. audycja pt.: "Historia jednego przeboju"). W 1975 wyjechała do Stanów Zjednoczonych na stypendium, gdzie pracowała m.in. w redakcji polonijnego pisma „Nowy Dziennik”. Pod koniec lat 70. była asystentką i sekretarką Czesława Miłosza, m.in. redagując z poetą serię rozmów, które potem wielokrotnie ukazywały się w wydaniach książkowych. Od połowy lat 80. przebywała także w Paryżu, gdzie współpracowała m.in. z paryską „Kulturą” a także Rozgłośnią Polską Radia Wolna Europa i BBC. W 1992 wróciła do Polski, w latach 90. była wicedyrektorką Polskiego Radia BIS.
Laureatka Nagrody im. Zygmunta Hertza (przyznawanej przez redakcję paryskiej „Kultury”) a także Nagrody im. Dariusza Fikusa (1998) za pomysł na uczczenie dwustulecia urodzin Adama Mickiewicza – zorganizowanego w Polskim Radiu BIS czternastogodzinnego maratonu czytania "Pana Tadeusza" przez najwybitniejszych polskich aktorów. Całość była transmitowana, a następnie ukazała się na dwunastu płytach CD.
Mieszka w Gdyni.

</doc>
<doc id="542891" url="https://pl.wikipedia.org/wiki?curid=542891" title="Kim Sang-shik">
Kim Sang-shik

Kim Sang-shik (kor. 김상식) (ur. 17 grudnia 1976 w Haenam) - koreański piłkarz występujący na pozycji obrońcy, reprezentant Korei i zawodnik klubu K-League Seongnam Ilhwa Chunma od 2005 roku.

</doc>
<doc id="542894" url="https://pl.wikipedia.org/wiki?curid=542894" title="Song Chong-gug">
Song Chong-gug

Song Chong-gug (kor. 송종국) (ur. 20 lutego 1979 w Pusan), koreański piłkarz występujący na pozycji obrońcy, reprezentant Korei.

</doc>
<doc id="542895" url="https://pl.wikipedia.org/wiki?curid=542895" title="Hubei">
Hubei

Hubei (; ) – prowincja Chin, położona w centralnej części kraju. Znajduje się tutaj największa na świecie zapora: Tama Trzech Przełomów.
Przyroda.
Znajduje się tu naturalne stanowisko występowania gatunku drzewa uznanego za relikt i endemit: "Metasequoia glyptostroboides" – metasekwoja chińska. Lokalizacja populacji: dolina rzeki Modao, występuje na obszarze o długości 25 km i szerokości ok. 1,5 km. Za naturalne uważa się rosnące tu skupienia liczące po kilkadziesiąt drzew na stokach wzgórz i wąwozów, podczas gdy drzewa rosnące na dnie doliny i przy brzegach rzek uznaje się za sadzone.

</doc>
<doc id="542896" url="https://pl.wikipedia.org/wiki?curid=542896" title="Cho Won-hee">
Cho Won-hee

Cho Won-hee (kor. 조원희) (ur. 17 kwietnia 1983) – koreański piłkarz występujący na pozycji obrońcy, reprezentant Korei i zawodnik klubu Suwon Samsung Bluewings, gdzie gra na wypożyczeniu z Wigan Athletic.

</doc>
<doc id="542897" url="https://pl.wikipedia.org/wiki?curid=542897" title="Ivica Olić">
Ivica Olić

Ivica Mario Olić (IPA: , ur. 14 września 1979 w Davorze) – chorwacki trener piłkarski, a wcześniej piłkarz, grający na pozycji pomocnika lub napastnika. Od 23 marca 2021 pierwszy szkoleniowiec CSKA Moskwa.
Kariera klubowa.
Olić pochodzi z małej miejscowości leżącej niedaleko Slavonskiego Brodu. Karierę zaczynał właśnie w tym jednym z większych miast w północnej Chorwacji, w klubie NK Marsonia w 1996. W Marsonii rozegrał dwa dobre sezony i wtedy zatrudniła go Hertha BSC (w 1998). Tam Olić nie przebił się do składu i zagrał w 2 meczach raptem kilka minut. Powrócił do Marsonii w 1999.
Po kolejnym dobrym sezonie w klubie ze Slavonskiego Brodu – Olić w 29 meczach zdobył 17 bramek – zainteresowały się nim czołowe chorwackie kluby. Latem 2001, Ivica wybrał ofertę NK Zagrzeb, w którym to w całym sezonie zdobył 21 bramek, zdobywając pierwszy w karierze tytuł króla strzelców pierwszej ligi chorwackiej, a zespół NK pierwszy raz w historii sięgnął po tytuł mistrza kraju. W następnym sezonie przeszedł do rywala zza miedzy – Dinama Zagrzeb. W Dinamie zaliczył kolejny bardzo dobry sezon. Po raz drugi z rzędu został najlepszym strzelcem ligi, tym razem z 16 golami na koncie, a Dinamo sięgnęło po tytuł najlepszej drużyny w kraju, po 3-letniej przerwie. Tak wielki talent jak Olić nie mógł pozostać niezauważony przez skautów z drużyn z najlepszych lig Europy. Latem 2003, za 5 milionów euro, Olić przeszedł do rosyjskiego CSKA Moskwa. W drużynie CSKA Olić występował w ataku z jeszcze młodszymi od niego zawodnikami – Brazylijczykami Vagnerem Love oraz Jô. Z moskiewską drużyną zdołał już 2-krotnie wywalczyć tytuł mistrza Rosji (2003 i 2005) oraz 2-krotnie zdobyć Puchar Rosji (2004 i 2006). Olić ma udział także w największym sukcesie w historii klubu – jest zdobywcą Pucharu UEFA z 2005.
Zimą 2007, Olić podpisał 2,5-letni kontrakt z zespołem Bundesligi, Hamburger SV. Suma transferu wyniosła 2 miliony euro. W 70 spotkaniach Bundesligi Chorwat strzelił dla nowego klubu 26 goli.
3 stycznia 2009 Olić podpisał 3-letni kontrakt z Bayernu Monachium, do którego przeszedł na prawie Bosmana. Do zespołu dołączył oficjalnie 1 lipca.
W styczniu 2010 został wybrany w plebiscycie zorganizowanym przez dziennik „Večernji list” najlepszym chorwackim piłkarzem 2009. Okazał się lepszy od swoich kolegów z reprezentacji – Darijo Srny i Niko Kranjčara.
W styczniu 2015 ponownie wrócił do zespołu Bundesligi, Hamburgera SV. 
27 lipca 2016 podpisał roczny kontrakt z niemieckim klubem TSV 1860 Monachium.
Kariera reprezentacyjna.
W reprezentacji Chorwacji Olić zadebiutował 13 lutego 2002 w zremisowanym 0:0 meczu z reprezentacją Bułgarii. Był członkiem kadry na finały Mistrzostw Świata w 2002, gdzie zagrał 2 mecze i zdobył jedną bramkę w wygranym meczu z Włochami. Na Euro 2004 był podstawowym napastnikiem Chorwacji i zagrał tam 3 mecze. Olić grał też na Mundialu w Niemczech, gdzie Chorwacja zagrała słabo i nie wygrała żadnego z 3 meczów – Olić zagrał w 2 z nich (z Japonią oraz z Australią). 2 marca 2016 zakończył karierę reprezentacyjną.
Życie prywatne.
Olić ma dwóch synów – Lukę i Antonia.

</doc>
<doc id="542898" url="https://pl.wikipedia.org/wiki?curid=542898" title="Innu">
Innu

Innu (, spolszczenie: Innuici lub Innuitowie, w innu-aimun: „istoty ludzkie”) – grupa leśnych Indian Ameryki Północnej z rozproszonych osiedli wschodniego Quebecu i Labradoru w Kanadzie, złożona ze spokrewnionych ze sobą algonkiańskich plemion Montagnais (większego, żyjącego zasadniczo bardziej na południu) oraz Naskapi (mniejszego, zamieszkującego bardziej na północy). Spokrewnieni językowo i kulturowo z Indianami Kri.
Innuici liczą obecnie ok. 18 tys. członków (z czego ok. 15 tys. w Quebecu). Niegdyś wędrowni myśliwi i zbieracze, żyjący w namiotach okrywanych zwierzęcymi skórami. W XX wieku przesiedleni – czasem przymusowo - do stałych osiedli (głównie na północnym brzegu Zatoki Św. Wawrzyńca i w głębi Labradoru). Utrzymują się głównie z dorywczych prac leśnych, myślistwa, rybołówstwa i opieki socjalnej, na skutek gwałtownych przemian społecznych, kulturowych i ekonomicznych zmagając się przy tym z licznymi przypadkami alkoholizmu, narkomanii, przemocy w rodzinie i samobójstw. Ok. 80% populacji posługuje się nadal jednym z języków rodziny algonkiańskiej. Praktycznie wszyscy znają też angielski.
Z wyjątkiem społeczności Naskapi Nation of Kawawachikamach z Quebecu, która w 1978 roku podpisała porozumienie z rządem, pozostałe społeczności Innu nigdy oficjalnie nie zrzekły się swoich ziem na rzecz Kanady na mocy traktatu i systematycznie występują z roszczeniami terytorialnymi i wnioskami o rekompensatę.
Najbardziej znanymi członkami ludu Innu są członkowie istniejącej od 1984 folk-rockowej grupy Kashtin, jednej z najpopularniejszych tubylczych grup muzycznych Kanady, znanej m.in. ze wspólnych występów z Robbie Robertsonem oraz albumów "Kashtin", "Innu" i "Akua Tuta".
Innu nie należy mylić z Inuit (nazwa własna i ang. "Inuit", spolszczenie: Inuici), znanymi wraz z ludem Yupik jako Eskimosi. Jedni i drudzy to tubylcze ludy Ameryki, ale tylko Innu to Indianie. Poza tym, o ile Innu żyją we wschodniej Kanadzie, to Inuici zamieszkują Arktykę od Alaski po Grenlandię, a Yupik zamieszkują Alaskę i północno-zachodnią Syberię w Rosji.

</doc>
<doc id="542900" url="https://pl.wikipedia.org/wiki?curid=542900" title="Gertrude Baumstark">
Gertrude Baumstark

Gertrude Baumstark (ur. 21 maja 1941 w Timișoarze jako Gertruda Rosemaria Baumstark, zm. 28 kwietnia 2020 w Monachium) – rumuńska szachistka, reprezentantka Niemiec od 2004, mistrzyni międzynarodowa od 1970 roku.
Kariera szachowa.
Od połowy lat 60. należała do czołówki rumuńskich szachistek. W swoim dorobku posiadała 9 medali indywidualnych mistrzostw kraju: dwa złote (1967, 1981), sześć srebrnych (1969, 1970, 1971, 1975, 1977, 1986) i jeden brązowy (1968). Czterokrotnie awansowała z turniejów strefowych do międzystrefowych, najlepszy wynik osiągając w 1976 w Tbilisi (zajęła wówczas dzielone VII-VIII miejsce). Pięciokrotnie reprezentowała Rumunię na olimpiadach szachowych, zdobywając 3 srebrne medale: wraz z drużyną w latach 1972 i 1974 oraz za indywidualny wynik na II szachownicy w roku 1978
Sukcesy w turniejach międzynarodowych: Lublin (1969, I-II m.), Pernik (1973, turniej strefowy, I-IV m.), Lublin (1974, I m.), Subotica (1974, II-III m.), Nałęczów/Lublin (1978, I-II m. wspólnie z Martą Lityńską).

</doc>
<doc id="542901" url="https://pl.wikipedia.org/wiki?curid=542901" title="Innuitowie">
Innuitowie



</doc>
<doc id="542904" url="https://pl.wikipedia.org/wiki?curid=542904" title="Innowie">
Innowie



</doc>
<doc id="542907" url="https://pl.wikipedia.org/wiki?curid=542907" title="Jiangsu">
Jiangsu

Jiangsu ( ) - prowincja ChRL położona w środkowej części wschodniego wybrzeża Chin.
Jej nazwa pochodzi od "Jiangning" (Nankin) i Suzhou.
Prowincja Jiangsu graniczy z Szantung od północy, z prowincją Anhui od zachodu, oraz z prowincją Zhejiang i miastem wydzielonym Szanghaj od strony południowej.

</doc>
<doc id="542908" url="https://pl.wikipedia.org/wiki?curid=542908" title="Huronowie">
Huronowie



</doc>
<doc id="542910" url="https://pl.wikipedia.org/wiki?curid=542910" title="Miloš Krasić">
Miloš Krasić

Miloš Krasić (cyr. Милош Красић, ur. 1 listopada 1984 w Titovej Mitrowicy) – serbski piłkarz występujący na pozycji pomocnika. Były reprezentant Serbii.
Kariera klubowa.
Krasić pochodzi z Kosowa. Jest wychowankiem klubu Rudar Kosovska Mitrovica, gdzie występował przez rok. Następnie w 1999 roku w wieku 14 lat przeniósł się do Vojvodiny z miasta Nowy Sad i w jej barwach zadebiutował w serbskiej I lidze. Spędził tam 4,5 roku, m.in. pełniąc funkcję kapitana zespołu.
W styczniu 2004 roku za 2,25 miliona euro Krasić przeszedł do rosyjskiego CSKA Moskwa. Już w tym samym roku wywalczył wicemistrzostwo Rosji, a w sezonie 2004/2005 wystąpił w 3 meczach Pucharu UEFA, który wraz z CSKA zdobył po zwycięstwie 3:1 w finale nad Sportingiem. Kolejno w 2005 i 2006 roku wywalczył krajowe dublety: Mistrzostwo i Puchar Rosji. W 2008 roku został wicemistrzem Rosji oraz ponownie zdobył krajowy puchar. 19 sierpnia 2010 roku za kwotę 15 mln euro przeszedł do Juventusu. W Serie A zadebiutował 29 sierpnia w przegranym 0:1 wyjazdowym meczu z Bari. 26 września 2010 w meczu z Cagliari Calcio (4:2) zdobył hat-tricka. Były to jego debiutanckie trafienia we włoskiej Serie A. W ostatnim sezonie spędzonym we Włoszech, zdobył z Juventusem Mistrzostwo Włoch.
2 sierpnia 2012 roku podpisał kontrakt z tureckim Fenerbahçe SK. W jego barwach, w Super Lig, zadebiutował 18 sierpnia 2012 w meczu z Elazigsporem (1:1). Już w swoim pierwszym sezonie w Stambule, wygrał z klubem Puchar Turcji.
30 sierpnia 2013 roku, przeszedł na zasadzie wypożyczenia do SC Bastia. W Ligue 1 debiutował 21 września 2013, w zremisowanym 0:0, prestiżowym starciu z Olympique Marsylia. 4 października 2013 w meczu z FC Lorient (4:1) zanotował swoje pierwsze trafienie we Francji.
30 sierpnia 2015 roku, podpisał dwuletni kontrakt z Lechią Gdańsk. W Ekstraklasie zadebiutował 11 września 2015 roku w zremisowanym 0:0 spotkaniu z Koroną Kielce, zaś swojego pierwszego gola w polskiej lidze zdobył 13 lutego 2016 w wygranym 5:0 meczu z Podbeskidziem Bielsko-Biała. 16 marca 2017 przedłużył kontrakt z klubem do 30 czerwca 2019 roku. 1 grudnia 2018 roku, rozwiązał kontrakt z Lechią Gdańsk za porozumieniem stron.
Kariera reprezentacyjna.
W 2004 roku Krasić wystąpił wraz z olimpijską reprezentacją Serbii i Czarnogóry na Igrzyskach Olimpijskich w Atenach. Z kadrą U-21 występował także na ME U-21 w 2004 (wicemistrzostwo Europy), ME U-21 w 2006 (półfinał) oraz ME U-21 w 2007 (wicemistrzostwo).
W reprezentacji Serbii zadebiutował 24 marca 2007 w przegranym 1:2 meczu z Kazachstanem, rozegranym w ramach eliminacji do Euro 2008. Od czasu debiutu stał się podstawowym zawodnikiem kadry narodowej.

</doc>
<doc id="542913" url="https://pl.wikipedia.org/wiki?curid=542913" title="Chidi Odiah">
Chidi Odiah

Chukwudi „Chidi” Odiah (ur. 17 grudnia 1983 roku) – nigeryjski piłkarz, grającym na pozycji prawego obrońcy. Od 2015 występuje w Julius Berger.
Odiah jest wychowankiem klubu Eagle Cement, w którym przez 2 lata występował w pierwszej lidze. W 2000 roku przeniósł się do Julius Berger FC, a w 2001 roku wyjechał do Mołdawii i został piłkarzem Sheriffu Tyraspol. W tym samym roku wywalczył mistrzostwo Mołdawii i zdobył Puchar Mołdawii. W 2002 roku osiągnął kolejny sukces, jakim był drugi w karierze krajowy puchar.
W 2004 roku Chidi przeszedł do rosyjskiego CSKA Moskwa. Już w tym samym roku wywalczył wicemistrzostwo Rosji, a w sezonie 2004/2005 wystąpił w kilku meczach Pucharu UEFA, które CSKA zdobyło po zwycięstwie 3:1 w finale nad Sportingiem. W 2005 i 2006 roku wywalczył dublet: mistrzostwo i Puchar Rosji. W 2008 roku został wicemistrzem kraju i zdobył swój drugi krajowy puchar. Wraz z otwarciem zimowego okienka transferowego 2012 do 2015 Odiah pozostawał piłkarzem bez klubu. W 2015 wrócił do Julius Berger.
W reprezentacji Nigerii zadebiutował w 2004 roku w meczu z Zimbabwe, rozegranym w ramach eliminacji do Mistrzostw Świata w Niemczech.

</doc>
<doc id="542915" url="https://pl.wikipedia.org/wiki?curid=542915" title="Jiangxi">
Jiangxi

Jiangxi (; ) – prowincja ChRL położona w południowo-wschodniej części kraju, rozciągająca się między Jangcy na północy, a górami na południu.

</doc>
<doc id="542917" url="https://pl.wikipedia.org/wiki?curid=542917" title="Sarcze (jezioro na Pojezierzu Wałeckim)">
Sarcze (jezioro na Pojezierzu Wałeckim)

Sarcze – jezioro w woj. wielkopolskim, w pow. czarnkowsko-trzcianeckim, w granicach administracyjnych miasta Trzcianka, leżące na terenie Pojezierza Wałeckiego.
Powierzchnia zwierciadła wody według różnych źródeł wynosi od 45,0 ha przez 51,1 ha do 53,90 ha.
Zwierciadło wody położone jest na wysokości 77,2 m n.p.m. lub 75,5 m n.p.m.. Średnia głębokość jeziora wynosi 3,7 m, natomiast głębokość maksymalna 7,2 m.
W oparciu o badania przeprowadzone w 2004 roku jezioro zaliczono do III klasy czystości i III kategorii podatności na degradację. W 1999 roku wody jeziora zaliczono do III klasy czystości.
Jezioro jest zaliczane do ciągu jezior biegnących od Trzcianki w kierunku wsi Smolarnia. 
Po obu stronach brzegu znajdują się ośrodki wczasowe, parkingi i pola namiotowe. Czynne są dwie plaże, nazywane "starą" i "nową" – obydwie strzeżone w sezonie letnim. W pobliżu plaż działają sklepiki, punkty gastronomiczne i parkingi. W 2013 oddano do użytku Park Ryb Słodkowodnych.
Na wodach jeziora rozgrywane są mistrzostwa w sportach motorowodnych oraz regaty żeglarskie.
Poprzednią niemiecką nazwą było "Zasker See". Polską nazwę "Sarcz" wprowadzono urzędowo w 1949 r.. Nazwa "Sarcz" została potwierdzona w 2006 r. przez Komisję Nazw Miejscowości i Obiektów Fizjograficznych (KNMiOF). W różnych publikacjach jezioro to występuje pod nazwą "Jezioro Miejskie" lub "Sarcz".

</doc>
<doc id="542918" url="https://pl.wikipedia.org/wiki?curid=542918" title="Albert Becker (szachista)">
Albert Becker (szachista)

Albert Becker (ur. 5 września 1896 w Wiedniu, zm. 17 maja 1984 w Vicente Lopez w Argentynie) – szachista austriacki, reprezentant Niemiec i Argentyny (od roku 1939), mistrz międzynarodowy od 1953 roku.
Kariera szachowa.
Reprezentował Austrię na olimpiadzie szachowej w 1931 (zdobywając złoty medal za indywidualny wynik na IV szachownicy) oraz Niemcy na olimpiadzie w 1939 (gdzie wraz z drużyna zdobył złote medale olimpijskie). W 1937 został mistrzem Austrii. Becker przez wiele lat był redaktorem naczelnym miesięcznika szachowego "Wiener Schachzeitung". Napisał także wiele książek szachowych.
Wybrane sukcesy w turniejach międzynarodowych:
Według retrospektywnego systemu Chessmetrics, najwyżej sklasyfikowany był w czerwcu 1931, zajmował wówczas 11. miejsce na świecie.

</doc>
<doc id="542926" url="https://pl.wikipedia.org/wiki?curid=542926" title="Bytomka">
Bytomka

Bytomka (niem. "Beuthener Wasser" lub "Iserbach") – rzeka w południowej Polsce, w województwie śląskim, prawostronny dopływ rzeki Kłodnicy.
Informacje ogólne.
Bytomka ma 19,2 km długości (z czego na terenie Bytomia około 7 km) i wpływa do Kłodnicy na terenie Gliwic. Jej prawobrzeżnym dopływem jest Potok Mikulczycki (w górnym odcinku nazywany Rokitnickim), a lewobrzeżnym – Graniczny Potok. Wypływa ona u podnóża wzniesienia 315 m n.p.m. w lesie miechowickim i wpada do Kłodnicy. Przez północną część miasta płynie potok Szarlejka z dopływem Segiet, który w okolicy Piekar Śląskich uchodzi do Brynicy. Jego długość wynosi 10,7 km.
W granicach Bytomia znajduje się kilkadziesiąt stawów, utworzonych w wyniku działalności człowieka w zapadliskach terenu lub wyrobiskach poeksploatacyjnych, zwłaszcza w dolinie Bytomki i Szarlejki. Ich najciekawsze skupisko – „Żabie Doły” – występuje na pograniczu Bytomia, Brzezin Śląskich i Chorzowa.
Osady Bytomki charakteryzują się wysokimi stężeniami metali ciężkich pochodzenia antropogenicznego: niklu, kadmu oraz rtęci.
Hydronimia.
Rzeka była nazywała w źródłach: Cacaua, Cacava (XIII wiek), Koczawa Kliczborn (XV wiek – "Roczniki czyli kroniki sławnego Królestwa Polskiego" Jana Długosza), Kokava (XVIII wiek), Beuthener Wasser (XIX wiek), Iserbach (XIX wiek), Mała Kocawa (XIX wiek) Okronglik (XIX wiek), Okrąglik (XX wiek), Bytomka, Bytomska Woda, Bojtnerka (XX wiek).
Historia.
Ślady osadnictwa prehistorycznego odnalezione w łachach piasku nad Bytomką (na terenie Zabrza – Biskupic) sięgają epoki kamiennej (ok. 10 000 lat p.n.e.). Odkryć tych dokonano w 1927 r. Były to tysiące drobnych przedmiotów z krzemienia. Najprawdopodobniej była to pozostałość po warsztacie do ich wyrobu. Również w XVII w. Bytomka była dla mieszkańców dzisiejszego Bytomia, Zabrza i Gliwic źródłem bogactwa. To właśnie na jej terenie powstawały liczne młyny wodne, a w jej dopływach budowane były liczne stawy wodne.
W okresie międzywojennym na krótkim odcinku stanowiła granicę niemiecko-polską.
Rekultywacja.
Bytom.
W 2010 r. na terenie Bytomia rozpoczęto realizację prac, których celem jest rekultywacja zdegradowanych terenów w otoczeniu Bytomki. Działania są w znacznej części finansowane z funduszy europejskich – w sumie przyznano miastu ponad 7 mln zł. Projekty dotyczą przede wszystkim likwidacji dzikich składowisk odpadów oraz rekultywacji terenów zalewowych i zbiorników wodnych w sąsiedztwie Bytomki.
Ruda Śląska.
Na terenie miasta Ruda Śląska przy udziale środków Funduszu Spójności realizowany jest projekt „Oczyszczanie ścieków – Ruda Śląska”, w ramach którego została zmodernizowana oczyszczalnia ścieków „Orzegów”, oddana do eksploatacji w grudniu 2007 r. Oczyszczalnia jest eksploatowana zgodnie z wydanym w dniu 18.12.2007 r. pozwoleniem wodnoprawnym na odprowadzanie oczyszczonych ścieków.
Aktualnie w ramach tego projektu prowadzona jest budowa i przebudowa kanalizacji w zlewni oczyszczalni „Orzegów”. W 2008 roku została oddana do eksploatacji przepompownia przy ul. Na łąkach w Rudzie Śląskiej, zaś w roku 2009 oddano przepompownię przy ul. Sobieskiego w Rudzkiej Kuźnicy. Realizacja ta pozwoli na skierowanie ścieków z dzielnic: Orzegów, Godula, Chebzie i Ruda na oczyszczalnię „Orzegów” i tym samym zlikwidowanie wylotów odprowadzających nieoczyszczone ścieki do rzeki Bytomki.
Bytomka jest rzeką, która sukcesywnie jest coraz bardziej zanieczyszczona. Brzegi są bardzo zaśmiecone, a ze względu na dużą zawartość ścieków, z koryta wydobywa się nieprzyjemny zapach. Co roku organizowana jest akcja, mająca na celu oczyszczenie rzeki. Ochotnicy przemierzając wzdłuż Bytomkę sprzątają śmieci pozostawione na jej brzegu.
Na stan i jakość wód płynących korytem rzeki Bytomki wpływ ma nie tylko miasto Ruda Śląska, gdyż już w momencie wpłynięcia rzeki na teren miasta jest ona zanieczyszczona wodami płynącymi od strony miasta Bytom.
Za stan czystości koryta i skarp rzeki Bytomki, w tym za usuwanie m.in. odpadów odpowiada administrator cieku tj. Regionalny Zarząd Gospodarki Wodnej w Gliwicach.

</doc>
<doc id="542927" url="https://pl.wikipedia.org/wiki?curid=542927" title="Robert Bellin">
Robert Bellin

Robert Bellin (ur. 30 czerwca 1952) – szachista angielski, mistrz międzynarodowy od 1977 roku.
Kariera szachowa.
Znaczniejsze rezultaty:
W latach 1977 i 1980 dwukrotnie wystąpił w reprezentacji Anglii na drużynowych mistrzostwach Europy, w roku 1980 zdobywając wraz z zespołem brązowy medal. Od 1988 r. jest mężem czeskiej arcymistrzyni Jany Malypetrovej.
Najwyższy ranking w karierze osiągnął 1 stycznia 1980 r., z wynikiem 2440 punktów dzielił wówczas 8-9. miejsce wśród angielskich szachistów.

</doc>
<doc id="542930" url="https://pl.wikipedia.org/wiki?curid=542930" title="Elżbieta Drużbacka">
Elżbieta Drużbacka

Elżbieta Drużbacka (z domu Kowalska, ur. około 1695 lub około 1698–1699, zm. 14 marca 1765 w Tarnowie) – polska poetka epoki późnego baroku, zwana przez współczesnych „słowiańską Safoną” i „Muzą sarmacką”.
Życiorys.
Większość danych biograficznych dotyczących Elżbiety Drużbackiej znana jest jedynie z pisanych przez nią licznych listów. Urodziła się w szlacheckiej rodzinie Kowalskich, zamieszkałych prawdopodobnie w Wielkopolsce. W młodości dłuższy czas przebywała na dworze Elżbiety z Lubomirskich Sieniawskiej, żony Adama Mikołaja Sieniawskiego, kasztelana krakowskiego i hetmana wielkiego koronnego. Tam odebrała staranną edukację i prawdopodobnie poznała swojego przyszłego męża, Kazimierza Drużbackiego, skarbnika żydaczowskiego, którego poślubiła około 1720 roku.
Drużbaccy mieli dwie córki: Mariannę, żonę Wojciecha Wiesiołowskiego i Annę. Po śmierci męża w 1740 roku Elżbieta Drużbacka została ochmistrzynią córki Sieniawskich, później przebywała na dworach Czartoryskich, Lubomirskich, Krasickich, wreszcie Sanguszków. Po śmierci starszej córki i sześciorga wnucząt w 1760 roku osiadła w odnowionym przez księcia Pawła Karola Sanguszkę i jego żonę Barbarę z Duninów klasztorze sióstr bernardynek w Tarnowie, gdzie zmarła 14 marca 1765 roku.
Twórczość literacka.
Utwory Elżbiety Drużbackiej docierały początkowo do czytelników jedynie w odpisach. W 1752 roku bracia Załuscy: biskupi Józef Andrzej i Andrzej Stanisław, twórcy biblioteki Załuskich wydali tom pod tytułem "Zbiór rymów duchownych, panegirycznych, moralnych i światowych...", zawierający trzy poematy (w tym najbardziej do dziś znane "Opisanie czterech części roku", pierwszy polski poemat opisowy), powieść fantastyczną "Fabuła o książęciu Adolfie" oraz drobne wiersze i powiastki alegoryczne. Było to jedyne wydanie dzieł Elżbiety Drużbackiej, które ukazało się za jej życia. W 1769 roku wydano jeszcze "Historię chrześcijańską księżnej Elefantyny Eufraty" oraz pojedyncze utwory w zbiorach poezji i czasopismach. Rękopisy poetki, przechowywane w Bibliotece Krasińskich uległy zniszczeniu w czasie powstania warszawskiego.
Twórczość Elżbiety Drużbackiej była wysoko ceniona przez Udalryka Radziwiłła, Ignacego Krasickiego i Hugona Kołłątaja. Charakteryzowała ją niezwykła w czasach saskich naturalność, prostota stylu i czystość języka wolnego od makaronizmów.

</doc>
<doc id="542942" url="https://pl.wikipedia.org/wiki?curid=542942" title="Px48">
Px48

Px48 – polski parowóz wąskotorowy, produkowany po II wojnie światowej w zakładach Fablok.
Historia.
Zbudowany na podstawie dokumentacji technicznej parowozu serii Wp29 (Px29), odnalezionej w 1943 przez pracownika Fabloku inż. K. Sieleckiego. Obydwa parowozy były do siebie bardzo zbliżone. Kocioł parowozu Px48 pozostał taki sam jak w parowozie Px29. Nowa dokumentacja techniczna została zatwierdzona w 1948 roku. Produkcję pierwszych parowozów rozpoczęto dopiero w 1950 roku z powodu otrzymania przez Fablok zamówień na parowozy tego typu przez koleje rumuńskie oraz jugosłowiańskie. 
Do 1954 roku zbudowano łącznie 81 parowozów: 70 parowozów dla PKP, 5 parowozów dla kolei przemysłowych oraz 6 na eksport do Albanii oraz Chińskiej Republiki Ludowej. W 1955 roku, po wprowadzeniu zmian w dokumentacji konstrukcyjnej, wybudowano 37 parowozów (tzw. drugiego wykonania). Niektóre z nich były wyposażone w kotły wyprodukowanej w „Toruńskiej Fabryce Kotłów”. Kotły te były w znacznym stopniu spawane elektrycznie. Spośród wyprodukowanych 37 parowozów, 24 sztuki zakupiły PKP, a 13 sztuk koleje przemysłowe. Łącznie dla potrzeb PKP wyprodukowano 118 tych maszyn.
Na początku lat 50. XX wieku ZNTK w Nowym Sączu przebudowały 17 tych maszyn do jazdy po torze o szerokości 1000 mm. Zapas 4 t węgla i 6 m³ wody umożliwiał prowadzenie składu o masie 300 t na trasie długości 65 km, bez potrzeby uzupełniania paliwa.
Cztery lokomotywy zostały zbudowane w 1952 roku na eksport do Chin (na tor 762 mm, z tego dwie następnie przekazane Albanii) i jedna do Albanii (tor 760 mm). Ponadto na bazie Px48 opracowano zmienione wersje eksportowe na tor 760 mm: Duna dla Rumunii (10 sztuk, z dwuosiowym tendrem) i Sawa dla Jugosławii (10 sztuk, z trzyosiowym tendrem, następnie przejęte przez PKP jako seria Px49).
Parowozy Px48 rozpoczęto wycofywać około 1970 roku, kiedy to PKP wprowadziło na koleje wąskotorowe ciężkie lokomotywy spalinowe importowane z Rumunii (m.in. serii Lxd2 o mocy 450 KM). Parowozy Px48 sprzedawano do kolei przemysłowych oraz do innych krajów
W 1990 roku dwa parowozy Px48 zostały sprzedane do Niemiec na kolej Brohltalbahn, gdzie używane były pod numerami V i VI, prowadząc pociągi muzealne "Vulkan Express" w rejonie Brohl (w 2010 r. były nieczynne).
Parowóz Px48-1783 posłużył do wykonania instalacji artystycznej pod nazwą „Wysiadać! Łódź Fabryczna” przez Piotra Janowskiego, artysty urodzonego w Łodzi, a zamieszkałego w Stanach Zjednoczonych na Florydzie. Parowóz został oklejony folią aluminiową i ustawiony w okresie od 10 grudnia 2016 do 9 kwietnia 2017 w Łodzi u zbiegu ulic Jana Kilińskiego i Romualda Traugutta z okazji otwarcia nowego dworca kolejowo-autobusowego Łódź Fabryczna.
Budowa parowozu.
Kocioł parowozu posiadał stalową skrzynię ogniową. Obsługa kotła wymagała kontrolowania i zapobiegania częstym stałym zmianom temperatury. Armatura przy kotle była znormalizowana, jaką stosowano w parowozach przemysłowych normalnotorowych typu Ferrum. Na walczaku kotła zamontowano dwie piasecznice we wspólnej obudowie ze zbieralnikiem pary. Podawały one piasek pod wszystkie koła napędne parowozu. Podwozie parowozu miało ostoję belkową o grubości belek 60 mm, odsprężynowaną za pomocą płaskich resorów odgórnie w sposób kombinowany, z czterema punktami podparcia całej konstrukcji. Zestawy kołowe pierwszych trzech osi napędnych były sztywne, a koła drugiej osi miały zwężone obrzeża po 3 mm na stronę, natomiast czwarta oś napędna miała przesuw boczny po 15 mm na stronę, co umożliwiało swobodne pokonywanie łuków o promieniu 35 metrów. Silniki parowe bliźniacze na parę przegrzaną napędzały poprzez jednoprowadnicowe krzyżulce i dość długie korbowody trzecią oś napędną. Suwaki tłoczkowe z wlotem pary wewnętrznym i długie trzony tłokowe przechodzące przez przednie pokrywy cylindrowe. Parowóz prowadził tender czteroosiowy oparty na wózkach Diamonda ze spawaną skrzynią wodną o pojemności 6 m³ i węglową na 4 tony węgla

</doc>
<doc id="542945" url="https://pl.wikipedia.org/wiki?curid=542945" title="Łukasz Kardas (prezenter telewizyjny)">
Łukasz Kardas (prezenter telewizyjny)

Łukasz Kardas (ur. 19 lutego 1975 w Łodzi) – dziennikarz, lektor, producent telewizyjny, z wykształcenia socjolog, ekspert w dziedzinie komunikacji i mediów. Laureat m.in. honorowego medalu Europejskiego BCC.
Od 1994 roku związany z Telewizją Polską. Pracował w Warszawskim Ośrodku Telewizyjnym. Następnie przez kilka lat (do roku 2006) pracował jako lektor "Teleexpressu", a także prezenter "Teleexpressu Junior". Producent "Panoramy" w TVP 2.
Wraz z uruchomieniem TVP Info został głównym producentem kanału. Wiceszef serwisów TVP Info. Od maja 2010 do lipca 2011 roku dyrektor TVP Info. Od lipca 2011 roku – dyrektor TVP Polonia, kanału satelitarnego Telewizji Polskiej SA. Nieprzerwanie pracuje jako lektor.
Politycznie kojarzony ze stowarzyszeniem Ordynacka.
Życie prywatne.
Jego żoną jest dziennikarka TVP Polonia Elżbieta Oppenauer-Kardas; ma dwie córki: Amelię i Olę (ur. 2009) oraz syna Szymona (ur. 2012).

</doc>
<doc id="542948" url="https://pl.wikipedia.org/wiki?curid=542948" title="Stefan Kazimierz Hankiewicz">
Stefan Kazimierz Hankiewicz

 
Stefan Kazimierz Hankiewicz (zm. przed 1704) – metrykant kancelarii wielkiej koronnej.
Urodzony na Wołyniu w rodzinie pochodzenia śląskiego. Ożenił się z córką Łukasza Drewny, Burmistrza Starej Warszawy w latach 1624-1625. 
Od 1653 pisarz dekretowy wołyński i pisarz kancelarii wielkiej koronnej. W 1655 otrzymał od króla Jana Kazimierza szlachectwo szwedzkie. W 1657 został członkiem kolegium Dwudziestu Mężów, ławnikiem i rajcą, potem sekretarzem królewskim i metrykantem kancelarii wielkiej koronnej oraz wójtem kijowskim. Brał udział w życiu miasta Warszawy - był administratorem ceł wodnych, w 1659 został wójtem, a następnie skarbnikiem miejskim. 
W latach 1664-1674 wraz z księdzem D. Madaleńskim sporządził „Inwentarz Ksiąg w Metrice Koronney Oboiey to iest w Wielkiey y w Małey będących” - spis części zbiorów archiwum Koronnego, odzyskanego ze Szwecji na mocy traktatu oliwskiego. W 1668 członek komisji królewskiej rozpatrującej zatarg rady miasta Torunia z pospólstwem. W 1673 nobilitowany za zasługi dla Rzeczypospolitej.

</doc>
<doc id="542950" url="https://pl.wikipedia.org/wiki?curid=542950" title="Disembowelment">
Disembowelment

Disembowelment [Właściwie diSEMBOWELMENT] "(ang. wypatroszenie)" to australijska grupa muzyczna wykonująca death / doom metal. Powstała 1989 roku w Melbourne pod nazwą "Bacteria" wykonując początkowo grindcore. Rok później grupa przybrała nazwę Disembowelment zmieniając tym samym styl wykonywanej muzyki. Grupę rozwiązano niedługo po wydaniu debiutanckiego albumu (w 1994 roku). 
Zespół zaliczany jest do prekursorów gatunku doom metalu oraz death doom z wpływami gatunków pośrednich. 

</doc>
<doc id="542957" url="https://pl.wikipedia.org/wiki?curid=542957" title="Chaos A.D.">
Chaos A.D.

Chaos A.D. – piąty studyjny album długogrający brazylijskiej grupy metalowej Sepultura, wydany przez wytwórnię Roadrunner Records 2 września 1993.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.
Opis.
Od końca 1992 trwały pracy nad materiałem do piątego albumu. Jako pierwsze powstały utworzy „Propaganda” i „Refuse/Resist”. Muzykę tworzył samodzielnie Max Cavalera (używając po raz pierwszy automatu perkusyjnego i riffów) oraz w duecie z Kisserem. Kompozycje były m.in. efektem ich improwizacji dokonanych w Phoenix (utwory „Territory” i „Kaiowas”), a także w Sedonie. Podczas tworzenia muzyki w magazynie Argo na południu Phoenix nieopodal lotniska powstały utwory „Refuse/Resist”, „Territory”, „Slave New World”.
Muzyka zawarta na tym albumie była bardziej melodyjna niż typowy thrash metal i wolniejsza niż dotychczasowe dokonania grupy oraz była przepełniona zróżnicowanymi partiami perkusji. Wskutek m.in. fascynacji twórczością innych zespołów w efekcie osiągnięto "klimatyczny i transowy" charakter dzieła. Po raz pierwszy w muzyce grupy pojawiły się bębny wywodzące się z rejonów plemiennych, wykorzystane w związku z eksploracją korzeni brazylijskiej kultury. 
Także pod względem tematyki tekstów utworów nastąpiły zmiany, jako że liryki podnosiły sprawy polityczne i społeczne. Teksty opisywały m.in. rządy despotów, "wojny o terytorium", korupcję, przemoc, panującą cenzurę, karygodne postępowanie prasy. W pierwotnym zamierzeniu tytuł albumu miał brzmieć "Propaganda". Ostatecznie przyjęto tytuł "Chaos A.D.", według Maxa Cavalery symbolizujący "epokę chaosu". Według relacji muzyków tytułowy chaos łączył także utwory na płycie.
Za radą producenta Andy’ego Wallace’a nagrania materiału na płytę odbyły się w Europie, w Rockfield Studios w Walii. Miksowanie odbyło się nieopodal, w Bath. Był to pierwszy album, na którym partie basowe nagrał w studio basista Paulo Jr., jako że do tej pory z uwagi na jego nieumiejętności czynili to Max Cavalera i Andreas Kisser. 
W ramach promocji płyty wydano trzy single: „Refuse/Resist”, „Territory” i „Slave New World”. Tekst do utworu „Refuse/Resist” odnosi się do ulicznych zamieszek i sanowi wezwanie do zbuntowania się. W opinii Maxa Cavalery wyrażonej przed 2013 riff do tej piosenki jest jednym z dwóch najlepszych stworzonych przez niego. We wstępie do tego utworu słychać bicie serca syna Maxa Cavalery, Zyona, nagrane przez niego na magnetofon przyłożony do stetoskopu tuż przed narodzeniem dziecka przez Glorię Bujnowski w styczniu 1993. Do tej piosenki powstał teledysk, do którego tworzenia użyto m.in. sceny zarejestrowane podczas występu na Hollywood Rock w São Paulo w styczniu 1994.
Autorem słów do utworu „Territory” był Kisser. Do tej piosenki także nakręcono teledysk. Zdjęcia do niego filmowano w Izraelu w pobliżu Jerozolimy i na wybrzeżu Morza Martwego (pierwotnym planem były ujęcia w miejscu ukrzyżowania Jezusa Chrystusa, na co nie otrzymano zezwolenia). Współautorem tekstu do „Slave New World” był Evan Seinfeld z grupy Biohazard. Także do tej piosenki zarejestrowano teledysk.
Słowa piosenki „Propaganda” stanowią krytykę prasy. Tekst utworu „Biotech Is Godzilla” (stworzył go Jello Biafra, udzielający się wokalnie w tej piosence) dotyczy m.in. Szczytu Ziemi, zorganizowanego w dniach 3-14 czerwca 1992 w Rio de Janeiro, biotechnologicznych korporacji oddziałujących negatywnie na Amazonię oraz miasta Cubatão, noszącego znamiona najbardziej zanieczyszczonego. Muzycy Sepultury nagrali także cover utworu „The Hunt” brytyjskiego zespołu New Model Army, którego byli fanami (producent Andy Wallace miksował wcześniej album tej grupy).
Instrumentalny utwór pt. „Kaiowas” powstał z inspiracji historią plemienia brazylijskiego Kaiowa, którego członkowie w akcie protestu przeciw władzom zamierzającym odebrać im ziemię, popełnili zbiorowe samobójstwo. Nagrania tego utworu (w trakcie którego użyto gitar akustycznych) dokonano w walijskim zamku w Chepstow (pozbawionym dachu, wskutek czego w nagraniu słychać odgłosy przelatujących mew). Efekty perkusyjne w tym utworze zostały dograne przez Igora Cavalerę i Paulo Jr., korzystających z plastykowych wiader.
Tekst utworu pt. „Manifest” dotyczy zdarzeń zaszłych 2 października 1992 w kompleksie penitencjarnym Carandiru w São Paulo (limit wynosił tam 3000, zaś osadzonych było w nim faktycznie 8000 osób), gdzie w wyniku pacyfikacji policyjnej śmierć poniosło 111 osadzonych. W 2020 opublikowano piosenkę pt. „Manifest2020”, będącą przeróbką tego utworu, aczkolwiek z osobnym tekstem, odnoszącym się do sprawy śmierci Breonny Taylor. W nagraniu utworu wzięli udział: Matt Dalberth – wokalista (Revival), Marc Rizzo – gitara prowadząca (Soulfly, Cavalera Conspiracy), Brian „Mitts” Daniels – gitara rytmiczna, nagranie i miksowanie (eks-Madball, Skarhead), Tony Campos – gitara basowa (Static-X, Soulfly, Fear Factory), Walter „Monsta” Ryan – perkusja, inicjator projektu (eks-D.R.I., Madball).
Okładkę "Chaos A.D." po raz kolejny stworzył dla Sepultury Michael Whelan. Na obrazie został ukazany worek na zwłoki w pozycji do góry nogami. Opuszczająca ciało dusza przenika w ukazane na obrazie urządzenia, w których ulega przetworzeniu. Widniejące w tle mechanizmy powstały z inspiracji dźwięków usłyszanych przez twórcę w piosenkach „Clenched Fist” i „Manifest”. Premiera albumu miała miejsce 2 września 1993, zaś z tej okazji Roadrunner Records zorganizował imprezę na ww. zamku Chepstow.
W wydaniu albumu na Brazylię dołączono utwór „Polícia”. W 1996 ukazało się wznowienie płyty z przeznaczeniem na rynek w USA i w Kanadzie, na którym mieszczono dodatkowe utwory: „Kaiowas (Tribal Jam)”, „Territory (Live)”, „Amen / Inner Self (Live)”. "Chaos A.D." wydano zarówno w formacie płyty CD jak i na płycie winylowej, zaś w tej drugiej wersji w 2006 wypuszczono wznowienie płyty nakładem Roadrunner w serii "Records Classics Deluxe".
Notowania.
Album dotarł do 32. miejsca listy Billboard 200 w Stanach Zjednoczonych. Płyta trafiła ponadto m.in. na listy przebojów w Niemczech, Austrii, Holandii, Norwegii, Australii oraz Wielkiej Brytanii (tam trafił na 11 miejsce). Album uzyskał status złotej i srebrnej płyty w Brazylii, Indonezji oraz w kilku krajach Europy.
W 2017 płyta "Chaos A.D." została sklasyfikowana przez dziennikarzy magazynu „Rolling Stone” na 29 miejscu na liście najlepszych albumów metalowych wszech czasów.

</doc>
<doc id="542958" url="https://pl.wikipedia.org/wiki?curid=542958" title="Medaliści zawodów Pucharu Świata w skokach narciarskich">
Medaliści zawodów Pucharu Świata w skokach narciarskich



</doc>
<doc id="542963" url="https://pl.wikipedia.org/wiki?curid=542963" title="Franciszek Ksawery Dmochowski">
Franciszek Ksawery Dmochowski

Franciszek Ksawery Dmochowski SP herbu Pobóg (z przydomkiem Warda), ps. i krypt.: "Citoyen polonois(?); F. D.; F. X. D.; F. X. D. Warda; F. X. W. D. réfugié polonois, auteur de l'écrit intitulé „Idées sur la Pologne”" (ur. 2 grudnia 1762, zm. 20 czerwca 1808) – pijar, działacz polityczny, publicysta, teoretyk literatury klasycystycznej w Polsce, poeta i tłumacz.
Życiorys.
Urodził się w miejscowości Oprawczyki na Podlasiu w rodzinie drobnej szlachty herbu Pobóg (z przydomkiem Warda). Ojciec pisarza i wydawcy Franciszka Salezego Dmochowskiego.
Uczęszczał do szkół prowadzonych przez jezuitów i pijarów w Drohiczynie, a następnie od 1778 w Podolińcu na Spiszu. Po ukończeniu nowicjatu w 1778 został przyjęty do pijarów. Uczył (od roku 1783) w szkołach pijarskich w Radomiu, a w roku 1785 został przeniesiony do Warszawy na stanowisko podprefekta. W latach 1786–1787 wykładał łacinę w kolegium w Łomży, później (1788) w Radomiu. W tym okresie bezskutecznie zabiegał o katedrę literatury w Szkole Głównej Koronnej. W roku 1789 został nauczycielem w Szkole Wydziałowej w Warszawie.
Dzięki H. Kołłątajowi uzyskał zwolnienie ze ślubów zakonnych. Należał do Kuźnicy Kołłątajowskiej i Towarzystwa Krytycznego, a po śmierci Franciszka Salezego Jezierskiego (1791) został osobistym sekretarzem Hugona Kołłątaja i jego najbliższym współpracownikiem politycznym. W latach 1791–1793 był proboszczem parafii Podwyższenia Krzyża Świętego w Kole. Podczas rządów konfederacji targowickiej wyjechał za Kołłątajem do Saksonii. Tam też współtworzył kampanię publicystyczną przeciwko Targowicy.
W czasie insurekcji kościuszkowskiej porzucił stan duchowny i został członkiem Rady Najwyższej Narodowej. Jako kierownik Wydziału Instrukcji Rady Najwyższej Narodowej rozpoczął wydawanie "Gazety Rządowej", która była oficjalnym organem powstańców.
Po upadku powstania przewodniczył Deputacji Polskiej w Paryżu. W roku 1800 wrócił do kraju, organizował Towarzystwo Przyjaciół Nauk i został jego pierwszym sekretarzem.
Zmarł pod Błoniem w czasie podróży do swojej posiadłości ziemskiej w Świeszu na Kujawach. Pochowany na Cmentarzu Powązkowskim w Warszawie.
Twórczość.
Autor pierwszej polskiej poetyki „Sztuki rymotwórczej” (1788), przeróbki „L’Art poétique” Nicolasa Boileau. Współautor dzieła "„O ustanowieniu i upadku Konstytucji 3 maja 1791 r.”" (1792). W latach 1801–1805 wydawał "„Nowy Pamiętnik Warszawski”," wcześniej współredagował "Gazetę Wolną Warszawską" i "„Gazetę Rządową”." Tłumaczył dzieła E. Younga (1785–1803), Miltona (1803), Horacego (1814), "„Iliadę”" (1790–1801) i fragmenty "„Odysei”" (1818) Homera, "„Eneidę”" Wergiliusza (nieukończony przekład).
Ważniejsze utwory.
Ponadto Dmochowski układał dla posłów głosy i mowy, pisał ulotne wierszyki w związku z poruszającą opinię publiczną sprawą Dogrumowej, był autorem rozpowszechnionych w rękopisach wierszyków z okazji obicia w Warszawie posłów Borzęckiego i Suchorzewskiego, przyznano mu autorstwo pieśni z okresu powstania kościuszkowskiego (m.in.: "Pieśń ochotników, Hymn do Boga w teraźniejszych okolicznościach") i innych (zobacz np. rękopis: Biblioteka Kórnicka, sygn. 1619).
Natomiast przypisywane Dmochowskiemu (oraz J. K. Szaniawskiemu i M. Neymannowi) autorstwo paszkwilu "Lettre de Jean Woytynski au général Dombrowski (Dąbrowski), commandant des légions polonaises", Warszawa (właściwie Paryż) 1798 – uchylił A. Grodek na rzecz P. Maleszewskiego.
Przekłady.
Niektóre przekłady znajdują się w czasopismach: "Pamiętnik Naukowy" (1819), "Pamiętnik Warszawski" (1818). Estreicher przypisał Dmochowskiemu również autorstwo przekł. C. Goldoniego: "Mecenas poczciwy. Komedia we trzech aktach, napisana po włosku... a na ojczysty język przetłumaczona przez J. P. F. D.", Warszawa 1779; autorstwo Dmochowskiego zakwestionował S. Pietraszko.

</doc>
<doc id="542969" url="https://pl.wikipedia.org/wiki?curid=542969" title="David Thewlis">
David Thewlis

David Thewlis, właśc. David Wheeler (ur. 20 marca 1963 w Blackpool) – brytyjski aktor filmowy i telewizyjny, scenarzysta, reżyser, poeta i gitarzysta.
Życiorys.
Młodość.
Urodził się w Blackpool jako syn Maureen Wheeler i Aleca Raymonda Wheelera, właściciela sklepu z zabawkami. Dorastał w Blackpool. Grał w punkowym zespole Door 66. W 1985 ukończył Guild Hall School of Music and Drama w Londynie.
Kariera.
Wystąpił na małym ekranie w sitcomie "Valentine Park" (1987-1988), zanim zadebiutował na kinowym ekranie w melodramacie fantasy "Vroom" (1988) z Clive’em Owenem oraz w adaptacji powieści Charlesa Dickensa "Mała Dorrit" ("Little Dorrit", 1988) u boku Dereka Jacobiego i Aleca Guinnessa. Wystąpił potem w komediodramacie Mike’a Leigh "Życie jest słodkie" ("Life Is Sweet", 1990) u boku Stephena Rei i Timothy’ego Spalla, dramacie "Skaza" ("Fatale", 1992) z Jeremym Ironsem, Juliette Binoche i Mirandą Richardson oraz ekranizacji surrealistycznej powieści Franza Kafki "Proces" ("The Trial", 1993) z Kyle’em MacLachlanem.
Uznanie krytyków zyskał dzięki kreacji energicznego, gadatliwego i trudnego w bezpośrednim kontakcie życiowego rozbitka w dramacie Mike’a Leigha w filmie "Nadzy" ("Naked", 1993); otrzymał za tę rolę wiele nagród, w tym za najlepszą rolę męską na festiwalu filmowym w Cannes. Jego debiutancki film krótkometrażowy "Hello, Hello, Hello" (1995) zdobył nominację do nagrody Brytyjskiej Akademii Filmowej.
Zagrał potem w adaptacji powieści Anny Sewell "Czarny Książę" ("Black Beauty", 1994) u boku Seana Beana, biograficznym melodramacie Agnieszki Holland "Całkowite zaćmienie" ("Total Eclipse", 1995) w roli poety Paula Verlaine’a z Leonardo DiCaprio jako Rimbaud, dramacie "Czas przemian" ("Restoration", 1995) u boku Roberta Downeya Jr., Meg Ryan, Hugh Granta i Sama Neilla, filmie fantasy Roba Cohena "Ostatni smok" ("Dragonheart", 1996) z Seanem Connerym, Dennisem Quaidem, Julie Christie i Jasonem Isaacsem, remake’u ekranizacji powieści H.G. Wellsa "Wyspie Doktora Moreau" ("The Island of Dr. Moreau", 1996) u boku Marlona Brando i Vala Kilmera i biograficznym dramacie "Siedem lat w Tybecie" ("Seven Years in Tibet", 1997) z Bradem Pittem.
Zwrócił na siebie uwagę młodych widzów jako profesor Remus Lupin w filmach – "Harry Potter i więzień Azkabanu" ("Harry Potter and the Prisoner of Azkaban", 2004) i "Harry Potter i Zakon Feniksa" ("Harry Potter and the Order of the Phoenix", 2007). Można go było oglądać również w filmie Ridleya Scotta "Królestwo niebieskie" ("Kingdom of Heaven", 2005) u boku Orlando Blooma i Jeremy’ego Ironsa oraz w dreszczowcu "Nagi instynkt 2" ("Basic Instinct 2", 2006) z Sharon Stone i Davidem Morrisseyem.
W ekranizacji powieści Paulo Coelho "Weronika postanawia umrzeć" wystąpił u boku Sarah Michelle Gellar i Jonathana Tuckera.
W 2007 wydano jego debiut literacki – powieść pt. "Pośmiertna sława Hectora Kiplinga" ("The Late Hector Kipling"). Polskie wydanie pojawiło się na rynku w 2009 roku, wydane nakładem wydawnictwa Prószyński i Ska.
Aktor był wcześniej brany pod uwagę do roli Kwiryniusza Quirrella w filmie "Harry Potter i Kamień Filozoficzny", lecz dostał ją Ian Hart.
Życie prywatne.
W kwietniu 1992 ożenił się z Sarą Jocelyn Sugarman, w 1994 doszło do rozwodu. Z nieformalnego związku z aktorką Anną Friel (z którą spotykał się w latach 2001–2010) ma córkę Gracie Ellen Mary (ur. 9 lipca 2005 w Londynie).

</doc>
<doc id="542974" url="https://pl.wikipedia.org/wiki?curid=542974" title="V Krajowy Festiwal Piosenki Polskiej w Opolu">
V Krajowy Festiwal Piosenki Polskiej w Opolu

V Krajowy Festiwal Piosenki Polskiej w Opolu odbył się 22 – 25 czerwca 1967.
Podczas festiwalowych koncertów wystąpiło 80 wykonawców, którzy zaśpiewali 130 piosenek. Oprócz stałego koncertu "Premiery" (podczas którego zaprezentowano 36 nowych piosenek), odbyły się m.in. koncerty "Popołudnie z młodością", w którym wystąpiły zespoły bigbitowe i "Mikrofon dla wszystkich", podczas którego próbowali swoich sił piosenkarze-amatorzy. 24 czerwca w amfiteatrze występowały zespoły ludowe, wieczorem odbył się koncert "Przeboje sezonu". Przewodniczącym jury był Mirosław Dąbrowski. W 1967 jury przyznając nagrody nie stosowało do piosenek kryteriów rodzajowych. Koncerty reżyserował Janusz Rzeszewski.
Koncert "Powrócisz tu" 22.06.1967 20.00.
Koncert prowadził Lucjan Kydryński
Laureaci.
Nagrody przewodniczącego MRN w Opolu: 
Nagroda specjalna Polskiej Federacji Jazzowej dla Seweryna Krajewskiego za debiut kompozytorski.
Nagroda dziennikarzy dla piosenki "W co się bawić" (Wasowski/Młynarski) w wykonaniu Wojciecha Młynarskiego.

</doc>
<doc id="542975" url="https://pl.wikipedia.org/wiki?curid=542975" title="Ulises de la Cruz">
Ulises de la Cruz

Ulises Hernán de la Cruz Bernardo (ur. 8 lutego 1974 w Piquiucho) – ekwadorski piłkarz, prawy obrońca. Posiada również obywatelstwo angielskie.
Kariera sportowa.
Ulises de la Cruz swoją występował w reprezentacjach młodzieżowych Ekwadoru. W pierwszej reprezentacji zadebiutował 28 maja 1995 roku w meczu z Japonią.
Prawdziwa karierę w kadrze de la Cruz zawdzięcza ówczesnemu trenerowi Ekwadoru: Hernanowi Dario Gomezowi, który postawił na niego w eliminacjach do mundialu w Korei i Japonii. Potem de la Cruz wystąpił we wszystkich spotkaniach na tychże Mistrzostw, w turnieju Copa America 2004 i w eliminacjach do mundialu w Niemczech.
W reprezentacji Ekwadoru grał do 2007 roku. W tym czasie rozegrał 101 spotkań i zdobył sześć goli.
Po grze w południowoamerykańskich klubach, w 2001 roku podpisał kontrakt ze szkockim Hibernian. Następnie, do 2006 roku grał w angielskiej Aston Villi oraz w Reading. W 2009 roku trafił do Birmingham City i po rozegraniu jednego meczu przeszedł do LDU Quito, gdzie występował już wcześniej.
Ulises de la Cruz urodził się w regionie Valle del Chota, który jest jednym z najbiedniejszych w kraju. Piłkarz założył fundację, która działa w rodzinnych stronach zawodnika, realizując takie założenia jak choćby kształcenie młodych sportowców.

</doc>
<doc id="542977" url="https://pl.wikipedia.org/wiki?curid=542977" title="Unia Łacińska">
Unia Łacińska

Unia Łacińska – organizacja międzynarodowa zrzeszająca państwa, w których używane są języki romańskie. Zajmuje się ochroną, wsparciem i promocją wspólnego dziedzictwa świata postłacińskiego. Utworzono ją w 1954 roku w Madrycie, w Hiszpanii. Jako sprawna instytucja, Unia Łacińska działała od roku 1983 do 2012. Liczyła 35 członków na całym świecie.
Oficjalne nazwy unii to:
Członkowie.
Lista członków Unii Łacińskiej według języka urzędowego:

</doc>
<doc id="542978" url="https://pl.wikipedia.org/wiki?curid=542978" title="Gorzkie gody (film)">
Gorzkie gody (film)

Gorzkie gody (ang. "Bitter Moon") – film produkcji francusko-brytyjskiej w reżyserii Romana Polańskiego z 1992, nakręcony na podstawie powieści Pascala Brucknera z 1981 pod tym samym tytułem.
Fabuła.
Podczas rejsu statkiem do Stambułu, w drodze do Indii, brytyjskie bezdzietne małżeństwo z kilkuletnim stażem (Fiona i Nigel) poznaje inne, również bezdzietne małżeństwo, młodej Francuzki (Mimi) z niespełnionym pisarzem w średnim wieku, Amerykaninem Oscarem. Cierpiący na paraplegię Oscar opowiada Nigelowi każdego wieczoru historię swojej znajomości z Mimi, którą poznał przed laty w Paryżu. Konserwatywny Nigel z zażenowaniem, ale jednocześnie z coraz większym zainteresowaniem słucha opowieści o sadomasochistycznym związku ekscentrycznej pary, nie zdając sobie sprawy, że jest tylko pionkiem w grze, która nieuchronnie prowadzi do tragicznego finału.

</doc>
<doc id="542981" url="https://pl.wikipedia.org/wiki?curid=542981" title="Ulises De la Cruz">
Ulises De la Cruz



</doc>
<doc id="542983" url="https://pl.wikipedia.org/wiki?curid=542983" title="Port lotniczy Monachium">
Port lotniczy Monachium

Port lotniczy Monachium – międzynarodowe lotnisko im. Franza Josefa Straußa. Jest to drugi pod względem wielkości port lotniczy Niemiec, po Frankfurcie. Położony jest 28 km na północny wschód od Monachium. W 2007 obsłużył 33,96 mln pasażerów i jest na 30. miejscu listy największych pod względem ruchu pasażerskiego portów lotniczych na świecie.

</doc>
<doc id="542984" url="https://pl.wikipedia.org/wiki?curid=542984" title="Kazimierz Karaś">
Kazimierz Karaś

Kazimierz Karaś herbu Dąbrowa (ur. 1711, zm. 6 lutego 1775 w Warszawie) – generał major wojsk koronnych, kasztelan wiski, marszałek prywatny króla Stanisława Augusta Poniatowskiego, asesor Komisji Skarbu Jego Królewskiej Mości w 1768 roku.
Życiorys.
Wychowanek i zaufany domownik Stanisława Poniatowskiego, kasztelana krakowskiego i ojca króla. Cześnik buski, później cześnik liwski, od 1749 pułkownik wojsk królewskich. Konsyliarz konfederacji Czartoryskich w 1764 roku. Był elektorem Stanisława Augusta Poniatowskiego z ziemi warszawskiej w 1764 roku. W 1764 został wybrany posłem ziemi warszawskiej na sejm elekcyjny. Został mianowany członkiem "komisji skarbowej dóbr stołowych". W lipcu mianowany kasztelanem wiskim i z tytułem "Administrator Poczt" kierował "Naczelnym Zarządem Poczt Koronnych i Litewskich". Od 1765 prywatny marszałek dworu królewskiego Stanisława Augusta Poniatowskiego. Odznaczony Orderem św. Stanisława 8 maja 1765 (były to pierwsze ordery Stanisława Augusta Poniatowskiego, które nadał tylko członkom swojej rodziny i Karasiowi) i w 1773 Orderem Orła Białego. Otrzymał starostwa: ryckie, zadybskie, goszczyńskie i nowodworskie. W roku 1766 został członkiem "kompanii rękodzieł wełnianych", mającej na celu ożywienie produkcji wyrobów z wełny. Członek konfederacji 1773 roku. W 1768 roku wyznaczony z Senatu do Asesorii Koronnej. Na Sejmie Rozbiorowym 1773-1775 wszedł w skład delegacji wyłonionej pod naciskiem dyplomatów trzech państw rozbiorczych, mającej przeprowadzić rozbiór. 18 września 1773 roku podpisał traktaty cesji przez Rzeczpospolitą Obojga Narodów ziem zagarniętych przez Rosję, Prusy i Austrię w I rozbiorze Polski.
W Warszawie na gruntach "leżących na Oboźnej ulicy, naprzeciw starej kaplicy, zaraz obok gmachów Kazimierowskich" (obecnie przy Krakowskim Przedmieściu, obok Pałacu Staszica) wzniósł w latach 1769-1772 okazały pałac w stylu wczesnego klasycyzmu, będący w okresie insurekcji kościuszkowskiej kwaterą naczelnika Tadeusza Kościuszki. Za projektanta uważa się architekta królewskiego Jakuba Fontanę, ponieważ fasada pałacu nawiązywała do projektowanej przez Fontanę przebudowy wewnętrznej elewacji Zamku Królewskiego. Pałac zburzono w 1912-1913, a na jego miejscu miał stanąć dom czynszowy.
Kazimierz Karaś zmarł w Warszawie i pochowany został u Kapucynów na ulicy Miodowej. Żonaty był od 1749 r. z Elżbietą z Hubińskich, córką Jan Hubińskiego, podczaszego rzeczyckiego, która po jego śmierci wyszła w 1776 r. za Marcina Ledóchowskiego, starostę rudeckiego.

</doc>
<doc id="542985" url="https://pl.wikipedia.org/wiki?curid=542985" title="Świętokrzyska Kolej Dojazdowa">
Świętokrzyska Kolej Dojazdowa

Świętokrzyska Kolejka Dojazdowa – wąskotorowa linia kolejowa, dawna Jędrzejowska Kolej Dojazdowa, powstała w 1917 roku. Trasa biegnie przez część regionu Ponidzia w południowej części województwa świętokrzyskiego, z Jędrzejowa, poprzez Jasionną, Motkowice, Umianowice do Pińczowa. Istnieje także nie wykorzystywane odgałęzienie trasy w Umianowicach do Hajdaszka, Stawian Pińczowskich i Sędziejowic. Od 2020 roku ruch kolejki jest zawieszony.
Linia ŚKD krzyżuje się w okolicy wsi Wygoda z linią szerokotorową LHS, na 14,6 km biegu linii wąskotorowej od stacji Jędrzejów Wąski, a także na odcinku nieczynnym w miejscowości Przededworze koło Chmielnika. Jest to jedno z niewielu w Polsce skrzyżowań linii szerokotorowej z wąskotorową, a dodatkowo jeden z kilku nielicznych wiaduktów na trasie przebiegu linii wąskotorowej.
Historia.
Powstanie kolei wiąże się z wybuchem I wojny światowej i okupacją północnej Małopolski przez Austriaków, którzy od końca 1914 układali tu linie frontowe (Rollbahn). W lutym 1915 dla potrzeb militarnych wybudowano pierwszy odcinek polowej linii wąskotorowej od Jędrzejowa do obecnych Motkowic. W maju 1915 trwały prace przy budowie tymczasowych mostów na Nidzie, których eksploatacja odbywa się do dziś. Po ustąpieniu Rosjan znad Nidy, budowę linii kontynuowano w kierunku Hajdaszka, Sędziejowic i Chmielnika, a następnie przez Raków Opatowski do Bogorii. Łączna długość kolei wynosiła 86 km. W tym czasie powstały także linie Miechów - Węchadłów - Działoszyce i Kocmyrzów - Posądza oraz styczne kolejki konne. W 1917 czynne były już odcinki Kije - Pińczów - Michałów - Koniecmosty - Opatowiec oraz Staszów - Rytwiany - Pacanów/Szczucin.
Kolej współcześnie.
Z uwagi na położenie szlaku w dolinie Nidy (tzw. Ponidzie), od początku lat dziewięćdziesiątych, uruchomiono najpierw pod zarządem PKP turystyczny ruch kolejowy, który od tamtej pory rozwija się i funkcjonuje do dziś. Kolejka dysponuje obecnie trzema lokomotywami Lxd2 (z czego 2 sprawne) oraz parowozem Px48 (niesprawny, rewizja wygasła w 2007r). Od 2009 roku kolejka posiada sprawną lokomotywę Lyd1 oraz niesprawną (brak silnika) Lyd2 (w 2015 roku ustawiono ją jako pomnik obok bramy wjazdowej na stacje), obie pochodzą ze zlikwidowanej kolejki w Piotrkowie Trybunalskim. Warsztaty wykonują naprawy taboru wąskotorowego na zlecenie obsługując kolejki z całego kraju (specjalizują się w remontach układów jezdnych). Dostawy odbywają się transportem samochodowym.
Odjazd pociągu odbywa się ze stacji Jędrzejów Wąski w lecie w każdą niedzielę o godzinie 10:00, zaś powrót o 18:00. Prowadzone są także pociągi specjalne i na zamówienie. W chwili obecnej nie są prowadzone pociągi towarowe, ani codzienny ruch lokalny, choć trwają rozmowy nad ich przywróceniem.
Istnieje możliwość dojazdu za pośrednictwem KKA na stację kolejki w Pińczowie. Kolejkowa Komunikacja Autobusowa uruchamia specjalnie dwie linie:
Po powrocie z przejazdu kolejką na ognisko i zabawę do Umianowic, obydwa busy czekają na pasażerów w Pińczowie i o 14:30 jadą odpowiednio do Kielc i do Buska-Zdroju.
Spółka samorządowa Świętokrzyska Kolejka Dojazdowa „Ciuchcia Expres Ponidzie” Sp. z o.o., będąca operatorem linii, powstała w 2002 roku. Udziałowcami są: gmina Jędrzejów (144,5 tys. zł), gmina Pińczów (109 tys. zł), samorząd województwa świętokrzyskiego (100 tys. zł), powiaty jędrzejowski i pińczowski (po 50 tys. zł), gminy Imielno i Kije (po 23 tys. zł).
Kolejka zatrudnia kilkunastu pracowników. W latach 2002-2006 spółka przyniosła ok. 700 tys. zł straty. W 2006 roku z wycieczek kolejką skorzystało ponad 15 tys. osób, a w roku poprzednim około 12 tys. osób. W 2008 roku kolej przewiozła ponad 21 tysięcy osób (odprawiono 142 pary pociągów).
W 2014 roku w rozkładzie pojawił się przystanek "Wygoda" wybudowany przez właściciela kompleksu wypoczynkowego "Sielsko na Wygodzie"
Pod koniec 2014 roku na stacji Pińczów rozebrano 2 bocznice oraz rozjazdy od strony Wiślicy. Prace te miały związek z budową ronda. W 2015 zamontowano rozjazdy skracając tory stacyjne. 
Przyszłość kolejki.
Obecnie trwają rozmowy nad przyszłością kolejki. Rozważane jest m.in. skorzystanie z dofinansowania unijnego, wniosek i dofinansowanie z Ministerstwa Kultury i Dziedzictwa Narodowego, zmiana formuły prawnej na muzeum i eksploatacja wyłącznie odcinka Jędrzejów - Stawy. W 2003 r. został przywrócony przejazd w Hajdaszku, w październiku 2007 miała miejsce odbudowa mostu udrażniająca szlak do stacji stycznej z torem normalnym w Stawianach Pińczowskich, gdzie znajduje się zapadnia transporterowa i ładownie. W 2008 osiągnięto Sędziejowice.
Z inicjatywy Zespołu Świętokrzyskich i Nadnidziańskich Parków Krajobrazowych podjęto prace nad wznowieniem kursowania pociągów na 2,5 km szlaku Hajdaszek – Umianowice. Realizacja tego zamierzenia odbywać się będzie w ramach projektu „Stacja Hajdaszek – Kolejowy Skansen”, finansowanego ze środków Regionalnego Programu Operacyjnego. Całkowita wartość projektu wynosi 3 497 851,20 zł, w tym środki z RPO w wysokości 2 061 919,48 zł. Realizacja przedsięwzięcia obejmie adaptację zabytkowego budynku dworca z 1924, rozbudowę stacji o perony i zadaszenie, remont toru do Umianowic oraz zakup lokomotywy spalinowej z wagonami pasażerskimi oraz drezynami rowerowymi i miała pierwotnie zakończyć się w 2019 (obecnie zakończenie realizacji projektu planowane jest na rok 2020). Odtworzone zostaną sala dworcowa z poczekalnią, kasą biletową oraz pokój naczelnika stacji. W budynku przewidziano nadto salę edukacyjno-konferencyjną, salę restauracyjną zwaną zgodnie z tradycją Gospodą dla Żołnierzy (na wzór funkcjonującej w latach międzywojennych stołówki dla przejeżdżających żołnierzy) wraz zapleczem gastronomicznym i gabinetem jej kierowniczki w l. 20 XX w. Janiny Żelisławskiej, apartament hrabiny Karoliny Lanckorońskiej (historyka sztuki, spadkobierczyni okolicznych dóbr). 
W holu głównym ustawiona będzie kolejowa makieta Ponidzia z modelami dworców i pociągów. Pociągi osobowe przez Hajdaszek przestały kursować w latach 80., a towarowe w 1993 roku.
Planowane było także rozszerzenie szlaku w stronę Wiślicy do zniszczonego mostu w Skrzypiowie. Rozważano także zwiększenie ilości przystanków o stacje: centrum Jędrzejowa, Piaski, Borki, Wygoda, Holendry, Ptasznik, Suchowola, Podlesie, Wierzbie, Rudki, Kamienna Góra, Pągowiec, Skowronno Górne i Dolne, Kopernia, Pińczów naprzeciw dworca PKS, Skrzypiów, Wojsławice, Rudawa i Biskupice.
Dnia 11 września 2009 roku Minister Kultury i Dziedzictwa Narodowego na wniosek właściciela (Polskie Koleje Państwowe) wydał jednak decyzję o wykreśleniu z rejestru zabytków odcinków od stacji Pińczów do stacji Wiślica w Koniecmostach oraz od stacji Sędziejowice do stacji Raków Opatowski wraz z obiektami inżynieryjnymi, co zapewne przekreśli próby reaktywacji kolejki na dalszych odcinkach.
W 2016 z usług kolejki skorzystało 16 tys. pasażerów.
W sezonie 2020 roku nie uruchomiono ruchu kolei z uwagi na zły stan torowiska i taboru, wiążący się z trudną sytuacją finansową i poszukiwaniem nowej formuły funkcjonowania. Spółka Świętokrzyska Kolejka Dojazdowa „Ciuchcia Expres Ponidzie” została następnie postawiona w stan likwidacji, lecz w październiku 2020 roku kolej została przejęta przez samorząd województwa i włączona w struktury wojewódzkiej jednostki Zespołu Świętokrzyskich i Nadnidziańskich Parków Krajobrazowych w Kielcach. Z uwagi na konieczność remontów i poszukiwanie finansowania, w 2021 roku kolejka nadal nie funkcjonowała. 
Trasa przejazdu.
Stan obecny.
Linia czynna
Linie planowane do przywrócenia do ruchu
Linie historyczne.
Węzeł Umianowice.
Trasa kolejki zaczynała się przy stacji normalnotorowej Jędrzejów i biegła do Umianowic:
W Umianowicach było rozwidlenie linii na kierunku do Cudzynowic i Bogorii:
Węzeł Bogoria.
W Bogorii trasa kolejki rozwidlała się i biegła w kierunkach na Szczucin i Koprzywnicę oraz Iwaniska:
Węzeł Cudzynowice.
W Cudzynowicach trasa kolejki rozwidlała się i biegła w kierunkach na Kocmyrzów i Charsznicę:
Przed przekuciem linii z toru 600 na 750 mm istniało także połączenie Hajdaszek – Pińczów.

</doc>
<doc id="542986" url="https://pl.wikipedia.org/wiki?curid=542986" title="Cykl szybkiej prognozy">
Cykl szybkiej prognozy

Cykl szybkiej prognozy () – metoda numerycznej prognozy pogody, oparta na regionalnym modelu numerycznym z szybką (cogodzinną) asymilacją danych.
RUC jest stosowany do krótkoterminowych prognoz pogody (do 12 godzin) tam, gdzie numeryczna prognoza pogody jest ważna, np. w zastosowaniach dla lotnictwa, transportu samochodowego (pogoda dla kierowców) - zwłaszcza w prognozach tornad, burz, opadów śniegu, prądów zstępujących, turbulencji czystego nieba. Metodę RUC stosuje się też w żeglarstwie wyczynowym (prognoza dla żeglarzy) i w nowcastingu.
Idea polega na tym, że standardowe prognozy pogody oparte są zazwyczaj na cyklu 12-godzinnym lub 6-godzinnym. Z tym, że większość sondaży atmosferycznych (ważnych w prognozie) na stacjach synoptycznych robionych jest co 12 godzin w czasach synoptycznych - o godzinie 00:00 UTC i 12:00 UTC. Mimo to do centrów meteorologicznych dochodzą też dane w sposób ciągły, np. ze startujących i lądujących samolotów, z pomiarów na lotniskach (METAR) lub dane z sondaży satelitarnych. Metoda RUC wykorzystuje te dane z okresów poza 0Z i 12Z poprawiając dzięki temu prognozę.
W Stanach Zjednoczonych model RUC jest używany operacyjnie z największą częstotliwością ze wszystkich modelach numerycznych Narodowego Centrum Prognoz Środowiska (National Centers for Environmental Prediction).

</doc>
<doc id="542988" url="https://pl.wikipedia.org/wiki?curid=542988" title="Blackpool South">
Blackpool South

Blackpool Sotuh ("Blackpool South railway station") – stacja kolejowa w Blackpool, w Anglii. Posiada 1 peron i obsługuje rocznie 4.870 mln pasażerów.

</doc>
<doc id="542989" url="https://pl.wikipedia.org/wiki?curid=542989" title="Gostynia">
Gostynia

Gostynia (, nazywana również "Gostynką") – rzeka w południowej Polsce, w województwie śląskim. Przepływa przez Orzesze, Gostyń, Tychy oraz Bieruń Nowy.
Przebieg.
Źródła rzeki znajdują się w Orzeszu. Gostynia płynie równoleżnikowo, z zachodu na wschód. Przepływa przez gminę Wyry, Tychy oraz Bieruń, gdzie wpada bezpośrednio do Wisły. Południowa część działu wodnego należy do zlewni "Potoku Tyskiego" wpadającego do Gostynki w granicach miasta Tychy. Północno-wschodnia część terenu znajduje się w zlewni dopływów rzeki Mleczna, która wpada do Gostynki w południowo-zachodniej części Bierunia. W zlewni Gostynki występują liczne cieki niemające nazwy oraz szereg otwartych rowów, płynących płytko zagłębionymi korytami o nieregularnym przebiegu, płaskodennych korytach i słabo zaznaczonej morfologii zboczy. Równinny rejon rzeki Gostynki cechuje mały i powolny spływ wód powierzchniowych. Obszar ten łagodnie opada ku Gostynce, a jego powierzchnia pokryta jest nieprzepuszczalnymi osadami miocenu, co skutecznie ogranicza infiltrację wód. W wyniku tego poziom wód gruntowych jest wysoki, sięgając czasem aż powierzchni terenu. Gostynki kanałem okrężnym przerzucono poza zbiornik, gdzie nosi nazwę potoczną „Czarna Gostynka” (od barwy zanieczyszczonych wód). Ciek o nazwie "Stara Gostynka", zbierający wody z okolicznych dopływów leśnych, zasila od północy Jezioro Paprocańskie, poprzez osadnik na obszarze cofkowym. Główne wody Gostynki omijają jezioro od północnego
zachodu, oddzielone odeń obszarem zalewowym i obwałowaniami. 
Dopływy.
Do najważniejszych dopływów rzeki Gostynii należą:

</doc>
<doc id="542991" url="https://pl.wikipedia.org/wiki?curid=542991" title="Prodrive">
Prodrive

Prodrive – brytyjska firma tuningowa z siedzibą w Banbury. Oddziały firmy znajdują się w: Niemczech, Stanach Zjednoczonych, Tajlandii i Australii. Zajmuje się projektowaniem, konstrukcją i przygotowaniem samochodów wyścigowych i rajdowych. Współpracowało m.in. z firmami Subaru i Aston Martin (obecnie jest jej właścicielem). Oddział technologiczny w Warwick projektuje samochody drogowe, jest także konsultantem wielu producentów samochodów.

</doc>
<doc id="542992" url="https://pl.wikipedia.org/wiki?curid=542992" title="III Krajowy Festiwal Piosenki Polskiej w Opolu">
III Krajowy Festiwal Piosenki Polskiej w Opolu

III Krajowy Festiwal Piosenki Polskiej w Opolu odbył się 17 – 20 czerwca 1965. Podczas czterech dni na siedmiu różnych koncertach zaprezentowało się ok. 300 wykonawców, z tego 100 solistów, którym towarzyszyły trzy orkiestry. Przewodniczącym całego festiwalu obrano Prezesa Radiokomitetu Włodzimierza Sokorskiego. Jury przewodniczył Stanisław Ryszard Dobrowolski.
Na otwarcie zaprezentowano specjalnie skomponowany utwór: "Opolski toast", w wykonaniu Andrzeja Żarneckiego. 
Koncert finałowy.
Laureaci.
Nagrody w kategorii „Piosenka artystyczna”
Nagrody w kategorii „Piosenka estradowa”
Nagrody w kategorii „Piosenka rozrywkowa”
Nagrodę za debiut autorski otrzymał Maciej Zembaty ("Ballada o uszach").
Nagrody specjalne:
Wyróżniono wykonawców: Teresę Begę, Andrzeja Bychowca, Małgorzatę Cegiełko, Piotra Janczerskiego, Zofię Kamińską, Andrzeja Łukaszewskiego, Stellę Osuchowską, Annę Twardoch, Wiktora Zatwarskiego, Macieja Zembatego oraz zespoły wokalne: Alibabki i Filipinki.
W kategorii "Nowe głosy" wyróżniono m.in.: Krzysztofa Cwynara, Zdzisławę Sośnicką, Ewę Czaplewską, Grażynę Czarnecką, Annę Kareńską.
Nagrody dla zespołów wokalnych: Alibabki i Filipinki.
Nagrody za aranżacje:
Dziennikarze przyznali Złotą Kaczkę Janowi Pietrzakowi za piosenkę "Pamiętajcie o ogrodach" (Jonasz Kofta/Jan Pietrzak).

</doc>
<doc id="542996" url="https://pl.wikipedia.org/wiki?curid=542996" title="King Kong (film 1933)">
King Kong (film 1933)

King Kong – amerykański przygodowy film grozy z 1933 roku w reżyserii Meriana C. Coopera oraz Ernesta Schoedsacka.
Fabuła.
Czas wielkiego kryzysu w Stanach Zjednoczonych. Bezrobotna aktorka Ann Darrow zostaje zatrudniona przez sfrustrowanego filmowca Carla Denhama, który chce udowodnić próbującym go zwolnić producentom, że ma talent reżyserski. Denham chce udać się na owianą legendami i tajemnicą Wyspę Czaszki, gdzie chce nakręcić swój film. Wraz z nim na statek wsiada ekipa a wśród nich Ann i zakochany w niej scenarzysta Jack Driscoll.
Przybywszy na wyspę, ekipa zastaje wielki mur, a przed nim grupę tubylców. Wódz nakazuje mężczyznom odejść. Zrezygnowany Denham odpływa. Jednak w nocy tubylcy wkradają się na statek i po kryjomu porywają Ann, którą przerażoną wloką na wyspę, gdzie przywiązują ją do wielkiego pala, przed murem. Ekipa rusza dziewczynie na ratunek. Zza muru wychodzi mieszkaniec wyspy – olbrzymi goryl Kong, który porywa przerażoną Ann i bierze ją ze sobą w głąb wyspy. Ekipa na oczach przerażonych tubylców, wdziera się przez mur na wyspę.
O świcie ekipa ratunkowa z Denhamem i Driscollem na czele jest już w głębi wyspy. Tam przekonują się, że wyspa zamieszkana jest nie tylko przez olbrzymiego goryla, ale i przez dawno uznawane przez naukę za wymarłe dinozaury. Na początku w lesie ekipa spotyka Stegozaura, którego udaje im się jednak pokonać. Później członkowie wyprawy budują tratwę i przeprawiają się przez rzekę. Tam zaskakuje ich zdezorientowany Diplodok, który rozwścieczony ściga mężczyzn, zabijając jednego z nich. Przybysze ponownie uciekają do lasu, gdzie napotykają Konga. Olbrzymi goryl zrzuca kłodę z mężczyznami w przepaść, tam ekipa zostaje zaatakowana przez olbrzymią jaszczurkę, gigantycznego kraba i ośmiornicowatego insekta. Tylko Denhamowi i Driscollowi udaje się przeżyć, pierwszy wraca na statek, drugi idzie dalej za Ann.
Tymczasem Kong wraca do Ann, którą on zostawił na wierzchołku drzewa. Tam zostaje ona zaatakowana przez Tyranozaura. Dochodzi do zażartej walki między Kongiem a dinozaurem, w której olbrzymi goryl zabija Tyranozaura, po czym dalej odchodzi z przerażoną kobietą. Konga śledzi Driscoll. Kong dochodzi do swojej jaskini, w której rezyduje. Tam uwięziona, zostaje zaatakowana przez olbrzymiego węża. Kong zabija go, po czym włazi z przerażoną dziewczyną na skarpę. Tam ponownie musi się zmierzyć z wygłodniałym Pteranodonem, którego ostatecznie zrzuca ze skarpy. Nocą na skarpę wchodzi Driscoll. Ann ucieka z nim, za nimi w pościg rusza rozwścieczony Kong. Docierają na wybrzeże, gdzie Kong doszczętnie rujnuje wioskę tubylców, ostatecznie jednak zostaje pokonany przez ekipę odkrywców. Denham wpada na pomysł, by w USA zbić fortunę na „Królu Kongu – Ósmym cudzie świata”, jak go sam nazwał.
W Nowym Jorku King Kong zostaje skuty i jest pokazywany publiczności. W czasie pokazu rozdrażniony fleszami fotoreporterów uwalnia się z łańcuchów, rujnuje teatr, wyłazi na miasto i zaczyna je demolować (niszczy m.in. pociąg). W końcu bierze przerażoną Ann i wraz z nią wspina się na szczyt Empire State Building. Za nimi rusza Driscoll. Na szczycie wieży King Konga atakują cztery dwupłaty, które ostrzeliwują olbrzymiego goryla. King Kong długo i wytrwale się broni, niszczy jeden samolot, ale ostatecznie mutant zostaje uśmiercony i spada z iglicy. Na szczyt wchodzi Driscoll. Przy martwym ciele King Konga zbiera się publiczność. Carl Denham mówi: "O, nie. To nie samoloty. To Piękna zabiła Bestię".

</doc>
<doc id="542997" url="https://pl.wikipedia.org/wiki?curid=542997" title="Qinghai">
Qinghai

Qinghai (; ; tyb.: མཚོ་སྔོན་ "mtsho-sngon", mong.: "Köke Naγur", mandż.: "Huhu Noor") – zachodnia prowincja Chińskiej Republiki Ludowej, której nazwa bierze się od rozległego, górskiego jeziora Qinghai. Jej stolicą jest Xining. Największa chińska prowincja względem powierzchni.
Prowincja graniczy od północnego wschodu z Gansu, od południowego wschodu z Syczuanem, od zachodu – z Tybetem i Sinciangiem. Jej tereny składają się głównie z historycznych ziem tybetańskich prowincji Amdo i Kham.
1 lipca 2006 roku została otwarta kolej tybetańska, która łączy Golmud z Lhasą, stolicą Tybetańskiego Regionu Autonomicznego.

</doc>
<doc id="543000" url="https://pl.wikipedia.org/wiki?curid=543000" title="De Havilland Sea Hornet">
De Havilland Sea Hornet



</doc>
<doc id="543004" url="https://pl.wikipedia.org/wiki?curid=543004" title="Ludwika Chewińska">
Ludwika Chewińska

Ludwika Chewińska z domu Dobrowolska (ur. 9 października 1948 w Raczku) – polska lekkoatletka, która specjalizowała się w pchnięciu kulą, sędzia sportowy.
Życiorys.
Kariera sportowa.
W 1971 roku zajęła dziewiąte miejsce podczas halowego czempionatu Starego Kontynentu oraz uplasowała się na dziesiątej lokacie w mistrzostwach Europy w Helsinkach. Po zajęciu piątego miejsca halowych mistrzostw Starego Kontynentu latem 1972 roku zajęła dziesiąte miejsce w finale igrzysk olimpijskich. Na początku sezonu 1973 zdobyła srebrny medal i tytuł halowej wicemistrzyni Europy. Piąta zawodniczka mistrzostw Europy w Rzymie (1974) oraz ósma halowych mistrzostw Europy w Monachium (1976). 26 czerwca 1976 w Bydgoszczy pchnęła kulę na odległość 19,58 – wynik ten jest aktualnie najstarszym rekordem Polski. 
Medalistka mistrzostw Polski seniorów zdobyła jedenaście złotych medali czempionatu na stadionie (Warszawa 1970, Warszawa 1971, Warszawa 1972, Warszawa 1973, Warszawa 1974, Bydgoszcz 1975, Bydgoszcz 1976, Łódź 1980, Zabrze 1981, Lublin 1982 i Bydgoszcz 1983) oraz pięć tytułów halowej mistrzyni kraju (Warszawa 1973, Katowice 1975, Warszawa 1976, Zabrze 1981 i Zabrze 1982). Uczestniczka meczów międzypaństwowych oraz reprezentantka kraju w Pucharze Europy. 
Życie prywatne.
Pracowała jako nauczyciel wychowania fizycznego w Zespole Szkół nr 16 im. gen. W. Sikorskiego na Mokotowie oraz na uczelni WSBiO na Mokotowie. Obecnie ponownie pracuje jako nauczyciel wychowania fizycznego, na uczelni PWSBiA w Warszawie przy ul. Bobrowieckiej oraz w WSKFiT w Pruszkowie. Uczestniczyła w organizacji zawodów dla młodzieży szkolnej, przygotowując do uprawiania sportu m.in. Kamilę Skolimowską, Krzysztofa Włodarczyka, Macieja Pałyszkę, Dariusza Dziekanowskiego oraz braci Grzegorza i Pawła Skrzeczów. Jest bardzo aktywna społecznie. Uczestniczy w życiu PKOl i Stowarzyszeniu Sportu Kobiet, sędziuje lekkoatletyczne imprezy i startuje w zawodach weteranów. 25 kwietnia 2008 otrzymała wyróżnienie indywidualne "Fair Play" za całokształt kariery sportowej i godne życie po jej zakończeniu.
Ludwika Chewińska jest absolwentką Szkoły Podstawowej w Kazanicach (gm. Lubawa). Pod jej patronatem od 2010 roku odbywa się w Zespole Szkół w Kazanicach Mityng Lekkoatletyczny.
W 2018 roku bezskutecznie kandydowała do sejmiku mazowieckiego z listy Bezpartyjnych Samorządowców.

</doc>
<doc id="543007" url="https://pl.wikipedia.org/wiki?curid=543007" title="Domniemanie niewinności">
Domniemanie niewinności

Domniemanie niewinności – zasada, według której każda oskarżona osoba jest niewinna wobec przedstawianych jej zarzutów, dopóki wina nie zostanie jej udowodniona i stwierdzona prawomocnym wyrokiem Sądu. Zasada domniemania niewinności sięga swymi korzeniami prawa rzymskiego (domniemanie dobrej wiary – łac. "praesumptio boni viri").
Zasadę tę przyjmuje się za oczywistą dla współczesnych państw prawa. Jest ona gwarantowana zarówno przez prawo krajowe poszczególnych państw, jak i przez prawo międzynarodowe.
Prawo polskie.
Art. 42 ust. 3 Konstytucji RP stanowi, że "każdego uważa się za niewinnego, dopóki jego wina nie zostanie stwierdzona prawomocnym wyrokiem sądu". Podobnie stanowi Kodeks postępowania karnego: "Oskarżonego uważa się za niewinnego, dopóki wina jego nie zostanie udowodniona i stwierdzona prawomocnym wyrokiem" (art. 5 § 1 k.p.k.). Założeniem tej zasady jest domniemanie uczciwości każdego obywatela, chyba że dowiedziona zostanie jego nieuczciwość.
Pomimo gwarancji konstytucyjnej, zasada domniemania niewinności nie jest w Polsce stosowana w postępowaniu administracyjnym, w szczególności w postępowaniach skarbowych.
Konsekwencje domniemania niewinności.
Z zasady domniemania niewinności wynika, że ciężar dowodu w procesie karnym spoczywa na oskarżycielu. To oskarżyciel ma przekonać sąd, że oskarżony jest winny popełnienia zarzucanego mu czynu. Teoretycznie obrona nie ma obowiązku udowadniania czegokolwiek, choć może przedstawiać dowody wskazujące na niewinność oskarżonego (np. alibi) lub wątpliwości co do winy oskarżonego.
Wina oskarżonego powinna być badana w sposób obiektywny niezależnie od obciążającego go materiału dowodowego oraz subiektywnego przekonania o winie. Nie jest dopuszczalna odmowa przeprowadzenia dowodu na tej tylko podstawie, że dotychczas zebrane dowody wykazały przeciwność tezy, na prawdziwość której został powołany dowód.
Zasada domniemania niewinności działa na korzyść oskarżonego, bowiem "nie dające się usunąć wątpliwości rozstrzyga się na korzyść oskarżonego" (zasada "in dubio pro reo").
Zdaniem mec. Michała Tomczaka, w polskiej praktyce ponad zasadę domniemania niewinności przedkładana jest „zasada dużego prawdopodobieństwa popełnienia czynu”, która stanowi podstawę np. do tymczasowego aresztowania podejrzanego, niekiedy na podstawie samej tylko deklaracji prokuratora.

</doc>
<doc id="543009" url="https://pl.wikipedia.org/wiki?curid=543009" title="Marina Grecka">
Marina Grecka

Marina, księżna Kentu (ur. 13 grudnia 1906 w Atenach, zm. 27 sierpnia 1968 w Londynie) – księżniczka grecka, żona Jerzego, księcia Kentu, przewodnicząca All England Lawn Tennis and Croquet Club.
Życiorys.
Była córką Mikołaja (drugiego syna króla Grecji Jerzego I) i księżniczki Eleny Władimirownej (wnuczki cara Aleksandra II). Wśród jej rodziców chrzestnych byli m.in. król Jerzy I Grecki i król Anglii Edward VII. Jako 11-latka przeżyła upadek greckiej monarchii i razem z rodziną królewską opuściła kraj. Wychowywała się m.in. w Paryżu.
29 listopada 1934 poślubiła księcia Jerzego, czwartego syna króla Anglii Jerzego V. Z małżeństwa tego urodziło się troje dzieci – synowie Edward (9 października 1935) i Michael (4 lipca 1942) oraz córka Alexandra (25 grudnia 1936). Księżna owdowiała kilka tygodni po urodzeniu syna Michaela, kiedy książę Jerzy zginął w katastrofie lotniczej.
Jako członkini brytyjskiej rodziny królewskiej wykonywała liczne obowiązki z tym związane, przysługiwały jej też liczne zaszczyty. Była m.in. kanclerzem University of Kent. Przez wiele lat (do śmierci) pełniła funkcję prezydenta All England Lawn Tennis and Croquet Club, organizatora prestiżowego tenisowego turnieju wimbledońskiego. Stanowisko to objął po niej syn Edward. Księżna posiadała wiele odznaczeń (m.in. Order Imperium Brytyjskiego) oraz nosiła liczne honorowe tytuły wojskowe, m.in. pułkownika kilku oddziałów oraz komendanta "Women's Royal Australian Naval Service".

</doc>
<doc id="543010" url="https://pl.wikipedia.org/wiki?curid=543010" title="Prodrive F1">
Prodrive F1

Prodrive F1 Team – brytyjski niedoszły zespół Formuły 1, który planował początkowo starty w sezonie 2008, a później w sezonie 2010.
Zespół miał zostać utworzony przez firmę Prodrive, której właścicielem jest David Richards. Brytyjczyk odnosił sukcesy w Formule 1 z zespołami Benetton, a później British American Racing.
Historia.
W marcu 2006 roku firma ogłosiła plany budowy centrum dla potrzeb sportu i przemysłu samochodowego w Warwickshire w Wielkiej Brytanii. Centrum miało się znaleźć na terenie byłego lotniska używanego w czasie II wojny światowej. Plany centrum obejmują biura, studia projektowe, laboratoria rozwojowe i osobny budynek biurowo-konferencyjny "Catalist". W ośrodku miałoby pracować ponad 1000 osób. Inwestycja miałaby kosztować 200 000 000 funtów.
Zespół potwierdził zgłoszenie do startów 31 marca 2006 roku, czyli w ostatni dzień przyjmowania zgłoszeń na sezon 2008. Lista startowa została opublikowana 28 kwietnia 2006 roku przez FIA. Max Mosley, prezydent FIA tłumaczył wybór w ten sposób: „Prodrive ma najlepszą kombinację wsparcia finansowego, technicznych możliwości i doświadczenia, a także jest dobrze znany FIA poprzez swój udział w Rajdowych Mistrzostwach Świata. Ponadto dyrektor wykonawczy Prodrive, David Richards, ma doświadczenie w kierowaniu zespołem Formuły Jeden”.
Szefostwo zespołu nie zdecydowało się na budowę własnego podwozia. Postanowiono natomiast wykorzystać przepisy, które miały obowiązywać od sezonu 2008, umożliwiając kupno konstrukcji innych zespołów. Silniki miały być dostarczane przez Mercedesa. Przez długi czas partnerem technicznym był istniejący i doświadczony już zespół Formuły 1 McLaren. Richards ujawnił jednak, że rozmowy prowadzone były z trzema zespołami. Poinformowano także, że budżet zespołu planowano zamknąć w kwocie 100 mln $ rocznie. W jego skompletowaniu miał pomóc sponsor tytularny, z którym umowa została podpisana. Szefostwo zespołu planowało wywalczyć w pierwszym sezonie startów ósmą pozycję.
David Richards jest właścicielem konsorcjum, które jest właścicielem firmy samochodowej Aston Martin, ale zaprzeczył jakoby miał wprowadzić tę firmę do Formuły 1.
W 2007 roku zespół wpłacił 300 000 euro zaliczki by móc ubiegać się o miejsce w F1 w 2008 roku. Plany Prodrive legły w gruzach w momencie gdy odkupowaniu samochodów sprzeciwił się zespół Williams. W związku z niepewną sytuacją prawną firma musiała zrezygnować z debiutu w 2008 roku. Zespół wystosował propozycję do Pedro de la Rosy ówczesnego kierowcy testowego McLarena jednak ten zrezygnował. Budżet zespołu w sezonie 2008 miał wynosić 80 000 000 dolarów.
Prodrive planował wejść do F1 w 2009 roku.
Po ogłoszeniu przez Hondę Racing informacji o wycofaniu się z rywalizacji w Formule 1, Prodrive prowadził rozmowy z Hondą w celu jej wykupienia, po pewnym czasie wycofał się z rozmów, do przejęcia Hondy przymierzało się ponad 12 nabywców. Ostatecznie to Ross Brawn wykupił zespół Hondy i przekształcił go w Brawn GP.
W 2009 roku pojawiły się informacje jakoby Renault miało sprzedać część swoich udziałów. 7 grudnia 2009 roku Bernie Ecclestone ujawnił, że Prodrive był jednym z czterech chętnych do nabycia akcji. 16 grudnia 2009 roku Renault oświadczyło, że Luksemburska spółka inwestycyjna Genii Capital wykupiła 75% udziałów Renault.
Prodrive zamierzał wejść do F1 w 2010, jednak jego zgłoszenie zostało odrzucone.
David Richards ogłosił, że zespół nie będzie ubiegać się o miejsce w Formule przed 2013 rokiem, kiedy to zostaną wprowadzone duże zmiany w przepisach technicznych od 2013 roku. Zamierza się skupić na WRC i wyścigu Le Mans używając samochodu Astona Martina.
Firma Prodrive zatrudnia 579 pracowników.

</doc>
<doc id="543011" url="https://pl.wikipedia.org/wiki?curid=543011" title="Noce i dnie (film)">
Noce i dnie (film)

Noce i dnie – polski dramat filmowy z 1975 w reżyserii Jerzego Antczaka, będący adaptacją powieści "Noce i dnie" (1931–1934) Marii Dąbrowskiej. "Noce i dnie" są sagą przedstawiającą losy dwóch pokoleń rodziny Niechciców na tle Polski pod zaborami na przełomie XIX i XX wieku. Oprócz wersji kinowej powstał także serial telewizyjny o takim samym tytule, zrealizowany w 1977. Główną oś fabularną filmu stanowi żywot małżeństwa ziemian, Barbary Ostrzeńskiej (Jadwiga Barańska) oraz jej męża Bogumiła Niechcica (Jerzy Bińczycki).
Realizacja filmu, trwająca blisko dwóch i pół roku, stanowiła spore wyzwanie dla ówczesnej kinematografii. Ostateczny budżet filmu wyniósł 130 milionów ówczesnych złotych polskich. Zdjęcia do filmu zrealizował operator Stanisław Loth, natomiast za montaż odpowiadała Janina Niedźwiecka. Sentymentalny walc do filmu skomponował Waldemar Kazanecki. "Noce i dnie" okazały się sukcesem artystycznym i komercyjnym, otrzymując przeważnie pozytywne oceny w Polsce i za granicą. Chwalono grę Barańskiej i Bińczyckiego, brawurowy montaż Niedźwieckiej oraz monumentalny rozmach. Dzieło Antczaka zdobyło szereg nagród i wyróżnień, między innymi Złote Lwy Gdańskie na Festiwalu Polskich Filmów Fabularnych oraz Srebrnego Niedźwiedzia dla Jadwigi Barańskiej na Międzynarodowym Festiwalu Filmowym w Berlinie. Film znalazł się również w ścisłej czołówce dzieł nominowanych do Oscara dla najlepszego filmu nieanglojęzycznego. 
Do połowy 1977 "Noce i dnie" obejrzało w Polsce ponad 21 milionów widzów, a trwająca popularność filmu przełożyła się na honorowe wyróżnienie Diamentowe Lwy, jakie na Festiwalu Polskich Filmów Fabularnych w 2015 otrzymali Antczak (za najlepszy film 40-lecia) oraz Barańska (za najlepszą rolę żeńską 40-lecia).
Fabuła.
Akcja filmu zaczyna się w sierpniu 1914, gdy Niemcy zajmują Kaliniec (pod tą nazwą w powieści występuje Kalisz) w ramach działań ofensywnych podczas I wojny światowej. Spustoszone miasto pośpiesznie opuszczają mieszkańcy. Wśród nich znajduje się Barbara Niechcic, którą odnajduje dawny znajomy, Żyd nazwiskiem Szymszel. Ofiarowuje jej pomoc w zawiezieniu jej do pobliskiego Borowna, posiadłości Józefa Toliboskiego. Ta podróż stanowi dla Barbary pretekst do powrotu wspomnieniami do przeszłości.
Akcja filmu wówczas przenosi się w przeszłość. Toliboski, pierwsza młodzieńcza miłość Barbary, zaleca się do niej przez kilka lat, by ostatecznie zmienić decyzję i ożenić się z inną kobietą. Barbara jednak wciąż pała do niego miłością. W wieku 25 lat, podczas świąt spędzanych u państwa Ładów w Borku, zaznajamia się z blisko 40-letnim Bogumiłem Niechcicem, dzierżawcą pobliskiego majątku. Następnego roku, mimo że postrzega go jako pozbawionego ogłady, wychodzi za niego za mąż. Pomału przyzwyczaja się do swego nowego położenia. Zachodzi w ciążę, jednak jej pierwszy syn Piotruś umiera w wieku czterech lat. Barbara przeżywa depresję po śmierci syna. Niechcicowie przeprowadzają się do dużego, acz zaniedbanego majątku w Serbinowie; Bogumił z determinacją odbudowuje posiadłość. Wówczas rodzi się ich pierwsza córka, Agnieszka, a potem kolejne dzieci.
Bogumił za namową żony pozwala jej na pewien czas wyjechać wraz z dziećmi do Kalińca. W Niechcicu zakochuje się młoda córka sąsiada, Ksawunia Wojnarowska, miłość kończy się jednak rozstaniem. Tymczasem Barbara, rozczarowana mieszkaniem w mieście, czuje się samotna i niespełniona. Na dodatek najmłodsze dziecko Niechciców, Tomaszek, sprawia coraz większe problemy wychowawcze – jest ustawicznym kłamcą i kleptomanem. Zszokowana Barbara odkrywa również, że Bogumił romansuje z serbinowską kucharką Felicją. Barbara wybacza mimo wszystko mężowi. Tymczasem starsza córka Agnieszka, wyjechawszy na studia do Lozanny, zakochuje się i wychodzi za mąż za działacza niepodległościowego Marcina Śniadowskiego. Niechcicom jednak powodzi się coraz gorzej, a zła inwestycja i oszustwo ze strony bratanka Barbary, Anzelma Ostrzańskiego, przynosi im utratę majątku. Na domiar złego małżonkowie tracą kontrakt na dzierżawę Serbinowa i tym samym dach nad głową. Pomoc niesie im sąsiad Wojnarowski, odsprzedając im własny majątek Pamiętów. Strudzony i schorowany Bogumił jednak ostatecznie umiera. Zrozpaczona Barbara wraca do Kalińca, wkrótce jednak wybucha I wojna światowa. Stara kobieta odjeżdża z bagażem wspomnień w nieznanym kierunku.
Obsada.
"Źródło: Internetowa Baza Filmu Polskiego"
Produkcja.
Scenariusz i prace przygotowawcze.
"Noce i dnie" były adaptacją wydanej w latach 1931–1934 powieści Marii Dąbrowskiej pod tym samym tytułem, która była wielce poczytnym portretem losów ziemiaństwa polskiego od powstania styczniowego do I wojny światowej. W latach 1946–1999 figurowała wśród obowiązkowych lektur szkolnych. Adaptator powieści, Jerzy Antczak, znany był przede wszystkim z kameralnych dramatów teatralnych wyreżyserowanych dla Teatru Telewizji. Antczak zdecydował się zekranizować powieść trudną do adaptacji. Trudność, jak pisał Jerzy Płażewski, „wynikła z introspekcyjności powieści-rzeki, którą należało zorganizować w widowisko o życiu polskim przed rokiem 1914”. Antczak zdecydował się przyjąć punkt widzenia Barbary, koncentrując się nie tyle na sporach ideologicznych będących integralną częścią powieści, ile na udrękach osobiście przeżywanych przez Niechcicową. Ponadto pożar Kalińca posłużył w interpretacji Antczaka jako rama narracyjna, podczas gdy powieść po prostu kończyła się zniszczeniem miasteczka. Prace nad scenariuszem do filmu trwały łącznie trzy lata (od 1969 do 1972).
Z gotowym scenariuszem Antczak poszedł do Zespołu Filmowego „Kadr”. Projekt spotkał się jednak z dezaprobatą dyrektora artystycznego „Kadru”, Jerzego Kawalerowicza. Antczak napisał kilka wersji scenariusza – konsekwentnie odrzucanych przez Kawalerowicza. Dopiero gdy Antczak na życzenie Kawalerowicza opowiedział pierwsze trzy minuty filmu, uzyskał zgodę na jego nakręcenie. Początkowo rolę Bogumiła Antczak przewidział dla Stanisława Jasiukiewicza, ale okazało się, że z powodu ciężkiej choroby Jasiukiewicz nie mógł przyjść na plan. Także Józef Nowak, bliski przyjaciel Antczaka, odmówił przyjęcia tej roli. Za radą Barbary Ptak reżyser zaangażował Jerzego Bińczyckiego, tym bardziej że Antczaka urzekł występ aktora w "Szewcach" w reżyserii Jerzego Jarockiego. Żona Antczaka, Jadwiga Barańska, wcieliła się w Barbarę.
Okres zdjęciowy.
Film był sporym wyzwaniem zarówno dla ekipy filmowej, jak i obsady. Po nakręceniu 5% materiału filmowego wymianie uległa połowa zatrudnionych. Sceny zbiorowe kręcono po kilka godzin dziennie, a Jadwiga Barańska musiała zmieniać makijaż trzykrotnie w ciągu dnia. Wykorzystane w filmie autentyczne wiejskie plenery (państwowe gospodarstwo rolne Seroczyn koło Siedlec) nie zapewniały aktorom odpowiednich warunków; aktorzy spali w chłopskich chałupach, a myli się pod studnią. W Seroczynie wybudowano specjalny dworek utrzymany w duchu epoki, stworzono obszerny ogród oraz obsiano sporą połać ziemi kapustą i zbożem. Słynna scena, w której pan Toliboski zrywa Barbarze nenufary, powstała w ciągu jednego, słonecznego dnia, ponieważ lilie wodne użyte na potrzeby zdjęć mogły zwiędnąć w ciągu jednego, góra dwóch dni.
Inny plener – krakowski Kazimierz – imitował płonący Kaliniec, a do kręcenia sekwencji ucieczki z tejże fikcyjnej miejscowości wynajęto trzy tysiące statystów. Antczak opisywał wspomnianą sekwencję następująco: „[…] ten pamiętny pożar. Tysiące statystów, aktorzy i morze ognia w wąskich uliczkach, były to prawdziwe dni grozy”. Do kręcenia sekwencji użyto niezwykle niebezpiecznego napalmu, nad czym nadzór sprawował pirotechnik Ryszard Ochocki. Antczak opowiadał: „Naprawdę nie wiem, jak się to wszystko udało. Płomienie buchały w odległości piętnastu centymetrów od ludzi. Dziś myślę, że balansowałem na granicy życia i śmierci”. Początkowo w charakterze montażystki zatrudniona została Krystyna Rutkowska, jednak niezadowolony z pierwszych efektów jej pracy reżyser zdecydował o przerwaniu współpracy. Ostatecznie montażem "Nocy i dni" zajęła się Janina Niedźwiecka, która znacząco wpłynęła na dalszy kształt filmu, kierując się dewizą: „Reżyserzy przyzwyczajają się do ulubionych scen i ujęć, które najczęściej są tylko ozdobnikiem całości. Dlatego należy je usuwać bezlitośnie”.
Łączny budżet filmu wyniósł 130 milionów ówczesnych złotych, czyli około miliona dolarów; zdjęcia pod nadzorem operatora Stanisława Lotha (zarekomendowanego Antczakowi przez Kazimierza Kutza) kręcono od 15 września 1972 do 20 grudnia 1974. Odpowiedzialne za produkcję Przedsiębiorstwo Państwowe Film Polski podjęło również starania, aby wypromować film za granicą; reklama dzieła w Stanach Zjednoczonych kosztowała 5 tysięcy dolarów.
Muzyka.
Muzykę do filmu napisał Waldemar Kazanecki, który wedle wspomnień Antczaka zaimprowizował sentymentalny walc („rybkę”) na fortepianie, przy euforii reżysera. Do walca, który stał się integralną częścią filmu, piosenkę "Od nocy do nocy" napisała Agnieszka Osiecka, a wykonała ją Halina Kunicka. W interpretacji Małgorzaty Hendrykowskiej ów walc odgrywał ważną rolę dramaturgiczną: „Walc towarzyszy wywołanym w pamięci obrazom szczęśliwego, letniego popołudnia Niechciców […], a w finale staje się po prostu znakiem wszystkich dobrych wspomnień i […] pogodzenia z życiem i tym wszystkim, co ono przyniesie”.
Odbiór.
Premiera i frekwencja kinowa.
Prapremiera "Nocy i dni" odbyła się 22 września 1975 w kinie „Oaza” w Kaliszu, a dzień później film trafił do powszechnego obiegu kinowego. Film odniósł ogromny sukces frekwencyjny; Tadeusz Drewnowski z miesięcznika „Kino” donosił, iż do połowy 1977 film obejrzało 21 129 176 widzów, ustępując pod względem popularności jedynie trzem adaptacjom powieści Henryka Sienkiewicza.
Recepcja krytyczna w Polsce.
Stanisław Wyszomirski z pisma „Express” chwalił role Barańskiej i Bińczyckiego. Zdaniem Wyszomirskiego Barańska „stworzyła jedną z najpiękniejszych postaci kobiecych w dziejach polskiej kinematografii […] Jej Barbara jest wzruszająca i zabawna, tragiczna i lekkomyślna, zagadkowa i serdeczna”. Zdaniem Andrzeja Kuśniewicza z „Kultury” Barańska „stworzyła kreację, jakiej dawno nie widzieliśmy na naszym ekranie”. Wojciech Wierzewski w recenzji dla „Trybuny Ludu” podkreślał, że siłą filmu jest „głęboka prawda psychologiczna, życiowa, moralna”, która pozwoliła zniwelować dystans dziejowy dzielący bohaterów filmu od doświadczeń widzów. Ów pogląd podzielała Maria Kornatowska na łamach „Filmu”: „Nie dajmy się zwieść retro-kostiumom stylowym meblom, "Noce i dnie" są filmem, który odpowiada na aktualne potrzeby współczesnego Polaka”. Alicja Iskierko w czasopiśmie „Głos Pracy” zwróciła uwagę na znakomity montaż Jadwigi Niedźwieckiej, twierdząc: „Dawno nie oglądałam filmu o tak nowoczesnym sposobie narracji”. Lucjan Kydryński w „Przekroju” również chwalił twórców za montaż, przede wszystkim za koncentrację Antczaka na wątku Barbary i Bogumiła, spiętym klamrą narracyjną w postaci pożaru Kalińca. Maria Malatyńska w tekście dla „Echa Krakowa” ceniła natomiast rolę Bogumiła w wykonaniu Bińczyckiego: „Ściszony i skupiony, z pewnym jakby zażenowaniem wygrywa ów kontrast między nieśmiałością charakteru a sporymi rozmiarami sylwetki i jej przyrodzoną jakby niezgrabnością”. W opinii Ryszarda Koniczka z „Argumentów” zaletą filmu było przypomnienie o „»niebohaterskości« naszego życia”, która kłóciła się z wizją dotychczasowych przebojów filmowych, przede wszystkim adaptacji Henryka Sienkiewicza. Jan Józef Szczepański z „Tygodnika Powszechnego” doceniał „kunszt operatorski Stanisława Lotha”, uwypuklający czułość widzenia świata oczyma Marii Dąbrowskiej. Zygmunt Kałużyński w recenzji dla „Polityki” nazywał "Noce i dnie" filmem akademickim, ale punktował grę Bińczyckiego, pozbawioną jakiegokolwiek fałszywego tonu.
Co prawda, niektórzy krytycy filmowi dystansowali się od adaptacji powieści Dąbrowskiej. Przykładowo, Tomasz Burek na łamach „Kina” stwierdzał, że z powieści Antczak usunął cały kontekst ideowy i polityczny, a pomysł na opowiedzenie filmu oczami Barbary cechuje niekonsekwencja: „Kamera [...] snuje opowieść nie wiadomo z czyjego punktu widzenia. Dokonując, co gorsza, arbitralnej i chyba mało przemyślanej selekcji spośród rzeczy i spraw, jakie były przedmiotem literackiego pierwowzoru”. Również Tadeusz Drewnowski pomstował na eklektyczny sposób filmowania ujęć, mieszający estetykę Pietera Breugla, Vincenta van Gogha, Claude’a Moneta, Józefa Chełmońskiego i Aleksandra Gierymskiego. Ryszard Matuszewski w recenzji dla „Literatury” narzekał na ekranowy chaos spowodowany nadmierną dynamizacją akcji filmu. Anna Tatarkiewicz z „Ekranu” była zniesmaczona rolą Barańskiej, gdyż aktorka pozbawiła powieściową Barbarę antypatycznych cech charakteru, a co za tym idzie – krytyka jej ziemiańskiej mentalności przerodziła się w jej apoteozę. Waldemar Chołodowski z pisma „Film” dostrzegł w adaptacji Antczaka odwołania do "Przeminęło z wiatrem" (1939), jednak sam film ocenił jako „niby-historię, rzeczywistość widzianą zza szyby” o wymiarze zaściankowym, „tak piękną, że nie chce się w nią wierzyć”.
Recepcja krytyczna za granicą.
Za granicą "Noce i dnie" spotkały się z pozytywnym odbiorem. Recenzja w „Variety” głosiła, że „pomimo nieco literackich dialogów, całość ogląda się bez znużenia, dzięki zwięzłej i emocjonującej narracji oraz umiejętnemu montażowi”. Marie Maravcová z czechosłowackiego czasopisma „Film a doba” pisała, że „do artystycznej wiarygodności filmu Antczaka w niemałym stopniu przyczyniła się para aktorów” (Barańska i Bińczycki). „Deutsche Morgenpost” również chwaliło parę głównych odtwórców ról, dodając również, że Antczak rozwija wielką sagę „z rozmachem i szerokim oddechem”. Kevin Thomas w recenzji dla „Los Angeles Timesa” wyraził podziw dla tego „wspaniałego, rozbudowanego, dwuczęściowego epickiego dzieła”, a także nadzieję, że film „nie zostanie niezauważony w Oscarowym wyścigu oraz że znajdzie się w amerykańskiej dystrybucji”.

</doc>
<doc id="543012" url="https://pl.wikipedia.org/wiki?curid=543012" title="Újezd u Brna">
Újezd u Brna

Újezd u Brna – miasto w Czechach, w kraju południowomorawskim, około 15 km na południowy wschód od Brna.
Miasto liczy około 3 030 mieszkańców. Prawa miejskie Újezd u Brna uzyskał 14 grudnia 2005.

</doc>
<doc id="543014" url="https://pl.wikipedia.org/wiki?curid=543014" title="Jerzy Wijas">
Jerzy Wijas

Jerzy Ernest Wijas (ur. 12 lutego 1959 w Mysłowicach) – polski piłkarz, 17-krotny reprezentant Polski w latach 1983–1989. Zdobywca Pucharu Polski z Widzewem Łódź i Pucharu Izraela z Hapoelem Kefar Sawa.
Jest II trenerem KS Górnik 09 Mysłowice grającego w IV lidze śląskiej gr. I.

</doc>
<doc id="543017" url="https://pl.wikipedia.org/wiki?curid=543017" title="Opętanie (film 1943)">
Opętanie (film 1943)

Opętanie (wł. "Ossessione") – włoski film dramatyczny z 1943 roku w reżyserii Luchina Viscontiego. Adaptacja amerykańskiej powieści noir "Listonosz zawsze dzwoni dwa razy" (1934) autorstwa Jamesa M. Caina. Film został po prapremierze zakazany przez państwową cenzurę. Później okrzyknięto go dziełem dającym początek włoskiemu neorealizmowi filmowemu.
Fabuła.
Młoda mężatka zakochuje się z wzajemnością w mężczyźnie, który w poszukiwaniu pracy podróżuje po kraju. Uczucie to popycha zakochanych do zbrodni. Jednak popełnione przestępstwo niszczy ich związek i prowadzi do katastrofalnego finału.

</doc>
<doc id="543018" url="https://pl.wikipedia.org/wiki?curid=543018" title="Projektowanie współbieżne">
Projektowanie współbieżne

Projektowanie współbieżne (ang. concurrent engineering, CE) – dziedzina równoległego, zintegrowanego i przewidującego skutki, projektowania produkcji.
Opis.
Metodyka równoległego i zintegrowanego projektowania produkcji pozwala na poprawę konkurencyjności wyrobu poprzez zmniejszenie kosztów, zapewnienie jakości i skrócenie czasu przygotowania produkcji.
Projektowanie CE jest rozwinięciem koncepcji projektowania sytuacyjnego (systemowego) z wyraźnym ukierunkowaniem na paradygmat "6E".
Zmniejszenie kosztów całkowitych ∆K i skrócenie czasu ∆t przy projektowaniu współbieżnym CE wynika z wolniejszego rozwoju tradycyjnego projektowania sekwencyjnego sztucznie podzielonego na pojedyncze fazy o określonych czasach i składającego się z oddzielnych kroków. Czas zakończenia projektowania przy CE musi być zaplanowany.

</doc>
<doc id="543019" url="https://pl.wikipedia.org/wiki?curid=543019" title="Mirosław Łebkowski">
Mirosław Łebkowski

Mirosław Zygmunt Łebkowski (ur. 9 września 1922 w Częstochowie, zm. 22 marca 2010 w Warszawie) – polski pisarz, tłumacz i autor tekstów piosenek.
W czasie wojny żołnierz Armii Krajowej "Jodła", szef referatu "N" obwodu Opatów, więzień obozów koncentracyjnych: Auschwitz-Birkenau (gdzie zadebiutował anonimowo jako twórca piosenek), Buchenwald, Dora, Ravensbrück. Po zakończeniu wojny studiował w SGH w Warszawie. Zajmował się głównie pracą twórczą oraz społeczną – przez szereg lat we władzach ZAIKS-u (1952-74) oraz ZAKR-u, były sekretarz generalny tego stowarzyszenia. Autor sztuk scenicznych, m.in. "Gość z kosmosu", musicalu "Turniej w Rio Marasco" (muz. Jerzy Walden), libretta operetki "Melodia miłości" (muz. Edward Olearczyk). Napisał także nowe libretta oper (wspólnie z St. Wernerem), m.in. "Wesołe kumoszki z Windsoru" (O. Nicolai), "Tannhäuser" (R. Wagnera), widowiska estradowe dla wojska (wsp. z S. Wernerem), m.in. "Wchodzimy w lata siedemdziesiąte", widowiska lalkowe (wsp. z S. Wernerem), m.in. "O kołku w płocie", pieśni i piosenki. Laureat III nagrody za pieśni na I Festiwalu Muzyki Polskiej oraz I nagrody za tekst piosenki ("Powracali trzej chłopcy") w konkursie przed V Światowym Festiwalem Młodzieży i Studentów w 1955 roku.
Jego piosenki zdobywały Złote (pięciokrotnie) i Srebrne Pierścienie na Festiwalach Piosenki Żołnierskiej w Kołobrzegu, dwie nagrody Ministerstwa Obrony Narodowej, a także wiele innych nagród i wyróżnień na festiwalach i konkursach. Pisał często w spółkach, najczęściej z S. Wernerem (od 1966 pod stałym wspólnym pseudonimem autorskim "Stamir").
Pisał piosenki m.in. dla Tercetu Egzotycznego i Violetty Villas.
Pochowany 1 kwietnia 2010 w Panteonie Żołnierzy Polski Walczącej na Cmentarzu Wojskowym na Powązkach.

</doc>
<doc id="543020" url="https://pl.wikipedia.org/wiki?curid=543020" title="Gdynia Chylonia">
Gdynia Chylonia

Gdynia Chylonia – stacja kolejowa z peronem dla Szybkiej Kolei Miejskiej, leżąca w dzielnicy Chylonia.
Pasażerowie.
W roku 2017 wymiana pasażerska wyniosła 1,5 mln osób (4,1 tys. dziennie), co dało jej 60. miejsce w Polsce.
W roku 2018 wymiana pasażerska wyniosła 1,13 mln osób (3,1 tys. dziennie), co dało jej 80. miejsce w Polsce.
W roku 2019 wymiana pasażerska wyniosła 1,39 mln osób (3,8 tys. dziennie), co dało jej 77. miejsce w Polsce.
W roku 2020 wymiana pasażerska wyniosła 1,46 mln osób (4 tys. dziennie), co dało jej 43. miejsce w Polsce.
W roku 2021 stacja obsługiwała 5,2 tys. pasażerów na dobę (łącznie 1,9 mln osób), co dawało jej, wespół ze stacją Otwock, 37. miejsce w kraju.
Infrastruktura.
Jest jedną z trzech stacji w Gdyni, które obsługują również ruch regionalny, nie wykonywany przez SKM. Stacja posiada jedno przejście podziemne, łączące wszystkie perony i plac Dworcowy od południa z ulicą Orzechową na północy. Na stacji znajdują się kasowniki i tablice informacyjne z rozkładem jazdy SKM, a także automat biletowy i kiosk, w którym również można nabyć bilety. Przy placu Dworcowym, niedaleko wejścia do tunelu, znajduje się kasa biletowa SKM i PKP z rozkładem pociągów SKM i osobowych.
W godzinach szczytu jest to stacja końcowo-początkowa dla części kolejek SKM odjeżdżających w kierunku Gdańsk Główny. W 2014 zakończono modernizację dalekobieżnej części stacji. W 2017 roku rozpoczął się remont peronu 1 obsługiwanego przez Szybką Kolej Miejską, planowana jest też przebudowa placu Dworcowego i budowa pod nim podziemnego parkingu na 140 samochodów i 48 rowerów (szacowany koszt: 40 mln zł). W ogłoszonym w 2018 przez miasto przetargu złożono tylko jedną ofertę (Budimex) o wartości ponad 60,5 mln zł, wobec przewidzianego przez inwestora budżetu w wysokości 30,9 mln zł. W drugim przetargu, ogłoszonym w 2019, złożono 3 oferty (Budimex – 65,3 mln zł, Warbud – 54 mln zł i konsorcjum Roverpol i Rover Infraestructura – 45,7 mln zł) i ponownie najtańsza oferta okazała się o 10 mln droższa od wartości zamówienia oszacowanej przez zamawiającego, jednak tym razem Urząd Miasta zdecydował się na realizację inwestycji i we wrześniu 2019 podpisał umowę z wykonawcą. Realizacja inwestycji o całkowitej wartości 88,4 mln zł miała pierwotnie zakończyć się do końca 2020 roku, a następnie jesienią 2021, jednak z uwagi na wadliwe wykonanie parkingu podziemnego termin ten uległ kolejnemu przesunięciu, tym razem na koniec maja 2022.
Historia.
W 1948 r. w pobliżu dworca funkcjonariusze Urzędu Bezpieczeństwa aresztowali dowódcę ZWZ i AK, generała Antoniego Hedę ps. "Szary". Wydarzenie upamiętnia umieszczona na ścianie budynku tablica, odsłonięta 11 października 2010 r.

</doc>
<doc id="543021" url="https://pl.wikipedia.org/wiki?curid=543021" title="Shaanxi">
Shaanxi

Shaanxi (; ) – prowincja w północno-środkowej części ChRL. Teren prowincji obejmuje część Wyżyny Lessowej. Od południa ograniczone górami Qin Ling.
Jej nazwa pochodzi od historycznego powiatu Shǎn (陕) i znaczy tyle, co "„Na Zachód od Shan”". Zapisuje się ją jednak przez podwójne „a” dla odróżnienia od prowincji Shanxi, której nazwa w transkrypcji pinyin brzmi "Shānxī".
Historia.
Tereny prowincji Shaanxi są uznawane za kolebkę cywilizacji chińskiej. Stolica prowincji Xi’an była siedzibą władców 13 chińskich dynastii w okresie od XI wieku p.n.e. – X wieku n.e. W prowincji tej zaczynał się również jedwabny szlak.
W okresie rządów Mongołów w XIII wieku prowincja straciła na znaczeniu.
23 stycznia 1556 w prowincji Shaanxi miało miejsce trzęsienie ziemi uznawane za najbardziej śmiercionośne trzęsienie w historii – zginęło ok. 830 000 ludzi.
Geografia.
Prowincja rozciąga się południkowo szerokim pasem na przestrzeni ponad 800 km, w związku z czym na jej obszarze występuje znaczne zróżnicowanie warunków naturalnych. Przecinające prowincję w poprzek góry Qin Ling tworzą wyraźną barierę klimatyczną i komunikacyjną, przekraczającą 4000 m n.p.m. (Taibai Shan, 4113 m). Niższe, sięgające 2700 m, góry Daba Shan stanowią granicę z prowincją Syczuan. Między tymi pasmami ciągnie się gęsto zaludniona górna część doliny rzeki Han Shui, dopływu Jangcy. Panują tu warunki klimatyczne zbliżone do podzwrotnikowych – rozwija się uprawa ryżu, bawełny i herbaty. Góry pokryte są rozległymi lasami – częściowo wiecznie zielonymi, z występowaniem drzewa tungowego, a częściowo, w wyższych rejonach, iglastymi. Jest to jeden z ważniejszych rejonów eksploatacji lasów w Chinach.
Na północ od gór Qin Ling, między nimi a krawędzią Wyżyny Lessowej, ciągnie się równoleżnikowo szeroka, podłużna, odwadniana przez rzekę Wei He kotlina, która jest jednym z najstarszych ośrodków osadnictwa rolniczego w Chinach i najgęściej zaludnioną częścią prowincji. Dzięki urodzajnym glebom aluwialnym i stosunkowo ciepłemu klimatowi rozwinęła się tu intensywna uprawa ryżu i bawełny. Doliną Wei He przebiega na zachód stara droga handlowa – jedwabny szlak, wzdłuż którego przeprowadzono linię kolejową Zhengzhou–Xi’an–Lanzhou. Tu też znajdują się najważniejsze ośrodki miejskie prowincji.
Północna część prowincji wchodzi w obręb Wyżyny Lessowej. Grubość pokrywy lessowej dochodzi do 300 m (rzeki tworzą w niej głębokie wąwozy), wzniesienia przekraczają 1700 m n.p.m. Wschodnią granicę prowincji stanowi rzeka Huang He, płynąca w głębokim wąwozie. Na północy granica prowincji przebiega nieco na północ od Wielkiego Muru. Wyżyna Lessowa różni się znacznie pod względem klimatycznym od południowej części prowincji. Panuje tu kontynentalny i suchy klimat, lasów brak niemal zupełnie (poza niektórymi dolinami rzek), na skrajnej północy stepy przechodzą w półpustynie. W rolnictwie dominuje pszenica, gaoliang i proso – uprawy typowe dla chłodniejszego i suchszego klimatu. Osobliwością osadnictwa są liczne jaskinie mieszkalne, wykopane w lessie na zboczach dolin.
Demografia.
Osadnictwo prowincji Shaanxi jest bardzo stare. Gęstość zaludnienia wynosi poniżej 40 osób/km² na północy do ponad 300 w obniżeniu rzeki Wei He. W odróżnieniu od innych prowincji w północno-zachodnich Chinach, jest to obszar etnicznie jednolity. Poza niewielką liczbą Hui, nie ma tu w zasadzie mniejszości niechińskich.

</doc>
<doc id="543024" url="https://pl.wikipedia.org/wiki?curid=543024" title="Sprężarka łopatkowa">
Sprężarka łopatkowa



</doc>
<doc id="543034" url="https://pl.wikipedia.org/wiki?curid=543034" title="Dialekt pekiński">
Dialekt pekiński

Dialekt pekiński (chin. upr.: 北京话; chin. trad.: 北京話; pinyin: Běijīnghuà) – dialekt języka chińskiego, należący do tzw. języków mandaryńskich. Oparto na nim oficjalny język Chin, czyli standardowy język mandaryński. Dialekt pekiński jest używany w Pekinie i okolicach. 
Jego cechą charakterystyczną, odróżniającą go od standardowego mandaryńskiego, jest dodawanie sufiksu -儿 /-{e)r/ do wygłosu rzeczowników. Np. słowo „drzwi” w dialekcie pekińskim brzmi "mer", a nie "men". Z tego powodu dialekt pekiński bywa określany jako "erhua" (儿话), czyli mowa „r”. 

</doc>
<doc id="543035" url="https://pl.wikipedia.org/wiki?curid=543035" title="Sprężarka Roots">
Sprężarka Roots



</doc>
<doc id="543036" url="https://pl.wikipedia.org/wiki?curid=543036" title="Douglas A-1 Skyraider">
Douglas A-1 Skyraider

Douglas A-1 (pierwotnie AD) Skyraider – amerykański pokładowy samolot szturmowy, w służbie od 1946 do lat 70., produkowany także w wersjach specjalistycznych, głównie wczesnego ostrzegania i walki radioelektronicznej. Zbudowano 3180 samolotów.
Historia.
Historię Skyraidera rozpoczął ogłoszony pod koniec II wojny światowej przez lotnictwo amerykańskiej marynarki wojennej (US Navy), konkurs na jednosilnikowy samolot nowej, uniwersalnej klasy: samolot torpedowy - bombowiec nurkujący, oznaczonej BT ("bomber-torpedo"). W firmie Douglas Aircraft Company zaprojektowano wówczas samolot XBTD-1. W konkursie zwyciężyły dwie konstrukcje: XBTD-1 Douglasa i Martin XBTM-1, wyprodukowany następnie w niewielkiej serii jako Martin AM-1 Mauler. Lotnictwo marynarki zamówiło początkowo 623 samoloty Douglasa pod oznaczeniem BTD-1, po czym w lipcu 1944 ostatecznie z nich zrezygnowało.
Zespół Douglasa, którego głównym projektantem był Ed Heinemann, zaprojektował wówczas nowy samolot, o uproszczonej konstrukcji, oznaczony XBT2D-1. Marynarka wyraziła zainteresowanie nowym projektem, zamawiając próbną serię 15 maszyn, zwiększoną następnie do 25 egzemplarzy XBT2D-1, i zlecając dalszy rozwój. Samolot otrzymał początkowo nazwę Dauntless II, nawiązującą do udanego bombowca Douglas SBD Dauntless. Pierwszy prototyp został oblatany 18 marca 1945, wykazując bardzo dobre własności lotne. Był on wówczas największym jednosilnikowym samolotem świata. Napęd samolotu oparto na jednym z najmocniejszych silników tłokowych jakie weszły do produkcji seryjnej - 18 cylindrowym, (podwójna gwiazda) Wright R-3350. Pierwsze prototypy miały silnik gwiazdowy Wright R-3350-8 o mocy startowej 2300 KM, następnych R-3350-24W o mocy 2500 KM. Cechą szczególną było wyposażenie samolotów aż w 15 węzłów do podwieszania uzbrojenia. Uzbrojenie stanowiły ponadto 2 działka 20 mm. Sześć samolotów serii próbnej przebudowano na prototypy wersji specjalistycznych, ukazując duży potencjał konstrukcji samolotu. Marynarka początkowo chciała zakupić 548 egzemplarzy, lecz w związku z zakończeniem wojny liczba ta została zredukowana do 277.
W lutym 1946 samolot przemianowano na Skyraider, a w kwietniu - w związku z rezygnacją z wyróżniania klasy samolotów BT - zmieniono jego oznaczenie na AD (oznaczające pierwszy model samolotu szturmowego - klasy "Attack", firmy Douglas). Wiosną 1946 samoloty serii próbnej na pokładzie lotniskowca przeszły badania, które wykazały konieczność wzmocnienia konstrukcji, zwłaszcza podwozia i usterzenia. Po wprowadzeniu zmian samolot skierowano do produkcji.
Rozwój.
Samolot produkowano w siedmiu podstawowych wersjach rozwojowych, od AD-1 do AD-7, różniących się głównie stosowaniem coraz mocniejszych silników i wprowadzaniem ulepszeń do płatowca. Podstawowym modelem wszystkich wersji był jednomiejscowy szturmowiec (z wyjątkiem dwumiejscowego AD-5). Na bazie wersji od AD-1 do AD-5 budowano także dwumiejscowe samoloty walki radioelektronicznej (WRE), oznaczone dodatkową literą Q, wyposażone w radar i specjalistyczne wyposażenie elektroniczne (AD-5Q - czteromiejscowy). Do bardziej powszechnych wersji należały też trzymiejscowe nocne szturmowce wyposażone w radar podwieszany w zasobniku pod skrzydłem, oznaczone literą N. Stanowiska operatorów radaru w samolotach wersji Q i N były schowane w kadłubie, za kabiną pilota, z niewielkimi iluminatorami i drzwiczkami w burtach. Na bazie wersji AD-3 do AD-5 budowano też nieuzbrojone samoloty wczesnego ostrzegania, wyposażone w radar dozoru powietrznego z obrotową anteną w dużej bulwiastej osłonie pod kadłubem oraz "garb" z aparaturą za kabiną pilota, oznaczone literą W. Wersje N i W nie posiadały przy tym bocznych hamulców aerodynamicznych. We wrześniu 1962 w związku z wprowadzeniem unifikowanego systemu oznaczeń, zmieniono oznaczenie samolotów Skyraider z AD na A-1. Poniżej opisano główne wersje, szczegółowy wykaz jest w dalszej części.
AD-1 - AD-3.
Pierwszy seryjny samolot pierwszej wersji AD-1 oblatano 5 listopada 1946. Jej napęd stanowił silnik gwiazdowy Wright R-3350-24W o mocy 2500 KM. Produkowano tę wersję do 1948, budując 242 egzemplarze. Dalsze 35 samolotów zbudowano w dwumiejscowym wariancie walki radioelektronicznej AD-1Q, m.in. z radarem AN/APS-4.
Drugą wersją seryjną była AD-2 z 1948, w której zastosowano m.in. nieco mocniejszy silnik Wright R-3350-26W o mocy 2700 KM i wzmocnione skrzydła. Powiększono też o 56 l kadłubowy zbiornik paliwa. Zbudowano 156 samolotów oraz 21 w dwumiejscowym wariancie walki radioelektronicznej AD-2Q. 
Trzecia wersja AD-3 wprowadziła dalsze niewielkie ulepszenia, dotyczące m.in. podwozia i kabiny pilota. Zbudowano jej 125 samolotów. Oprócz dalszych 23 samolotów walki radioelektronicznej AD-3Q, 31 samolotów zbudowano w nieuzbrojonej wersji wczesnego ostrzegania AD-3W z radarem AN/APS-20. Zbudowano też od września 1949 15 trzymiejscowych nocnych bombowców AD-3N.
AD-4.
Podstawową z wczesnych wersji Skyraidera był AD-4. Przy jego projektowaniu wzięto pod uwagę doświadczenia toczącej się wojny w Korei. Napęd stanowił silnik Wright R-3350-26WA o mocy 2700 KM. Przednia część wiatrochronu została wyposażona w szkło pancerne. Liczbę działek zwiększono do 4. Zbudowano 372 samolotów podstawowej wersji. Główną modyfikacją tej wersji był trzyosobowy nocny bombowiec AD-4N uzbrojony w 2 działka (zbudowano 307), następnie część przebudowana na samolot do zwalczania okrętów podwodnych AD-4S. 100 samolotów wersji AD-4N i 4S przebudowano przez pozbawienie części wyposażenia na zwykłe dzienne szturmowce AD-4NA, z czterema działkami, specjalnie do służby podczas wojny w Korei (od 1962 oznaczone A-1D). Liczną wersją była AD-4B, przystosowana do przenoszenia taktycznej bomby atomowej o mocy 1 Kt (w praktyce jednak nie były testowane z bombami atomowymi). Wersji tej zbudowano 165 samolotów i dalsze 28 przebudowano z AD-4. 168 samolotów zbudowano w wariancie wczesnego ostrzegania AD-4W, wyposażonym w nowszy radar AN/APS-20A, o większych możliwościach niż poprzedni, z tego 50 dostarczono dla lotnictwa morskiego Wielkiej Brytanii, gdzie otrzymały oznaczenie Skyraider AEW.1. Istniał też wariant WRE AD-4Q (zbudowano 39).
AD-5.
Wersja AD-5 odróżniała się konstrukcją, stanowiąc dwumiejscowy wariant do zwalczania okrętów podwodnych, z miejscami załogi obok siebie pod szeroką i długą osłoną kabiny. Wersja ta miała nieco szerszy w górnej części i dłuższy kadłub, bez bocznych hamulców aerodynamicznych. Uzbrojenie stanowiły 4 działka. Prototyp przebudowany z AD-4 został oblatany 17 sierpnia 1951. Do 1956 roku zbudowano dalszych 212 samolotów tej wersji. Zwykle używano ich jednak w praktyce jako szturmowców. Przy pomocy zestawów przygotowanych przez firmę Douglas można było przebudować tę wersję na samolot sanitarny dla 4 rannych, łącznikowy do transportu ważnych osób lub transportowy do przewozu aż 12 żołnierzy. W 1956 przystosowano część do roli powietrznych tankowców, z podwieszanym zbiornikiem paliwa. W 1962 wersje bojowe AD-5 przemianowano na A-1E, pomocnicze na UA-1E Zbudowano też 239 samolotów w wariancie szturmowym nocnym AD-5N (od 1962: A-1G), wyposażonym w radar podwieszany, z czego 54 przebudowano na wersję walki radioelektronicznej AD-5Q (od 1962 EA-1F). W odróżnieniu od poprzednich, dodatkowi członkowie załogi siedzieli we wspólnej kabinie. Zbudowano też liczną wersję wczesnego ostrzegania AD-5W (239 samolotów, od 1962 EA-1E).
A-1H i A-1J.
Produkowana równolegle z AD-5 najliczniejsza wersja AD-6 była ponownie jednomiejscowym szturmowcem opartym na AD-4B, lecz ulepszenia poszły w kierunku zwiększenia odporności samolotu na środki obrony przeciwlotniczej i zwiększenia skuteczności ataków na małych wysokościach. Kabina i zbiorniki paliwa otrzymały nakładane opancerzenie z płyt 15 mm, a część instalacji silnika zdublowano. Zbudowano tej wersji 713 sztuk. Od 1962 otrzymała oznaczenie A-1H.
Ostatnia wersja szturmowa AD-7, ze wzmocnionym skrzydłem i podwoziem dla zapewnienia większej odporności na eksploatację z lotnisk polowych, była wyposażona w fotel wyrzucany pilota. Zastosowano nowy silnik R-3350-26WB o mocy 2700 KM. Zbudowano 72 samoloty. Od 1962 otrzymała oznaczenie A-1J. Łącznie do zakończenia produkcji 18 lutego 1957 zbudowano 3180 Skyraiderów wszystkich wersji. 
Lista wersji.
"Pogrubione są warianty seryjne, nowo zbudowane (nie powstałe z innych)"
Służba.
Pierwsze Skyraidery weszły na wyposażenie jednostki szkolnej VA-19A w grudniu 1946. Na wyposażenie pierwszych bojowych eskadr VA-3B i VA-4B lotniskowca USS Franklin D. Roosevelt weszły w kwietniu 1947. Od kwietnia 1948 zaczęła wchodzić wersja AD-2. W 1950 Skyraidery tworzyły 12 eskadr szturmowych lotnictwa Marynarki Wojennej USA, 2 eskadry nocnych szturmowców AD-4N i 2 eskadry wczesnego ostrzegania AD-3W. 
Pierwszym konfliktem, w którym Skyraidery wzięły udział, była wojna koreańska. Wśród pierwszych jednostek amerykańskich skierowanych w rejon konfliktu dla wsparcia sił południowokoreańskich był lotniskowiec USS "Valley Forge" (CV-45), z eskadrą VA-55 Skyraiderów AD-4 na pokładzie. Weszły one do akcji 3 lipca 1950, atakując lotnisko w Pjongjangu. 4 lipca w wypadku podczas lądowania na pokładzie lotniskowca spłonęły 3 samoloty, co było pierwszą stratą lotnictwa morskiego w wojnie w Korei. Następnie na teren działań przybyły także 
AD-4 z eskadry VA-115 lotniskowca USS "Philippine Sea" (CV-47), a następnie dalsze eskadry lotnictwa marynarki, działające z lotniskowców i lotnictwa USMC z baz naziemnych (pierwsza eskadra AD-3 VMA-121 w październiku 1951). Samoloty te wspierały wojska naziemne i zwalczały komunikację przeciwnika, głównie kolejową, także w nocy, przy użyciu nocnych szturmowców. Pod koniec października brały udział w bombardowaniu mostów na granicznej między Chinami a Koreą Północną rzece Yalu Jiang, w celu niedopuszczenia przedostawania się chińskich oddziałów. Akcja zakończyła się częściowym powodzeniem - zniszczono 3 mosty i uszkodzono 3 z 6, ale nie przyniosła oczekiwanych rezultatów. W dalszych działaniach wiosną 1951 Skyraidery szczególnie odznaczyły się w niszczeniu mostów na terenie wroga, przy silnym przeciwdziałaniu artylerii przeciwlotniczej. 24 października 1951 na skutek działań wywiadu, Skyraidery dokonały nalotu na spotkanie północnokoreańskich oficerów politycznych, zabijając ponad 500. Zdarzały się też Skyraiderom tak nietypowe zadania, jak uszkodzenie torpedami Mark XIII śluz zapory Hwacheon w maju 1951, celem niedopuszczenia do taktycznego spustu dużej masy wody przez wojska koreańskie i chińskie. W 1952 samoloty atakowały także elektrownie i przemysł Północnej Korei. Podczas wojny utracono z przyczyn bojowych 124 samoloty AD lotnictwa Marynarki i Marines, przede wszystkim od ognia przeciwlotniczego, ponadto znaczną liczbę samolotów utracono na skutek strat niebojowych. Po zawieszeniu broni w Korei (1953), produkcja Skyraiderów była kontynuowana. Największa ilość była w służbie w 1955 - 29 eskadr lotnictwa US Navy i 13 USMC. 
Istotną rolę w działaniach lotnictwa morskiego spełniały Skyraidery wersji W. Przykładem ich przydatności była m.in. walka 18 listopada 1952, kiedy dzięki wczesnemu wykryciu formacji 8 MiG-15 zbliżających się do amerykańskiego zespołu, przez samolot AD-4W, zostały one zaskoczone przez myśliwce Grumman F9F Panther eskadry VF-781, które zestrzeliły 2 i uszkodziły trzeci. W służbie amerykańskiej Skyraidery wczesnego ostrzegania zostały zastąpione przez dwusilnikowe Grumman E-1 Tracer. 
Mimo rozpoczęcia zastępowania przez odrzutowce A-4 Skyhawk i A-6 Intruder Skyraidery wciąż były w linii w chwili rozpoczęcia przez USA aktywnego udziału w wojnie wietnamskiej. Skyraidery z eskadr VA-52 i VA-145 z lotniskowców USS "Ticonderoga" i USS "Constellation" oficjalnie weszły do akcji przeciw Wietnamowi Północnemu podczas amerykańskiego nalotu odwetowego po incydencie w Zatoce Tonkińskiej w sierpniu 1964; jeden został podczas tej pierwszej akcji zestrzelony, drugi uszkodzony. Przez następny rok samoloty te głównie używane były do prób przerwania komunikacji Vietcongu w Wietnamie i Laosie, co było utrudnione w stosunku do wojny w Korei z powodu nieregularnego charakteru tej komunikacji. Skyraider wykazał natomiast swoje zalety nad samolotami odrzutowymi jako samolot eskortujący śmigłowce transportowe, precyzyjnie atakujący środki obrony przeciwlotniczej, na co pozwalała mu duża długotrwałość lotu i własności lotne na małych prędkościach. Skyraidery brały też udział w osłonie misji ratunkowych dla zestrzelonych załóg. Przynajmniej dwukrotnie udało im się w korzystnych okolicznościach zestrzelić odrzutowe myśliwce MiG-17: 20 czerwca 1965 i 9 października 1966. Do 1968 jednak Skyraidery zostały zastąpione przez odrzutowe A-37 Dragofly i A-7 Corsair. Ostatni lot bojowy Skyraidera eskadry VA-25 z "Coral Sea" (CV-43) miał miejsce 20 lutego 1968. Do grudnia 1968 jednakże używane były nad Wietnamem wersje walki radioelektronicznej EA-1F. W 1972 natomiast ostatnie Skyraidery wycofano z lotnictwa US Navy.
W październiku 1965 r. dla uczczenia zrzutu 6 mln funtów bomb, rakiet i innego uzbrojenia podwieszanego, członkowie 25. Eskadry Szturmowej (VF-25) przygotowali nietypową "bombę": jeden z członków eskadry przemycił przeznaczoną do wyrzucenia uszkodzoną muszlę klozetową, a następnie przygotował dla niej ramę składającą się z podwieszeń, zapalnika i stabilizatorów. Bombę podwieszono pod skrzydło samolotu A-1H o nazwie własnej "Paper Tiger II" (nr 572). Dla ukrycia bomby załoga zasłaniała prawe skrzydło samolotu do ostatniej chwili. Kiedy samolot wystartował, z mostka dobiegł komunikat: "Co do pioruna wisiało pod skrzydłem 572-go?". Bomba została zrzucona na cel wraz z pozostałym ładunkiem, przy czym w trakcie zrzutu zawirowania powietrzne wokół samolotu o mało nie spowodowały jej kolizji ze skrzydłem. Kmdr. por. Clarence J. Stoddard, który przewiózł "bombę", zginął w 1966 zestrzelony przez obronę przeciwlotniczą.
Wzrastające zaangażowanie USA w Wietnamie spowodowało także zainteresowanie Skyraiderem jako samolotem bezpośredniego wsparcia oddziałów, ze strony Sił Powietrznych USA (USAF). W 1962 przetestowano kilka samolotów w tej roli, po czym USAF zdecydowały zakupić od Marynarki 150 A-1E. Zmodyfikowano jej przez dodanie drugiego kompletu przyrządów sterowania, dla szkolenia pilotów. Pierwsze Skyraidery do USAF zostały dostarczone w kwietniu 1963. W 1964 wysłano jej do bazy Biên Hoà w Wietnamie. Następnie USAF zakupiły także wersję A-1H. Samoloty USAF latały początkowo z południowowietnamskimi obserwatorami, odpowiedzialnymi za wyznaczanie celów. W miarę rosnącego zaangażowania USA, używano ich do jednoosobowych misji szturmowych. W przeciwieństwie do Marynarki, USAF używały Skyraiderów do końca konfliktu. Ostatnia misja ratunkowa Skyraidera miała miejsce 7 listopada 1972. 
Podczas wojny w Wietnamie Skyraidery były używane także przez lotnictwo Wietnamu Południowego. Pierwsze 24 maszyny AD-6 przekazano Wietnamowi już we wrześniu 1960; początkowo latali na nich częściowo amerykańscy instruktorzy. Od końca lat 60., na skutek dążenia do "wietnamizacji" wojny, US Navy przekazywała Wietnamowi Południowemu wycofywane samoloty, na skutek czego Skyraider stał się najliczniejszym samolotem lotnictwa południowowietnamskiego, będąc na wyposażeniu 8 eskadr. Używano ich do upadku Sajgonu w kwietniu 1975. 
Już w 1959 Francja zakupiła 40 AD-4NA i 53 AD-4N z nadwyżek US Navy. AD-4N następnie doprowadzono do standardu AD-4NA. Od 1960 samoloty wprowadzono na wyposażenie 20. Dywizjonu (20 Escadre) Armee de l'Air. Używano ich podczas wojny w Algierii, przeciw powstańcom. Po uzyskaniu przez Algierię niepodległości, dywizjon w 1963 przeorganizowano i eskadrę I/21 używano we francuskiej Somalii, a eskadrę II/21 na Madagaskarze. W latach 60. używano ich do tłumienia powstań antyrządowych w Czadzie. Francuskich Skyraiderów używano do wczesnych lat 70.
Od 1965 Kambodża kupiła 15 francuskich AD-4NA. Od 1970, po wciągnięciu Kambodży do wojny wietnamskiej, Skyraidery używane były przeciw Vietcongowi i siłom północnowietnamskim. 
W służbie brytyjskiego lotnictwa marynarki (Fleet Air Arm), Skyraidery AEW.1 weszły do służby w 1951, w składzie szkolnego 778. dywizjonu FAA i dywizjonu 849. FAA, którego cztery eskadry używane były na poszczególnych lotniskowcach. Skyraidery z lotniskowca HMS Bulwark wykonywały loty operacyjne podczas kryzysu sueskiego w listopadzie 1956. W latach 1960-62 zostały zastąpione przez Fairey Gannet AEW.3. 12 brytyjskich Skyraiderów AEW.1 po zdemontowaniu wyposażenia zostały sprzedane do Szwecji, gdzie do lat 70. służyły do holowania celów latających w spółce wykonującej usługi na rzecz wojska. 
Skyraidery używane były też przez Republikę Środkowoafrykańską i Gabon.
Konstrukcja.
Całkowicie metalowy dolnopłat konstrukcji skorupowej. Skrzydła proste, trapezowe, składające się z trzech sekcji: centropłata i dwóch części zewnętrznych, składanych hydraulicznie do hangarowania, do góry. Usterzenie klasyczne pojedyncze (w wersjach W, z dwoma małymi dodatkowymi statecznikami pionowymi na stateczniku poziomym). Z przodu kadłuba silnik gwiazdowy napędzający śmigło ciągnące o średnicy 4100 mm. Za nim w środkowej sekcji kabina pilota, blisko nosa samolotu, nakryta kroplową osłoną, odsuwaną do tyłu, ze stałym wiatrochronem z przednią szybą pancerną. Tuż za miejscem pilota był kadłubowy zbiornik paliwa. W długiej ogonowej części kadłuba, za kabiną pilota i zbiornikiem znajdowała się w wersjach specjalnych (Q, N, W) kabina operatora lub operatorów radaru, z niewielkimi iluminatorami po bokach i drzwiczkami w prawej (wersje Q) lub obu burtach (wersje N, W). W wersji AD-5, dwu- lub czteroosobowa załoga w długiej kabinie pod wspólną przeszkloną wieloczęściową osłoną. W większości wersji po bokach i na spodzie kadłuba, za skrzydłem, hamulce aerodynamiczne w postaci otwieranych hydraulicznie klap (dolny hamulec we wszystkich wersjach). Podwozie samolotu klasyczne, chowane, z kółkiem ogonowym; podwozie główne chowane do tyłu do skrzydeł po obrocie o 90°. Hak do lądowania pod usterzeniem.
Paliwo znajdowało się w zbiorniku kadłubowym pojemności 1135 l i dwóch w centropłacie po 568 l. Można było przenosić trzy dodatkowe podwieszane zbiorniki paliwa po 1438 l. Istniała możliwość awaryjnego zrzutu paliwa. 
Uzbrojenie stałe stanowiły 2 lub 4 działka M2 kalibru 20 mm w skrzydłach. Uzbrojenie podwieszane w postaci bomb, niekierowanych pocisków rakietowych (pojedynczych i w wieloprowadnicowych wyrzutniach), torped, zasobników strzeleckich, zasobników zapalających itp. można było przenosić na 15 węzłach podwieszenia. Trzy węzły były główne - jeden pod kadłubem i 2 pod centropłatem, a 12 pod zewnętrznymi częściami skrzydeł, o mniejszym udźwigu. Maksymalnie można było przenosić 3 bomby o masie 908 kg oraz kilka mniejszego wagomiaru. Maksymalna masa uzbrojenia: 4500 kg dla operowania z lotnisk, 2970 kg dla operowania z lotniskowców. Niektóre wersje przenosiły radar AN/APS-4 w podwieszanym zasobniku (głównie Q i N).

</doc>
<doc id="543037" url="https://pl.wikipedia.org/wiki?curid=543037" title="Dokładny czas">
Dokładny czas

Dokładny czas – druga studyjna płyta zespołu Hurt. Najpopularniejsza piosenka z płyty to "Stare numery". Na płycie znajduje się również wersja piosenki "Song 2" zespołu Blur przygotowana przez zespół Hurt.

</doc>
<doc id="543041" url="https://pl.wikipedia.org/wiki?curid=543041" title="Paul Robinson (ur. 1979)">
Paul Robinson (ur. 1979)

Paul William Robinson (ur. 15 października 1979 w Beverley) – angielski piłkarz grający na pozycji bramkarza. Był członkiem angielskiej kadry na Euro 2004. Wystąpił na Mistrzostwach Świata 2006. W reprezentacji Anglii w latach 2003–2007 rozegrał 41 meczów.
12 stycznia 2008 roku piłkarz zażądał wystawienia na listę transferową Tottenham Hotspur F.C. Przyczyną tego stanu rzeczy jest fakt, iż pomiędzy zawodnikiem a trenerem, Juanem de la Cruzem Ramosem Cano, doszło do rękoczynów. 26 lipca 2008 roku podpisał kontrakt z Blackburn Rovers F.C., który zapłacił za niego 3,5 miliona funtów. W karierze strzelił 2 bramki. Jedną w barwach Leeds United A.F.C. (w Pucharze Ligi), a drugą już w Tottenham Hotspur F.C.

</doc>
<doc id="543042" url="https://pl.wikipedia.org/wiki?curid=543042" title="A-1 Skyraider">
A-1 Skyraider



</doc>
<doc id="543043" url="https://pl.wikipedia.org/wiki?curid=543043" title="Podwójne życie Weroniki">
Podwójne życie Weroniki

Podwójne życie Weroniki (fr. "La double vie de Véronique") – film psychologiczny z 1991 w reżyserii Krzysztofa Kieślowskiego, zrealizowany we francusko-polsko-norweskiej koprodukcji na podstawie scenariusza napisanego przez reżysera wraz z Krzysztofem Piesiewiczem. Pierwszy film Kieślowskiego nakręcony w koprodukcji przedstawia losy dwóch identycznych dziewczyn, Francuzki Véronique i Polki Weroniki (z Irène Jacob w podwójnej roli). Reprezentują one odmienny stosunek do kariery muzycznej, dający różne konsekwencje ich wyborów.
W 1991 roku na Festiwalu Filmowym w Cannes film "Podwójne życie Weroniki" został uhonorowany nagrodą FIPRESCI, nagrodą dla najlepszej aktorki oraz Nagrodą Jury Ekumenicznego, jednak wywołał mieszane reakcje krytyków. Choć zdjęcia Sławomira Idziaka oraz muzyka Zbigniewa Preisnera budziły powszechny zachwyt, krytykowano na ogół banalną treść skrywającą się za enigmatyczną narracją.
Opis fabuły.
Film rozpoczyna się dwoma ujęciami. Pierwsze z nich ukazuje polską dziewczynkę wpatrującą się w gwiazdy, drugie zaś – jej francuską rówieśniczkę badającą liść. Obie dziewczynki, urodzone w 1967 roku, noszą podobne imiona: Weronika i Véronique.
Akcja filmu przenosi się do Polski przełomu lat 80. i 90. Weronika jest chórzystką i absolwentką szkoły muzycznej. Podczas rzęsistego deszczu ucieka ulicami prowincjonalnego miasteczka, gdzie napotyka swego chłopaka Antka. Oboje spędzają ze sobą noc, a podczas seksu Weronika spostrzega swój portret na ścianie. Weronika budzi się innej nocy z przerażeniem. Rozmawia ze swoim ojcem – architektem, dzieląc się swym przeczuciem, że nie jest na tym świecie sama. Weronika decyduje się wyjechać do ciotki mieszkającej w Krakowie, aby rozwijać swoją karierę muzyczną. Spotyka się z prowadzącą tamtejszy chór, która docenia jej talent muzyczny pomimo „dziwnego głosu” Weroniki. Pewnego razu dziewczyna idzie przez krakowski Rynek Główny na przesłuchanie. Jednakże trwają protesty przeciwko ówczesnej władzy komunistycznej, a jeden z przechodniów podczas ucieczki przed milicją zderza się z Weroniką i rozrzuca kartki z jej portfolio. Zebrawszy z powrotem kartki, Weronika dostrzega nagle identycznie wyglądającą dziewczynę, Véronique, która wchodzi do autobusu turystycznego. Na przesłuchaniu Weronika podczas śpiewu rozrywa sznurek ze swojego portfolio. Jej śpiew wzbudza ciekawość dyrygenta. W drodze powrotnej do ciotki Weronika jednak odczuwa ból w sercu.
Pomimo wątpliwości ze strony komisji Weronika wygrywa konkurs, co powoduje, że dziewczyna poświęca się karierze muzycznej. Jadąc tramwajem, Weronika dostrzega rozgoryczonego Antka jadącego motocyklem. Ten wyrzuca dziewczynie, że nie utrzymywała z nim kontaktu, po czym wyznaje jej miłość. Weronika dręczona wyrzutami sumienia podbiega do niego i prosi go, żeby ją podwiózł do ciotki. Następnie przygotowuje się do występu na uroczystym koncercie. Jednak w trakcie występu, kiedy wykonuje swoją partię, umiera na zawał serca.
Kiedy Weronika zostaje pochowana, akcja filmu przenosi się do Francji. Podczas zbliżenia miłosnego ze swoim chłopakiem Véronique odczuwa zmartwienie, że straciła kogoś bliskiego. Chłopak ubiera się i wychodzi. Dziewczyna jest natomiast pogrążona w swych myślach. Następnie przychodzi do swego dyrygenta i oznajmia mu, że musi przerwać swoją karierę muzyczną. Decyduje się nauczać dzieci w szkole. Dowiaduje się, że zajęcia kończą się wcześniej, gdyż dzieci uczestniczą w przedstawieniu teatru lalek. Weronika zasiada wśród publiczności, a w trakcie przedstawienia dostrzega przez wziernik lalkarza. Odczuwając szmery w sercu, Véronique udaje się do kardiologa. Kiedy wraca samochodem i podczas postoju próbuje zapalić papierosa, znów dostrzega lalkarza, który kieruje ciężarówką z wizerunkiem anioła z boku pojazdu.
Nocą sen Véronique przerywa odgłos telefonu. Dzwoniący się nie ujawnia, lecz puszcza jej fragment występu Weroniki. Nazajutrz Véronique oznajmia swojemu ojcu o swoim niedawnym odczuciu straty, przypominając sobie również o śmierci matki. Pewnego razu Véronique otrzymuje kopertę ze sznurkiem, który niegdyś oderwała Weronika. Francuzka wyrzuca ów sznurek, jednak po namyśle decyduje się go wyciągnąć ze śmietnika i wysuszyć. Podczas rozmowy ze swoją przyjaciółką dowiaduje się, że lalkarz nazywa się Alexandre Fabbri. Wkrótce potem otrzymuje kolejne przesyłki: pudełko cygar, a następnie kasetę audio z tajemniczym nagraniem. Dziewczyna uważnie studiuje nagranie, starając się dociec, skąd pochodzą dźwięki w nim zawarte. Trop prowadzi do paryskiego dworca Saint-Lazare. Véronique, udawszy się do pobliskiej kawiarni, słyszy takie same odgłosy jak na nagraniu. Następnie przysiada się do niej Alexandre, który oznajmia jej, że czekał pewien czas na jej przybycie. Następnie lalkarz tłumaczy Véronique, że pragnie napisać książkę o kobiecie pragnącej spotkać się z nieznajomym i chciał sprawdzić, czy to psychologicznie możliwe. Véronique czuje się zakłopotana i zrywa się z kawiarnianego stolika, po czym w szaleńczym tempie biegnie przed siebie. Ukrywszy się w kamienicy, obserwuje próbującego ją znaleźć Alexandre’a, po czym wsiada do taksówki i jedzie do hotelu. Na miejscu jednak znów spotyka lalkarza, który przeprasza ją za to, że ją śledził. Oboje zasypiają ubrani w pokoju hotelowym. Po pewnym czasie jednak budzą się i dochodzi między nimi do zbliżenia miłosnego. Następnie Véronique wstaje, zrzuca na łóżko wszystkie przedmioty ze swojej torebki, po czym zwierza się Alexandrowi ze swojej podróży do Krakowa. Ten zauważa na zdjęciu Weronikę, a Véronique, zrozumiawszy, że straciła bliską jej osobę, płacze, po czym oddaje się Alexandrowi.
Obudziwszy się ze snu, Véronique dociera do pracowni Alexandre’a. Na stole dostrzega dwie lalki przypominające ją samą. Na pytanie: „Dlaczego dwie?”, otrzymuje odpowiedź: „Przy częstym graniu szybko się zużywają”. Véronique bierze jedną z lalek do ręki i manipuluje nią, podczas gdy druga lalka leży na stole niczym martwa. Przyjechawszy do ojca samochodem, dziewczyna widzi przez okno, jak ten pracuje. Dotyka kory drzewa, zastanawiając się, co powiedzieć ojcu.
Produkcja.
"Podwójne życie Weroniki" zostało wyreżyserowane przez Krzysztofa Kieślowskiego na podstawie scenariusza napisanego przezeń wraz z Krzysztofem Piesiewiczem. Producentem filmu był włoski filmowiec Leonardo de la Fuente, który przedtem dystrybuował w Europie Zachodniej takie filmy Kieślowskiego, jak "Amator" (1979), "Przypadek" (1981), "Bez końca" (1984) oraz "Krótki film o zabijaniu" (1987). De la Fuente zaoferował Kieślowskiemu swoje usługi, gdy spotkał go na Festiwalu Filmowym w Cannes. Reżyser "Amatora" wówczas nie miał jednak pomysłu na scenariusz, jedynie wstępny zarys projektu, a przygotowania do realizacji pierwszego filmu poza granicami Polski stanowiły dlań spore wyzwanie. Włoski producent koordynował współpracę własnego studia Sidéral Films ze Studiem Filmowym „Tor” oraz spółką Canal+. Początkowo scenariusz nosił tytuł "Chórzystka", jednakże we Francji owa nazwa rodziła złe skojarzenia przywołujące na myśl kolejny film katolicki z Polski, co mogło zniechęcić doń widownię francuską. Po wielu debatach nad tytułem wymyślono ostatecznie tytuł "Podwójne życie Weroniki", brzmiące wystarczająco dobrze po polsku, francusku i angielsku, lecz jak zastrzegał Kieślowski: „ani ja, ani producent nie jesteśmy do niego naprawdę przekonani”.
Początkowo Kieślowski miał problemy z dobraniem aktorki do roli głównej bohaterki. Najpierw planował wybór Andie MacDowell, spodobał się mu bowiem jej występ w filmie "Seks, kłamstwa i kasety wideo" (1989) Stevena Soderbergha. MacDowell zrazu zgodziła się wziąć udział w przedsięwzięciu. Producent filmu nie dopilnował jednak podpisania stosownej umowy z amerykańską aktorką, której zaproponowany został w międzyczasie inny projekt. Toteż Kieślowski zdecydował się na urodzoną w Szwajcarii Irène Jacob, która miała doświadczenie aktorskie m.in. z filmu "Do zobaczenia, chłopcy" (1987) Louisa Malle’a. Główną rolę męską Alexandre’a miał zagrać włoski reżyser Nanni Moretti, jednak z powodu choroby nie wziął udziału w zdjęciach, w związku z czym zastąpił go Philippe Volter. Na potrzeby scen z lalkami Kieślowski wynajął emerytowanego lalkarza Bruce’a Schwartza, podpatrzonego wśród dawnych współpracowników Jima Hensona. Jak relacjonował reżyser, Schwartz „po wielu latach wrócił do zawodu z ogromną tremą i strachem”, lecz po udanej realizacji przedstawienia będącego częścią filmu Kieślowski „zobaczył prawdziwie szczęśliwego człowieka”.
Zdjęcia do "Podwójnego życia Weroniki" rozpoczęły się jesienią 1990 roku. Za stronę techniczną filmu odpowiadał operator Sławomir Idziak. Podstawowym filtrem użytym przez operatora był złocisto-żółty, co sprawiło, że świat filmu „jest dużo piękniejszy niż naprawdę”. Polską część "Weroniki" kręcono w Krakowie, Starym Sączu, Nowym Sączu i Grybowie. Zdjęcia do francuskiej partii odbyły się przede wszystkim w Clermont-Ferrand, które zdaniem Idziaka najbardziej przypominało Kraków z polskiej części filmu. Montaż filmu miał miejsce w wytwórni w Clermont-Ferrand z udziałem montażysty Jacques’a Witty, z którym komunikacja odbywała się przy pomocy tłumacza Marcina Latałły. Kieślowski kazał zmontować prawie dwadzieścia wersji filmu, z których nie był zadowolony, gdyż niepokoił się w kwestii potencjalnego odbioru swego pierwszego zagranicznego dzieła. Dla potrzeb dystrybucji wybrano dwie wersje filmu o różnych zakończeniach. W europejskiej wersji "Weroniki" Francuzka nie wychodzi ze swojego samochodu, podpatrując ojca zajętego pracą; w amerykańskiej natomiast ojciec wychodzi naprzeciw Véronique, ona zaś przytula się do niego.
Ścieżka dźwiękowa.
Muzykę do "Podwójnego życia Weroniki" skomponował ceniony przez Kieślowskiego Zbigniew Preisner. Anna Al-Araj klasyfikuje ścieżkę dźwiękową skomponowaną przez Preisnera do muzyki postromantycznej. Muzyka Preisnera wygrywa dwa lejtmotywy przewijające się przez całość filmu. Pierwszy z nich, „deszczowy”, jest prostą pieśnią chóralną „utrzymaną w trójdzielnym metrum”, wykorzystującą wysoki rejestr głosów kobiecych oraz „rytmiczne ostinato w partii chóru”. Z tego chóru stopniowo wyłania się śpiew Weroniki, dominujący pod koniec wykonywania muzyki. Natomiast motyw „łabędziego śpiewu” wprowadzony jest przez obój, z którym wchodzi w interakcję partia wykonywana przez Weronikę, a pod koniec tego motywu obu dźwiękom towarzyszy monumentalna orkiestra symfoniczna. Jako słów do pieśni Preisner użył fragmentów "Piekła" Dantego Alighieri. W scenie ukazującej teatr lalek wykonywany jest natomiast prosty utwór fortepianowy „Les marionnettes”, który zdaniem Al-Araj wytwarza „znamienną dla tej sceny subtelną i tajemniczą aurę”, a co najważniejsze – przerywany jest w momencie, gdy spotykają się ze sobą spojrzenia Véronique i Alexandre’a.
Swoją współpracę z Kieślowskim Preisner określał następująco:
Nagrania do ścieżki dźwiękowej filmu ukazały się w 1991 roku nakładem wytwórni muzycznej Virgin. Wedle szacunków Stanisława Zawiślińskiego w momencie wydania nagrań sprzedano około miliona kaset magnetofonowych z muzyką Preisnera.
Odbiór.
Frekwencja kinowa.
"Podwójne życie Weroniki" miało premierę 10 czerwca 1991 roku. W Polsce frekwencja filmu wyniosła około 200 tysięcy widzów, co zdaniem Stanisława Zawiślińskiego w dobie kryzysu polskiej kinematografii można było uznać za sukces komercyjny. We Francji sprzedano łącznie 592 241 biletów, a w Stanach Zjednoczonych przychody z filmu sięgnęły kwoty 2 milionów dolarów amerykańskich. Jak jednak deklarował Kieślowski, frekwencja „ważna jest dla producenta”, a największe wrażenie wywołała na nim dziewczynka, „która podeszła do mnie po jakimś spotkaniu autorskim i powiedziała: «Obejrzałam pana film kilka razy. Wie pan dlaczego? Bo po raz pierwszy w życiu uświadomiłam sobie, że istnieje coś takiego jak dusza»”.
Odbiór filmu w Polsce.
"Podwójne życie Weroniki" ogólnie zostało przyjęte przez krytyków polskich pozytywnie, jednak zarazem wprawiło ich w zakłopotanie dotyczące tego, o czym ten film ma traktować. Przykładowo, Grzegorz Zięba traktował film Kieślowskiego i Piesiewicza jako „poemat o ludzkim losie, przeznaczeniu i przypadku”, a Maciej Pawlicki – jako dzieło o „niemal intuicyjnie odbieranej potrzebie człowieczej dwoistości, podwójności, potrzeby oparcia w drugim człowieku, potrzeby więzi z nim, choćby nawet nie w pełni uświadomionej”. Na ogół pisano o "Podwójnym życiu Weroniki" przede wszystkim jako o dziele nieuchwytnym pod względem traktowanej tematyki, poruszającym wiele problemów naraz. Niektórzy, jak Stanisław Wyszomirski, traktowali to jako zaletę i polecali film każdemu, kto „nienawidzi chamstwa, wulgarności, lecz szuka niezwykłości i tajemnicy, której nie trzeba interpretować”. Jednakże części krytyków wieloznaczność filmu jawiła się jako wada. Anonimowa recenzentka „Przekroju” pisała, że "„"Kieślowski z Piesiewiczem opowiedzieli historię banalną, ale upozowaną na głębokie treści i skomplikowane podteksty”. Robert Bugajczyk zarzucił twórcom „brak porządnego scenariusza”, a nawet przychylny twórczości Kieślowskiego Tadeusz Sobolewski pisał: „Przeszkadza mi brak pewności, o czym jest ten film”. Zdaniem Anny Tatarkiewicz, Kieślowski „nie powinien sam pisać scenariuszy, bo jest utalentowanym reżyserem, ale marnym pisarzem”. Tadeusz Lubelski konstatował ponadto, iż "Podwójne życie Weroniki" jest filmem przesłodzonym, na podobieństwo baśni.
Ze względu na fakt nakręcenia "Podwójnego życia Weroniki" w koprodukcji krytycy odczuwali pokusę porównania ze sobą części „polskiej” i „francuskiej” filmu. Zdaniem Krzysztofa Sielickiego film opowiada jako całość o zjednoczeniu Europy, a Zięba opisywał go w kategoriach wspólnego europejskiego dziedzictwa kulturowego. Wedle relacji Bożeny Janickiej większość widzów okazywała większe poruszenie polską, bardziej tragiczną, częścią filmu, a Andrzej Wielowiejski opisywał obie części (polską – realistyczną, francuską – pełną niedopowiedzeń) jako przeciwstawne. Jak przekonywał Pawlicki, Kieślowski tym filmem symbolicznie żegnał się z okresem PRL-u, po którym „Polska wzięła to swoje ostatnie, najpiękniejsze górne C i padła z rumorem do grobu”.
Pomimo polaryzacji ocen "Podwójnego życia Weroniki" polscy krytycy nie mogli wiele zarzucić stronie estetycznej filmu. Z powszechnymi pochwałami spotkały się sceny erotyczne, znacznie bardziej wysublimowane i mniej wulgarne niż w poprzednich filmach reżysera. Recenzenci dostrzegali wirtuozerię w operowaniu światłocieniem i kolorem (z przewagą brązu i ciemnej czerwieni); szczególnie Ryszard Beryt nazwał dzieło Kieślowskiego i Piesiewicza „piękną, romantyczną historią miłosną o niezwykłej urodzie wizualnej”, zawdzięczanej zdjęciom Sławomira Idziaka, a Tatarkiewicz porównała warstwę plastyczną filmu z malarstwem Vermeera. Entuzjastycznie przyjęto również muzykę Zbigniewa Preisnera, którą Pawlicki określił mianem „porażającej”, a Władysław Cybulski porównał z muzyką osiemnastowieczną. Mimo to film w ogólnym rozrachunku rozczarowywał część krytyków; Janicka sarkastycznie pisała, iż: „Jeżeli po projekcji dobrze zrobionego filmu z doskonałą muzyką, pięknymi zdjęciami i uroczą dziewczyną nie możemy ukryć rozczarowania, że to tylko tyle – a słyszałam takie głosy po warszawskiej premierze – to coś musi być z nami nie w porządku”. Agnieszka Morstin-Popławska po latach uznała "Podwójne życie Weroniki" za idealny przykład filmowego kiczu, stwierdzając przy tym, że „przesłanie filmu Kieślowskiego – «jesteśmy tacy sami» – mogło być w tamtym czasie wiarygodne tylko dla nastolatek”.
Odbiór filmu poza granicami Polski.
Za granicą "Podwójne życie Weroniki" zostało lepiej przyjęte aniżeli w Polsce. Roger Ebert z pisma „Chicago Sun-Times” porównywał film Kieślowskiego i Piesiewicza do gry: „Czasami gram w swoim życiu w grę, która polega na powrocie do dokładnego miejsca i czasu oraz odtworzeniu dokładnej akcji. [...] Zawsze mogę powtórzyć swoje działanie w przyszłym roku, ale nigdy w zeszłym roku. Nie mogę umówić się na spotkanie w przeszłości. Coś w rodzaju tej gry jest tym, o co chodzi w "Podwójnym życiu Weroniki"”. Desson Thomson dla „Washington Post” pisał, iż film „funkcjonuje wyłącznie w oparciu o wizualne kontrasty, emocje i obecność głównej aktorki Ireny Jacob. W swojej kategorii jest subtelnie szlachetny”. Matthew Leyland pisał dla BBC, że „nawet jeśli "Podwójne życie" jest zapewne tylko w połowie tak satysfakcjonujące, jak niektóre inne filmy Kieślowskiego, to niewątpliwie pozostawi niezatarty ślad w jego wybitnej karierze”. Jak pisał Nigel Andrews w „Financial Times”: „Wierzę, że jesteśmy zahipnotyzowani przez "Podwójne życie Weroniki"... Jak inaczej wytłumaczyć zdolność francusko-polskiego filmu o absurdalnym założeniu fabularnym [...] do oczarowania nas w sposób niespotykany w żadnym filmie europejskim w najnowszej historii?”. Jonathan Romney komentował wypowiedź Andrewsa następującymi słowy: „Film Kieślowskiego ma potencjał hipnotyzujący. Zaprasza do analizy, ale też zachęca nas, by w jego mglistym, zdrętwiałym świecie ominąć krytyczne dociekania i odnaleźć pierwiastek zmysłowy, emocjonalny, a nawet – jeśli jesteśmy do tego skłonni – duchowy”. Zdaniem Petera Bradshawa z „The Guardiana” film jest „równie piękny i tajemniczy jak wiersz, a jego formalna elegancja i moc oddziaływania – bezdyskusyjne”.
Analizy i interpretacje.
Marek Haltof zauważał, że "Podwójne życie Weroniki" porusza motyw występujący w wielu poprzednich filmach Kieślowskiego, mianowicie motyw ludzkiego przeznaczenia. Haltof odnalazł w filmie inspirację Kieślowskiego dziewiętnastowiecznymi utworami niemieckiego romantyzmu (przede wszystkim twórczością E. T. A. Hoffmanna), w których pojawiały się elementy telepatycznych więzi, metempsychozy oraz postaci sobowtórów. Polski historyk filmu stwierdzał, że Kieślowski ze swoimi skłonnościami formalistycznymi reprezentowanymi przez "Podwójne życie Weroniki" dokonał dla filmu artystycznego lat 90. XX wieku tego samego, co Sergio Leone dla westernu lat 60.
Zdaniem Józefa Tischnera Kieślowski, podejmując temat reinkarnacji, „snuje swą opowieść konsekwentnie. Nie kończy jej i nie zaczyna”, co według polskiego filozofa ma w świecie filmu odpowiednie uzasadnienie: „Gdzie nie ma podmiotu – nie ma Ja – nie ma też początku i nie ma końca. Jest tylko «dzianie się dziania» [...], kogitacje kogitacji”. Biografka twórczości Kieślowskiego, Annette Insdorf, zwróciła uwagę przede wszystkim na dwójkową strukturę utworu oraz postać Alexandre’a, „wszechwiedzącego manipulatora”, który w "Weronice" odgrywa rolę podobną do „anioła” z "Dekalogu".
Slavoj Žižek podkreślał, że wbrew powszechnej interpretacji filmu jako losów dwóch osób w istocie „mamy do czynienia z podwójnym życiem (jednej) Weroniki”, a tytułowa postać może ocalić siebie, powtarzając swój wybór. Dlatego też Žižek odrzucał interpretacje wskazujące na „mistykę duchowego związku z inną osobą”, a sam film odczytywał jako ponurą przypowieść o „końcu świata”: „Jeśli [...] dwie Weroniki rzeczywiście się spotkają i rozpoznają się nawzajem – rzeczywistość ulegnie rozpadowi, ponieważ takie spotkanie [...] jest wykluczone przez fundamentalną strukturę wszechświata”. Tragizm losów Weroniki/Véronique słoweński psychoanalityk podkreślał następującymi słowami: „Véronique nie tylko korzysta na świadomości samobójczego charakteru wyboru Weroniki, lecz także dokonuje aktu etycznej zdrady”, gdyż odrzuca oddanie dla Sprawy. Tasha Robinson zwróciła również uwagę na enigmatyczną postać staruszki, którą spostrzega Weronika zza okna mieszkania w Krakowie. Zdaniem Robinson, gdy jej "alter ego" – Véronique – spotyka tę samą staruszkę w Paryżu, ma wrażenie "déjà vu". Dave Kehr zaznaczył, że podobna postać staruszki występuje również w trylogii "Trzy kolory" (1993), której punktem kulminacyjnym jest pomoc udzielona tejże osobie przez główną bohaterkę "Czerwonego" (1994), również graną przez Jacob. Dopiero ten gest – jak twierdzi Kehr – „ratuje świat” przedstawiony trylogii.
Znaczenie.
"Podwójne życie Weroniki" zapoczątkowało zachodnioeuropejską część kariery Kieślowskiego, ale również wywarło wpływ na niektórych innych reżyserów. Na pomyśle duetu Kieślowski–Piesiewicz wzorował się Michał Rosa w swoim filmie "Gorący czwartek" (1993), który również obfitował w wielość znaczeń wizualnych, a także Jerzy Stuhr w dziele "Historie miłosne" (1997), w którym wybór miłosny dokonywany przez postać wykładowcy był analogiczny do tego reprezentowanego przez Weronikę/Véronique. Tom Tykwer w swoim filmie "Biegnij Lola, biegnij" (1998) zastosował wariant bohaterki, która uczy się na własnych błędach, zapożyczony zarówno z "Przypadku" (1981), jak i z "Podwójnego życia Weroniki". Do inspiracji Kieślowskim przyznawał się też Jean-Pierre Jeunet, którego komedia romantyczna "Amelia" (2001) jest hołdem złożonym "Podwójnemu życiu Weroniki". Również jedna z asystentek Kieślowskiego, Julie Bertuccelli, nakręciła film oparty na podobnym pomyśle, dziejący się w Tbilisi i Paryżu "Kiedy Otar odszedł" (2003).
W 2012 roku internetowy magazyn „Paste” umieścił "Podwójne życie Weroniki" na liście 90 najlepszych filmów lat 90. XX wieku; również czasopismo „Rolling Stone” zaliczyło dzieło Kieślowskiego i Piesiewicza do 100 najlepszych filmów tejże dekady. Reżyserzy tacy jak Danny Boyle, Krzysztof Zanussi i Mira Nair umieszczali "Weronikę" na listach swoich ulubionych filmów.

</doc>
<doc id="543048" url="https://pl.wikipedia.org/wiki?curid=543048" title="Charakterystyka regulacyjna">
Charakterystyka regulacyjna

Charakterystyka regulacyjna jest wykonywana w celu określania sposobu regulacji silnika poprzez dobór odpowiednich elementów układu zasilania i sterowania. Przykładem wykorzystania tej charakterystyki jest jej analiza zmierzająca do ograniczana zadymienia spalin w silnikach o zapłonie samoczynnym.

</doc>
<doc id="543051" url="https://pl.wikipedia.org/wiki?curid=543051" title="Romeo i Julia (film 1968)">
Romeo i Julia (film 1968)

Romeo i Julia (oryg. "Romeo and Juliet") – brytyjsko-włoski film z 1968 r. w reżyserii Franco Zeffirelliego. Jedna z wielu ekranowych adaptacji tragedii Williama Szekspira. Film wyróżniono dwoma Oscarami: za najlepsze zdjęcia i kostiumy.
Historia sławnej pary kochanków z nastawieniem na manifestację młodości i fizyczności, zrealizowana w autentycznej scenerii włoskiego renesansu.

</doc>
<doc id="543054" url="https://pl.wikipedia.org/wiki?curid=543054" title="Gostynka">
Gostynka



</doc>
<doc id="543055" url="https://pl.wikipedia.org/wiki?curid=543055" title="Wikipedia niemieckojęzyczna">
Wikipedia niemieckojęzyczna

Wikipedia niemieckojęzyczna – niemieckojęzyczna edycja Wikipedii powstała 16 marca 2001 roku (pierwszy artykuł pojawił się 17 maja 2001 roku). Jest trzecią pod względem ilości artykułów po anglojęzycznej i cebuańskiej.
Liczba artykułów i popularność.
Do maja 2013 roku była na drugim miejscu za Wikipedią anglojęzyczną, kiedy to wyprzedziła ją Wikipedia niderlandzkojęzyczna. W czerwcu 2006 liczba artykułów przekroczyła 408 200. 97% artykułów miało więcej niż 200 znaków, 87% miało więcej niż 512 bajtów, 42% miało więcej niż 2 KB. 23 listopada 2006 utworzono artykuł 500 000 Janina Korowicka – polska łyżwiarka, matka niemieckiej medalistki olimpijskiej Anni Friesinger. 27 grudnia 2009 liczba artykułów przekroczyła 1 000 000.
W styczniu 2006 Google Zeitgeist ocenił Wikipedię niemieckojęzyczną na ósmym miejscu po tsunami, George’u Bushu, Firefoksie, Schnappi, Rudolphie Moshammerze, sklepach Saturn i Angelinie Jolie. W lutym ocenił na trzecim miejscu po Firefoksie i Walentynkach, a w czerwcu na pierwszym.
Kwestia języka i dialektów.
Wikipedia niemieckojęzyczna jest pisana w języku niemieckim zgodnie z zaleceniami Dudena. Szwajcarska i austriacka pisownia jest akceptowana tylko w artykułach dotyczących Szwajcarii i Austrii. Różnice pomiędzy niemieckim i austriackim dialektem nie są duże. W Szwajcarii nie używa się litery ß.
Niemieckie dialekty takie jak szwajcarski nie są często używane w Wikipedii niemieckojęzycznej. Dla znacznie różniących się dialektów są oddzielne Wikipedie, dialekty szwajcarskie należą do grupy alemańskiej. Dla porównania przytoczono slogan "Wikipedia, wolna encyklopedia" w poszczególnych dialektach i wersji ogólnoniemieckiej:
Wikimedia Deutschland.
Niemieccy wikipedyści jako pierwsi utworzyli chapter Wikimedia Foundation poza Stanami Zjednoczonymi. "Wikimedia Deutschland" powstała jako "Eingetragener Verein" ("e. V.", zarejestrowane stowarzyszenie) 13 czerwca 2004. Wspiera rozwój niemieckojęzycznych projektów Wikimedia, zorganizowało kilka prezentacji na targach komputerowych Cebit w 2005, Systems w Monachium 2005 i na targach księgarskich w Lipsku 2005.
Publikacje off-line.
Wersja CD, listopad 2004.
W listopadzie 2004 Directmedia Publishing rozpoczęła dystrybucję Wikipedii niemieckojęzycznej na płytach CD. Zostało wysłane 40 000 płyt dla zarejestrowanych użytkowników Directmedia. Płyta kosztowała 3 euro.
Program wyszukiwawczy i pokazowy użył dla projektu, "Digibib", opracowany przez Directmedia wydany dla wcześniejszych publikacji. Obsługiwany był w Microsoft Windows, Mac OS X, a teraz także w Linuksie. Artykuły Wikipedii musiały być zamienione na format XML używany przez Digibib. Żeby wytłoczyć płytę CD, potrzebny był oddzielny serwer, gdzie siedemdziesięciu wikipedystów wybierało do usunięcia kontrowersyjne i bezsensowne artykuły, artykuły naruszające prawa autorskie, , strony dyskusyjne, strony użytkowników i inne strony. Zostało wybranych 132 000 artykułów i 1200 ilustracji.
Obraz ISO płyty był dostępny za darmo przez eMule i BitTorrenta. W grudniu magazyn CHIP dołączył płytę DVD z Wikipedią. Ówczesne wydanie Wikipedii było rozprowadzane na podstawie licencji GFDL.
Wersja CD/DVD, kwiecień 2005.
Nowe wydanie Wikipedii zostało opublikowane 6 kwietnia 2005. Wydanie posiadało płytę DVD oraz oddzielną płytę CD-ROM. Płyta CD-ROM nie zawierała wszystkich danych, ale umożliwiała przeglądanie użytkownikom nie posiadającym napędu DVD.
Płyta DVD używała programu komputerowego "Digibib" i jego formatu artykułów. Mógł on być zainstalowany na dysku twardym. Na dodatek, DVD zawierało drzewo HTML, jak i artykuły Wikipedii do użycia z PDA (dokładniej formatami Mobipocket i TomeRaider).
Wikipedyści niemieckojęzyczni utworzyli specjalny format dla metadanych biograficznych (imię i nazwisko, data urodzenia i miejsce i tak dalej) znane jako Personendaten. głównym celem tego systemu była pomoc w tworzeniu płyty DVD. "Personendaten" były dodawane do niektórych z 35 000 biograficznych artykułów w Wikipedii, częściowo przez automatyczne narzędzie.
Proces obrabiania był podobny do pierwszego wydania na CD i miał miejsce na oddzielnym serwerze MediaWiki. Proces zaangażował 33 wikipedystów komunikujących się poprzez kanał IRC. Żeby zapobiec przeszkadzaniu sobie w pracy, redaktorzy chronili każdy edytowany artykuł. Odnośniki do chronionych artykułów były w kolorze zielonym. Listy zaspamowanych lub zwandalizowanych artykułów były rejestrowane w postaci zapytań SQL. Strony nie do zaakceptowania były usuwane.
Wersja CD miała format artykułów w postaci HTML, w tym czasie został użyty program "Digibib" dla płyty DVD. Wersja finalna zawarła 205 tys. artykułów.
Directmedia sprzedała 30 tys. płyt DVD po 9,90 €. Cena zawierała 16% podatku VAT i 1 € na "Wikimedia Deutschland". Directmedia dodała 10 tys. ilustracji z Wikimedia Commons.
DVD/książka, grudzień 2005.
Directmedia opublikowała trzecie wydanie "Wikipedii" w grudniu 2005. Trzecie wydanie było zawarte na płycie DVD i w 139-stronicowej książce. Ostateczna wersja posiadała około 300 tys. artykułów i 100 tys. grafik. Książka z DVD była sprzedawana po 9,90 euro, ale było też możliwe darmowe pobranie z Internetu.
Wikipress.
Siostrzane przedsiębiorstwo Directmedia Corporation, Zenodot rozpoczęło publikację książek z artykułami na dany temat pochodzących z niemieckojęzycznej Wikipedii o nazwie "Wikipress". Obecnie powstał tom "Wikipedia", cztery są redagowane. Są to:
Artykuły były wybierane i redagowane przez , którzy zostali zaangażowani przez przedsiębiorstwo Directmedia. Tomy powstają na specjalnym serwerze1.
WP 1.0.
Koncern Zenodot rozpoczął w styczniu 2006 przygotowania do publikacji całej Wikipedii niemieckojęzycznej w 100 tomach po 800 stron. Pierwszy tom ma być wydany w październiku 2006, a ostatni w 2010 roku. Projekt posiada nazwę kodową "WP 1.0". Tak jak w poprzednich wydaniach zostaną zaangażowani wikipedyści.
W marcu 2006 odbyło się spotkanie wikipedystów. Dyskutowali o projekcie. Grupy wikipedystów już zaczęły redagować polskie artykuły z tytułami Aa-Af w wybranych tematach. Późnego marca przygotowywali artykuły do opublikowania w 2006 roku.
Wersja książkowa.
W kwietniu 2008 roku niemieckie wydawnictwo Bertelsmann ogłosiło zamiar wydania książki zawierającej 50 tysięcy najpopularniejszych haseł Wikipedii niemieckojęzycznej. Ta drukowana encyklopedia ma liczyć około 1000 stron, a przed wydaniem hasła mają zostać skrócone i zweryfikowane przez ekspertów.

</doc>
<doc id="543056" url="https://pl.wikipedia.org/wiki?curid=543056" title="Ginger Lynn">
Ginger Lynn

Ginger Lynn Allen (ur. 14 grudnia 1962 w Rockford) – amerykańska aktorka występująca głównie w filmach pornograficznych, uważana przez wielu za największą gwiazdę porno wszech czasów. Była pierwszą gwiazdą porno, która podpisała umowę na wyłączność z dużą firmą produkcyjną Vivid Entertainment. W 2002 została umieszczona na siódmym miejscu na liście 50. największych gwiazd branży porno wszech czasów przez periodyk Adult Video News.
Życiorys.
Wczesne lata.
Urodziła się w Rockford w stanie Illinois. Jej rodzice rozwiedli się, gdy miała 13 lat. Ukończyła Rockford West High School (1981). W 1982 roku wyjechała do Kalifornii, aby odwiedzić swojego chorego dziadka. Zdecydowała się jednak tam pozostać i znalazła pracę jako menedżerka w sklepie 'Record Musicland' w Redlands. Przez prawie rok mieszkała w przyczepie w jednej z najgorszych części miasta. Dorabiała jako modelka w reklamie.
Kariera.
W 1984 pozowała nago dla magazynu „Penthouse” i dostała się do branży porno. W swoim debiutanckim filmie "Surrender in Paradise" (1984) świętowała swoje 21. urodziny na Hawajach. Pracowała w branży od grudnia 1983 do lutego 1986, wystąpiła dokładnie w 69 filmach pornograficznych, z wielkim sukcesem obok takich gwiazd tamtych czasów, jak Traci Lords, Amber Lynn czy John Holmes. Do jej popularności przyczyniły się sesje zdjęciowe do magazynów dla panów, w tym „Playboy”, a także rozkwit rynku VHS, dzięki czemu filmy dla dorosłych regularnie wychodziły na kasetach wideo. Była także scenarzystką i reżyserką kilku filmów.
Po przejściu „złotej ery filmów pornograficznych”, w 1987 opuściła branżę porno i zaczęła występować w przeciętnych filmach amerykańskich, w tym w horrorze "Bękarty diabła" i komediowej serii dla nastolatków "American Pie". Pojawiła się również w teledysku zespołu Metallica do utworu „Turn The Page” z albumu "Garage, Inc." z 1998.
Występowała w całym kraju w klubach dla panów, przeprowadzała wywiady radiowe i pojawiała się jako prezenterka na targach erotycznych dla dorosłych. W marcu 2006 roku został gospodarzem audycji radiowej Playboy "Sirius Satellite Radio", a w 1999 roku podpisała kontrakt z VCA Pictures aż do roku 2010, występując m.in. w "Dirty Rotten Mother Fuckers 1" (2007) z o 24 lata młodszym od niej Jamesem Deenem i "Seasoned Players 4" (2008) z Tomem Byronem.
Życie prywatne.
W 1991 została skazana za przestępstwa podatkowe i spędziła 4 miesiące i 5 dni w areszcie.
Spotykała się z takimi znanymi artystami jak Billy Idol, George Clooney, Ron Jeremy (1984), Corey Feldman (1986), Lou Diamond Phillips (1986), Christian Slater (1990), Jeff Conaway (2003-2004), Mark Davis (2007-2008).
W latach 1990-96 miała romans z aktorem Charliem Sheenem.
Ze związku z Ralphem Garmanem ma syna (ur. 24 marca 1996).

</doc>
<doc id="543057" url="https://pl.wikipedia.org/wiki?curid=543057" title="Polanie (gra komputerowa)">
Polanie (gra komputerowa)

Polanie – strategiczna gra czasu rzeczywistego wyprodukowana przez MDF, a wydana przez firmę USER w 1996 roku na sześciu dyskietkach 3,5 cala, a rok później na płycie kompaktowej.
W roku 2003 wydano kontynuację gry – "Polanie II". Planowana kontynuacja ("Polanie III") została wydana jako fabularna gra akcji "Two Worlds".
Rozgrywka.
Gracz wciela się w przywódcę wioski Polan, Mirka, który po powrocie z wyprawy wojennej zastaje jedynie jej zgliszcza. Poprzysięga zemstę na wrogich plemionach. Kampania fabularna gry składa się z 25 misji.
Wersja na płycie kompaktowej.
Wersja gry wydana na płycie kompaktowej jest rozszerzeniem poprzedniej wersji. W grze pojawiły się nowe jednostki, a także dodatkowe kampanie:
Remake.
W połowie 2014 roku pojawiła się informacja o produkcji odświeżonej wersji "Polan". Grę udostępniono w wersji beta na platformie mobilnej Android, jednak w lutym 2018 poinformowano o wstrzymaniu prac nad grą.

</doc>
<doc id="543058" url="https://pl.wikipedia.org/wiki?curid=543058" title="Rocco i jego bracia">
Rocco i jego bracia

Rocco i jego bracia (wł. "Rocco e i suoi fratelli") – włosko-francuski dramat filmowy z 1960 roku w reżyserii Luchino Viscontiego. Film opowiada historię pochodzącej z Bascilicaty rodziny Parondi po ich przeprowadzce do Mediolanu. W roli tytułowego Rocco wystąpił Alain Delon, a ponadto w obsadzie znaleźli się Annie Girardot, Renato Salvatori, Max Cartier, Katina Paksinu, oraz Claudia Cardinale. Muzykę do filmu skomponował Nino Rota, a scenariusz napisali Visconti, Enrico Medioli, Suso Cecchi D’Amico, Massimo Franciosa oraz Pasquale Festa Campanile.
Premiera filmu miała miejsce 6 września 1960 w przedostatnim dniu 21. MFF w Wenecji. Dzień później, podczas rozdania nagród, film zdobył Nagrodę Specjalną Jury (druga co do rangi nagroda festiwalu) oraz Nagrodę Międzynarodowej Federacji Krytyków Filmowych (FIPRESCI).
"Rocco i jego bracia" został bardzo dobrze odebrany przez krytykę i uchodzi za jeden z najlepszych filmów Viscontiego oraz za jedno z arcydzieł kina włoskiego. Film okazał się także przepustką do wielkiej kariery dla Delona i Cardinale, którzy dzięki niemu osiągnęli wkrótce dużą popularność.
Geneza tytułu oraz nawiązania do innych dzieł.
Tytuł "Rocco i jego bracia" jest hybrydą nazwy powieści Thomasa Manna "Józef i jego bracia" oraz imienia Rocco Scotellaro – włoskiego poety, który w swoich dziełach opisywał życie chłopów na południu Włoch. Fabuła filmu zainspirowana została powieścią Giovanniego Testoro pt. "Il ponte della Ghisolfa" (pol. "Most Ghisolfa"), a ponadto fragmentami nawiązuje do "Idioty" Dostojewskiego oraz "Józefa i jego braci".
Fabuła.
Po śmierci ojca rodzina Parondi – matka Rosaria oraz czwórka jej synów (Simone, Rocco, Ciro oraz Luca), przeprowadza się do Mediolanu z wioski na południu Włoch. Zaraz po przybyciu do miasta, matka wraz z synami odwiedza najstarszego syna Vicenzo w domu rodziców jego narzeczonej Ginetty. Na miejscu Vicenzo informuje matkę o planach ślubu. Rodzina osiedla się w mediolańskiej kamienicy, synowie chwytają się dorywczych prac. W ich życiu pojawia się córka sąsiadów, prostytutka z Cremony Nadia. Gdy rodzina ustatkowuje się, Simone zaczyna karierę bokserską, wikłając się jednocześnie w różne przestępstwa. Sprowadza tym samym problemy na rodzinę, oddalając się od niej. Jego osoba odbierana jest inaczej przez każdego z członków rodziny, młodszy brat Rocco stara się mu pomóc i wyciągnąć go z jego kłopotów. W międzyczasie losy rodziny Parondi komplikują się, a jej członkowie imają się coraz to różnych zajęć i prac.
Obsada.
Źródło: 
Odbiór filmu oraz jego dalsze znaczenie.
Premiera "Rocco i jego braci" miała miejsce podczas 21. MFF w Wenecji, gdzie film walczył w konkursie głównym o najważniejszą nagrodę festiwalu – Złotego Lwa. Choć ta ostatecznie trafiła w ręce André Cayatte’a za film "Przejście Renu", Visconti odebrał drugą co do wartości nagrodę festiwalu – Nagrodę Specjalną Jury, jak również nagrodę FIPRESCI.
"Rocco i jego bracia" uzyskał przychylne recenzje krytyków filmowych. Chwalono rozmach formy, w szczególności zdjęcia Giuseppe Rotunno, oraz zawartą w filmie krytykę stereotypów męskości. Niektóre negatywne opinie podkreślały nadmiar emocji i brak subtelności w scenach kulminacyjnych. Na portalu Rotten Tomatoes, który agreguje recenzje zrzeszonych wokół ów portalu krytyków, film utrzymuje 91% pozytywnych recenzji z 23 napisanych (oznaczone jako "świeże"), oraz średnią ocenę w wyniku 8,1/10. Amerykański krytyk oraz twórca przewodników i kronik filmowych, Leonard Maltin przyznał filmowi 3,5 gwiazdki na 4 możliwe. Pisał o tym, że film Viscontiego jest „zamaszystą i pięknie sfotografowaną przez Giuseppe Rotunno opowieścią o rodzinnej lojalności, wątpiącą w istotę niewinności”.
Po latach od premiery film uzyskał wielkie uznanie zarówno krytyki, jak i światowych twórców kina i uchodzi za jedno z największych osiągnięć twórczych Viscotniego. Zauważono szczególny wpływ filmu na twórczość takich reżyserów jak Michael Cimino, Francis Ford Coppola, czy Martin Scorsese. Burzliwa relacja braci oraz styl reżyserii scen walk bokserskich w filmie Viscontiego zainspirowały Scorsese przy tworzeniu "Wściekłego Byka", z kolei do scen rodzinnych i ich włoskiego klimatu nawiązywał Coppola w "Ojcu chrzestnym", do którego muzykę skomponował częsty współpracownik Viscontiego, Nino Rota. Na światowych listach najlepszych filmów wszech czasów "Rocco i jego bracia" pojawia się regularnie. W głosowaniu pisma "Sight &amp; Sound" (2012) dzieło Viscontiego wyróżniło 7 krytyków (235. miejsce) oraz 6 reżyserów (107. miejsce). Na stronie TSPDT, która agreguje różne listy najlepszych filmów w historii, tworząc własny ranking tysiąca najlepszych, "Rocco i jego bracia" zajmuje 171. miejsce, będąc drugim najwyżej sklasyfikowanych dziełem Viscontiego, zaraz za "Lampartem".

</doc>
<doc id="543060" url="https://pl.wikipedia.org/wiki?curid=543060" title="Twierdzenie Ehrenfesta">
Twierdzenie Ehrenfesta

Twierdzenie Ehrenfesta – podaje w jaki sposób zmieniają się w czasie wartości oczekiwane operatora położenia i pędu cząstki w mechanice kwantowej. Okazuje się, że zmiany te zachodzą w sposób analogiczny do mechaniki klasycznej.
Twierdzenie to zostało sformułowane i udowodnione przez Paula Ehrenfesta.
Wyprowadzenie wzoru.
(1) Przyjmujemy obraz Schrödingera, tj. zakładamy, że wektory stanu opisujące układy fizyczne zależą od czasu, ale operatory (obserwable) nie zależą od czasu. Szybkość zmian wartości oczekiwanej formula_1 operatora formula_2 wyraża wzór:
Ponieważ operator formula_2 nie zależy jawnie od czasu, to wzór powyższy upraszcza się
Poniżej wyznaczone zostaną szybkości zmian w czasie wartości oczekiwanych operatorów pędu i położenia cząstki, której stan kwantowy jest opisany wektorem formula_7
(2) Wartości oczekiwana operatora pędu
Jeżeli za operator formula_2 wstawi się operator pędu, to otrzyma się
Obliczając komutator formula_12 otrzyma się:
Ponieważ:
oraz
to otrzyma się
(3) Wartości oczekiwana operatora położenia
Jeżeli za operator formula_2 wstawi się operator położenia, to otrzyma się
Ponieważ:
oraz
to
I ostatecznie mamy:
(4) Reasumując:
Dwa ostatnie wzory stanowią treść twierdzenia Ehrenfesta. Wartości oczekiwane oblicza się bądź dla odpowiednio dużego zespołu cząstek bądź odpowiednio długich czasów.
Twierdzenie Ehrenfesta jest ścisłym sformułowaniem intuicyjnej, wcześniej sformułowanej przez Bohra zasady korespondencji, która głosi, iż:
Twierdzenie Ehrenfesta pokazuje, że dla układów fizycznych spełniających szczególne wymagania (tzw. układów klasycznych) prawa mechaniki kantowej przechodzą w prawa mechaniki klasycznej w tym sensie, że:
Wnioski z twierdzenia Ehrenfesta:
Przykładem poprawności twierdzenia Ehrenfesta jest paczka trojańska, dla której trajektoria wartości oczekiwanej operatorów pędu i położenia w przestrzeni fazowej jest kołem, a zlokalizowany gaussowski pakiet falowy również porusza się po okręgu.
Uogólnione twierdzenie Ehrenfesta.
Uogólnione twierdzenie Ehrenfesta, podane i udowodnione przez Heisenberga, łączy szybkość zmian w czasie wartości oczekiwanej dowolnego operatora z wartością oczekiwaną komutatora tego operatora z hamiltonianem układu. Głosi ono, że
gdzie formula_2 jest pewnym operatorem kwantowomechanicznym, zaś formula_29 oznacza wartością oczekiwaną danego wyrażenia operatorowego. Uogólnione twierdzenie Ehrenfesta stanowi odpowiednik twierdzenia Liouville’a mechaniki klasycznej.

</doc>
<doc id="543061" url="https://pl.wikipedia.org/wiki?curid=543061" title="Hetman nadworny">
Hetman nadworny

Hetman nadworny – wysoki urzędnik królewski mianowany i odwoływany przez króla, obok hetmanów wielkich jeden z najwyższych urzędów w wojsku polskim i litewskim, funkcja ta przetrwała do początków panowania Stefana Batorego, w jej miejsce upowszechnia się funkcja hetmana polnego koronnego i litewskiego jako pomocników hetmanów wielkich na polu bitwy. Przed 1588, kiedy to wprowadzono stały urząd hetmana polnego koronnego, urząd hetmana nadwornego był z nim w zasadzie tożsamy.

</doc>
<doc id="543063" url="https://pl.wikipedia.org/wiki?curid=543063" title="James Woods">
James Woods

James Howard Woods (ur. 18 kwietnia 1947 w Vernal) – amerykański aktor, scenarzysta, reżyser filmowy i telewizyjny. Został doceniony za talent, inteligencję i aktorską wszechstronność, traktował kino jako możliwość wypowiedzenia się o politycznej rzeczywistości. Na ekranie ukrywał reakcje, a jego kamienna twarz rzadko wyrażała emocje i stanowiła nieodłączną cechę gry aktorskiej.
15 października 1998 otrzymał własną gwiazdę w Alei Gwiazd w Los Angeles znajdującą się przy 7021 Hollywood Boulevard.
Życiorys.
Wczesne lata.
Urodził się w Vernal w stanie Utah w rodzinie rzymskokatolickiej byłego amerykańskiego oficera wywiadu armii angielskiego i niemieckiego pochodzenia – Gaila Peytona Woodsa (1915–1960), który zmarł po rutynowej operacji, i nauczycielki irlandzkiego pochodzenia Marthy A. (z domu Smith). Jego matka prowadziła przedszkole po śmierci męża i później wyszła ponownie za mąż za Thomasa E. Dixona. Jego młodszy o równe dziesięć lat brat Michael Jeffrey (1957–2006) był także aktorem.
James już jako dziecko wyróżniał się wielką inteligencją (jego IQ wynosi ponad 180), studiując z zapałem m.in. algebrę liniową na uniwersytecie. W tamtym czasie marzył o wykonywaniu pracy okulisty lub byciu policjantem. Gdy szyba spadła mu na ramię, uszkadzając arterię, lekarze założyli mu ponad dwieście szwów. Ten wypadek pokrzyżował jego plany, uniemożliwiając zarówno grę na gitarze, jak i pracę w klinice medycznej.
Dorastał w Warwick w stanie Rhode Island, gdzie w 1965 ukończył do Pilgrim High School. Krótko służył jako ministrant w kościele katolickim. Dzięki stypendium studiował na wydziale nauk politycznych w Massachusetts Institute of Technology w Cambridge w stanie Massachusetts, ważnym centrum amerykańskiego życia kulturalnego.
Kariera.
W 1970 zadebiutował na Broadway w sztuce "The Borstal Boy". Występował jednocześnie na deskach scenicznych off-Broadwayu w Nowym Jorku. Jako młodzieniec otrzymał nagrodę na New England Theatre Festival za kreację w mało znanej sztuce. W 1971 odebrał nagrodę Obie za udział w spektaklu "Saved". W 1972 otrzymał Theatre World za występ w "Moonchildren".
W kinie zadebiutował u Elii Kazana w dramacie "Goście" ("The Visitors", 1972). Duże uznanie przyniosła mu rola Karla Weissa, zgorzkniałego artysty żydowskiego w miniserialu "Holocaust" (1978). Za rolę psychopaty Gregory’ego Powella, który dokonuje zbrodni w dramacie "Cebulowe pole" ("The Onion Field", 1979) otrzymał pierwszą nominację do nagrody Złotego Globu. Zebrał dobre recenzje za rolę zdradzającego swojego przyjaciela Maximiliana 'Maxa' Bercovicza, postać naznaczoną tragizmem i zagraną niezwykle sugestywnie w gangsterskiej opowieści Sergio Leone "Dawno temu w Ameryce" ("Once Upon a Time in America", 1984). Kolejna rola D.J. w telewizyjnym dramacie familijnym "Obietnica" ("Promise", 1986) przyniosła mu nagrodę Złotego Globu, Złotego Jabłka i Emmy. Tę ostatnią nagrodę odebrał także za postać Billa Wilsona w filmie "Nazywam się Bill W." ("My Name Is Bill W.", 1989).
W swojej karierze otrzymał dwie nominacje do Oscara, jako Richard Boyle, relacjonujący dramatyczne wydarzenia w Wietnamie, Kambodży, Libanie i w krajach Ameryki Środkowej w dramacie wojennym Olivera Stone’a "Salwador" ("Salvador", 1986) oraz za rolę Byrona De La Beckwitha, zagorzałego rasisty, nasyconego złowrogą pychą, przerażającą pewnością siebie i energią w dramacie Roba Reinera "Duchy Missisipi" ("Ghosts of Mississippi", 1996).
Życie prywatne.
W 1963 spotykał się z Julie Wright. 31 sierpnia 1980 poślubił projektantkę kostiumów Kathryn Morrison-Pahoę, z którą się rozwiódł 20 września 1983. Romansował z aktorką Daną Delany (1985) i aktorką Amy Lynn Baxter (1985). 2 czerwca 1989 ożenił się z trenerką koni Sarah Marie Owen, lecz w 1990 doszło do rozwodu. Związany był z aktorką Sean Young (1988), z którą tworzył ekranowe kochające się małżeństwo, które wpada w koszmar kokainowego uzależnienia w dramacie Harolda Beckera "Zastrzyk energii" ("The Boost", 1988), aktorką Paulą Trickey (w lutym 1990), aktorką filmów erotycznych Elizabeth Hilden (w maju 1990), Miss Karoliny Północnej 2009 – Julie Tesh (od września 1990 do stycznia 1992), aktorką Heather Graham (od czerwca 1992 do stycznia 1993), aktorką Terri Garber (1993), piosenkarką Missy Crider (od stycznia 1993 do października 2000), aktorką Nicollette Sheridan (od października 1995 do października 1996), producentką filmu "3000 mil do Graceland" Lynn Oddo (od listopada 1996 do kwietnia 1997), aktorką Lauren Holly (2000), aktorką Alexis Thorpe (w marcu 2000), scenarzystką Dawn DeNoon (od maja 2003 do stycznia 2004), fotomodelką Allison Giannini (2005), Ashley Madison (od maja 2006 do 2011), aktorką Danielle Panabaker (w lipcu 2008) i o 46 lat młodszą Kristen Bauguess (w maju 2013), która była aresztowana w związku z podejrzeniem dwóch przestępstw i trzech wykroczeń według akt sądowych, m.in. za posiadanie narkotyków.

</doc>
<doc id="543065" url="https://pl.wikipedia.org/wiki?curid=543065" title="Sam Neill">
Sam Neill

Nigel John Dermot Neill (ur. 14 września 1947 w Omagh w Irlandii Północnej) – nowozelandzki aktor, reżyser i scenarzysta pochodzenia irlandzkiego.
Życiorys.
Wczesne lata.
Urodził się w Omagh w Irlandii Północnej jako syn Priscilli Beatrice (z domu Ingham) i oficera armii brytyjskiej Dermota Neilla. W 1953 roku, kiedy miał sześć lat, wraz z rodziną przeniósł się do Nowej Zelandii, gdzie spędził dzieciństwo. Uczęszczał do anglikańskiej szkoły dla chłopców Christ’s College w Christchurch. Studiował literaturę angielską na University of Canterbury. Naukę kontynuował na Victoria University of Wellington.
Kariera.
Pierwsze kroki w kierunku zawodu aktora skierowały go na deski teatru, udzielał się także w charakterze realizatora filmów dokumentalnych; przez kilka lat pracował jako reżyser / redaktor / scenarzysta dla New Zealand National Film Unit. W 1975 roku zagrał w dwóch filmach: "Landfall" jako Eric i "Ashes" jako ksiądz. W dramacie sensacyjnym Rogera Donaldsona "Śpiące psy" ("Sleeping Dogs", 1977) wystąpił jako Smith, lecz prawdziwe uznanie przyniosła mu dopiero rola Harry’ego Beechama w melodramacie Gillian Armstrong "Moja wspaniała kariera" ("My Brilliant Career", 1979) z Judy Davis. Międzynarodową popularność zdobył w głównej roli Damiena Thorna w filmie "" ("Omen III: The Final Conflict", 1981).
W roku 1981 roku przeprowadził się do Londynu i wziął udział w kilku europejskich produkcjach. W kultowym już dziele Andrzeja Żuławskiego "Opętanie" ("Possession", 1981) zagrał męża nagrodzonej na festiwalu w Cannes Isabelle Adjani. Za rolę pastora Michaela Chamberlaina w dramacie Freda Shepisiego "Krzyk w ciemności" ("A Cry in the Dark lub Evil Angels", 1988) z Meryl Streep dostał nagrodę dla najlepszego aktora od Australijskiego Instytutu Filmowego.
W kolejnych latach wystąpił m.in. w dramacie biograficznym Krzysztofa Zanussiego "Z dalekiego kraju" ("Da un paese lontano (Giovanni Paolo II)", 1981), czy dramacie sensacyjnym "Polowanie na Czerwony Październik" ("The Hunt for Red October", 1990) Johna McTiernana wg powieści Toma Clancy’ego obok Seana Connery'go. W 1993 Steven Spielberg zaangażował go do superprodukcji "Park Jurajski", gdzie jako paleontolog dr Alan Grant musiał stawić czoło zabójczym dinozaurom. Jedną z niezapomnianych kreacji stworzył w horrorze Johna Carpentera "W paszczy szaleństwa" ("In the Mouth of Madness", 1995) jako prywatny detektyw John Trent, wynajęty do zbadania tajemniczego zniknięcia poczytnego pisarza horrorów tuż przed premierą jego najnowszej książki; wyniku śledztwa ląduje jednak w szpitalu psychiatrycznym.
Po ogromnym sukcesie pierwszej części, Neill wystąpił także w kontynuacji z 2001 roku. W 1998 roku Robert Redford obsadził go w roli Roberta MacLeana w swoim filmie "Zaklinacz koni". W tym czasie również pracował nad telewizyjną produkcją fantasy – "Merlin". Tytułowa rola przyniosła mu nominacje do nagrody Emmy i Złotego Globu. W "Człowieku przyszłości" z 1999 roku zagrał u boku Robina Williamsa. Sam Neill do tej pory zagrał w wielu bardzo różnorodnych produkcjach, zarówno w komercyjnych jak i niezależnych, co umożliwiło mu zdobycie statusu aktora nad wyraz charakterystycznego i wszechstronnego.
Producenci filmów o przygodach Jamesa Bonda dwa razy przymierzali się do powierzenia roli agenta 007 Neillowi. Za pierwszym razem lepszym kandydatem okazał się Timothy Dalton ("W obliczu śmierci" z 1987 roku), w drugim przypadku rywalizację wygrał Pierce Brosnan ("GoldenEye" w 1995 roku).
Nagrody.
 (1983)
Pod wiatr (1991)
Wspomnienia niewidzialnego człowieka (1992)
Merlin (1998)
Merlin (1998)
Trójkąt (2005)

</doc>
<doc id="543066" url="https://pl.wikipedia.org/wiki?curid=543066" title="Hard Bop">
Hard Bop



</doc>
<doc id="543068" url="https://pl.wikipedia.org/wiki?curid=543068" title="Obrzęk (wada drewna)">
Obrzęk (wada drewna)

Obrzęk, obrzęk pnia – wada drewna z grupy wad kształtu. Zniekształcenie w postaci narośli, zgrubień, wybrzuszeń, w przeciwieństwie do raka składające się z drewna zdrowego, jednak często o odmiennej, zawiłej budowie.
Ze względu na swój wygląd i charakter obrzęk często traktowany jest jak rak.
Obrzęk powodowany jest przez różnego rodzaju bodźce zewnętrzne. Uszkodzenie uaktywnia odpowiednie tkanki zabliźniające, powstaje lokalne poszerzenie słoja rocznego, które z roku na rok może być potęgowane. Uszkodzenie może również doprowadzić do masowego pobudzenia pączków śpiących.
Wada zmniejsza wytrzymałość mechaniczną materiału.
Wieloletnie obrzęki na brzozie (zwane czeczotą) i jaworze (zwane ptasim oczkiem) są cenne i poszukiwane do produkcji oklein. Brzoza karelska często pozyskiwana jest właśnie ze względu na występowanie czeczoty.

</doc>
<doc id="543069" url="https://pl.wikipedia.org/wiki?curid=543069" title="Funkcja σ">
Funkcja σ

Funkcja σ (sigma), niekiedy formula_1 – funkcja określona dla liczb naturalnych jako suma wszystkich dodatnich dzielników danej liczby.
Przykładowo: formula_2
Sumę formula_3-tych potęg dzielników oznacza się przez formula_4 na przykład formula_5 to liczba dzielników danej liczby, znana również jako funkcja τ.
Liczby spełniające równanie formula_6 nazywa się liczbami doskonałymi, nierówność formula_7 nadmiarowymi, a nierówność formula_8 deficytowymi.
Twierdzenie.
Jeśli formula_9 ma rozkład na czynniki pierwsze postaci formula_10 to
Dowód.
Każdy dzielnik naturalny liczby formula_12 można przestawić w postaci:
gdzie:
Ponieważ różnym układom liczb formula_14 spełniającym odpowiadają różne dzielniki formula_15 więc:
gdzie sumowanie rozciąga się na wszystkie układy liczb całkowitych spełniające .
Każdy składnik sumy występuje dokładnie raz, dlatego tę sumę można „zwinąć” do postaci iloczynowej:
Z kolei formula_17-ty czynnik powyższego iloczynu jest skończoną sumą szeregu geometrycznego o ilorazie formula_18 więc
Stąd teza.

</doc>
<doc id="543070" url="https://pl.wikipedia.org/wiki?curid=543070" title="Funkcja sigma">
Funkcja sigma



</doc>
<doc id="543072" url="https://pl.wikipedia.org/wiki?curid=543072" title="Monika Górska">
Monika Górska

Monika Górska (ur. 26 listopada 1964 w Poznaniu) – reżyser filmów dokumentalnych i reportaży, dziennikarka, wykładowca akademicki i ekspert storytellingu w biznesie.
W 1989 ukończyła polonistykę na Uniwersytecie im. Adama Mickiewicza w Poznaniu. Naukę kontynuowała za granicą i uzyskała dyplomy w L’Institute de Journalisme Robert Schuman w Brukseli – dziennikarstwo oraz w Institute Of Telecommunication w Dallas (reżyseria i produkcja TV). W 2012 r. uzyskała stopień doktora nauk humanistycznych na Uniwersytecie im. Adama Mickiewicza w Poznaniu. W styczniu 2013 r. zdobyła dyplom coacha na SWPS w Poznaniu. Specjalizuje się w storytellingu, jako narzędzia komunikacji interpersonalnej.
Od 1991 zajmuje się tworzeniem filmów i pracą wykładowcy – najpierw w Belgii i Holandii, a od 1997 w Polsce, w jej rodzinnym Poznaniu. Jako reżyser, scenarzystka i dziennikarka realizuje wywiady, filmy dokumentalne, reportaże, koncerty, teatry TV i magazyny dla wszystkich stacji TVP oraz innych telewizji europejskich m.in. RTBF, RTL-5, LTV. 27 kwietnia 2007 odznaczona Brązowym Krzyżem Zasługi
Od 2011 jako założycielka Fabryki Opowieści, trener storytellingu pomaga ludziom opowiadać ich historie światu. Obecnie jest wykładowcą w SWPS w Poznaniu.
Wybrana filmografia.
Ma w dorobku ponad 100 form dokumentalnych, wśród nich:
Jej ulubionym tematem jest pokonywanie ograniczeń i słabości w zmaganiach człowieka ze sobą samym i z losem. Specjalizuje się w sztuce filmowego opowiadania, szczególnie w viralu, portrecie dokumentalnym i reportażu

</doc>
<doc id="543073" url="https://pl.wikipedia.org/wiki?curid=543073" title="Architektura renesansu w Hiszpanii">
Architektura renesansu w Hiszpanii

Przełom XV i XVI wieku to w czas zjednoczenia Hiszpanii oraz początek ekspansji na tereny położone w Ameryce Środkowej i Południowej. Budowa nowego państwa i dopływ środków materialnych (złota) to sprzyjający okres dla rozwoju kultury i sztuki.
Sztuka gotycka w Hiszpanii przetrwała właściwie do końca XV wieku przeradzając się w swoim okresie schyłkowym w mudejar. Połączenie tego stylu z napływającymi z Francji elementami dekoracyjnego flamboyant wytworzyło styl izabeliński, który został tak nazwany od imienia królowej hiszpańskiej Izabeli Katolickiej. Nowinki przyniesione na grunt hiszpański przez przybywających z Włoch mistrzów w połączeniu ze stylem mudejar i izabelińskim zaowocowało bardzo dekoracyjną i drobiazgową formą przypominającą wyroby złotnicze, nazwaną plateresco ("estilo plateresco"), czyli stylem złotniczym. Oprócz bardzo rozbudowanej dekoracji złożonej z wielu drobnych elementów cechą charakterystyczną architektury hiszpańskiej tego okresu jest stosowanie, zwłaszcza w budownictwie świeckim, łuku o linii podkowiastej albo o mocno spłaszczonej linii koszowej (elementy popularne w architekturze mauretańskiej).
Równolegle do plateresco powstają obiekty realizowane najczęściej przez włoskich budowniczych, które zachowują bardziej klasyczną formę ("estilo greco-romano"). Ten kierunek dominuje od połowy XVI wieku aż do początków XVII wieku. Pod koniec XVI uczniowie Juana de Herrery, zwłaszcza Francisco de Mora, propaguje styl określany jako "estilo desornamentado" lub herreryjskim. Był to ostatni okres renesansu, który cechował się architekturą surową, prawie pozbawioną dekoracji o monumentalnej bryle. Reakcją na ten styl, niezbyt odpowiadający mentalności hiszpańskiej preferującej kontrastowe kolory i żywą dekorację była architektura baroku.
Architektura sakralna.
Renesans w Hiszpanii to przede wszystkim architektura świecka. Budowane na początku XVI wieku kościoły (katedra w Salamance i Segowii) należą jeszcze do gotyku. Jedynie niektóre elementy dekoracyjne ujawniają wpływy renesansowe. Dopiero katedra w Grenadzie, zaprojektowana przez Diego de Siloé w roku 1528 na gotyckim planie, otrzymuje sklepienia oparte na filarach z pilastrami i półkolumnami o korynckich głowicach, oraz posiada renesansową fasadę (ukończoną przez Alonso Cano). Formy renesansowe otrzymują dopiero katedry:

</doc>
<doc id="543075" url="https://pl.wikipedia.org/wiki?curid=543075" title="Magda Masny">
Magda Masny

Magdalena Ryszarda Masny z domu Łaniecka (ur. 29 czerwca 1969 w Gdyni) – polska modelka, pierwsza hostessa teleturnieju "Koło Fortuny" w TVP2.
Życiorys.
W 1988 ukończyła XVIII LO w Warszawie. Na Uniwersytecie Warszawskim rozpoczęła studia polonistyczne, które dokończyła na Uniwersytecie Szczecińskim. Edukację uzupełniła w Studium PR.
W szkole średniej była fotomodelką, współpracowała z fotografem Markiem Czudowskim. W latach 1992–1998 zajmowała się odsłanianiem liter w teleturnieju "Koło Fortuny". W latach 2001–2003 pracowała jako specjalistka do spraw Public Relations, związana z przemysłem odzieżowym. Prowadziła program informacyjny w gdyńskiej telewizji Tele-Top. W TVP3 pracowała jako prezenterka gdańskiej Panoramy. Organizowała imprezy, wesela i catering w restauracji swojej matki. Otworzyła firmę florystyczną.
W wyborach parlamentarnych w 2005 r. bez powodzenia kandydowała do Sejmu z list SdPl w okręgu gdańskim jako reprezentantka Zielonych 2004. Bez powodzenia startowała w wyborach do Parlamentu Europejskiego w 2009 roku. Startowała z listy Porozumienia dla Przyszłości w okręgu gdańskim; uzyskała 514 głosów i nie zdobyła mandatu.

</doc>
<doc id="543079" url="https://pl.wikipedia.org/wiki?curid=543079" title="Sancho III">
Sancho III



</doc>
<doc id="543082" url="https://pl.wikipedia.org/wiki?curid=543082" title="Herb Bytomia">
Herb Bytomia

Herb Bytomia – jeden z symboli Bytomia, podstawowy w promocji miasta.
Wygląd i symbolika.
Tarcza herbu jest dwudzielna w słup. Po heraldycznie prawej stronie, na srebrnym polu, został przedstawiony górnik (gwarek), skierowany w prawo, w czarnym stroju, z czarnym kilofem, którym kruszy czarną skałę. Jest to nawiązanie do górniczego profilu gospodarki miasta, od czasów średniowiecznych wydobywano w nim rudę ołowiu i srebra.
Po lewej stronie herbu widnieje połowa złotego orła z herbu Piastów górnośląskich zwróconego w lewo na błękitnym polu. Kolory precyzuje "Załącznik nr 2 do Statusu Miasta".
Herb Bytomia jest według praw heraldyki herbem nadwyrężonym, tzn. półorzeł jest zwrócony w lewą stronę heraldyczną (jest ona mniej zaszczytna).
Historia.
Pieczęć ławników z herbem zbliżonym do obecnego pochodzi z 1. połowy XIV wieku. Tłok ten był w użyciu przeszło 300 lat. Znana jest również pieczęć Bytomia z około 2. połowy XV wieku, gdzie na gotyckiej tarczy widnieje sam orzeł zwrócony w prawo; zdaniem H. Saurmy, usunięcie gwarka z herbu mogło być związane z upadkiem górnictwa kruszcowego w rejonie Bytomia, według innej teorii wizerunek całego orła mógł wiązać się z pragnieniem zjednoczenia i chęcią powrotu do czasów dawnego dobrobytu mieszkańców za panowania Piastów bytomskich. 
W "Meyers Konversations-Lexikon" z końca XIX wieku widnieje jeszcze inny herb Bytomia – przedstawiał czarnego orła zwróconego w prawo, pod którym znajdował się sierp.
W 1886 roku na wniosek rajcy Machy rada miejska przyjęła projekt zmiany herbu Bytomia. Emil Döppler z Berlina zaprojektował nową wersję herbu w oparciu o dawną pieczęć ławniczą.
W przeszłości herb Bytomia był udostajniany poprzez dodanie do niego korony muralis i postaci gryfów jako trzymaczy. W takiej formie był stosowany na dokumentach urzędowych, pocztówkach i przedmiotach codziennego użytku (np. kufle). Obecnie udostojniony herb nie funkcjonuje w oficjalnym użyciu.

</doc>
<doc id="543083" url="https://pl.wikipedia.org/wiki?curid=543083" title="Gostyńka">
Gostyńka



</doc>
<doc id="543087" url="https://pl.wikipedia.org/wiki?curid=543087" title="Alfons VII Kastylijski">
Alfons VII Kastylijski



</doc>
<doc id="543090" url="https://pl.wikipedia.org/wiki?curid=543090" title="Marszałkowska">
Marszałkowska



</doc>
<doc id="543091" url="https://pl.wikipedia.org/wiki?curid=543091" title="Alfons VII Dobry">
Alfons VII Dobry



</doc>
<doc id="543093" url="https://pl.wikipedia.org/wiki?curid=543093" title="Matt Czuchry">
Matt Czuchry

Matthew Charles „Matt” Czuchry (ur. 20 maja 1977 w Manchesterze) − amerykański aktor.
Życiorys.
Urodził się w Manchesterze w stanie New Hampshire jako syn Sandry i Andrew Czuchry, profesora na Uniwersytecie w Tennessee. Jego dziadek ze strony ojca miał pochodzenie ukraińskie. Ma dwóch braci, Mike’a i AJa, oraz siostrę Karen. Dorastał w Johnson City w stanie Tennessee.
Ukończył College of Charleston z wyróżnieniem w 1999. Uczęszczał do szkoły z profilem tenisowym oraz był kapitanem drużyny tenisowej i najlepszym graczem NCAA w Sathern Conference. Wziął udział w teatralnej lekcji i jego nauczyciel powiedział mu, aby zmienił kierunek na aktorstwo.
Podczas pracy nad telewizyjną produkcją "Young Americans" stacji WB poznał Kate Bosworth. Spotykali się od 2000 do 2002. Czuchry studiował aktorstwo z Belitą Morena, gwiazdą serialu komediowego George’a Lopeza.
Popularność zyskał dzięki roli Logana Huntzbergera w serialu "Kochane kłopoty" ("Gilmore Girls"). Zagrał tam studenta Yale, któremu wpada w oko Rory Gilmore, grana przez Alexis Bledel. Gościnnie występował w serialach telewizyjnych takich jak "Luzaki i kujony" ("Freaks and Geeks"), "Siódme niebo" ("7th heaven"), "Kancelaria adwokacka" ("The Practice"), "Veronica Mars" oraz "Friday Night Lights". Zagrał również w filmach "Eight Legged Freaks" i "Slap Her, She's French". Począwszy od września 2010, Czuchry gra jedną z głównych ról w serialu telewizyjnym "Żona idealna" ("The Good Wife"). Wciela się w nim w młodego prawnika rywala - w sprawach zawodowych - tytułowej Alicii Florrick. Od 2018 występuje w serialu "Rezydenci".

</doc>
<doc id="543096" url="https://pl.wikipedia.org/wiki?curid=543096" title="Master">
Master

Master – amerykańska grupa muzyczna wykonująca death metal, zaliczana do prekursorów gatunku. Powstała 1983 roku w Chicago w stanie Illinois w USA, występując do 1985 roku pod nazwą "Death Strike".
Debiutancki album grupy pt. "Master" był rejestrowany dwukrotnie. Pierwsze nagranie miało miejsce we współpracy z Jimem Martinellim (gitara) oraz Aaronem Nickeasem (perkusja). Nagrania jednak nie zostały zaakceptowane przez wytwórnie płytową Nuclear Blast. Ponownie partie perkusji zrealizował Bill Schmidt, natomiast ślady gitar Chris Mittleburn, zmodyfikowany album został wydany w 1990 roku.
Pierwsza wersja została wydana w dwa lata później (1992) pod nazwą "Speckmann Project". 

</doc>
<doc id="543097" url="https://pl.wikipedia.org/wiki?curid=543097" title="Paul Speckmann">
Paul Speckmann

Paul Speckmann (ur. 28 sierpnia 1963 roku w Chicago, w stanie Illinois w USA) – amerykański muzyk, kompozytor i instrumentalista, gitarzysta basowy. Lider i założyciel grupy muzycznej Master, znany również z występów w grupach Abomination, Solutions oraz Krabathor. Od 1999 r. mieszka w Uherské Hradiště z żoną imieniem Jitka.
Jeden z ulubionych przez muzyka przepisów kulinarnych ukazał się w 2009 roku w książce "Hellbent For Cooking: The Heavy Metal Cookbook" (Bazillion Points, ). Ponadto w książce znalazły się przepisy nadesłane przez takich muzyków jak: Marcel Schirmer (Destruction), Jeff Becerra (Possessed), John Tardy (Obituary) czy Andreas Kisser (Sepultura).

</doc>
<doc id="543099" url="https://pl.wikipedia.org/wiki?curid=543099" title="Ujezd u Brna">
Ujezd u Brna



</doc>
<doc id="543102" url="https://pl.wikipedia.org/wiki?curid=543102" title="Stopa madurska">
Stopa madurska

Stopa madurska (grzybica madurska, łac. "mycetoma", ang. Madura foot, maduromycosis) – zakaźna choroba skóry i tkanki podskórnej, przebiegająca niekiedy z zajęciem mięśni, kości i sąsiadujących narządów, która może być wywołana przez różne gatunki grzybów prawdziwych lub promieniowców. Z reguły dotyczy odsiebnych części kończyn dolnych, ale może zająć każdą część ciała. Rodzaj patogenu leży u podstaw podziału mycetoma na "actinomycetoma" (wywoływaną przez promieniowce) i "eumycetoma" (wywoływaną przez grzyby prawdziwe).
Epidemiologia.
Nazwa choroby pochodzi od regionu Madura w Madrasie, w Indiach, gdzie została po raz pierwszy opisana w XIX wieku. Obecnie stwierdza się ją endemicznie w Afryce w pasie pomiędzy Somalią a Senegalem, ale także w Indiach, Pakistanie, Australii, Meksyku i innych krajach Ameryki Środkowej. Jest chorobą rzadką, na przykład w Sudanie stwierdza się około 300–400 przypadków rocznie. W Europie notowana tylko wyjątkowo. Spotykana jest przede wszystkim u robotników pracujących na roli, 3 razy częściej u mężczyzn.
Patogeneza.
W sumie opisano 20 rodzajów i ponad 40 gatunków różnych organizmów wywołujących chorobę. Patogenami są:
Dokładne określenie gatunku promieniowca lub grzyba ma znaczenie ze względu na różnorodność inwazyjności patogenu i zróżnicowaną odpowiedź na leczenie.
Objawy i przebieg.
Charakterystyczne dla "mycetoma" jest zajęcie kończyn dolnych, zwłaszcza stóp. Choroba przebiega z przewlekłym obrzękiem, guzowatymi naciekami oraz obecnością licznych przetok, prowadzących do rozległych zniekształceń. Wczesną zmianą jest niebolesny guzek lub obrzmienie, powoli rozszerzające się i rozmiękające z wytworzeniem przetok. Ostatecznie zajęta stopa jest obrzmiała, zdeformowana, a jej skóra pokryta jest guzowatymi wykwitami i perforowana przez ujścia przetok. Z reguły proces chorobowy ograniczony jest do jednego miejsca na kończynie, znane są jednak kazuistyczne przypadki krwiopochodnego rozsiewu choroby. W przypadku zakażenia "Pseudoallescheria boydii" stosunkowo często spotykane jest zajęcie narządów wewnętrznych (szczególnie płuc).
Leczenie.
Wybór metody leczenia zależy od rodzaju patogenu, umiejscowienia, rozległości i głębokości procesu chorobowego. "Actinomycetoma" z reguły dobrze idzie na leczenie, natomiast leczenie "eumycetoma" może być nieskuteczne. 
W przypadkach zaawansowanych obu postaci choroby jedynym sposobem leczenia jest amputacja stopy.
We wcześniejszych etapach, chorobę w zależności od etiologii leczy się: actinomycetoma antybiotykami (leczenie skojarzone, np. amikacyna + kotrimoksazol, streptomycyna + kotrimoksazol, streptomycyna + dapson), eumycetoma lekami przeciwgrzybicznymi (amfoterycyna B, ketokonazol, itrakonazol, mikonazol). Leczenie miejscowe stosuje się w przypadku niezaawansowanych, niewielkich zmian.
Historia.
W sanskrycie używanym w Madrasie od wieków na określenie "mycetoma" używano nazwy "Padavalnikam", czyli mrowisko: nazwa odnosiła się do kształtu zmiany, przypominającego kopczyk mrowiska z licznymi ujściami "korytarzy" – przetok, a być może także do uczucia mrowienia. Pierwszy opis "mycetoma" znany pochodzi z Atharwawedy. Pod koniec XVII wieku opis choroby przedstawił niemiecki lekarz, przez krótki czas przebywający w Indiach, Engelbert Kaempfer. Następnym który opisał przypadki tej choroby był John Gill, autor terminu stopa madurska (1842), następnie Henry Vandyke Carter w 1860 roku wprowadził termin "mycetoma". W 1913 roku Pinoy podzielił jednostkę chorobową na dwie: "eumycetoma" i "actinomycetoma".

</doc>
<doc id="543104" url="https://pl.wikipedia.org/wiki?curid=543104" title="Grzybica madurska">
Grzybica madurska



</doc>
<doc id="543105" url="https://pl.wikipedia.org/wiki?curid=543105" title="Mycetoma">
Mycetoma



</doc>
<doc id="543106" url="https://pl.wikipedia.org/wiki?curid=543106" title="Królestwo Majorki">
Królestwo Majorki

Królestwo Majorki – utworzone zostało na mocy testamentu króla Aragonii Jakuba I Zdobywcy w 1262 r., jako przyszłe królestwo dla młodszego syna Jakuba II.
Królestwo obejmowało wyspy Majorka, Minorka i Ibiza oraz krainy Roussillon i Cerdanya. Królowie Majorki nosili też tytuł władców miast Montpellier, i Aumelas. Stolica królestwa znajdowała się w Perpignan.
Na skutek inwazji aragońskiej w latach 1285–1286 Królestwo Majorki utraciło hrabstwa Roussillon i Cerdanya, zachowując jedynie Baleary. Po 1298 królestwo na powrót przejęło dawne posiadłości. W 1344 król Aragonii Piotr IV dokonał inwazji na Majorkę i uwięził króla Jakuba III. Po śmierci Jakuba III w 1349 Królestwo Majorki zostało oficjalnie połączone z Aragonią. Formalnie tytuł królów Majorki zachowały do swojej śmierci dzieci Jakuba III.

</doc>
<doc id="543109" url="https://pl.wikipedia.org/wiki?curid=543109" title="Drama (rzeka)">
Drama (rzeka)

 
Drama – rzeka, prawostronny dopływ Kłodnicy o długości 25,11 km.
Informacje ogólne.
Rzeka płynie w województwie śląskim. Zaczyna bieg w Tarnowskich Górach, w dzielnicy Repty Śląskie (Nowe Repty), pod Srebrną Górą (okolica rezerwatu przyrody Segiet). W swym górnym biegu (na obszarze Rept) jest nazywana też "Rowem Repeckim" lub "Potokiem Repeckim". Po minięciu granicy Tarnowskich Gór Drama płynie przez gminę Zbrosławice. Poniżej parku, na polach Ptakowic, do Dramy uchodzi lewy, sztuczny dopływ "Potok Czarnego Pstrąga", będący roznosem Sztolni Czarnego Pstrąga. W Dzierżnie (Pyskowice) zasila zbiornik Dzierżno Małe (jeden z dwóch zbiorników w okolicy obok Dzierżna Dużego). 
Początkowo rzeka rozpoczynała bieg w Lesie Segieckim, na południe od kolonii Segiet i dawnej leśniczówki Segiet (co poświadczają osady rzeczne widoczne na mapach geologicznych), a współcześnie jej koryto zaczyna się w Nowych Reptach. W Starych Reptach do Dramy uchodzi woda z krasowego Źródła Młodości. Dalej rzeka płynie przez zabytkowy Park Repecki i zespół przyrodniczo-krajobrazowy „Park w Reptach i dolina rzeki Dramy”, gdzie jej dolina wcina się na około 20 m głębokości względem sąsiednich terenów. U wylotu z parku do Dramy uchodzi prawostronny dopływ "Starotarnowicki Potok" (też: "Rów Starotarnowicki").
Drama uchodzi do Kłodnicy w Dzierżnie Dolnym na gruntach Taciszowa, zaraz za Kanałem Gliwickim.

</doc>
<doc id="543112" url="https://pl.wikipedia.org/wiki?curid=543112" title="Philippe Caroit">
Philippe Caroit

Philippe Caroit (ur. 29 września 1959 w Paryżu) – francuski aktor i reżyser telewizyjny i filmowy.
Życiorys.
Wczesne lata.
Urodził się w Paryżu jako czwarte z siedmiorga dzieci. Studiował dramat w Konserwatorium w Montpellier, a następnie porzucił studia medyczne i powrócił do Théâtre du Soleil Ariane Mnouchkine. Wiele podróżował po świecie, opanował biegle język angielski, włoski, niemiecki i hiszpański. Zajął się również malarstwem.
Kariera.
Po debiucie na dużym ekranie w dramacie Érica Rohmera "Żona lotnika" ("La Femme de l'aviateur", 1981) z Mathieu Carrière, pojawił się w filmie Jeannot Szwarc "Enigma" (1983) u boku Martina Sheena i Sama Neilla, thrillerze "Przy pełnej niewinności" ("En toute innocence", 1988), dramacie "Milena" (1991) z Valérie Kaprisky i miniserialu "Misja miłości" ("Missione d’amore", 1992) u boku Carol Alt i Ethana Wayne’a (syna Johna Wayne’a). W thrillerze "Krwawe pranie" ("Vortice mortale", 1993) z udziałem Katarzyny Figury zagrał postać detektywa inspektora Alexandra Staceva.
W roku 1999 zadebiutował jako reżyser 12-minutowego filmu krótkometrażowego "Faire-part".
Stał się rozpoznawalny na małym ekranie za sprawą bardzo popularnego we Francji miniserialu kryminalnego "Błękit oceanu" ("Le Bleu de l'océan", 2003), gdzie zagrał Clémenta Maleta. W telefilmie historycznym "Neron" ("Imperium: Nerone", 2004) z tytułową rolą Hansa Mathesona wcielił się w postać Apoloniusza.
Życie prywatne.
Prywatnie związany z Caroline Trescą, z którą ma córkę Blanche (ur. 1998). Zamieszkał w Boulogne-Billancourt.

</doc>
<doc id="543114" url="https://pl.wikipedia.org/wiki?curid=543114" title="Siniaja">
Siniaja

Siniaja (ros. Синяя) – rzeka w Rosji, w Jakucji; lewy dopływ Leny. Długość 597 km (od źródeł Ułachan-Siine 629 km); powierzchnia dorzecza 30 900 km²; średni roczny przepływ u ujścia 40 m³/s.
Powstaje z połączenia rzek Oot-Siine i Ułachan-Siine; płynie w kierunku południowo-wschodnim po Płaskowyżu Nadleńskim w dolinie o stromych zboczach; w dolnym biegu silnie meandruje; uchodzi do Leny koło Sińska.
Zamarza od października do maja, miejscami do dna; zasilanie śniegowo-deszczowe.

</doc>
<doc id="543117" url="https://pl.wikipedia.org/wiki?curid=543117" title="Wybór (ujednoznacznienie)">
Wybór (ujednoznacznienie)



</doc>
<doc id="543118" url="https://pl.wikipedia.org/wiki?curid=543118" title="Kościół św. Bernardyna w Krakowie">
Kościół św. Bernardyna w Krakowie

Kościół św. Bernardyna ze Sieny – rzymskokatolicki kościół rektoralny i konwentualny bernardynów, znajdujący się w Krakowie przy ul. Bernardyńskiej 2, na Stradomiu.
Historia.
Powstanie klasztoru wiąże się z pobytem w Krakowie św. Jana Kapistrana, kaznodziei, który przybył w 1453 roku na zaproszenie króla Kazimierza Jagiellończyka i biskupa krakowskiego kardynała Zbigniewa Oleśnickiego. Jan Kapistran reprezentował zakon obserwantów reguły św. Franciszka z Asyżu. W Polsce zreformowaną gałąź zakonu braci mniejszych zwano bernardynami.
Kardynał Zbigniew Oleśnicki od swojego brata Jana wojewody sandomierskiego pozyskał posiadłość na Stradomiu i ofiarował zakonnikom. Po śmierci Oleśnickiego budową nowego kościoła kierował Jan Długosz, fundatorem zaś był Jan Hińcza z Rogowa kasztelan sandomierski.
W latach 1645–1647 przebudowano całkowicie gotycki korpus kościoła. Podczas potopu szwedzkiego został on doszczętnie zrujnowany.
Obecna wczesnobarokowa świątynia została wzniesiona w latach 1659–1680. Jest to budowla trójnawowa, bazylikowa z transeptem i kopułą pogrążoną w dachu kościelnym, o czym zapewne zdecydowały względy strategiczne. Ewentualny ostrzał prowadzony z dział wzgórza wawelskiego mógłby naruszyć i zrujnować konstrukcję kopuły kościelnej, gdyby ta znacząco wyróżniała się ponad dachem świątyni. Nową budowlę wzniesiono według projektu architekta Krzysztofa Mieroszewskiego.
Z zabudowaniami bernardyńskimi sąsiadował niegdyś cmentarz kościelny obwiedziony murem, na którego teren wiodła brama od strony ul. Stradomskiej. Była to budowla barokowa o trzech portalach, z których środkowy był wyższy i ozdobniejszy od pozostałych. Bramę wieńczyło siedem posągów świętych z figurą Matki Boskiej Niepokalanego Poczęcia pośrodku. Obiekt powstał w roku 1767. Na początku XIX w. w rejonie kościoła Bernardynów rozpoczęto prace wyburzeniowe. Zburzono jeden korytarz klasztorny, kuchnię, sartorię, westiarnię oraz zabudowania gospodarcze na wielkim podworcu. W tym też czasie likwidacji uległ stary cmentarz z częścią ogrodzenia. Po roku 1830 przestała istnieć także brama oraz bezpośrednio do niej przylegające fragmenty muru. Jedyną pamiątką po zburzonej budowli jest obecnie figura Matki Bożej, która stoi na kolumnie pośrodku placyku – dawnego cmentarza – w narożniku ulic Stradomskiej i Bernardyńskiej, u podnóża Wawelu.
Architektura.
Świątynia to trójnawowa bazylika z transeptem. Prezbiterium trochę węższe od nawy głównej, płasko zamknięte. Fasada dwuwieżowa, kopuła przykryta zadaszeniem.
W kruchcie kościelnej znajdują się późnorenesansowe nagrobki Stanisława i Zofii Ługowskich. Sklepienie nawy głównej i prezbiterium pokrywa ciekawa dekoracja stiukowa.
Do prezbiterium przylegają dwie kaplice:
Boczna kaplica lewego ramienia transeptu. Mieści się w niej późnobarokowy ołtarz z II połowy XVIII wieku z rzeźbą św. Anny Samotrzeciej z końca XV wieku, pochodzącą prawdopodobnie z warsztatu Wita Stwosza. Na ścianie kaplicy wisi barokowy obraz "Taniec śmierci" (4 ćwierć XVII wieku).
Boczna kaplica prawego ramienia transeptu. Znajduje się tu ołtarz-mauzoleum wykonany w 1662 roku. W mensie ołtarzowej znajduje się konfesja świętego Szymona z posągiem. 
Okno kaplicy zdobi witraż ze scenami z życia Szymona, projektu Józefa Mehoffera a wykonany przez krakowską pracownię witraży „Bracia Paczka”.
Ponadto, w głębi kościoła, nieopodal zakrystii znajduje się mała kaplica Matki Bożej Sokalskiej, mieszcząca kopię obrazu, który przebywał w tym miejscu w latach 1951–2001, po jego ewakuacji z terenów zagarniętych przez Związek Radziecki.
Ołtarz główny i łączące się z nim kompozycyjnie cztery ołtarze boczne stanowiące przykład późnobarokowej snycerki zostały wykonane w latach 1758–1766. Obrazy zdobiące ołtarze są dziełem Franciszka Lekszyckiego – zakonnika z tutejszego klasztoru bernardynów, który malując swoje kompozycje wzorował się na rycinach, szkicach i obrazach Rubensa i van Dycka.
W okresie wielkanocnym w Grobie Pańskim tłem dla monstrancji z hostią jest "Golgota" – obraz pędzla Tadeusza Popiela, namalowany w 1911 roku i przywieziony do Krakowa po II wojnie światowej z kościoła lwowskich bernardynów, znajdujący się w ołtarzu w lewym ramieniu transeptu.

</doc>
<doc id="543119" url="https://pl.wikipedia.org/wiki?curid=543119" title="Krwiak opłucnej">
Krwiak opłucnej

Krwiak opłucnej – powstaje w wyniku uszkodzenia naczyń międzyżebrowych lub miąższu płuca przez złamany fragment żebra lub też w wyniku uszkodzenia przez uraz otwarty (ranę) klatki piersiowej. W każdym przypadku konieczne jest wykonanie zdjęcia RTG w pozycji siedzącej chorego, a jedynym sposobem leczenia jest wprowadzenie drenu i odsysanie krwiaka.
Ponieważ jama opłucnej może pomieścić dużą ilość krwi (30%-40% objętości krwi krążącej) to masywny krwiak opłucnej zdarza się po urazowym uszkodzeniu serca lub dużych naczyń.

</doc>
<doc id="543123" url="https://pl.wikipedia.org/wiki?curid=543123" title="Ganglion">
Ganglion



</doc>
<doc id="543130" url="https://pl.wikipedia.org/wiki?curid=543130" title="Route 66 (droga)">
Route 66 (droga)

U.S. Route 66 lub też Route 66 (popularnie Mother Road pol. Droga-matka lub Autostrada Willa Rogersa) – otwarta 11 listopada 1926 roku trasa drogowa w USA o długości 2448 mil (3939 km) łącząca Chicago z Los Angeles, a od 1936 przedłużona do Santa Monica. Przebiegała przez stany Illinois, Missouri, Kansas, Oklahomę, Teksas, Nowy Meksyk, Arizonę i Kalifornię, by zakończyć swój bieg w Los Angeles.
Historia.
Na przestrzeni swojego istnienia Droga 66 przeszła wiele przeróbek i napraw. Między innymi przedłużono ją o odcinek z Los Angeles do Santa Monica. Wbrew krążącym w Ameryce legendom nie kończyła się w wodach Pacyfiku; w rzeczywistości kończyła się u zbiegu z ówczesną autostradą US-101, biegnącą wzdłuż wybrzeża oceanu.
Całość trasy uzyskała utwardzoną nawierzchnię w 1938 roku. Swoją największą świetność przeżywała w okresie wielkiego kryzysu lat 30. ubiegłego stulecia. Była wtedy główną magistralą wiodącą fale migrantów ku zachodowi, głównie do Kalifornii, szczególnie w okresie słynnych burz pyłowych na obszarze Środkowego Zachodu Stanów Zjednoczonych (ang. "Dust Bowl"), gdzie w latach 30., podczas długotrwałej suszy, gwałtowne wiatry wywiewały zerodowaną, górną warstwę ziem uprawnych, zostawiając nieurodzajną pustynię.
Trasa przez swe powstanie stała się nitką komunikacyjną rozwijającą gospodarkę miejscowości znajdujących się przy niej. Mieszkańcy miejscowości, którzy żyli z usług (stacje benzynowe, motele i hotele, punkty zbiorowego żywienia, warsztaty naprawcze, handel), starali się bronić Route 66, gdy jej istnienie zostało zagrożone powstaniem międzystanowej sieci autostrad (ang. "Interstate Highway System") w latach 50.
Route 66 została oficjalnie skreślona z listy autostrad krajowych 27 czerwca 1985, kiedy została zastąpiona przez autostradę Interstate 40. Uznano wtedy, że istniejące jeszcze jej odcinki nie odpowiadają wymogom nowoczesnych dróg międzystanowych.
Historia Route 66.
Odcinki U.S. Route 66 przebiegające przez stany Illinois, Nowy Meksyk i Arizona w 2005 roku zostały uznane za narodową drogę krajobrazową o nazwie Historic Route 66. Łączna długość drogi na tych odcinkach wynosi 2269,2 km i stanowi popularną atrakcję turystyczną.
Znaczenie drogi w kulturze.
Route 66 była inspiracją dla wielu twórców. Exodus osadników na zachód w latach 30. XX wieku opisał John Steinbeck w powieści "Grona gniewu". W 1946 r. Bobby Troup napisał piosenkę "Get Your Kicks on Route Sixty Six" po swojej podróży tą trasą (swoje wersje tego standardu nagrały m.in. The Rolling Stones i Depeche Mode). Do legendy Route 66 nawiązuje też animowany film "Auta" z 2006 r. w reżyserii Johna Lassetera. Do filmów związanych z drogą należą również "Urodzeni mordercy". Ostatnia z książek Carol O’Connell z cyklu powieści o detektyw Kathy Mallory, wydana w r.2006 "Find Me" (brytyjski tytuł "Shark Music"), rozgrywa się niemal w całości na Route 66 i jej legenda odgrywa kluczową rolę w powieści. Logo Route 66 pojawia się również jako pionek w popularnej grze . W latach 1960–1964 wyświetlany był również serial telewizyjny "Route 66" o przygodach dwóch łowców przygód. Zaś w roku 1972 45-letni obywatel RPA John Ball przebiegł z Kalifornii do Chicago Route 66. Przebiegnięcie trasy zajęło 54 dni.

</doc>
<doc id="543132" url="https://pl.wikipedia.org/wiki?curid=543132" title="Marcin Sosnowski">
Marcin Sosnowski

Marcin Sosnowski (ur. 26 lipca 1952 w Warszawie) – polski reżyser, aktor teatralny, filmowy i dubbingowy. W 1977 r. ukończył studia na PWST w Krakowie. Rok później, laureat nagrody Złotego Ekranu w kategorii: program rozrywkowy za „Spotkania z Balladą”.

</doc>
<doc id="543136" url="https://pl.wikipedia.org/wiki?curid=543136" title="Ahmosis">
Ahmosis



</doc>
<doc id="543139" url="https://pl.wikipedia.org/wiki?curid=543139" title="Muzeum Prado">
Muzeum Prado



</doc>
<doc id="543140" url="https://pl.wikipedia.org/wiki?curid=543140" title="Granicznik">
Granicznik



</doc>
<doc id="543142" url="https://pl.wikipedia.org/wiki?curid=543142" title="Punkt graniczny">
Punkt graniczny

Punkt graniczny - punkt określający przebieg granicy nieruchomości, a właściwie punkt załamania granicy między działkami ewidencyjnymi. 
Na jego podstawie określana jest granica pomiędzy działkami, obrębami, jednostkami ewidencyjnymi, gminami, powiatami, województwami a także granica państwa. Materializowany w terenie za pomocą znaków granicznych (graniczników). Punkt graniczny jest obiektem bazy danych ewidencja gruntów i budynków (EGiB) i państwowego rejestru granic i powierzchni jednostek podziałów terytorialnych kraju (PRG).
Atrybuty punktu granicznego w EGiB:
Atrybuty punktu granicznego w PRG:

</doc>
<doc id="543147" url="https://pl.wikipedia.org/wiki?curid=543147" title="Linde (dopływ Leny)">
Linde (dopływ Leny)

Linde (ros. Линде lub Линдя) – rzeka w Rosji, w Jakucji; lewy dopływ Leny. Długość 804 km; powierzchnia dorzecza 20 tys. km².
Źródła we wschodniej części Wyżyny Środkowosyberyjskiej; płynie w kierunku południowym, następnie południowo-wschodnim po Nizinie Środkowojakuckiej silnie meandrując; liczne starorzecza; w dorzeczu wiele jezior i bagien.
Zamarza od października do maja; zasilanie śniegowo-deszczowe.

</doc>
<doc id="543149" url="https://pl.wikipedia.org/wiki?curid=543149" title="Iddingsyt">
Iddingsyt

Iddingsyt – minerał należący do gromady krzemianów.
Nazwa minerału pochodzi od nazwiska amerykańskiego petrologa Josepha Paxson Iddingsa (1857–1920).
Właściwości.
Występuje w skupieniach blaszkowych, płytkowych. Jest izotropowy optycznie, a pod mikroskopem w płytkach cienkich wykazuje ściemnianie proste oraz pleochroizm. Jest silnie dwójłomny. Jest żelazową odmianą antygorytu, tworzącą pseudomorfozy po oliwinie. Forma przejściowa oliwinu do tlenków i wodorotlenków żelaza (hematytu i goethytu) wymieszanych z minerałami ilastymi.
Występowanie.
Występuje w paleo-bazaltach (melafirach), w skałach zasadowych (wulkanitach): bazaltach, bazanitach, limburgitach.
W Polsce znany jest z melafirów okolic Krzeszowic, Alwerni oraz z bazaltów dolnośląskich.

</doc>
<doc id="543151" url="https://pl.wikipedia.org/wiki?curid=543151" title="Katastrofa nuklearna w zatoce Czażma">
Katastrofa nuklearna w zatoce Czażma

Katastrofa nuklearna w zatoce Czażma – katastrofa sowieckiego atomowego okrętu podwodnego spowodowana wybuchem jądrowego paliwa w reaktorze atomowym w dniu 10 sierpnia 1985.
10 sierpnia 1985 roku, czyli niespełna rok przed katastrofą w Czarnobylu, okręt podwodny К-431 projektu 675 ("Echo-II" w kodzie NATO), floty pacyficznej ZSRR stojący u nabrzeża w zatoce Czażma (w stoczni "Szkotowo-22" (Шкотово-22) uległ zniszczeniu w wyniku eksplozji reaktora jądrowego. Do wybuchu doszło na skutek błędów w obsłudze podczas otwierania reaktora. Spowodowało to samoczynną, niekontrolowaną reakcję łańcuchową uranu i wybuch spowodowany przegrzaniem chłodziwa.
W efekcie zginęło na miejscu 10 marynarzy z okrętu, sam okręt zatonął, a zatoka Czażma została skażona radioaktywnie. W 1992 roku skażenie rzędu 240 μR/h obejmowało m². W epicentrum utrzymuje się skażenie 20–40 μR/h (maksymalnie było tam do 117 μR/h). Skażenie to było głównie związane z izotopem kobaltu-60 (96–99%), a w minimalnym stopniu także cezu-137.

</doc>
<doc id="543152" url="https://pl.wikipedia.org/wiki?curid=543152" title="Miasto wydzielone">
Miasto wydzielone

Miasto wydzielone – miasto, które jest samodzielną jednostką administracyjną, odrębną od jednostki administracyjnej, która je otacza. 
Miasto wydzielone, mimo odrębności administracyjnej, może być stolicą jednostki administracyjnej, która je otacza (np. miasto wydzielone Warszawa było stolicą województwa warszawskiego w latach 1946–1975).

</doc>
